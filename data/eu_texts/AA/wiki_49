{"id": "48828", "revid": "109565", "url": "https://eu.wikipedia.org/wiki?curid=48828", "title": "Arkitektura erromaniko", "text": "Arkitektura erromanikoa edo erromarra arkitektura-estilo bat da, Europan jaioa eta Behe Erdi Aroko urteetan garatua (950 ingurutik XII. menderaino).\nEgungo 10 euroko billeteetan ageri den arkitektura-mota da.\nEzaugarriak.\nMonasterioak.\nGarai hartan, interes militar eta merkatarrengatik sortu ziren hiriez gainera, eratu ziren beste komunitate batzuk ere, monasterioak, non bat egin zuten erromatarren azken aldiak eta Goi Erdi Aroak erromanikoarekin. Monasterioak ez ziren otoitz lekuak soilik, indar handiko ekonomia eta jakintza guneak baizik. Erromatar Eliza Katolikoaren beste erakunde batzuek ez lezala, helburu materialak eta erlijiosoak zituen gizarte mota baten egituratze feudalaren eredu izan ziren. Utzitako lurrak luberritzen eta etekina ateratzen hasteak monjeen artean aurkitu zituen langile trebe eta finenak. Monjeek, hala ere, ez zituzten ahaztu beren bestelako zereginak: eskuizkribuak kopiatu, behartsuei lagundu, erromesei ostatu eman eta abar.\nFraideen bizitza eta monasterioetako arkitektura programa bera ere fundatzaileen erregelen arabera zuzendu ziren. Beneditar ordenaren sortzaile Benito Nursiakoaren erregela zen zabalduena. XI. eta XII. mendeetarako, baina, beneditarren araua oso aldendua zegoen fundatzaileak VI. mendean agindutakotik. Ordenaren oinarrizko legea, otoitzak lan eta lanak otoitz izan behar zuelakoa, Benito Aniangoak baztertu zuen IX. menderako. Izan ere, hasierako erregela hura gizartearekin harremanik ez zuten monjeentzat egina zen: egunean zazpi ordu eskulanetan eta bi ordu burulanetan eginbehar zituzten. Erregela horrek ez zuen balio gizarte gorabeheretan ere parte hartzen zuten monje batzuentzat. Benito Aniangoak eskuzko lan orduak gutxitu eta otoizleku eta ikasleku bihurtu zuen monasterioa. Erreforma hura bi mende geroago burutu zen, Clunyko monasterioko abadeekin garrantzia galdu baitzuten eskulan eta burulanek otoitzen eta ofizioen mesedetan, espirituaren perfekzioa lortzearren. Geroago, XII. mendearen hasieran, beneditarrek beste erreforma bati ekin zioten, Bernardo Clairvauxkoaren gidaritzapean, Zisterko monasterioan; helburua San Benitoren erregelaren jatorrizko soiltasunera itzultzea zen eta, batez ere, eskulana -burulanak baztertua lehenbizi, eta otoitzak gero-, atzera santutzeko. Erlijiozko espiritu berri horrek arteari buruzko ideia berri bat bultzatu zuen, eta arkitektura estilo soil bat ekarri, zeinak, pixkanaka-pixkana, bide eman zion lehen estilo gotikoari.\nMonasterioak eraikitzeko aukeratzen ziren lekuek tradizio erlijiosoa izaten zuten, eta ez beti kristaua. Eraikuntza horien arkitektura moldea ez zen monjeen erabakia izaten, eta ordenaren erregelek berek erakusten zuten monasterioak izan behar zuen ideala. San Benitoren erregelaren arabera monasterioa talde bizitza bermatzeko egokitu behar zen, eta, horren arabera, monasterio erromanikoa gune koordinatzaile baten inguruan antolatu zen, klaustroaren inguruan; lauki formako barruti ireki bat da, erdian lorategia eta, gehienetan, putzua izan ohi zuena. Barruti hori inguratuz galeria arkupedun bat izaten zen, eta galeria horretara ematen zuten monasterioko areto nagusiek: galeriaren iparraldera, edo hegoaldera batzuetan, elizak ematen zuen, eta gainerako aldeetara kapitulu aretoak (leku zabal gangaduna), jangelak eta administrazioko langelek. Monjeen logelak goiko solairuan zeuden, eta eskailera batetik elizakc transeptura ematen zuten.\nElizak.\nEliza zen erromanikoaren eraikuntza bereziena. Basilika paleokristautik eratortzen da eliza erromanikoa. Garai hartako eliza ereduak paralelepipedo tankerako espazio bat hartzen zuen; espazio horren barrua hirutar banatua zegoen, luzetara, zutabez eutsitako puntu erdiko arkuen bidez. Eraikuntzaren oina mendebaldean zegoen, eta burua ekialdean.\nEliza erromaniko tipikoa 3 nabez osatzen da. Hirurak gangadunak, nahiz eta ganga oso arinak eta meheak izan. Erdiko nabea, kainoi gangaz estaltzen da, eta alboko nabeak ertz gangaz. Ganga guztiak egurrezko estalki arin batzuen bidez babesten ziren kanpoko aldean.\nElizak, gurutze latino formako planta du. Zutabeak, gurutze forma dute plantan.\nErlikiak gurtzeko funtzioa garrantzitsua zen. Eskaleek eliza zeharkatzen zuten erlikiak zeuden tokiraino. Beraz, meza emankizuna ez eragoztearren, nabe berri bat sortu zen absidearen atzeko aldean, Girola deitua, eta absidearen forma erdibiribila zuen. Ertz gangaz estaltzen zen hau ere. Girolaren inguruan, zoko txiki batzuk ezarri ziren, absidioloak, erlikiak edo aldare txikiak zeuden bertan.\nErdiko nabea, albokoak baino altuagoa zen, eta alboetan leihoen ezarpena ahalbideratzen zen. Hala ere, leihoak txikiak izan behar ziren, eta hormak lodiak, gangaren bultzadari eusteko. Horrek elizak ilunak izatea dakar.\nHabearte nagusia da eraikuntzaren ar datza, eta haren alboetako habearteak deskarga egiturak dira, horma bular gotorrei eutsiak kanpotik.\nArkuen eta estalkiaren hasieraren arteko horma zatian leihoak izaten dira: hasi inbutu itxurako irekiune soiletatik eta zutabeek eutsitako arkiboltak dituztenetaraino Zenbait elizatan, eta aurrerago, triforioan jarri ziren leihoen ordez edo osagarri, har da, bi edo hiru arkuko modulu segida ba tez osatutako galeria estuak.\nHabearte nagusia beste habearte batek (transeptua deitua) ebakitzen du; habearte nagusiarekin angelu zuzena eratzen du eta gurutze itxura ematen dio oinari. Elizaren burualdea, presbiterioa deitua, zirkulu baten itxurako espazio konkabo soil bat izai daiteke, abside baten baitan bildua, edo handiagoa izan daiteke eta hiru abside edo gehiago izan, eta orobat izan ditzake erdiko tik erradio gisa ateratzen diren kaperak eta deanbulatorioa (albo habearteen luzamen du burualdean). Eliza erromanikoaren barne espazioa absiderantz zuzentzen da, gune hartan ematen delako aditzera jainkotasunaren ahalmen erabatekoa, eta han batzen direlako modu sinboliko batez eraikuntzaren indar lerroak eta arkuen segida erritmoduna.\nBaina arkitekto erromanikoaren arazo nagusia habearte nagusia estaltzea izan zen.\nIrtenbide errazena zurezko estalkia zen, baina zura askotan baztertu zen, erraz su hartzen zuelako. Hala bada, harrizko ganga erdizilindrikoa erabiltzen hasi zen (kanoi erdiko edo kanoi gangak), zeharkako eustarkuekin.\nEspazio karratuak estaltzeko konponbide errazagoak hartu ziren, eta, hala, albo habearteetako tarteak, adibidez, ertz gangez estali ziren, hau da, bi kanoi erdien elkargunez.\nElizaren erdigunea gurutzadura zen, luzetarako eta zeharretarako espazioek elkar ebakitzen duten gunea. Gehienetan kupula erdibiribil bat du gainean, irekia gailurrean (linterna) eta petxina edo tronpez bidez karratu batean berralatua.\nKanpoaldetik eraikuntzak ez du jarraitasunaren hausturarik, ez bada leiho zuloetan eta, leku jakin batzuetan, absideen eta fatxadaren goialdean jarritako lombardiar arkuetan. Apaingarri jarritako arkitektura elementuak ere ez dira asko: teilatuen hegalari eusteko jarritako harburu landuak (izaki bizien itxuran landutako harrizko soliba muturrak-edo), puntu erdiko arku txiki itsuak eliza inguru osoan erlaitzaren azpian jarriak, eta epai angelu-zuzen edo ganbileko zerrenda bertikalak, lombardiar jatorrikoak beharbada.\nBaina tenplu erromaniko baten atalik zainduena eta adierazgarriena aurrealdea da, fatxada. Aurrealdea, alde batetik, barneko espazioaren banaketaren isla izaten da: hau da, hiru habearteko eraikuntza batek beste arku bana izaten du ate nagusiaren alboetan . Bestalde, ate nagusiaren gainean, fatxadaren goialdearen erdi-erdian, leiho handi biribil bat izaten da, eliz barnea argitzeko.\nLeiho horren parean, barrualdean, galeria edo korua izaten da eliza batzuetan. Aurrealdeak ataria du parterik interesgarriena.\nEliz barrura sartzeko gunea da ataria, horman mailaz maila barrentzen den arkitektura egitura. Kanpotik barrura erradioa txikituz doazen arku eta arkibolten bidez lortzen da barrentze hori. Arkuak eta arkuei eusten dieten zutabeen kapitelak dira, bestalde, arte erromanikoan gehien apaindutako atalak.\nEliza espazio eta sinbolo gisa.\nJainkoaren etxea Lurrean izanik, jainkotasunari darion ordena unibertsalaren ispilu izan behar zuen elizak, eraikuntza premietatik harago joan behar zuen haren egiturak, lege sinboliko jakin batzuk beterik .\nEliza erromanikoaren oina basilika erromatarraren ondorengoa da tipologiaz, eta giza gorputzaren antolaketa gogorarazten clu. Sinbolikoki, oinetik burualderainoko bidean hiru barruti bereiz daitezke: Lurrari dagokiona (habearte nagusia), trantsiziokoa (gurutzadura) eta jainkotasunari dagokiona (absidea).\nHabearte nagusia kristau guztien bilgunea da eta Elizaren gorputzaren sinboloa. Barne horretan, bada, puntu erdiko arkuen erritmoak absiderantz bultzatzen du eliztarra. Elizaren atarian ez bezala, non eskulturen bidez adierazten baita elizaren sinbologia konplexua, barne honetan pinturari dagokio naturaz gaindikoa dena errealitate ageriko baten bidez helarazteko eginkizuna. Ganga eta arkuen arteko guneetan, arkuen barnealdean, hormetan, eta are gangaren gainalde erdibiribilean ere eginak, kristau fedean mugarri izan diren pasadizoak irudikatzen dira pintura horietan.\nHabearte nagusia zeharkako habearteak ebakitzen duen guneari gurutzadura esaten zaio, kupula eraikitzen den gunea bera.\nHabearte nagusiko tarte karratuek Lurra sinbolizatzen duten bezala, eta absidearen biribiltasunak jainkotasuna, gurutzadurako kupulak bietatik zerbait du (lau angeluko oin batek eutsitako egitura erdibiribila baita). Gurutzadura trantsizioko gunea da, beraz, Lurrak eta jainkotasunak sinbolikoki bat egiten duten gunea.\nAbsideak, berriz, jainkozko espazioaren irudi gisa, Gizateriaren hasiera eta amaiera batzen ditu; haren konkabotasunera biltzen dira elizaren indar lerro guztiak, hala egiturazkoak nola sinbolikoak, eta eliztarren begiradak.\nKokapena.\nAurrekariak.\nErromatar Inperioaren suntsipena ez zen ordura arte garatutakoarekiko erabateko haustura izan: erromatar termak, bideak, zubiak... erabiliak ziren oraindik ere. Politikoki ordea, erresuma ezberdinetan banaturik gelditu zen. Eta Erromatar Inperioaren zibilizazioa gutxinaka desagertzen joan zen.\nVIII. mendearen amaieran eta IX. mendearen hasieran, Karlomagnok Erromatar Inperioa eta zibilizazioa berreraikitzen saiatu zen. Egungo Frantziar Estatua denaren eremu gehiena, Alemania, Iberiar penintsula eta Italiaren lurraldeen zati batzuen parteren jabe zen. Azkenik aita santuak enperadore izendatu zuen. Inperioa kudeatzeko, ordena monastikoen laguntza behar izan zuen, izan ere, irakurri eta idazteko gai ziren bakarretakoak ziren.\nInperioa indartu nahian, eraikuntzen eraiketa sustatu zuen. Sustatu zuen arkitektura mota honi, Karolingiar arkitektura deitzen zaio, eta egun oso adibide gutxik irauten dute. Arkitektura Karolingioaren ezaugarriak dira, ondorenean eman zen Erdi Aroko arkitekturaren oinarri:\nBaina Karlhandiren ahaleginak ez zuten jarraipenik izan, ondorengo garai latzek etenaldia ekarri zutelako. Garai gatazkatsuak izan zen X. mendea, bikingoek iparraldetik, arabiarrak hegoaldetik eta magyarrak ekialdetik erasotzen aritu zirelako. Gainera, gizartearen gogoa oso ezkorra zen, San Joanek \"Apokalipsian\" munduren suntsipena aurreikusi baitzuen 1000. urterako.\nArkitektura berria.\n1000. urtea igaro zenean, eta munduaren jarraipena agerikoa zenean, baikortasun eta oparotasun garai bat heldu zen Europa kristaura. Arkitektura berri baten jaiotza eman zen, tokian tokiko berezitasunekin, baina oinarrizko ezaugarri komunak mantentzen zituena. Arkitektura berri hau, hizkuntza \"erromantze\" edo \"erromanikoekin\" batera jaio zelako, arkitektura erromaniko izenaz ezagutua da.\nArkitekturaren ezaugarriak.\nArkitektura erromanikoa, arkitektura kristaua zen, oinarrizko hiru ezaugarri zituena:\nEraikuntza handiak eraikitzeko hartu zen irtenbidea, hau ataletan banatzean datza. Atal bat amaitu arte ez zen hurrengoarekin hasten. Prozedura hau mantentzen zen amaiera arte.\nErromanikoko elementu arkitektonikoen artean, honako hauek dira garrantzizkoenak:\nFuntzioak.\nArkitektura erromanikoaren sorrera eta garapena, Donejakue bidearen fenomenoarekin bat dator. IX. mendetik aurrera, Europa osoa zeharkatzen eta Konpostelan amaitzen zuten bideen sarea zegoen. Horretarako elizak eta komentuak eraiki ziren ondoko asmoekin:\nHedapen geografikoa.\nErdi Aroko erromes-bide nagusietan zehar landu zuten bereziki, Tours, Limoges, Conques, Tolosa Okzitania eta Santiago de Compostelarako bideetan alegia.\nHorregatik, garai berean eta ia bat-batean agertu zen oraingo Frantziak, Espainiak, Italiak eta Alemaniak hartzen duten lurraldeetan.\nEuskal Herria.\nEuskal Herrian, agerpen erromaniko ugarienak Nafarroan ditugu, horien artean Eunateko baseliza, Done Mikel Aralarkoaren santutegia eta Leireko monasterioa ditugula.\nAraban bestalde, aipatzekoak dira Armentiako basilika eta Estibalizko Andre Mariaren santutegia.\nIberiar penintsula.\nUgariak dira eskualde honetan ditugun adibideak, bereziki Palentzia eta Zamorako probintzietan."}
{"id": "48829", "revid": "201", "url": "https://eu.wikipedia.org/wiki?curid=48829", "title": "Erromaniko", "text": ""}
{"id": "48832", "revid": "105290", "url": "https://eu.wikipedia.org/wiki?curid=48832", "title": "Askola", "text": "Askola Helsinki hiriburutik 60 kilometrora dagoen herria da. Porvoonjoki ibaia motel igarotzen da herri ondotik eta laku txikiak sorrarazten ditu. Herrian Finlandieraz bakarrik hitz egiten da, izan ere herria suediarrak joan baino pixkat lehenago sortu zen, eta hiriburu handietako hiritarrek, gehienak nazionalistak, finlandiera eraman zuten bertara.\nBere ingurune garbiak Finlandiako hiriburuetako biztanleak erakarri ditu azken urteotan, gainera ekintza asko egin daitezke bertan portu eta azalera handiak dituelako.\nAskolak duela urte gutxi batzuk slogan bat atera zuen turista atzerritarrak erakartzeko: \"Askola, Finlandiako Monako\". Iragarki horrek polemika sortu zuen bertako biztanleengan eta orduan alkatea zenaren dimisioa eskatu zuten herritarrek."}
{"id": "48836", "revid": "6950", "url": "https://eu.wikipedia.org/wiki?curid=48836", "title": "Arte (zuhaitza)", "text": "Artea (\"Quercus ilex\") \"Quercus\" generoko zuhaitz espezie bat da, Mediterraneo ingurukoa. Oro har, leku lehorretan hazten dira. Euskal Herrian, zuhaitz ohikoenetako bat da, erdialdean bereziki, trantsizio klimako eskualdeetan. Euskal Herriko klima ozeanikoko lurretan, berriz, zati batzuetan soilik izaten da, kareharrizko lurretan, kosta inguruan; oinaldeko plaketan eta muinoen azpialdean izaten dira.\nErdi mailako garaiera du. Enbor gogorra eta azal beltza eta zartatua ditu. Adaburua zabala du. Hosto iraunkorrak ditu, berde ilunak goitik eta gris antzekoak azpitik. Gehienetan lantza itxura duten arren, asko aldatzen da batetik bestera. Gazteek arantzadun ingurua izaten dute, baina hori ere aldakorra izaten da.\nEzaugarriak.\nHosto iraunkorreko zuhaitza da, eta 20 metro garai izan daiteke.\nSubespezieak.\nBi subespezie daude:\nZurtoina.\nZurtoinean azal marroi iluna eta zartatua du.\nHostoak.\nBakunak, txandakatuak, obalak eta horzdunak dira hostoak; larrukarak eta distiratsuak dira gainaldetik, eta argiagoak eta ile ugarikoak, berriz, azpialdetik.\nFruituak.\nArtearen fruituak, ezkurrak, udazkenean heltzen dira.\nHabitata.\nMediterraneoko zuhaitz tipikoa da. Euskal Herrian ere autoktonoa da, eta klima mediterraneoa duten aldeetan aurkitzen da batez ere. Bestalde, arte arbolaz osatutako gunea \"artadia\" da.\nErabilera.\nEgurretarako eta ikatza egiteko erabiltzen zen artearen zura Euskal Herrian. Lurzorua sortzeko eta babesteko balio du. Babeslekua eta janaria ematen die hainbat animaliari.\nMitologia.\nZuhaitz sakratutzat hartzen da artea hainbat tradiziotan; besteak beste, euskal mitologian. Sendotasunaren eta bizitza luzearen sinboloa da: 1.000 urte baino gehiago bizi daiteke."}
{"id": "48838", "revid": "105290", "url": "https://eu.wikipedia.org/wiki?curid=48838", "title": "Myrskyl\u00e4", "text": "M\u00f6rskom edo Myrskyl\u00e4 herria basoaren eta itsasoaren artean dago. Bi mila eta biztanle gutxi batzuk dituen herri honetan finlandiera da hizkuntza nagusia, eta lurralde hauetan aurkitzen diren beste hainbat herri bezala, relax-lekua.\nLasse Viren Munduko olinpiadetako txapeldunaren jaioterria da.\nLiljendaleko guduan, XIX. mende hasieran, bertako hainbat biztanle hil egin ziren, eta horien oroitarri bat ipini zuten herrian.\nZer ikusi.\nPasai ikusgarriaz aparte, museo bat dago herritxo honetan. Museoa bertako kulturari buruzkoa da eta suediarren inbasioaz lehenagoko ohituretan oinarritzen dena."}
{"id": "48839", "revid": "96586", "url": "https://eu.wikipedia.org/wiki?curid=48839", "title": "Pio IX.a", "text": "Pio IX.a (), jaiotzez Giovanni Maria Mastai-Ferretti (Senigallia, Aita Santuen Lurraldea, gaur egungo Italia, 1792ko maiatzaren 13a - Erroma, 1878ko otsailaren 7a) Eliza Katolikoko Aita Santu izan zen 1846ko ekainaren 16tik bere heriotza egunera arte.\nHaurtzaroa eta ikasketak.\nGirolamo Mastai-Ferretti kondearen eta Caterina Sollaziren bederatzigarren haurra izan zen. Gaztetan Aita Santuaren guardian sartu nahi izan zuen, baina epilepsia zeukanez ez zuen horretarako onarpena jaso. Horregatik, teologia ikasten hasi zen Erromako seminarioan. 1819ko apirilean apaiz izendatu zuten.\nHasieran, Erromako institutu bateko zuzendaritzan lan egin zuen, baina 1823-1825 bitartean Hego Amerikara bidali zuten Txile eta Peruko nuntzioaren laguntzaile. Garai hartan Eliza Hego Amerikako iraultzen aldaketetara egokitzen ari zen.\nErromara bueltan, San Michele ospitaleko zuzendari izendatu zuten, baita \"Santa Maria in Via Lata\"-ko kanonigo ere.\nGotzain eta Kardinal.\n35 urte zituela Spoletoko artzapezpiku izendatu zuten. 1831ko iraultza saiakeran parte hartu zutenei amnistia eman zien, eta horrela herritarren artean liberal fama hartu zuen. Imolako gotzain izendatu zuten ondoren, eta 1839an kardinal.\nAita Santu.\n1846an Gregorio XIV.a hil zen; Italia osoa egoera ezegonkorrean zegoen. Kardinalak bi taldetan berizirik zeuden: \"kontserbadoreak\" eta \"liberalak\". Lehenengoek Luigi Lambruschiniren alde egin zuten. Bigarrenak bereizirik zeuden Tommaso Pacuale Gizzi eta Mastai-Ferrattiren artean. Konklabearen bigarren egunean (ekainaren 16an) aukeratu zuten Mastai-Ferratti eta bere buruari Pio IX.a izena jarri zion. Izendapen hau bereziki txalotu zuten Europako talde liberalek.\nHasieran erabaki liberalak hartu zituen: preso politikoei amnistia eman zien eta sufragio zentsitarioz aukeratutako kontsulta ganbara bat jarri zuen. Kuriako talde batzuekin arazoak izan zituen bere erabaki berritzaileak zirela eta.\n1848ko Iraultzan, Erromako herritarrek errepublika aldarrikatu zuten. Aita Santuak Gaetara ihes egin zuen monje mozorroturik, eta handik potentzia katolikoei (Austria, Espainia, Frantzia...) iraultzaileak geldiarazteko laguntza eskatu zien. Iraultza amaitu ondoren, hasierako asmo liberalak bertan behera utzi eta joera kontserbadoreagoa hartu zuen (juduak Getoan sarrarazi zituen berriz ere).\nItaliako batasunaren aurkako jarrera agertu zuen behin eta berriz, Elizaren estatuen defentsa sutsua eginez. 1864an \"Quanta Cura\" entziklika eta \"Syllabus\" eranskina argitaratu zituen. Bertan, besteak beste, panteismoa, naturalismoa, nazionalismoa, sozialismoa, komunismoa, liberalismoa, biblismoa eta gizarte zibilaren autonomia gaitzetsi zituen. 1864an Andre Mariaren Sortze Garbia dogma aldarrikatu zuen. Horrez gain, 1869 eta 1870ean Vatikanoko I. Kontzilioa deitu zuen; bertan hartu zen erabaki garrantzitsuena Aita Santuaren oker-ezintasuna izan zen. Eliza Katolikoaren antolaketa bertikala are sendoagoa bihurtu zen horrekin.\nItaliak Elizaren estatuak bereganatu zituenean Viktor Manuel Savoiakoa erregea eskumikatu zuen, eta uko egin zion estatu berria onartzeari. Hori dela eta, bere bizitzako azken urteak Vatikanotik atera gabe igaro zituen, estatuak Elizaren lurrak nola konfiskatzen zituen ikusiz.\nLiturgia alorrean, Eukaristia eta Penitentziaren garrantzia azpimarratu zituen, eta Jesusen Bihotzarekiko debozioa Eliza Katoliko osora zabaltzea lortu zuen.\nHeriotza eta beatifikazioa.\n1878ko otsailaren 7an hil zen. Bere gorpua Vatikanotik San Lorentzoren basilikara zeramatela, antiklerikal talde batek hilotza Tiber ibaira botatzeko ahalegina egin zuen. Soldaduek eragotzi behar izan zuten ekintza hori.\nJoan Paulo II.ak beatifikatu zuen 2000ko irailaren 3an. Bere ospakizuna otsailaren 7an egin ohi da."}
{"id": "48842", "revid": "45871", "url": "https://eu.wikipedia.org/wiki?curid=48842", "title": "Alemaniako Batasun Kristau-Demokrata", "text": "Alemaniako Batasun Demokrata Kristaua (, CDU) Alemaniako alderdi eskuindar handiena da. Bavarian ez da aurkezten, CSUa da \"land\" horretako alderdi kontserbadore handiena. Bundestagen CSUrekin koalizioan lan egiten du.\nHistoria.\nAlemaniako alderdi kristau demokrataren oinarriak 1870ean sortutako Zentroko Alderdian daude. Alderdi hau Alemaniako katolikoen interesak defendatzeko sortu zen, bereziki Otto von Bismarcken politika zapaltzaileei aurre egiteko. Alemaniako Inperioko azken aldian eta Weimarko Errepublikan gobernu askotan parte hartu zuen."}
{"id": "48846", "revid": "119347", "url": "https://eu.wikipedia.org/wiki?curid=48846", "title": "Estrabon", "text": "Estrabon (; Amaseia, K.a. 63 - 24) greziar historialari eta geografoa izan zen.\nTiranion eta Aristodenioren ikasle zen, eta eskola estoikora sartu zen. Ponto Euxino (Itsaso Beltza) eta Etiopia, eta Armenia eta Italia arteko lurraldeak ikusi zituen. K.a. 20an Erroman jarri zen bizitzen eta K.a. 7an bere \"Geografia\" (antzinako grezieraz: \u0393\u03b5\u03c9\u03b3\u03c1\u03b1\u03c6\u03b9\u03ba\u03ac / Ge\u00f4graphik\u00e1) eman zuen argitara zazpi liburutan. Garai hartan ezagunak ziren lurralde, leku eta herrialde guztien berri eman zuen lan horretan. Baina Homerok, Eratostenek, Polibiok eta beste hainbatek ematen dituzten datuak irizpide zientifiko gehiegirik gabe eskaintzen ditu. Bera izan zen antzinakoen artean Lurra biribila zela uste zuen bakarrenetakoa. Bere garaian ez zuen halako osperik izan eta bere obra ez zen Errenazimentuko urteak arte ezagutzera eman. Bidai asko egin ondoren, jaioterrira itzuli eta 43 liburuki zituen \"Historiako oroitzapenak\" (antzinako grezieraz: \u1f39\u03c3\u03c4\u03bf\u03c1\u03b9\u03ba\u1f70 \u1f59\u03c0\u03bf\u03bc\u03bd\u03ae\u03bc\u03b1\u03c4\u03b1 / \"Historika Hypomn\u1ebfmata\") idatzi zuen Polibioren lana jarraitzeko asmotan. Egun liburuki guzti horiek galduta daude. Estrabonek ez zuen Galia ez Hispania ezagutu, baina baskoi edo euskaldunei buruzko argibide guztiz baliotsuak eskaini zituen bere \"Geografia\" idazlanean.\nErreferentziak.\n "}
{"id": "48848", "revid": "512", "url": "https://eu.wikipedia.org/wiki?curid=48848", "title": "Justo Antonio Olagibel", "text": "Justo Antonio Olagibel Kintana (Gasteiz, Araba, 1752ko abuztuaren 7a - Gasteiz, 1818ko otsailaren 10a) Euskal Herriko arkitekto neoklasiko garrantzitsuena izan zen.\nEtxegile-familia batekoa, Gasteizko Irudigintza Eskolan eta Madrilgo San Fernando Errege Akademian garatu zituen arkitektura ikasketak. Gasteiza itzuli berritan, Plaza Berria eraikitzeko eskaera jaso zuen, hiriko arkitekturan jomuga izan zena eta hiriaren garapen berria hasi zuena. Plazak Madrilgo eta Salamancako errege plazak baino handiagoa izan behar zuen, behe solairuan saltokiak eduki eta zamalanak ahalbidetu. Gainera, udaletxe berria bertan izan behar zuen, eta Alde Zaharraren sestra-desberdintasuna kontuan hartu. Horretarako eraiki zuen Arkupea, hiri zaharra eta berria lotzeko ibiltoki estalia eskaintzen duten etxebizitza-eraikina; hamar urteko lana izan zen.\nEzezagunagoa bada ere, Olagibelek bi errepide garrantzitsu diseinatu zituen: Gasteiz eta Guardia lotu zituen errepidea (Herrera mendatetik), eta Bri\u00f1as eta Amurrio lotu zituena, 1792an eta 1793an, hurrenez hurren."}
{"id": "48849", "revid": "1310", "url": "https://eu.wikipedia.org/wiki?curid=48849", "title": "Olagibel", "text": ""}
{"id": "48850", "revid": "15795", "url": "https://eu.wikipedia.org/wiki?curid=48850", "title": "CDU", "text": ""}
{"id": "48851", "revid": "45871", "url": "https://eu.wikipedia.org/wiki?curid=48851", "title": "Bavariako Batasun Sozial Kristaua", "text": "Bavariako Batasun Sozial Kristaua (, CSU) Bavariako alderdi politiko eskuindar nagusia da. CDUrekin batera egiten du lan Alemania mailan eta bietako kontserbadoreena da gai sozialetan. Bavariako estatua sortu zenetik egon da boterean 1954-1957 urteak izan ezik, botoen 2/3 inguru jasotzen hauteskundeetan."}
{"id": "48852", "revid": "15795", "url": "https://eu.wikipedia.org/wiki?curid=48852", "title": "CSU", "text": ""}
{"id": "48853", "revid": "105290", "url": "https://eu.wikipedia.org/wiki?curid=48853", "title": "Peridotita", "text": "Peridotita pikor larriko arroka igneo plutonikoa da, Mantuko osagai nagusia.\nEzaugarriak.\nArroka ultramafiko dentso bat da, batez ere piroxeno eta olibino mineralez osatua. Arroka ultrabasikoa da, silikan duen edukia %45 baino gutxiago delako. Magnesio eta burdin kopuru handiak ditu.\nPiroxenoak, bai klinopiroxeno bai eta ortopiroxenoak, anfibolak eta plagioklasak izan ohi ditu, hala nola flogopita mineralak. Lurrazalera fragmentu moduan iritsi daitezke magma batek bultzatua edo bestela obdukzio orogeniko prozesuetan iritsi daitezke lurrera.\nAztarnategiak eta erabilera ekonomikoa.\nMunduko hainbat mendigunetan basamentu handiak agertzen dira, Malaga inguruko (Espainia) Rondako Peridotitak dira munduko aztarnategirik handiena.\nPeridotiten barnean nikel, platino eta batez ere kromo bandak aurkitzen dira. Izan ere kromoa lortzeko iturri ohikoena da. Hau ustiatzeko meategi handienak Hegoafrikan eta Zimbabwen daude.\nSailkapena.\nArroka ultramafikoen sailkapenean peridotitak eta piroxenitak agertzen dira. Olibinoan %40a baino gehiago duten arrokak peridotitetan sailkatzen dira eta arruntenak lherzolita, dunita eta harzburgitaren eremuetan kokatzen dira."}
{"id": "48854", "revid": "96586", "url": "https://eu.wikipedia.org/wiki?curid=48854", "title": "Pio X.a", "text": "San Pio X.a (latinez, \"Pius PP. X\"), jaiotzaz, Giuseppe Melchiorre Sarto (Riese, Lombardia-Veneto, gaur egungo Italia, 1835eko ekainaren 2a - Erroma 1914ko abuztuaren 20a), Eliza Katolikoko Aita santu izan zen 1903ko abuztuaren 4tik bere heriotza egunera arte.\nFamilia eta ikasketak.\nGiovanni Battista Sarto postariaren eta Margarita Sanson jostunaren hamar seme-alabetatik bigarrena izan zen. Jaio eta hurrengo egunean bataiatu zuten. Familia apalekoa izan arren, haren gurasoek heziketa ona baloratzen zuten.\nLehen ikasketak herriko ikastetxean egin zituen. Egunero sei kilometro ibili behar zituen eskolara iristeko. Herriko parrokoarekin hasi zen latina ikasten. 1846an Venetoko Liceo Classicora bidali zuten. 1850ean Trevisoko gotzainak diru-laguntza bat eman zion ikasketetan segi zezan.\n1858an apaiztu zen. Tomboloko parroko izan ostean, kanonigo, seminarioko errektore eta bikario izendatu zuten, besteak beste.\nGotzain eta kardinal.\nLeon XIII.ak Mantuako apezpiku izendatu zuen 1884an. 1893an kardinal eta Veneziako patriarka izendatu zuen Aita Santuak.\nAita Santu.\nLeon XIII.a hil zenean, konklabera deitutakoen artean izan zen. Lau egun behar izan zituzten Giuseppe Sarto Aita santu izendatzeko.\nSendotasunez gidatu zuen Eliza Katolikoa sekularizazioa indartzen zihoan garaian. Modernismoa ere gero eta esanguratsuagoa zen, baita ikasketa biblikoen alorrean ere. Gauzak horrela, modernismoa gaitzetsi zuen \"Pascendi Dominici gregis\" entziklikan (1907ko irailaren 8an).\nLiturgian erreforma sakonak egin zituen, kristauek Eukaristian parte hartzea bultzatuz. Besteak beste, haurrek lehen jaunartzea egin zezaten agindu zuen, kristau ikasbidea behar beste ikasi ondoren. Zuzenbide kanonikoko kodea idatziz eta batuta argitaratzeko agindu zuen.\n1904ko konstituzioaren bidez, estatu katolikoek Aita santua aukeratzeko konklabeetan zuten beto eskubidea deuseztu zuen. Pio IX.aren \"Non Expedit\" entziklika leundu egin zuen, kristau italiarrei beraien estatuko politikan parte hartzeko eskubidea emanez.\nHeriotza eta kanonizazioa.\n1914ko abuztuaren 20an hil zen Erroman. Vatikanoko Grutetan hilobiratu zuten, 1951n beatifikatu zuten arte; ordutik aurrera haren gorpua San Petri basilikan dago fededunek benera dezaten.\n1951ko ekainaren 3an beatifikatu zuen Pio XII.ak, eta 1954ko irailaren 3an santu izendatu zuen. Haren jaieguna abuztuaren 21ean da. Erromes gaixoen zaindaria da."}
{"id": "48855", "revid": "137486", "url": "https://eu.wikipedia.org/wiki?curid=48855", "title": "Mantu", "text": "Mantua lurrazalaren eta nukleoaren artean dagoen geruza da. 2900 kmko sakonerara iristen da. Mantua batez ere peridotitaz osatua dago. Lurrazalaren eta Mantuaren arteko banaketa Mohorovicic etengunean ematen da. Goi mantua (biguna eta likatsua) eta behe mantua (solidoa eta elastikoa) banatu daiteke. Biak ezberdintzen diren puntua Repettiren etengunea da.\nEgitura.\nMantua lau zatitan banatu daiteke bere elastizitatearen arabera. Geruza hauek kanpotik barrura goi-mantua (33-410 km), trantsizio zonaldea (410-670 km), behe-mantua (670-2798 km) eta D\" (2798-2998) dira.\nMantuaren goikaldean bat-bateko abiadura sismikoaren gorakada dago. Gertakari hau lehenengo aldiz Andrija Mohorovicicek ikusi zuen 1909an eta horren ondorioz Mohorovicic etengunea edo sinpleki \"Moho\" izena ematen zaio . 50 km. geroago mantua plastikoagoa bilakatzen da eta horregatik abiadura sismikoa txikitzen da. Hau dela eta zonalde honi, 200 bat km. dituena, Abiadura Baxuko Zona deitzen zaio, ingelesezko sigletan LVZ. Hala ere honen mugak ez dira mundu osoan aurkitzen. Trantsizio zonaldea oso konplexua da. Behe-mantuaren inguruan oso gutxi dakigu, baina sismikoki homogeneoa da. D\" zonaldea Lurreko zonalderik konplexuena da, mantua eta nukleoa bereizten baititu.\nEzaugarriak.\nMantua bere osagai kimikoengatik eta bere portaera mekanikoarengatik bereizten da nagusiki lurrazaletik, eta horrek, materialen propietate fisikoetan bat-bateko aldaketa bat ekartzen du. Lurrazalaren eta mantuaren arteko banaketari Mohorovicic etenunea esaten zaio, Andrija Mohorovicic, geofisikariari, omenaldi bat eginez.\nAspaldi, Mohorovicic etenunea, lurrazalaren egitura zurrunaren eta mantuaren gune plastikoenaren arteko muga zela pentsatzen zen, litosfera zurruneko plaken eta astenosfera plastikoaren arteko mugimendua gertatuko litzatekeen tokia izanik. Hala ere, ikerketa berri batzuk etenune hori askoz ere beherago kokatua dagoela frogatu dute, goiko mantuan bertan; Lurrazal ozeanikotik 70km eta kontinentaletik 150km-ra. Beraz, lurrazalaren azpian kokatzen den mantua, material nahiko hotzez (gutxi gorabehera, 600\u00a0\u00b0C), zurrunez eta lurrazalarekin bat eginez osatuta dago, nahiz eta Mohorovicic etenunearengatik Lurrazaletik banatuta egon. Horrek, frogatzen du, Mohorovicic, etenune bat besterik ez dela eta ez banantze bat.\nOsaketa.\nMohorovicic-eko aldaketa mekaniko nagusia uhin sismikoen abiaduran nabarmentzen da, mantuko materialen dentsitaterik handiena ematean (bibrazio bateko hedapen abiadura materialaren dentsitatearekin proportzionala da eta). Dentsitatearen handiagotzearekin, presioaren igoeraz gain, konposizio kimikoan ere desberdintasunak nabarmentzen dira, eta azken finean, lurrazal eta mantuaren arteko bereizle nagusia da: mantuko materialak oso aberatsak dira burdinezko eta magnesiozko material mafikoetan, batez ere, olibino eta piroxenoetan. Aipatutako mineral horien proportzio handiagatik, mantuko arrokak (peridotita, dunita eta eklogita), lurrazaleko arrokak baino proportzio handiagoan bereizten dira, eta silizio eta aluminioari kalte eragiten diote.\nOndorengo taulak, mantuko materialen gutxi gorabeherako konposizioaren portzentaia adierazten du, masa guztiaren artetik (%). Mantuko konposizioa ezin da izan uniformea, burdin eta magnesio proportzioan handiagotze bat espero delako; horregatik, goi mantuko 0,25a, 0,6ra aldatzea estimatzen da.\nEzaugarri fisikoak.\nKonposizioan dauden desberdintasunez gain, mantuak ezaugarri fisiko desberdinak azaltzen ditu beste geruzekin konparatuz gero. Hurrengo puntuek mantuaren ezaugarri fisiko\u00a0nagusiei buruz hitz egiten dute.\nMaterialaren egoera.\nNormalean, mantuaren osaketan parte hartzen duten materialak solido egoeran egoten dira edo bestela, pasta likatsu baten moduan, presio altuen eraginez. Hala ere, imajina dezakegunaren kontran, normalean horrelako presioa altuetako guneetan, tendentzia nagusia arrokak solido egoeran mantentzea da, horrela fusioaren ondorioz sortutako likidoak baino espazio gutxiago hartzen dute. Horretaz gain, mantuko geruza bakoitzeko materialen konposizioak egoera fisiko lokala determinatzen du. Horrela, Lurraren barnealdeak, nukleoa barne, solido egoeran egoteko tendentzia dauka, tenperatura altuak izan harren, bertako presioa hain da handia, atomoak konpaktatu egiten direla, eta horrela kanpo presioak\u00a0 atomoen arteko repulsio-indarrak gainditzen ditu. Horren ondorioz, nahiz eta tenperatura altua izan, sustantzia solido egoeran mantentzen da.\nTenperatura.\nMantuko tenperaturak aldakorrak dira; lurrazalarekin kontaktuan dagoen guneetan, tenperatura 600\u00a0\u00b0C-koa (873\u00a0K) da, eta nukleoarekin kontaktuan dagoen guneetan berriz, 3.500\u00a0\u00b0C-koa (3.773\u00a0K) gutxi gorabehera.\nTenperatura gorakada honek, sakonera handitan dauden geruzek beroa galtzeko duten zailtasuna isladatzen du, izan ere, sakon dauden geruzek zailtasunak dauzkate kondukzio bidez beroa galtzeko eta horrez gain, beroa ekoizteko kapazitate endogeniko handiagoa dute (desintegrazio radiaktiboaren eta kanpo nukleoko material fluidoekin daukaten frikzioaren ondorio).\nBiskositatea.\nGoi mantuko (astenosfera) biskositatea 1021 y 1024 Pa*s artean dago, sakoneraren arabera. Beraz, goi mantua oso mantso desplazatzen da, solido eta likido likatsu bat bezala jokatuz aldi berean. Honek esplikatzen du plaka tektonikoen mugimendu mantsoa eta, plaka tektonikoen ondoratze eta berraltxatze mugimendu isostatikoak, hauen pisua aldatzean (adibidez, izotz masen sorrerarekin eta hauen urtze prozesuarekin).\nDentsitatea.\nDentsitatea linealki gorakorra da eremu honetan; 3,4-tik 4,6-ra (goi mantuan) eta 4,6-tik 5,5-ra (behe mantuan). Goi mantuan, astenosferaren presentziak fusio partzialaren guneak markatzen ditu. Itxuraz, behe mantuan ezta horrelako fase aldaketa garrantzitsurik gertatzen, nahiz eta 1.230km eta 1.540km-ko sakoneretan, uhin sismikoek abiaduran aldaketa txikiak jasaten dituzten.\nHonela, uhin sismikoen abiaduraren handitzea, konposizio uniformeko materialen konpaktazioaren ondorioa dela uste da.\n\u00a0Manturen zenbait modelo desberdin proposatu dira, modelo hauek behe mantuak\u00a0 goi mantuak baino burdin gehiago duela diote. Kasu honetan, goi mantuko burdin eta magnesioa kopurua (Fe/Mg) 0,25-ko izango litzateke eta behe mantuarena berriz, 0,6-koa. Bataz besteko masa atomikoaren gorakadak, dentsitatearen balioa handituko zuen lehen aipatutako balioetaraino, estruktura molekular konplexuetara jotzeko beharra izan gabe.\nProposatutako modelo hauek zenbait eztabaida sortu dituzte, izan ere, behe mantua goi mantua baino dentsoagoa balitz, oso zaila izango litzateke konbekzio mugimenduen existentzia. Bestalde, periodo luzeetan, mantuko konposizio kimikoaren hetereogenetasuna mantentzea zaila izango litzateke bertan konbekzio jeneralizatu bat balego. Hala ere, inkoherentzia hauek hobeto ulertu ditzakegu mantuan dauden konbekzio independenteko gelaxkak kontuan hartuta.\nMantuaren banaketa.\nMantuaren barnealdeari dagokionez, ez da desberdintasun handirik nabaritzen eta barneko etenunerik erez. Aitzitik, presioa eta tenperatura handiagotzea islatzen duten gradienteak daude. Horregatik, mantua bi zatitan banatu ohi da.\nGoi mantua\nGoi mantua Mohorovi\u010di\u0107 etenunean hasten da, lurrazal ozeanoarekiko batez besteko 6km-ko sakoneran dagoena eta lurrazal kontinentalarekiko 35,5km sakoneran dagoena (nahiz eta subdukzio eremuetan 400km-ko sakonerara iristea posible den.)\nUhin sismikoen abiadura 8,0-8,2km artekoa da, behe mantukoarenak baino handiagoak direla kontuan hartuz (6,5-7,8km artekoa). Datu geofisikoek frogatzen dutenez, P uhinen abiadura jeitsi egiten da 50-200km arteko sakonerara iristean (sakonera handiagoa subdukzio eremuetan aurkituz gero), eta, baita S uhinak gogorki arindu ere. Horregatik, eskualde honi \"abiadura baxuko eremua\" deritzo.\nDatu geofisiko, geologiko eta petrologiko ebidentzietan eta lur kapoko gorputzen konparaketan oinarrituta, goi mantuaren konposizioa peridotita dela esaten da. Periotitak arroka ultrabasikoen familia bat da non batez ere olibino magnesikoarekin eta eta piroxenoarekin osatuta dagoen. Nahiz eta lurrazalean bitxiak izan, isla ozeaniko batzuetan azaleratzen dira, orogenesiaren ondorioz igotako guneetan.\nPeridotiten fusio esperimentalek erakusten digute euren fusio partzialak basalto ozeanikoa sorrarazteko gai direla. Hau, seguruenik, abiadura baxuko eremuetan gertatuko da, zeinetan bertako abiadura sismiko murrizketaren azalpena izango den, materialen fusio partziala dela eta.\nOfiolitan eta litosfera ozeanikoaren ikerkuntzek lurrazal ozeanikoaren sorkuntza goi mantuko goikalde zatitik aurrera hasten dela adierazten dute. Fusio partzialaren maila %25a izatera iritsi behar da, fusio baxuko osagaiak txirotzea ekartzen duelarik. Sakonago joan ahala, silikatoaren gehiagotzea ematen dela frogatzen dute froga ez-zuzen batzuek.\nGranate iherzolita peridotitek seguraski peridotita primitiboak irudikatuko dituzte. Hauek fusio partziala pairatzean magma basaltikoa sortzen dute, hondar bezala harzburgitak (%80 olibinoz osatua dagoena) eta dunitak (olibinoak) utziz. Presio eta tenperatura harremana kontuan hartuz, sakonera handietan mineralogia plagioklasa-harzburgitaz (ofiolitetan aurkitua batez ere) menderatua dagoela eta presio igoerarekin espinela-lherzolitak (noizbehinka basalto alkalinoetan noduluak sortuko dituenak) gailenduko duenaren konklusioa atera da. Presio handiagoetan, mineralogia egonkorrena granate-lherzolita (kimberlitan noduluak sortzen dituena) konplexuarena izango delarik.\nBehe mantua\nBehe mantua 670km-ko sakoneran hasten da eta Gutenberg etenuneraino iritsi, hau 2.700-2.900km sakoneraraino iristen delarik (nukleoa hasi aurretiko etenuneraino). Behe mantua eta astenosferaren banaketa Repetti etenuneak markatzen du, eremu solido eta plastikotasun oso baxukoa dena.\nEskualde honetako dentsitateak 4,6tik 5,5eko igoera jasaten du. Itxuraz, behe mantu honetan ez da fase aldaketa garrantzitsurik ematen. Hainbat eredu propasatu dira behe mantuaren burdin kantitatea goi mantuarena baino handiagoa dela baieztatzen dutenak.\nTenperaturari dagokionez, 1.000\u00a0\u00b0C eta 3.000\u00a0\u00b0C bitartean aldatzen da, faktore frankorekin, hala nola, sakonerarekin eta desintegrazio erreaktiboek sortutako beroarekin igotzen dena.\nMantuko konbekzioa eta puntu beroak.\nLurrazalaren eta kanpoko nukleoaren arteko tenperatura desberdintasunengatik dago mantu guztia bere gain hartzen duen konbekzio korrontearen eraketaren aukera. Hala ere, ahalmen hau, behe mantuko materialen plastikotasun baxuak eta dentsitatearen handiagotzeak (konposizioko eta presioko desberdintasunagatik) eragiten dute.\nHala ere, horrek ez du eragozten isolatutako diaparo plutonikoak azalera igo eta lurrazaleko zati hotzago eta dentsoagoak subdukzio guneetan hondoratzea, bir-fusioko gune zabalak eratuz lurrazaleko materialetan. Plastikotasun baxuak, mila edo milioika urtetan zehar irautera behartzen die mugimenduei.\nDiaparoak irauten duten guneetan eta lurrazalera hurbiltzen direnean, gorakadak presioa gutxitzea eragiten du eta horrek materialak urtzea, puntu beroak eratuz. Subdukzio guneetan dauden material beroaren igoerak eta mantuko ur kantitate handiak, arku bolkanikoak (Japonia) eta kate bolkanikoak (Andeetako mendikatea) sortarazten dituzte.\nMantuko konbekzioa fluidoen inguruko dinamikaren prozesu kaotiko bat da, plaka tektonikoen mugimenduak zehaztea dirudirelako, eta horren harira, kontineneteenak baita ere. Testuinguru honetan, komeni da jakitea kontinenteen mugimendua plaka tektonikoen lekualdatze prozesuaren parte dela soilik, duen zurruntasunak eta subdukzioetan ematen diren suntsipenak eta riftetan sortutako lurrazal berriek, oso izaera konplexua ematen baitie.\nBestalde, litosferako mugimendua astenosferakotik bereizita dago; mantuan, plakak abiadura desberdinetan mugiaraztea dakar horrek. Hori dela eta, puntu beroek jatorria eman dezakete uharte kateetan (Hawaiiko eta Azoreseko artxipielakoak bezala, non uharte edo sumendi bakoitzak puntu bero baten posizioa zehazten duen plaka litosferiko baten inguruan, denbora zehatz batean).\nKonbekzioari lotutako fenomenoen konplexutasuna dela eta, ezinegon handiak sortu dira bere modelatzea dela medio. Mantuan, konbekzioa gelaxka desberdinak daudela ere onartu da, gelaxka hauek nukleoaren eta lurrazalaren artean dagoen geruzaz osatutako sistema bat sortzen dute.\nSakonera handitu ahala, biskositatea ere handitzen dela esaten duen tendentzia jenerala dago zabaldua. Harreman hau ez da lineala eta gainera, dirudienez, goi mantuan eta kanpo nukleoko trantsizio gunean, espero baina likatsuagoak diren geruzak existitzen dira.\nAstenosferaren biskositate baxua dela eta, sinestezina da bertan seismoak gertatzea eta seismo hauen hepizentruak 300 km-ko sakoneretan kokatuta egotea. Orokorrean kasu hau egiazko da, zonalde ozeanikoetan ematen diren seismoek oso kasu gutxitan edukitzen dituztelako hipozentruak 25km-tik behera, eta zonalde kontinentaletan ematen diren seismoek gutxitan edukitzen dituzte hipozentruen fokuak 30-35 km-tik behera. Hala ere, subdukzio guneetan, gradiante geotermikoa substantzialki txikitua izan daiteke eta honek mantuaren inguruan dauden materialen zurruntasuna handitzen du. Hortik, hepizentrua 400 km eta 670 km-tara duten seismoak erregistratu izana, nahiz eta aparteko kasuak izan.\nMantuko beheko geruzetako presioa ~140\u00a0GPa (1,4 Matm) irits daiteke. Nahiz eta presioa altua izan (sakonerarekin handitzen dena), luzera, mantua, oso likatsua den likido batekin deforma daitekela pentxatzen da. Goi mantuaren biskositatea 1021 eta 1024 Pas artean dago, sakoneraren arabera. Horregatik mantuko mugimendu guztiak oso motelak izan behar dute.\nBiskositate altuko egoera honek kanpo nukleoren jariakortasunarekin kontrastatzen du, presio handiagoen menpe egon arren. Horrelako kontrastea nukleoaren konposizio ferrikoaren ondorioa da, bere fusio puntua mantuko burdin konposatuena baina baxuagoa delako. Horrela, behe mantuko burdin konposatuak, nahiz eta presio altuagoen menpe egon, solido egoeran daude, kanpo nukleokoan berriz, likido egoeran. Barne nukleoa solido egoeran dago bertako muturreko presioa dela eta.\nMantuaren eta\u00a0 kanpo nukleoaren arteko desberdintasunak (eta honen eta barne nukleoaren artekoak) determinanteak dira Lurreko bizitzarako, honen ondorioa baita Lurreko eremu magnetikoa, ezkutu elektromagnetiko bezala jokatzen du, Lurreko bizia eta lurrazala erradiazio ionizakorretatik eta eguzkiaren eraginetatik babestuz.\nMiaketa.\nMantuari buruzko ezagutza ikerketa geofisiko ez-zuzenetik lortua da batez ere, eta horren barnean, uhin sismikoaren hedapenaren ikerketek eta sakontasun handiko arroken ikerketek (orogenesi edo bolkanismo baten bidez lurrazalera ekarriak diren arrokak: ofilolitak, kimberlitak...) dute pisu edo garratzi handiena. Hortik, beraz, mantuaren aztarna zuzenak lortzearen nahia azaldu zen, non zulaketa ozeanikoaren proiektua egiteko saiakera bat egin zen, \"Mohole proiektu\" bezala ezagutua. Alferrik egin zen, baina hona hemen proiektuaren helburua: Mohorovi\u010di\u0107 etenuneraino zulaketa egitea. Proiektu honetan lortutako sakonera handiera 180m-koa izan zen. 2005. urtean, hirugarren prospekzio sakonena egin zen, 1416m-ko zulaketa egin zelarik. 2007an beste proiektu bati heldu zioten, oraingo hontan \"Chikyu\" japonerasen itsasontziarekin bete zena. 7.000m-ko zulaketa egin zen, ordura arte hondo ozeanikoetan egindako zulaketa handiena, askogatik gainera. Etenuneko materiala lortzea zuen helburu.\nUrte berdineko martxoan, Roger C. Searle izeneko irakaslea buruzagi zelarik, dozena bat zientifikok itsaspeko eskualde bat miatu zuten, ozeano Atlantikoaren erdian aurkitzen zena eta 4.900m-ko sakonera zuena. Toki zehatz horretan, mantua ikusgai zegoen, azal babesgarririk gabe eta hori izan zen zientzialariei gehien harritu ziena. Miaketa robot baten bidez, hiru zulaketa burutu ziren bertako hiru gune desberdinetan, zulaketek 4cm diametroa eta 1m sakonera izan behar zutelarik. Sei aste behar izan ziren eginkizuna betetzeko, eta proiektua geologo desberdinez eta ozeanografoz osatuta egon zen."}
{"id": "48857", "revid": "45871", "url": "https://eu.wikipedia.org/wiki?curid=48857", "title": "Alderdi Demokratiko Askea", "text": "Alderdi demokratiko askea (\"Freie Demokratische Partei -FDP\" alemanez) Alemaniako alderdi liberal bat da. Merkatu librea, giza-eskubideak eta hiritarren askatasuna aldarrikatzen du FDPk. Egun Bundestageko hirugarren alderdi handiena da.\nHistoria.\n1948an sortu zen, beste liberal eta zentro-eskuin alderdi txiki batzuen batasunaren ondorioz. Sei gobernu ezberdinen parte hartu du bai SPD bai CDUrekin. Bi alemanien batasunaren ondoren 1990an ekialdeko Demokrata Askeen Elkartearekin bat egin zuen."}
{"id": "48858", "revid": "806", "url": "https://eu.wikipedia.org/wiki?curid=48858", "title": "FDP", "text": ""}
{"id": "48859", "revid": "105290", "url": "https://eu.wikipedia.org/wiki?curid=48859", "title": "Alemaniar espresionismo", "text": "Alemaniar espresionismoa () 1919 - 1933 urte bitartean garatu zen arte higikundea izan zen. Zinema espresionistak lotura zuzena zuen garaiko espresionismoarekin. Espresionismo piktorikoa zera da: modu subjektiboan mundua deformatzen zuen mugimendua. Garai horretan ezaguna zen Kubin pinturan eta Kafka literaturan. Mugimendu honen arabera, bizitzak ez du zentzurik eta hori islatzen zuten euren lanetan: desesperazio sentimendua zen nagusi.\nOinarrizko helburua pertsonaien emozioak eta sentsazioak azaltzea zen, eta horretarako sinbolismoaren formez baliatzen ziren. Kalitate artistiko handiko dekorazioak prestatzen ziren. Ikuspuntu artistikotik garai aberatsa izan zen, baina gainbehera ekonomikoa iristean, eragina izan zuen artean ere eta hori ere beherakadan joan zen. Lehen Mundu Gerrak (1914-1918) utzitako sentsazio pesimistak bizi ziren.\nAurre-espresionismoa (1919\u20131925).\nMugimendua markatu gabe zegoen oraindik eta film bati esker lortu zen finkatze hori: \"Das Cabinet des Dr. Caligari\" (Robert Wiene, 1919). Ezaugarri batzuk ezarri zituen filmak, baina ez mugimendu osoa. Ezaugarri konkretuak zaintzen ditu: barruko dekorazioa, makillajea, jantziak, argiztapen artifiziala\u2026 \"Caligari\" izan zen ikonografia luze bateko lehen pertsonaia (Nosferatu, Jack Tripa-ateratzailea, Frankenstein...) gai nagusi horien inguruan beldurra, fantasia eta krimena nabarmentzen ziren. Film hori M\u00e9li\u00e8sen zinema fantastikoarekin eta hasieran grabatutako antzerkiekin lotzen zen. Alemaniako ohitura fantastikoarekin eta deabruz beteriko zinemarekin ere nahasten zen.\nGai depresiboak erabiltzen ziren filmetan, sentimendu negatiboa transmititzeko, eta banpiroen figurak indar handia hartu zuen. Mundu iluna irudikatzen zen. 1922an \"Nosferatu\" filma egin zuen F.W. Murnauk. Wieneekin alderatuta bazeuden aldeak: Murnauk kanpoko dekoratuak erabili zituen eta narrazioa landuagoa zuen. Sekuentziak, gainera, garatuagoak ziren. Film honi, Zinemaren Historian zehar, hainbat bertsio egin zaizkio.\nErrealismoa (1921\u20131925).\nGarai berean korronte berria sortu zen aurrekoarekin talka eginez: Errealismoa. Kamera objektiboa erabiltzen zen eta Espresionismoa baino errealistagoak izan nahi zuten, sentimendurik ez zela erakutsi behar uste zuten. Ez zuten fikziorik edota gizakiaren manipulaziorik nahi, baizik eta errealitatea bere horretan erakutsi ahal zen heinean.\nSoinua (1928\u20131933).\nHitler eta Goebbels (Hezkuntza eta Propaganda Ministerioa) Alemaniako Espresionismoaren garaikoak dira. Zinema industria sortu zen eta film komertzialak egiten ziren orduan. Espresionismoaren kalitate estetikoa galtzen da soinuarengatik eta horrela pelikula propagandistikoek leku garrantzitsua hartzen dute, eta zinema espresionista gainbehera garaiean dago, baina badago salbuespenik: Von Sternbergen \"Der blaue Engel\" (1930) edota Fritz Langen \"M \u2013 Eine Stadt sucht einen M\u00f6rder\" (1931). UFA estudioetan egiten zen lan gehienbat garai honetan. Bestalde, Fritz Langen beste film bat, \"Metropolis\" (1926) garai hartan indartsua izan zen: ez zuen hari propagandistikotik jarraitu eta heriotza hartu zuen gai nagusi gisa. Ildo horretako filmek aurrerantzean Lang hartuko dute erreferentzia moduan (\"Blade Runner\" edo \"The Matrix\", esaterako)\nNahiz eta hainbat zinemagilek alde egin zuten Hitlerren Alemaniatik, gutxi batzuk herrialde hartan geratu ziren Hitlerren propaganda egiteko. Leni Riefenstahl izan zen horietako bat. Bere filmetan (\"Triumph des Willens\", 1935 edota \"Olympia\", 1938) eszenak dokumental gisa lantzen ditu eta oso esanguratsua da kameraren kokapena horrek filmari ematen dion esanahiagatik. Hitlerren aurrean egindako desfileak edota mutil gazteen edertasuna goraipatzen zituen filmen bidez, gizon arioaren perfekzioaren balioa gailentzeko."}
{"id": "48860", "revid": "65203", "url": "https://eu.wikipedia.org/wiki?curid=48860", "title": "Sobietar zinema", "text": "Sobietar zinema SESBen egindako zinema da, hizkuntza nagusia errusiera izanik. Lanik esanguratsuenak Armeniar SES, Errusiar SESF, Georgiar SES eta Ukrainar SESetan egin zen eta, maila txikiago batean, Bielorrusiar SES, Lituaniar SES eta Moldaviar SESetan.\nSorrera.\n1917. urtean, Boltxebikeen Iraultza izan zenean, tsarren aurkako neurri zinematografikoak hasi ziren, baita Gerra Zibila zela eta, 1919an. Leninek, zinemaren bidez, tesi iraultzaileen arabera moldatu nahi du herria. Sovkina sortu zen zinema monopolizatzeko tresna gisa, eta V. Gardinek zuzendutako Estatuko Zinematografia Eskola. Iraultzak zineman aldaketa dakar eta Ipar Amerikako eta Eskandinaviakoaren eratorria etorriko da.\nKronologia.\nSobiet Batasuneko zinemak kronologia hau jarraitu du:\nAktore Eszentrikoaren Fabrika.\nAntzerkigintzaren eragina nabarmena da. 1921ean Petrogradon sortzen da antzerki-laborategia, geroago zineman aplikatuko dena: F.E.K.S (Fabrika Ekstzentritxeskovo Aktjora). Lev Kulexoven metodo akrobatikoak eta Meyerholden biomekanikoak lantzen ziren bertan, eta artearen komedia, karikatura eta keinu-zinema praktikatzen zen.\nZirkuaren eragina ere bazuen eta interpretazio naturalista eta narrazio errealista baztertzen ziren eszentrizitate berritzaile, irudimenez betetakoa eta intentzionalaren alde. Proiektu hau \u2018kaligarista\u2019 espresionistei hurbiltzen zitzaien. Zinema sobietarreko sortzaile handienak eszentrismoaren esperientziatik pasako dira, nahiz eta ondoren bideratze erradikaletik askatuko diren, Vertovek egin zuen moduan.\nMuturrekoak eta moderatuak.\nZinemagile berritzaileak landuko ditugu: muturrekoak (Dziga Vertov eta Lev Kulexov) eta moderatuak (Sergei Eisenstein eta Vsevolod Pudovkin).\nErrealismo sozialista.\n1930. hamarkadaren hasieran formalismoaren kritika zabaltzen da \u2018Urria\u2019 (Oktiabr, S.M. Eisenstein, 1927) bezalako filmetara zuzenduta, eta orokorrean, esperimentalak eta abangoardistak diren guztietara. Film horiek artearen funtzio sozialari uko egiten diotela argumentatzen da. Zinemak didaktiko izan behar duela azpimarratzen da.\nErrealismo Sozialistaren arabera errealitatea eraldatu behar da gizartearen indar progresistak jarraituta. Orduan, zinema epikoa eta masei zuzendutakoa bigarren mailan geratuko da. \u2018Heroi sozialisten\u2019 biografiak handituko dira, baina geroago eredu hori Historiarekin lotutako errealismora hurbilduko da. Errealismo horrek aberria goraipatzea bilatzen zuen. Garai honetan kokatzen dira Eisensteinen hainbat film:"}
{"id": "48861", "revid": "119347", "url": "https://eu.wikipedia.org/wiki?curid=48861", "title": "Portugalgo geografia", "text": "Portugal Europako hego-mendebaldeko estatua da, Iberiar penintsularen mendebaldean kokaturik dagoena. Ipar zein ekialdean Espainiarekin du muga eta hego zein mendebaldean Ozeano Atlantikoarekin. Portugalgo errepublikak ozeano honetan kokatutako bi uhartedi ere ditu barne: Azoreak eta Madeira. 1999 arte Txinaren hego-mendebaldeko itsasaldeko Macau, merkataritza libreko portua, Portugalen agintepean egon zen.\nEskualde naturalak.\nPortugalgo lurraldean bi alderdi nagusi daude, bai egituraz bai klimaz, Tajo ibaiak (portugesez \"Tejo\") bi erditan bereiziak: Tejo ibaitik iparraldera dagoen erdia mendiez eta ibar sakonez osatua da gehienbat, eta hegoaldeko erdia, berriz, garaiera txikiko muinoez eta ordokiez.\nIparraldea, Galiziako mugaren eta Duero ibaiaren (portugesez \"Douro\") arteko lurraldea, menditsua da, 1.500 m inguru garai diren mendilerroez osatua eta ibar sakonez hautsia. Douro eta Tejo ibaien artean lurraldearen batez besteko garaiera are handiagoa da: 600 m Douro Garaian eta 1.000 m Guardako goi ordokian. Ibar hondoak, ordea, itsas mailan daude ia-ia. Alderdi horretan Iberiako iparraldeko goi-ordoki zabala hedatzen da, eta alderdi batzuetan, Iberiako Erdialdeko Sistemaren mendebaldeko adarra osatzen duten mendilerroak nabarmentzen dira. Horietako batean dago, Serra da Estrelan hain zuzen ere, Portugalgo mendi garaiena, uharteetakoez landa: Torre mendia, 1.993 m.\nTejo ibaitik hegoalderako lurraldea (Alentejo) ordoki eta muinoez osatua dago. Alderdi horretan lurraldearen garaiera 400 mtik beherakoa da, ipar-ekialdeko muga inguruko San Mamed mendietan izan izan ezik (1.025 m). Hegoalde-hegoaldean, Caldeirao eta Monchique mendilerroek (900 m inguru) Algarve itsasaldeko ordokia babesten dute iparraldeko haizeetatik.\nPortugalgo itsasbazterra 845 km luze da. Iparraldeko erdian zelaia, zuzena eta hareatsua da, eta Porto hiritik hegoaldera zabalduz doa Beira lurraldean barrena. Alderdi batzuetan aintzira txikiak eratu dira. Carvoeiro lurmuturretik hegoaldera berriz hautsiagoa da. Algarveko kostako mendebalean labartsua da, eta ekialdean berriz hareatsua eta zelaia.\nMadeira uhartedia (794 km\u00b2), sumendi-jatorrikoa eta oso menditsua da (Pico Ruivo, 1.861 m). Klima gozoa eta egonkorra du. Portugaldik 1.000 kilometrora dago. Sumendizko Azore uhartedia (2.247 km\u00b2) Iberiar penintsulatik 1.500 km ingurura dago. Klima epel hezea du. Han dago Portugalgo mendi garaiena, Ponta do Pico (2.320 m), izen bereko uhartean.\nHidrografia.\nIberiar penintsulako ibai nagusietako batzuek Portugalgo lurraldea zeharkatzen dute ura Ozeano Atlantikoan isuri baino lehen: Mi\u00f1o (portugesez \"Minho\"), Douro, Tejo eta Guadiana.\nMinho ibaiak Galizian du sorburua, eta bere ibilguaren behe aldean Pontevedrako probintziaren eta Minho-Lima azpieskualdearen arteko muga egiten du.\nDouro ibaiak 600 metroko gainbehera du Iberiar goi-lautadaren eta bere ibilbideko ibar sakonaren hondoaren artean. Alto Tras-os-Montes azpieskualdeko hegoaldetik sartzen da Porugalen, Zamoratik etorrita, eta Porton itsasoratzen da.\nTejo ibaia, Iberiar penintsulako ibai handiena, Alto Alentejo eta Caceresen arteko mendi-zintzur luze baten bidez sartzen da Portugalen. Bokaletik hurbil, Paja itsasoa deritzan estuario zabala eratzen du, eta ontziz ibil daiteke ahotik Abrantes hiriraino.\nGuadiana ibaiak Espainiaren eta Portugalen arteko muga lerroa egiten du bi zatitan. Baixo Alentejotik sartzen da eta Algarve eta Huelva artean itsasoratzen da.\nPortugalen bertan sortzen diren ibai eta ibaiadarren artean aipagarriak dira, iparraldetik hegoaldera, Vouga, Mondego (225 km), Zezere (220 km) eta Sado (150 km) ibaiak.\nKlima eta landaredia.\nPortugalgo klima Ozeano Atlantikoaren eraginpean dago eta, oro har, samurra da: euritsua eta epela iparraldean eta lehorra eta oso beroa hegoaldean. Ozeanoaren eragina nabarmenagoa da itsasaldean, udako beroak eta neguko hotzak samurtzen baititu. Ipar-ekialde menditsuan hotz-beroak gorabehera handiagoak ditu: udak laburrak dira eta neguan elurra eta izotza izaten da. Hegoaldera ahala, klima mediterraneoa nagusituz doa, eta Algarvek Mediterraneoko klima du bete-betean, oso uda bero eta negu epelekin. Euri askoz gehiago izaten da iparraldean hegoaldean baino. Batez beste 500 mm euri izaten dira urtean, 2.500 mm iparraldeko mendietan, eta 500 mm baino gutxiago sei-zazpi hilabetez guztiz lehorra den Algarven.\nZuhaiztiek lurraldearen heren bat hartzen dute gutxi gorabehera. Itsasaldeko alderdi hareatsuetan pinudiak eta eukalipto zuhaiztiak landatu dira. Halaber, iparraldeko mendietan pinuak dira nagusi. Hegoaldea berriz landaredi mediterraneoak hartzen du: olibondoa, artea, artelatza. Mahastiak eta almendrondoak lurralde osoan daude, ipar-ekialdeko mendietan izan ezik, baina ugariagoak dira hegoaldean. Algarven, Mediterraneo motako basoa galdu den alderdietan, sastrakadi trinkoak hartu du haren tokia.\nDatu orokorrak.\nKokapena:\nEuropako hego-mendebaldean, ekuatoreak zeharkaturik. Espainiarekin eta Ozeano Atlantikoarekin.\nKoordenatu geografikoak: \nAzalera:\nHerrialdearen mugak:\n\"denetara:\" 1.214\u00a0km\n\"Erresuma mugakideak:\"\nItsasbazterra: 1.793\u00a0km (Azoreak eta Madeira barne)\nLurraldea:\nMenditsua Tajo ibaiaren iparraldera, laua hegoaldean.\nMuturreko garaierak:\nBaliabide naturalak:\narrantza, basoak (artelazkia), burdina, kobrea, zinka, eztainua, tungstenoa, zilarra, urrea, uranioa, marmola, buztina, igeltsua, gatza, laborantza, energia hidraulikoa\nLurren erabilera: (2011)\nLur ureztatua: (2007)\n5.837\u00a0km\u00b2\nUr baliabide berriztagarriak: (2011)\n68,7 km\u00b3\nUr kontsumoa (etxeko-ura/industria-ura/nekazal-ura): (2005)\nArrisku naturalak: Azoreetan lurrikara handiak gertatu dira, eta baita bulkanismoa ere. Faial uharteko Capelinhos sumendiaren azken erupzioa 1958an izan zen."}
{"id": "48865", "revid": "6327", "url": "https://eu.wikipedia.org/wiki?curid=48865", "title": "Zinemako Eskola Sobietarra", "text": ""}
{"id": "48866", "revid": "201", "url": "https://eu.wikipedia.org/wiki?curid=48866", "title": "Pyotr Ilyich Tchaikovsky", "text": ""}
{"id": "48867", "revid": "201", "url": "https://eu.wikipedia.org/wiki?curid=48867", "title": "Txaikovski", "text": ""}
{"id": "48868", "revid": "336", "url": "https://eu.wikipedia.org/wiki?curid=48868", "title": "Lev Kulexov", "text": "Lev Vladimirovitx Kulexov (errusieraz \u041b\u0435\u0432 \u0412\u043b\u0430\u0434\u0438\u043c\u0438\u0440\u043e\u0432\u0438\u0447 \u041a\u0443\u043b\u0435\u0448\u043e\u0432; Tambov, 1899ko urtarrilaren 13a - Mosku, 1970eko martxoaren 29a) zinemaren teoriko errusiarra eta Moskuko Zinema Eskolako pedagogoa izan zen; bertan \"laborategi esperimentala\" sortu zuen eta, materialik ez zegoenez, filik gabeko filmak egiten ziren, argazki finkoekin. Esperientzia horretatik eratorri zen muntaia, film pusketetatik sortzen zuen errealitate espazio-tenporal berria. Adibidez: \"Mr. West-en abentura harrigarriak boltxebikeen herrian\" (Ncobycajnye prikljucenija Mistera Vesta v strane Bolsevikov, 1924).\nKuleshov efektuaren bitartez erakutsi zuen hainbat irudi tartekatuta efektu desberdina sortu daitekeela ordenaren arabera. Kulexovek muntaiaren gainean ulertzen duen kontzeptua teknikoa da, eta ez arbitrarioa, Vertoven antzera: sekuentziak plano motzetan bereizita egon behar dute; plano horiek silaba gramatikalen baliokide izan behar dute berehalako irakurketa egin ahal izateko. Bere teoria guztiak liburu batean idatzita utzi zituen: \"Arte zinematografikoa\" (1927)."}
{"id": "48870", "revid": "45871", "url": "https://eu.wikipedia.org/wiki?curid=48870", "title": "90 Aliantza/Berdeak", "text": "90 Aliantza/Berdeak () Alemaniako alderdi ekologista bat da. Munduko alderdi ekologista zaharrenen artean dago eta munduko alderdi berde arrakastatsuena izan da zalantzarik gabe.\nHistoria.\n1979an sortu zen Die Gr\u00fcnen izenarekin. Poluzioa, Ipar Atlantikoko Itunaren Erakundearen estrategia eta gizarte industrializatuen beste arazoen kontra egiteko asmoarekin sortu zen. 1980ko hamarkada lehen aldiz Europako Parlamentuan eta Bundestagen eserlekuak lortu zuen. Txernobylgo hondamendia, euri azidoa, AEBren misil berrien instalazioa Alemania federalean eta beste auziak bere gorakada lagundu zuten. 1990eko hauteskundeetan Bundestagetik kanpo geratu ziren botoen %5 muga ez gainditzean. 1993an ekialdeko Alemaniako \"90 aliantza\"rekin bat egin zuen eta hurrengo hauteskundeetan bundestagera itzuli ziren. 1998 eta 2005 bitartean gobernuan egon ziren SPDrekin batera. 2005an gobernua utzi zuten CDUren garaipenaren ondoren."}
{"id": "48872", "revid": "96586", "url": "https://eu.wikipedia.org/wiki?curid=48872", "title": "Vsevolod Pudovkin", "text": "Vsevolod Ilarionovitx Pudovkin, errusieraz \u0412\u0441\u0435\u0432\u043e\u043b\u043e\u0434 \u0418\u043b\u043b\u0430\u0440\u0438\u043e\u043d\u043e\u0432\u0438\u0447 \u041f\u0443\u0434\u043e\u0432\u043a\u0438\u043d, (Penza, 1893ko otsailaren 28agreg./otsailaren 16ajul. - Riga, 1953ko ekainaren 30a) Sobiet Batasuneko antzerki eta zinema zuzendaria izan zen.\nBere filmetan aztertuko du krisia eta \"kontzientzia hartze\" politikoa bere protagonista indibidualengan (eta ez Sergei Eisensteinen modura taldearengan), gizarteko gaiak bigarren planoan utzita:\nPudovkinen zinema egitura erritmikoetan garatzen da; horietan lehentasuna dute ekintza paraleloen muntaiak eta muntaia analitikoak. Horrenbeste lantzen zituen egitura horiek beharrezkoa zuten aurrez prestatutako gidoi sendo bat; horretarako, ezinbestekoa zen harreman estua izatea argumentista, aktorea, argazkilaria eta errealizatzailearen artean. Abangoardismoa ukatzen du eta aktoreek ikusleari emozioa transmititzea nahi du. Egitatean oinarritutako metaforak erabiltzen ditu.\n\"Errealismo sozialista\" kontzeptua Pudovkinek sortu zuen. Zinema, bere ustetan, gizakiaren eta lanaren arteko harremanetara zuzendu behar zen, eta gainera, argi utzi gizakiak bere aberriarekin duen lotura."}
{"id": "48875", "revid": "336", "url": "https://eu.wikipedia.org/wiki?curid=48875", "title": "Dziga Vertov", "text": "Dziga Vertov (; ; Bia\u0142ystok, 1896ko urtarrilaren 2a - 1954ko otsailaren 12a) operatzaile eta dokumentalista zen, eta Kin\u00f3-glaz teoria sortu zuen, teknologia zinematografikoaren bitartez objektibitate absolutua lortzeko asmoz. Jaiotzez Denis Arkadievitx Kaufman () izena zuen.\nBi garaitan garatzen da Vertoven lana:\n1924an jartzen du abian metodo utopiko hori film luze baten bidez: \"Kino-glaz\" (Kin\u00f3-glaz); zinema, batez ere, medio dokumental gisa ulertzen duela defendatzen du. Teoria honek ez du onartzen: drama, idatzitako gidoia, zinemako fikzioa, aktore profesionala, saiakerak, dekorazioak, etab. Lumi\u00e8ren garbitasun dokumentaletik urruntzen gaituen ezer.\nVertovek saiatutako objektibotasunak eragin handia izango du 1960ko hamarkadako zinemazaleengan (\"Cinema Verit\u00e9\", Jean Rouch, bereziki); eragina izan zuen Jean Vigorengan edota beste dokumentalistengan (Herbehereetako Joris Ivens eta John Grierson britainiarra).\nEntzumenaren laborategia.\nBere estudioan soinuen musikarekin hasten da probak egiten, hitzen eta fonogramen arteko muntaiak dira. 1918-1919 bitartean Moskuko Zinema Batzarrean dabil Kinonedelija egunkarian erredaktore nagusi lanetan. 1920an konturatzen da giza-begia gai dela bi edo hiru fotogramako zinema-plano bat harrapatzeko. (zati txiki-txikiak sar zitezkeen, nahiz eta horrek pentsamenduaren egitura eta ikuspegi naturalaren tenporalitatea hankaz gora utzi)."}
{"id": "48876", "revid": "201", "url": "https://eu.wikipedia.org/wiki?curid=48876", "title": "Vertov", "text": ""}
{"id": "48877", "revid": "201", "url": "https://eu.wikipedia.org/wiki?curid=48877", "title": "Denis Arkadievitx Kaufman", "text": ""}
{"id": "48878", "revid": "119347", "url": "https://eu.wikipedia.org/wiki?curid=48878", "title": "Pilotako materiala", "text": "Pilotako materialak pilotan aritzeko erabiltzen diren materialak dira. Asko dira, eta modu askotara sailka daitezke. Hemen, honela sailkatu ditugu: lehenik, pilotaleku motaren arabera; eta, bigarrenik, espezialitatearen arabera. Bestalde, berezi daitezke pilotari profesionalek darabiltzaten joko tresnak eta afizionatuek erabiltzen dituztenak. Hala nola, ofizialki arautu gabekoak diren jokoetakoak, laxoa kasu, eta nazioarteko lehiaketa ofizialetakoak, modalitate zenbait ez baita horietan sartzen, erremontearen kasua esate baterako.\nBestelakoak.\nPilotaz eta jotzeko tresnaz gain, partida ofizialetarako beste material batzuk ere behar dira, jantzia esate baterako:"}
{"id": "48879", "revid": "15795", "url": "https://eu.wikipedia.org/wiki?curid=48879", "title": "Pelotarien zerrenda", "text": ""}
{"id": "48880", "revid": "499", "url": "https://eu.wikipedia.org/wiki?curid=48880", "title": "Thierry Harismendy", "text": ""}
{"id": "48881", "revid": "201", "url": "https://eu.wikipedia.org/wiki?curid=48881", "title": "Thierry Harismendi", "text": ""}
{"id": "48883", "revid": "58701", "url": "https://eu.wikipedia.org/wiki?curid=48883", "title": "Amancio Prada", "text": "Amancio Prada (Dehesas, Bierzo, 1949ko otsailaren 3a -) abeslari eta musikari leondarra da.\nGaztelaniaz ez ezik, Bierzokoa denez galizieraz ere abesten du. Inspirazio iturri ditu, besteak beste, Rosalia de Castro, Federico Garc\u00eda Lorca, Agust\u00edn Garc\u00eda Calvo eta San Joan Gurutzekoa."}
{"id": "48884", "revid": "1982", "url": "https://eu.wikipedia.org/wiki?curid=48884", "title": "Nastic", "text": ""}
{"id": "48885", "revid": "65203", "url": "https://eu.wikipedia.org/wiki?curid=48885", "title": "2008", "text": "2008. urtea (MMVIII), 2007koaren ondorengoa eta 2009.aren aurrekoa izan zen. Gregoriotar egutegian, asteartez hasitako bisurtea hain zuzen ere.\nHurrengo ospakizunen urtea izan zen 2008a:"}
{"id": "48887", "revid": "58701", "url": "https://eu.wikipedia.org/wiki?curid=48887", "title": "Jos\u00e9 Antonio Labordeta", "text": "Jos\u00e9 Antonio Labordeta Sub\u00edas (Zaragoza, 1935eko martxoaren 10a - Zaragoza, 2010eko irailaren 19a) poeta, abeslari, irakasle, idazle eta politikari aragoiarra zen, Chunta Aragonesista (CHA) alderdiko kidea zen eta 2000 eta 2004an diputatu izendatu zuten.\nBiografia.\nJos\u00e9 Antonio Miguel Labordetaren eta Sara Sub\u00edasen semea izan zen eta Miguel Labordeta poetaren anaia. 1963ko irailaren 29an, Agust\u00edn Mu\u00f1oz Grandes jeneralaren iloba zen Juana de Grandesekin ezkondu zen. Hiru alaba izan zituzten: Angela, Ana eta Paula eta bi iloba.\nZaragozako Colegio Aleman izan zen bere lehen ikastetxea eta, Batxilergoa bukatu ondoren, Zuzenbide ikasketak hasi zituen, azkenean, Filosofian lizentziatu bazen ere Zaragozako unibertsitatean, 2010ean, Doctor Honoris Causa egin zutelarik.\n1964an, Ertainetarako oposaketak gainditu zituen, Geografia, Historia eta Arteko irakasle bihurtuz eta Terueleko Iba\u00f1ez Martin Batxilergoko Institutu Nazionalean irakatsi zuen hurrengo 6 urteetan. San Pablo ikastetxean ere aritu zen eta Joaqu\u00edn Carbonell, Federico Jim\u00e9nez Losantos, Federico Trillo eta Manuel Pizarro bere ikasle izan ziren.\n1970ean, Zaragozara itzuli zen eta zuzendari eta historiako irakasle izan zen El Buen Pastor ikastetxean. Zaragozako Alto Carabinaseko Ram\u00f3n Pignatelli Batxilergoko institutuan era lan egin zuen. 1972an, \"Andal\u00e1n\" aldizkari kulturala Teruelen ezagutu zuen Eloy Fern\u00e1ndez Clementerekin batera.\n1976an, Aragoiko Alderdi Sozilistaren sorreran hartu zuen parte eta, geroxeago, Ezker Batuarekin aurkeztu zen Senatura. Chunta Aragonesistako (CHA) kide izanik, Legebiltzarrerako diputatu egin zuten 2000n eta hantxe egon zen 2008ra arte. 1977an, Langile Komisioetan afiliatu zen..\n\"Gerrari ez\" lemaren defendatzaile sutsua eta Ebroko uraldatzearen aurkari amorratua beti izan zuen nortasun berezia Hemizikloan. Alderdi Popularreko diputatuekin aurrez aurreko pare bat izan zituen. Batean ospetsu egin zuen esaera esan zuen:\nInoiz esan zuen esaera hura bere hilobian jarriko zutela, epitafio bezala. Irakeko gerraz aritu omen zen egun hartan diskutitzen eta entzuten ari zenak haserrarazi zuen:\nEta ez ziotenez hitz egiten uzten, haserretu eta esaera xelebrea bota zien.\n2010eko irailaren 19an hil zen Miguel Servet ospitalean, Zaragozan, 75 urte zituenean. 2006an diagnostikatu zioten prostata minbizia eta honek bere bizitzako azken hilabeteak etxeko ohean etzanda egotera behartu zuen.\n2010eko irailaren 6an egin zuen azken jendaurreko ekintza, Carme Chac\u00f3n defentsa ministroak eta \u00c1ngel Gabilondo hezkuntzakoak etxera joan zitzaizkionean Alfontso X.a Jakitunaren Ordena eta Lanaren Urrezko domina emateko. Gobernuak esleitu zion errekonozimendu hori, jakinduria, grina, sineskerak eta askatasun eta herriaren alde egiteagatik \nOlerkia.\nBere ospea abeslari edo diputatu bezala bazuen ere, Labordeta idazle aparte zen, aita zen bezala (Katedratikoa latinen eta antzinako poesia klasikoan zaletua) edo gerra ondorenean olerkigintzan nabarmendu zen anaia Miguel bezala. Berak esan zuen benetako ogigintza idazle izatea zela eta abestiak poema musikatuak besterik ez zirela. Egia da Jos\u00e9 Antonioren poesiak barneko ahotsa erakusten digula, abestietan baino sakonagoa, azken hauetan alde borrokalaria eta soziala azpimarratzen baitu gehiago. 1959an, lehen poema bilduma argitaratu zuen \u2014musikan murgildu baino askoz ere lehenago\u2014 eta hurrengo liburuak atera zituen gerora:\n1976an, \"Poemas y canciones\" antologia argitaratu zuen (Lumen editoriala, El Bardo kolekzioa) eta, 2004an, \"Dulce sabor de d\u00edas agrestes\".\nLehen poesia liburua \"Sucede el pensamiento\" kontsidera daiteke, Juan Ram\u00f3n Jim\u00e9nezen estilo intelektuala eta 27ko Belaunaldia nahastu nahian, baina Miguel Labordeta anaiaren eragina nabarmena da Jos\u00e9 Antonioren lanean. Hala ere, gogaitasun eta hutsune esentziala edo C\u00e9sar Vallejo eta Paul Verlainen eraginak ere bereizgarri dira bere lanean. Eloy Fern\u00e1ndez Clementeren hitzetan,\nLabordetaren ibilbide poetikoaren lanik erabakiorrena \"Cantar y Callar\" izan zen; 1967rako argitaratua izateko prest zegoen, baina ez zen 4 urte gero arte agertuko. Antonio P\u00e9rez Lasherasen arabera,\n\"Diario de un n\u00e1ufrago\" Labordetaren poesiaren gailurretakoa da. Poemak dataren arabera biltzen ditu, egunerokoa balitz bezala, baina gaiak ez dira esperientziaren poesia soila, aurreko obra poetikoetan agertzen ziren intereses sozial eta esintzentzialak ere ekartzen baititu, melankoliaz beteta eta patuaren kezkari aldegin ezinik. Gizakiaren bizitza hondoratze bat da, bakardadeak larriturik eta nazka eta hutsa nagusi. Ahaztearen garrantzia ere erakusten du eta oroimena ere bai, maiz berreskuratzen duena, monologoa edo desagertutako pertsonekin dialogoa erabiliz. Liburu honetan kontsolidatzen da poetaren ahotsa, P\u00e9rez Lasherasen hitzetan,\nAzken poemarioa, \"Monegros\", tonu ezberdinean dago idatzita eta ironiaz eta isekaz beterik agertzen zaigu \"aragonesismoan\" intziditzen duelarik, Labordetaren poesian konstante bat dena. Jos\u00e9 Antonio Labordetaren erreflexioak Monegroseko basamortura eramaten gaitu, iraupen urriko estanpa poetiko eta bertso motzetan hango biztanleak denbora lerroan paralizaturik ikusten dituelarik.\nLabordetaren azken poemak bere blogean argitaratuak izan ziren: &lt;https://web.archive.org/web/20100920205453/http://zaragozame.com/labordeta/&gt;\n2011n, Eclipsados zaragozar editorialak \"Setenta y cinco veces uno\" argitaratu zuen, Labordetaren poesia osoa 2 tomotan. Lehenengoa \"La duda del paisaje. Vida y obra de Jos\u00e9 Antonio Labordeta\" da eta Antonio P\u00e9rez Lasherasek eginiko biografia luze bat da. Bigarrena, berriz, \"Setenta y cinco veces uno. Poes\u00eda reunida 1945-2010\" da.\nProsa.\nEra berean, azpimarratzeko lan narratiboa egin zuen, 1971n, \"Mediometro\"rekin hasi zelarik (\"Papeles de Son Armadans\" aldizkari literarioan).\n1974an, narraziozko lehen liburua argitaratu zuen, \"Cada cual que aprenda su juego\", 2 ipuin motzez osatua. 1986an, \"El comit\u00e9\" argitaratu zuen, narrazio motza. 1992an, \"Mitolog\u00edas de mam\u00e1\" eleberria etorri zen eta, 2004an, Espainiako gerra ondorenean kokatu zuen \"Cuentos de San Cayetano\" ipuin liburua. 2007an agertu zen azken eleberria, \"En el remolino\" eta beste ipuin batzuk ere badira, \"Andal\u00e1n\" (bera izan zen sortzaileetako bat) edo \"\u00cdnsula\" bezalako aldizkari kulturaletan agertutakoak.\nSaiakera munduan, \"Arag\u00f3n en la mochila\" (1983) edo \"Un pa\u00eds en la mochila\" (1995) bidaia liburuak hartu zuten ospea, izen bereko telebista programaren gidoiak argitartu zituelarik haietan eta, 2001ean, \"Con la mochila a cuestas\" atera zuen.\nMiguel anaiaren poesiaren ikerketa eta zabalpenean ere aritu zen, esparru filologikoan eginiko hainbat liburutan. Haietako bat, Javier Delgadorekin batera egin zuen, \"Recuerdo de Miguel Labordeta\" (Zaragoza, Diputaci\u00f3n Provincial, 1987). Bide berean, C\u00e9sar Vallejori ere egin zion kritika literariozko saiakeraren bat.\nMemoria liburuak ere idatzi zituen: \"Con la voz a cuestas\" (1982), \"Banderas rotas\" (2001) edo \"Memorias de un beduino en el Congreso de los Diputados\" (2009), Madrilen diputatu izatearen bizipenak kontatuz. \"Tierra sin mar\" (1995) autobiografian, ipuin, artikulu eta poemak txertatu zituen. \"Regular, gracias a Dios\" (2010) gaixotasun larriak jota zuen, jada.\nEditore eta kazetari, Andal\u00e1n astekariaren sorrera eta garapenean murgildu zen, Francoren diktaduraren aurka eginez eta Aragoiko trantsizioan lagunduz. \"El D\u00eda\", \"Diario 16\", \"El Peri\u00f3dico de Arag\u00f3n\", \"P\u00fablico\" edo \"El Mundo\" egunkarietan ere idatzi zuen eta \"Los amigos contados\" (1994) eta \"Historia de Paletonia\" (2011) artikulu hauen bildumak dira.\nAbeslari.\n1968an hasi zuen karrera musikan \"Andros II, E. P.\" albumarekin. Gero \"Cantar y callar\" (1971) poesia liburuan argitaratuko zuen. Beste batzuk etorri ziren ondoren:\nAbesti ezagunenen artean \"Canto a la libertad\", \"Arag\u00f3\", \"Somos\" edo \"Banderas rotas\" daude, jaioterria hizpide, melankolia nagusi.\nTelebista.\n1990ean, Camilo Jos\u00e9 Celaren \"Del Mi\u00f1o al Bidasoa\" lanaren moldaketan hartu zuen parte TVEn, \"Dupont eskalea\"ren paperean.\n1995 eta 2000 artean, \"Un pa\u00eds en la mochila\" saioaren gidoilari eta aurkezle izan zen TVE2 katean. 29 kapituluetan, motxila bizkarrean hartuta, Espainian barneratu zen, herrietako alderdi ezezagunenak eta bertako jendeak nola bizi zen aurkeztuz.\nErrekonozimenduak.\nErrekonozimendu honek, edozein lannbide edo zerbitzuan, gizartearentzako egokia eta baliotsua den jokabidea saritu eta nabarmendu nahi du."}
{"id": "48889", "revid": "535", "url": "https://eu.wikipedia.org/wiki?curid=48889", "title": "Maxwellen ekuazio", "text": ""}
{"id": "48890", "revid": "201", "url": "https://eu.wikipedia.org/wiki?curid=48890", "title": "Gertrude B. Elion", "text": ""}
{"id": "48892", "revid": "56334", "url": "https://eu.wikipedia.org/wiki?curid=48892", "title": "Testu-tratamenduko programa", "text": "Testu-tratamenduko programa edo testu-prozesadorea testuan oinarritutako dokumentuak lantzeko erabiltzen den programa informatiko bat da. Ohiko idazketarekin alderatuz eskaintzen dizkigun abantailak honako hauek dira: formatu digitalean gordetzen denez aurrerago erreproduzitu, berreskuratu eta berredita daitekeela. Dokumentu hauek ikusi, inprimatu, postaz bidali, beste formatu bat eman edo aurrerago erabiltzeko gorde daitezke."}
{"id": "48893", "revid": "843", "url": "https://eu.wikipedia.org/wiki?curid=48893", "title": "Testu-prozesadore", "text": ""}
{"id": "48894", "revid": "843", "url": "https://eu.wikipedia.org/wiki?curid=48894", "title": "Testu prozesadore", "text": ""}
{"id": "48896", "revid": "105290", "url": "https://eu.wikipedia.org/wiki?curid=48896", "title": "QuickTime", "text": "Quicktime Apple-ren plataforma anitzeko formatu bat da. Apple, PC eta Linux/Unix inguruetan lan egiteko multimediako informazioaz ( irudi finkoak, audio, bideo eta errealitate birtuala ) eta bere fitxategiez: AVI, MPEG edo JPEG fitxategiez ere."}
{"id": "48897", "revid": "105290", "url": "https://eu.wikipedia.org/wiki?curid=48897", "title": "AVI", "text": "AVI ( Audio Video Interleaved ) audio eta bideo fitxategi formatua da, Microsoft-ena da. Nahiz eta Quicktimen kalitate antzekoa eskaini, desabantaila asko ditu, Windowserako bakarrik balio baitu, audioa bideoarekin bat egiteko."}
{"id": "48899", "revid": "535", "url": "https://eu.wikipedia.org/wiki?curid=48899", "title": "Quicktime", "text": ""}
{"id": "48900", "revid": "105290", "url": "https://eu.wikipedia.org/wiki?curid=48900", "title": "Raster irudi", "text": "Raster edo bitmap irudiak pixelez osatutako datu egitura laukizuzena duten irudiak dira. Pixelak lauki formakoak dira eta puntuen matrize bat osatzen dute. Pixel bakoitzaren ezaugarriek (tamaina, kolorea, etab.) irudiaren itxura eratzen dute.\nHainbat fitxategi formatu daude raster irudiak gordetzeko. Ezagunenak TIFF, JPG, PNG, GIF eta BMP dira.\nAbantailak.\nFormatuaren sinpletasuna da.\nDesabantailak.\nDesabantaila ugari daude, batez ere fitxategien handiera konprimitzen ez direnean. Beste desabantaila zera da: ezin direla grafikoak eskalatu kalitatea galdu barik."}
{"id": "48901", "revid": "105290", "url": "https://eu.wikipedia.org/wiki?curid=48901", "title": "TIFF", "text": "TIFF (Tagged Interchange File Format ) irudiak adierazteko fitxategi formatua da. Aldus-ek asmatu zuen, irudietarako mundu osorako formatu bat sortzeko asmoz, eta neurri batean, publizitatean eta auto-edizioan, lortu du. Egun, Adobe konpainia da bere jabea.\nTIFF fitxategi bat, fitxategiaren ezaugarri batzuk deskribatzen dituzten etiketa batzuk osatzen dute. Formatu honek espezifikazio ugari ditu, eta horrexegatik gerta liteke programa baterako ulergarria den fitxategi bat beste programa baterako ez izatea.\nOrokorrean baliozkoa da edozein irudi motarako, bai kolorez eta bai zuri beltzez, eta informazioa konprimitu daiteke LZW edo JPEG erabiliz"}
{"id": "48902", "revid": "6950", "url": "https://eu.wikipedia.org/wiki?curid=48902", "title": "Irudi bektorial", "text": "Irudi bektoriala bi edo hiru dimentsiotako koordenatuak dituzten puntuen bidez sortzen diren objektu geometrikoz osatutako irudia da. Puntuak lotuta, lerroak eta kurbak sortzen dira, eta horiek poligonoak eta beste forma batzuk osatzeko erabil daitezke.\nObjektu bakoitzak hainbat atributu eduki ditzake: kokapena, kolorea, trazuaren zabalera, etab.\nPixelez osatutako raster irudiekin alderatuta, honakoak dira bere abantailak:\nIrudi bektorialak bereziki egokiak dira marrazketa teknikoak, animazioak, hiru dimentsioko irudiak, diagramak eta, oro har, kolore lauak dituzten irudiak sortzeko.\nIrudi bektorialak gordetzeko fitxategi formaturik ezagunenak SVG, AI, EPS eta PDF dira. Kontuan izan horietako zenbaitek (esaterako PDFak eta SVGak) raster irudiak ere gorde ditzaketela barnean."}
{"id": "48903", "revid": "105290", "url": "https://eu.wikipedia.org/wiki?curid=48903", "title": "Computer Graphics Metafile", "text": "CGM (Computer Graphic Metafile) irudiak adierazteko fitxategi formatua da\nFormatu bektoriala da baina bitmapeko elementuekin ere lan egin dezake. Malgutasuna izateko, aplikazio bakoitzak bere CGM fitxategien estruktura asmatzea baimendu zen, eta horregatik bateragarritasun arazoak izaten du."}
{"id": "48904", "revid": "1310", "url": "https://eu.wikipedia.org/wiki?curid=48904", "title": "CGM", "text": ""}
{"id": "48905", "revid": "105290", "url": "https://eu.wikipedia.org/wiki?curid=48905", "title": "Windows Metafile", "text": "WMF edo Windows MetaFile irudiak adierazteko fitxategi formatua da. Microsoft-ek bereziki Windows-erako asmatu zuen formatua da. Fitxategietan gordetzen dena ez dira irudiak berez, baizik eta berauek eraikitzen dituzten aginduak, eta horrela leku gutxiago behar du.\nPrintzipioz, Windows-eko leiho batean marrazten den edozein gauza, WMF fitxategi batean gorde daiteke (grafiko linealak, bitmap-ak zein testua). Aplikazio askok erabiltzen du, erabiltzeko oso erraza delako."}
{"id": "48906", "revid": "27333", "url": "https://eu.wikipedia.org/wiki?curid=48906", "title": "WMF", "text": ""}
{"id": "48907", "revid": "105290", "url": "https://eu.wikipedia.org/wiki?curid=48907", "title": "Encapsulated PostScript", "text": "EPS (Encapsulated PostScript) irudiak adierazteko fitxategi formatua da.\nFormatu honek postcript lengoaia erabiltzen du, eta grafiko bektorialetan oinarritu arren, bitmapak ere erabil ditzake. Letra mota tipografikoez aritzeko egokituta dago, testuari hainbeste aukerak (eskalatu, errotazioak, tonu ezberdinak...) ezartzeko. Fitxategi handiak izaten dira, eta inprimatzeko, inprimagailuak askotan postcript lengoaia ulertu behar du."}
{"id": "48908", "revid": "27333", "url": "https://eu.wikipedia.org/wiki?curid=48908", "title": "EPS", "text": ""}
{"id": "48909", "revid": "119753", "url": "https://eu.wikipedia.org/wiki?curid=48909", "title": "Chunta Aragonesista", "text": "Chunta Aragonesista (CHA) Aragoiko alderdi politiko nazionalista eta sozialista da.\n1986an sortu zuten eta gaur egun 3.400 afiliatu ditu. 2003an eta 2004an historiako emaitzarik hoberenak lortu zituzten, ia 100.000 boto. Jose Antonio Labordeta zen alderdikiderik ezagunenetarikoa.\nEbro ibaitik urak eramatearen aurkako kanpainan lan egin izan dute. Halaber, Europar Batasunako konstituzioaren aurkako botoa eskatu zuten 2005ean."}
{"id": "48910", "revid": "59723", "url": "https://eu.wikipedia.org/wiki?curid=48910", "title": "Heraldo de Arag\u00f3n", "text": "Heraldo de Arag\u00f3n gaztelaniazko egunkari beteranoa da, 1895ean Zaragozan sortua eta Aragoi (Espainia) osoan irakurrienetakoa.\n\"Heraldo de Arag\u00f3n S.A.\" taldeak egun \"Heraldo de Soria\", \"Qu\u00e9! Arag\u00f3n\", \"Qu\u00e9! Castell\u00f3n\" eta \"Qu\u00e9! La Rioja\" egunkariak kontrolatzen ditu, baita \"Zaragoza\" \"TV\" telebista ere.\nGaztelaniaz argitaratuta egonik ere, azken urteotan leiho txiki bat utzi diete aragoierazko hiztunei."}
{"id": "48911", "revid": "90799", "url": "https://eu.wikipedia.org/wiki?curid=48911", "title": "Pazifikoko Gerra", "text": "Pazifikoko Gerra, Asia-Pazifikoko Gerra edo Ozeano Bareko Frontea, Bigarren Mundu Gerran, Ozeano Barean, inguruko uharteetan eta Ekialdeko Asian burututako borroka izan zen; 1937ko uztailaren 7an hasi, eta 1945eko abuztuaren 14an amaitu zen. Ekintza garrantzitsuenak Japoniako Inperioak hainbat herrialderi eraso egin ondoren hasi ziren. Japoniaren aurkari nagusiak (aliatuak, alegia), Txina, AEB, Erresuma Batua (eta Commonwealtheko gainerako herrialdeak, batik bat Australia eta Zeelanda Berria) eta Herbehereak izan ziren.\nJaponiako Inperioaren eta Txinako Errepublikaren arteko Bigarren Txina-Japonia Gerra 1937ko uztailaren 7az geroztik egin zuen aurrera, 1931an japoniarren Mantxuriaren inbasioak sortutako liskarren jarraipenarekin. Hala ere, askoz ere onartuagoa da Pazifikoko Gerra bera 1941eko abenduaren 7an hasi zela (Japoniako orduaren arabera abenduaren 8an), japoniarrek, aldi berean, Hawaii, Wake Uharteak, Guam eta Filipinetan Estatu Batuetako base militarrak eraso zituztenean eta Thailandia eta Malaysia, Singapur eta Hong Kong-eko kolonia britainiarrak inbaditu zituztenean. \nPazifikoko Gerrak aliatuak aurrez aurre jarri zituen Japoniaren aurka, azken hori Thailandiak lagunduta, eta, neurri txikiagoan, Ardatzaren, Alemaniaren eta Italiaren potentziek lagunduta. Japoniarrek arrakasta handia lortu zuten kanpainaren hasierako fasean, baina pixkanaka atzera egin behar izan zuten uhartez uharte mugitzeko estrategia batez. Aliatuek Europaren aldeko jarrera hartu zuten, eta lehentasuna eman zioten Alemania nazia garaitzeari, baina, hala ere, Estatu Batuetako indar industrial handia jasanarazi zien oraindik. Japoniarrek zailtasun handiak izan zituzten itsasontzi eta hegazkinetako galerak ordezteko; AEBko lantegi eta ontziolek, berriz, gero eta gehiago ekoitzi zituzten. Borroketan, historiako itsas borrokarik handienetako batzuk eta Japoniaren aurkako aireko eraso masiboak sartu ziren, baita Hiroshima eta Nagasakiko bonbardaketa atomikoak ere.\nJaponia baldintzarik gabe errenditu zen, 1945eko abuztuaren 15ean, eta aliatuek okupatu zuten. Japoniak antzinako ondasunak galdu zituen Asian eta Ozeano Barean, eta bere subiranotasuna lau uharte nagusietara eta aliatuek zehaztutako beste uharte txiki batzuetara mugatu zen.\nIkuspegia.\nGerraren izenak.\nGerra-garaiko herrialde aliatuetan, 'Pazifikoko gerra' ez zen Bigarren Mundu Gerratik bereizten, edo Japoniaren aurkako gerra deitzen zitzaion. Estatu Batuetan, 'Pazifikoko frontea' hitza asko erabili zen. AEBko indar armatuek uste izan zuten Txina-Birmania-India frontea Asia-Pazifiko frontetik bereizi behar zela gatazkan zehar.\nJaponiak \"Ekialdeko Asia Nagusiko Gerra\" (\u5927\u6771\u4e9c\u6226\u4e89, Dai T\u014d-A Sens\u014d) izena erabili zuen, 1941eko abenduaren 10ean kabineteak aukeratua mendebaldeko aliatuekiko gerrari eta Txinan abian zen gerrari buruz hitz egiteko. Izen hori abenduaren 12an azaldu zen jendaurrean, Asiako nazioei Ekialdeko Asia Nagusiko Oparotasunaren Esferako indar armatuen bidez mendebaldeko potentzien independentzia lortzea zekarren azalpen batekin. Japoniako funtzionarioek Japonia-Txina jazoera (\u65e5\u652f\u4e8b\u5909, Nisshi Jihen) Asia Ekialde Nagusiko gerran sartu zuten. Japoniako okupazioan (1945\u20131952), termino horiek debekaturik ziren dokumentu ofizialetan (nahiz eta erabilera informalak jarraitu zuen). Gerra, ofizialki, Pazifikoko Gerra (\u592a\u5e73\u6d0b\u6226\u4e89, Taiheiy\u014d Sens\u014d) deitu izan zitzaion. Hamabost Urteko Gerra izena ere (\u5341\u4e94\u5e74\u6226\u4e89, J\u016bgonen Sens\u014d) erabiltzen da, 1931tik 1945era Mukden-en gertaeraren aldiaz ari delarik.\nParte hartzaileak.\nAliatuak.\nTxina, Estatu Batuak eta Britainiar Inperioa izan ziren aliatu nagusiak. Txina, jada 1937tik, Japoniaren aurkako gerra odoltsuan sartuta zegoen. AEB eta haren lurraldeak, Filipinetako Mankomunitatea barne, gerran sartu ziren Japoniak eraso egin ondoren. Britainiar Inperioa ere armada garrantzitsua izan zen, britainiar tropek eta Indiako indar armatuetako tropa kolonial askok osatua, baita Birmania, Malaysia, Fiji eta Tongakoak ere, Australiako, Zeelanda Berriko eta Kanadako tropez gain. Erbestean zegoen Herbeheretako gobernuak ere parte hartu zuen (Ekialdeko Herbeheretar Indien jabe gisa). Horiek guztiak Pazifikoko Gerra Kontseiluko kide ziren. 1944an, \"Corps L\u00e9ger d'Intervention\" komando frantseseko taldeak ere parte hartu zuen erresistentzia-operazioetan, Indotxinan. Aliatuen aldeko Asiako gerrillari aktibo batzuk hauek izan ziren: Malaysiar Herriaren Armada Antijaponiarra, Koreako Askapen Armada, Thai Libre Mugimendua, Viiet Minh eta Hukbalahap.\nSobietar Batasunak deklaratu gabeko mugako bi gatazka labur izan zituen Japoniarekin, 1938an eta berriro 1939an; gero, 1941eko apiriletik, neutral mantendu zen SESB-Japonia Neutraltasun Itunaren bidez, 1945eko abuztura arte, orduan elkartu baitzen (eta Mongolia) gainerako aliatuekin, eta Mantxukuo, Txina, Barne Mongolia, Koreako japoniar protektoratua eta Hego Sakhalineko eskualdea (japoniarrek aldarrikatutako lurraldea) inbaditu zituen.\nMexikok, 201 Fighter eskuadroiaz, aire-laguntza bidali zuen, eta Frantzia Askeak \"Le Triomphant\" eta geroago \"Richelieu \" itsasontziak bidali zituen itsas laguntza gisa.\nArdatzaren indarrak eta lerrokatutako estatuak.\nJaponiari lagundu zioten Ardatzarekin lerrokatutako estatuen artean, Thailandiako gobernu autoritarioa zegoen. Ekialdeko Asia Handiko Oparotasun Esferako kideek ere parte hartu zuten, besteak beste, Mantxukuoko Armada Inperialak, Mantxukuoko Japoniaren estatu txotxongiloko Armada Kolaborazionistak (Mantxuriako gehiengoak osatua) eta Wang Jingwei lankidetza-erregimenak (Txinako kostaldeko eskualdeak kontrolatzen zituen). Birmaniako kanpainan, britainiarren aurkako Indiako Armada Nazionala eta Birmaniako Armada Nazionala beren aliatu japoniarrekin batera aritu ziren.\nJaponiak Koreako eta Taiwango kolonietako soldadu asko bildu zituen. Hong Kong, Singapur, Filipinak, Ekialdeko Herbeheretar Indiak, Malaysia britainiarra, Borneo britainiarra, Frantziako Indotxina ohia (erregimen frantsesak galdu ondoren, 1945ean) eta Timorreko miliziak ere sortu ziren.\nAlemaniak eta Italiak parte-hartze mugatua izan zuten Pazifikoko Gerran. Alemaniako eta Italiako armadek itsaspekoak erabili, eta itsasontziak erasotzen zituzten Indiako ozeanoan eta Ozeano Barean, bereziki Monsun Gruppek.\nFronteak.\n1942 eta 1945 artean, lau gatazka-eremu nagusi izan ziren Pazifikoko Gerran: Txina, Pazifiko Erdialdea, Asia hego-ekialdea eta Pazifiko hego-ekialdea. Iturri estatubatuarrek Pazifikoko Gerraren barruko bi fronteri egiten diote erreferentzia: Pazifikoko frontea eta Txinako Birmania-India frontea (CBI ingelesez). Baina horiek ez ziren ekintza-komandoak.\nOzeano Barean, aliatuek beren indarren operazio-kontrola bi goi-komando (Ozeano Barea eremua eta Hego-mendebaldeko Ozeano Barea eremua) artean banatu zuten.\nJaponiako Itsas Armada Inperialak (IJN ingelesez) ez zituen bere unitateak fronte-komando iraunkorretan sartu. Japoniako Armada Inperialak (IJA ingelesez), Kwantung Armada sortu zuen Mantxukuoren eta Txinako Armada Espedizionarioaren okupazioa gainbegiratzeko Bigarren Txino-Japoniar Gerran, Hegoaldeko Armada Espedizionarioaren Taldea sortu zuen Asiako hego-ekialdeko konkisten hasieran. Egoitza horrek kontrolatu zituen Ozeano Barean eta Asiako hego-ekialdean mendebaldeko aliatuei aurka egin zieten Japoniako armadako talde gehienak.\nAurrekari historikoak.\nTxina eta Japoniaren arteko gatazka.\n1931n, gerra deklaratu gabe, Japoniak Mantxuria inbaditu zuen, gero eta handiagoa zen industria-ekonomia elikatzeko lehengaien bila. 1937an, Japoniak Mantxuria kontrolatzen zuen, eta Txinan gehiago aurrera egiteko prest zegoen. 1937ko uztailaren 7ko Marco Polo zubiaren gorabeherak eskala handiko gerra eragin zuen Txinaren eta Japoniaren artean. Alderdi nazionalista eta komunista txinatarrek bertan behera utzi zuten beren gerra zibila Japoniaren aurkako aliantza osatzeko, eta Sobietar Batasunak laguntza eman zuen berehala, tropa txinatarrei material-kantitate handiak emanez. 1937ko abuztuan, Chiang Kai-shek Jeneralisimoak armadarik onena zabaldu zuen Shanghaiko 300.000 soldadu japoniar ingururen aurka borrokatzeko, baina, hiru hilabeteko borrokaren ondoren, Shanghai erori egin zen. Japoniarrek indar txinatarrak bultzatzen jarraitu zuten; 1937ko abenduan, Nankin hiriburua harrapatu, eta Nankingo sarraskia burutu zuten. 1938ko martxoan, indar nazionalistek lehen garaipena lortu zuten Taierzhuangen, baina, gero, Xuzhou hiria hartu zuten japoniarrek maiatzean. 1938ko ekainean, Japoniak 350.000 soldadu inguru zabaldu zituen, Wuhan inbaditu eta urrian harrapatzeko. Japoniarrek garaipen militar handiak lortu zituzten, baina munduko iritziak \u2014bereziki Estatu Batuetan\u2014 Japonia kondenatu zuen, batez ere Panayren erasoaren ondoren.\n1939an, indar japoniarrak Errusiako Ekialde Urrunera bultzatzen saiatu ziren. Guztiz garaituak izan ziren Khalkhin Goleko guduan, indar sobietar batek eta Georgi Zhukov buru zuen mongola mistoak bultzatuta. Horrek geldiarazi egin zuen Japoniako iparralderako hedapena, eta sobietarrek Txinari emandako laguntza gelditzea Sobietarra-Japoniarra Neutraltasun Ituna sinatzearen ondorio izan zen. 1940ko irailean, Japoniak Frantziako Indotxina hartzea erabaki zuen, une hartan Vichyko Frantziak kontrolatzen baitzuen. Irailaren 27an, Japoniak aliantza militar bat sinatu zuen Alemaniarekin eta Italiarekin, eta Ardatzeko hiru potentzia nagusietako bat bihurtu zen.\nGerra fase berri batean sartu zen Japoniako aurrekaririk gabeko porrotekin Suixian-Zaoyang-eko guduan, Changshako 1. guduan, Kunlun mendateko guduan eta Zaoyiko guduan. Garaipen horien ondoren, indar nazionalista txinatarrek maila handiko eraso bat jaurti zuten 1940ko hasieran; hala ere, gaitasun industrial militar txikia zutenez, 1940ko martxoaren amaieran atzera egin zuten. 1940ko abuztuan, komunista txinatarrek eraso bat burutu zuten erdialdeko Txinan; errepresalian, Japoniak, okupatutako eremuetan, hiru 'denak' politika ezarri zuen: denak hiltzea, dena erretzea, dena arpilatzea.\n1941ean, hilda zegoen gatazka. Japoniak Txinako iparraldeko, erdialdeko eta kostaldeko zati handi bat okupatu bazuen ere, Gobernu Nazionalistak, Chongqing-en ezarritako behin-behineko kapitalarekin, barrualdera itzuli zen, eta komunista txinatarrek Shaanxiko base-guneak kontrolatzen jarraitu zuten. Japoniarrek ikusi zuten Txinako armadaren erretiratze eta birbildutakoaren aurkako erasoa bertan behera geratu zela Txinako hego-mendebaldeko eremu menditsuak; komunistek, berriz, gerrilla eta sabotajegilearen jarduera orokorrak antolatu zituzten Txinako iparraldean eta ekialdean, Japoniako aurreko lerroaren atzean.\nJaponiak hainbat gobernu-txotxongilo babestu zituen, eta horietako bat Wang Jingweik zuzendu zuen. Hala ere, txinatar biztanleriarekiko basakeria-politikak, erregimen horiei benetako botererik ez uzteak eta zenbait gobernu aurkariri laguntzeak ez zioten aukera bideragarririk eman Chiang Kai-shek buru zuen gobernu nazionalistaren alternatiba izateko. Lurraldea kontrolatzeko, etsaien lerroen atzean borrokatu ziren indar komunisten eta nazionalista txinatarren arteko gatazkak borrokaldi armatu handi batean amaitu ziren 1941eko urtarrilean, eta elkarren arteko lankidetza amaitu egin zen.\nJaponiako aire bonbardaketa estrategikorako ahaleginak, batez ere, Txinako hiri handietan egin ziren, hala nola Shanghain, Wuhanen eta Chongqing-en; izan ere, 1938ko otsailetik 1943ko abuztura bitartean, bost bat mila sarekada egin zuten. Japoniako bonbardaketa estrategikoko kanpainek aise suntsitu zituzten Txinako hiriak, eta 260.000 eta 350.934 arteko ez gudulari hil zituzten.\nJaponia eta Mendebaldearen arteko tentsioak.\n1935ean, Japoniako estratega militarrek ondorioztatu zuten Ekialdeko Herbeheretar Indiak garrantzitsuak zirela Japoniarentzat, petrolio-erreserbak zirela eta. 1940rako, Indotxina, Malaysia eta Filipinak Ekialdeko Asia Nagusiko Oparotasun Esferaren kontzeptuaren barruan sartzeko zabaldu zuten. Tropa japoniarren pilaketak ikusi ziren Hainan, Taiwan eta Hai Phong-en, IJAko ofizialak, argi eta garbi hitz egiten zuten gerrari buruz, eta adierazi zen Sankichi Takahashi almiranteak esan zuela Estatu Batuekin liskarra izatea beharrezkoa zela.\nJaponiako militarismoa etsiarazteko ahaleginean, mendebaldeko potentziek, (Australia, AEB, Britainia Handiak eta Erbesteko Herbehereetako gobernuak barne (Ekialdeko Herbeheretar Indiak kontrolatzen zituenak), utzi egin zioten petrolioa, burdin minerala eta altzairua Japoniari saltzeari. Japonian, gobernuak eta bertako nazionalistek eraso-egintzatzat hartu zituzten enbargo horiek; Inportatutako petrolioa barne-kontsumoaren % 80 inguru zen, eta, hori gabe, Japoniako ekonomia gelditu egingo litzateke. Japoniako hedabideak enbargoak aipatzean, propagandista militarrek eraginda&lt;/ref&gt;}}, 'ABCD lerroa' (American-British-Chinese-Dutch) gisa izendatzen hasi ziren.\nJaponiaren prestaketak.\nJaponiako Egoitza Nagusi Inperiala (GHQ ingelesez) 1941eko apirilean edo maiatzean hasi zen mendebaldeko potentzien aurkako gerra planifikatzen. Japoniak ontzigintzaren aurrekontua handitu zuen, eta itsas armadaren mende jarri zituen armadako talde handiak eta haien aireko indarra. Lehen, IJA erakundeak estatuaren aurrekontu militarraren zatirik handiena kontsumitu zuen (73/27 zatikiarekin 1940an); 1942tik 1945era, berriz, 60/40 inguru zatikia izan zen armadaren eta itsas armadaren artekoa. Japoniaren hasierako helburu nagusia Herbehereetako eta Malaysiako ekialdeko indietako baliabide ekonomikoak baliatzea zen, aliatuen bahituraren ondorioetatik ihes egiteko. Horri Hegoaldeko Plana deritzoten. Japoniak Filipinak, Wake eta Guam ere hartuko zituela erabaki zuen, Erresuma Batuaren eta Estatu Batuen arteko harreman estua zela eta Estatu Batuek, ezinbestean, parte hartuko zutela uste baitzuen.\nJaponiako plangintza, izan ere, gerra mugatu baterako zen, non Japoniak funtsezko helburuak baliatuko baitzituen eta gero defentsa-perimetro bat ezarriko baitzuen kontraeraso aliatuak garaitzeko; horrek, era berean, bake negoziatu batera eramango zukeen. Hasieran, gerra bi operazio-fasetan banatu zen. Lehenengo fasea, halaber, hiru zati bereizitan banatu zen: Filipinak, Malaysia Britaniarra, Borneo, Birmania, Rabaul eta Ekialdeko Herbehereak. Bigarren operazio-faseak Ozeano Barearen hegoaldera gehiago zabaltzea eskatzen zuen, eta Ekialdeko Ginea Berria, Bretainia Berria, Fiji, Samoa eta Australiako gune estrategikoak hartu ziren. Erdialdeko Pazifikoan, Midway eta Ipar Pazifikoko uharte Aleutiarrak eraso zituzten. Funtsezko eremu horiek hartzeak defentsa-sakontasuna ekarriko zukeen, eta aliatuei kontraerasoa sortzeko eszenifikazio-eremuak ukatuko lizkieke.\nAzarorako, plan horiek erabat osatuta zeuden, eta, hurrengo hilabetean, pixka bat aldatu ziren. Planifikatzaile militar japoniarren arrakastaren itxaropenaren oinarria zen Erresuma Batuak eta Sobietar Batasunak ezin ziotela eraginkortasunez erantzun Japoniako eraso bati, Alemania mehatxua baitzen haientzat; gainera, Sobietar Batasunak liskarrak hasiko zituenik ez zen uste.\nJaponiako buruzagiak bazekiten Estatu Batuen aurkako erabateko garaipen militarra, noranzko tradizionalean, lortzea ezinezkoa zela; alternatiba, beren hasierako garaipenen ondoren, bakea negoziatzea izango litzateke; horrek Asian hegemonia japoniarra onartzea ekarriko luke.\nJaponiaren erasoak 1941-1942.\nJaponiaren eta mendebaldeko potentzien arteko tentsio luzeen ondoren, Japoniako Itsas Inperial (IJN) eta Japoniako Armada Inperial (IJA) erakundeetako unitateek aldibereko ezusteko erasoak eragin zituzten Estatu Batuen eta Britainiar Inperioaren aurka abenduaren 7an (abenduaren 8an Asiako eta Mendebaldeko Pazifikoko ordu-eremuetan). Japoniako erasoen lehen olatu horren kokalekuak izan ziren: Hawaii, Filipinak, Guam eta Wake uharteak, Estatu Batuetako lurraldeak, eta Malaysia, Singapur eta Hong Kong britainiarrak. Aldi berean, Japoniako indarrek Thailandiako hegoaldea eta ekialdea inbaditu zituzten, eta hainbat orduz eutsi Thailandiako gobernuak armistizio bat sinatu eta Japoniarekin aliantza bat egin aurretik. Japoniak gerra deklaratu zien Estatu Batuei eta Britainiar Inperioari, baina deklarazioa ez zen erasoak hasi arte egin.\nPearl Harborko erasoa.\nAbenduaren 7ko lehen orduetan (Hawaiiko orduan), Japoniak ustekabeko aire-erasoa jo zuen, ohartarazpen espliziturik gabe, Pearl Harborren (Honolulu), zeinak Estatu Batuetako Pazifikoko flota geldiarazi zuen eta zortzi estatubatuar korazatu ekintzatik kanpo utzi zituen; 188 hegazkin estatubatuar suntsitu, eta 2.403 estatubatuar hil. Japoniarrek uste zuten bat-bateko hain kolpe handi baten aurrean, estatubatuarrek irtenbide negoziatua onartzearen alde egin zutela. Apustu horrek ez zuen fruiturik eman. Estatubatuarren galerak hasieran uste baino txikiagoak izan ziren: hiru hegazkin-ontzi estatubatuarrak itsasoan zeuden, eta ontzigintzako hil edo biziko azpiegitura, itsaspekoen basea eta seinaleen inteligentzia-unitateak onik atera ziren, eta, bonbardaketa AEB ofizialki gerran ez zegoenean gertatu zela kontuan hartuta, erabat haserretu zuen AEB osoa. Japoniako estrategia, higadura-gerran oinarritua, IJNren ahalmenetatik haratago zegoen.\nAEBn, gerraren aurkako oposizioa erasoaren ondoren desagertu zen. Abenduaren 8an, Erresuma Batuak, Estatu Batuek, Kanadak eta Herbehereek gerra deklaratu zuten Japoniaren aurka, eta, ondoren, Txinak eta Australiak biharamunean. Pearl Harborrekoa gertatu eta lau egunera, Alemaniak eta Italiak Estatu Batuei gerra deklaratu zioten, eta herrialdea bi frontetako gerrara eraman zuten. Porrot estrategiko handia dela dioen adostasuna dago.\nAsiako hego-ekialdeko kanpainak 1941\u20131942.\nThailandia, bere lurraldea Malaysiako kanpainarako tranpolin moduan hartuta, Japoniako inbasiotik ordu gutxira entregatu zen. Thailandiako Gobernuak, formalki, bat egin zuen Japoniarekin abenduaren 21ean. Hegoaldean, IJA Penangeko kolonia britainiarraren jabe egin zen abenduaren 19an, eta erresistentzia gutxi aurkitu zuen.\nHong Kong abenduaren 8an eraso zuten, eta 1941eko abenduaren 25ean erori zen. Guam eta Wake uharteko base estatubatuarrak aldi berean galdu ziren, gutxi gorabehera. Britainia Handiko, Australiako eta Herbehereetako indarrek, zeinek Alemaniarekin bi urteko gerran jada agortuta eta Ekialde Ertainean, Ipar Afrikan eta beste leku batzuetan konpromiso sendoa baitzuten, ezin izan zuten erresistentzia sinbolikoa baino gehiago eman. Bi gerraontzi britainiar garrantzitsu (\"HMS Repulse\" gurutzaontzia eta \"HMS Prince of Wales\" korazatua) hondoratu egin ziren Malaysiaren aurrean, aireko eraso japoniar bate ondorioz, 1941eko abenduaren 10ean.\nNazio Batuen 1942ko urtarrilaren 1eko Adierazpenaren ondorioz, gobernu aliatuek Archibald Wavell jeneral britainiarra izendatu zuten Estatu Batuetako-Britainiako-Herbeheretako-Australiako (ABDACOM) komando-buru, Hego-ekialdeko Asiako indar aliatuen aginte gorena. Horrek indar izugarri baten kontrol nominala eman zion Wavelli, nahiz eta gutxi hedatua Birmaniatik Filipinetara eta Australiako iparraldean. Beste eskualde batzuek, hala nola India, Hawaii eta Australiako gainerako eskualdeek, tokiko agintepean jarraitu zuten. Urtarrilaren 15ean, Wavell Javako Bandung-era joan zen ABDACOMen kontrola bere gain hartzeko.\nUrtarrilean, Japoniak Birmania britainiarra, Ekialdeko Herbehereak, Ginea Berria, Salomon Uharteak inbaditu zituen, eta Manila, Kuala Lumpur eta Rabaul harrapatu zituen. Malaysiatik bota ondoren, Singapurreko aliatuak japoniarrei aurre egiten saiatu ziren Singapurreko guduan, baina amore eman behar izan zieten japoniarrei, 1942ko otsailaren 15ean; gutxi gorabehera, 130.000 indiar, britainiar, australiar eta herbeheretar gerra-preso bihurtu ziren. Konkistaren erritmoa azkarra izan zen: Bali eta Timor otsailean erori ziren. Aliatuen erresistentziaren kolapso azkarrak 'ABDA eremua' bitan banatuta utzi zuen. Wavellek uko egin zion ABDACOMi otsailaren 25ean, eta 'ABDA eremuaren' kontrola bertako komandanteei utzi zien, eta Indiako Komandante-Nagusi postura itzuli zen.\nBien bitartean, hegazkin japoniarrek, Hego-ekialdeko Asian, aliatuen aireko indarra garaitua zuten, eta aire-erasoak egiten ari ziren Australiako iparraldean. Otsailaren 19an, Darwin hiriaren gaineko eraso psikologiko suntsitzaile baina militarki hutsalarekin hasi ziren, eta 243 pertsona hil zituzten.\nOtsailaren amaieran eta martxoaren hasieran, IJNk porrot handia eragin zion ABDAko itsas indar nagusiari, Karel Doorman almirantearen agintepean. Ekialdeko Herbeheretar Indiaren kanpaina, Javan eta Sumatran, aliatuen indarrak amore emanez amaitu zen.\nMartxoan eta apirilean, IJNren garraio indar boteretsu bat Indiako Ozeanoan sartu zuen. 'Royal Navy' britainiar itsas armadaren baseak kolpatu zituzten Zeilanen, eta \"HMS Hermes\" hegazkin-ontzia eta beste itsasontzi aliatu batzuk hondoratu egin ziren. Erasoak Indiako Ozeanoaren mendebaldera erretiratzera behartu zuen Royal Navy, eta, Birmaniaren eta Indiaren aurkako eraso japoniar baterako, bidea ireki zuen.\nBirmanian, japoniarrek Mawlamyine harrapatu zuten 1942ko urtarrilaren 31n, eta, gero, tropa britainiarrak eta indiarrak (zenbakiz gaindituak) Sittang ibairantz bultzatu zituzten. Otsailaren 23an, ibai gaineko zubi bat arinegi eraitsi zuten indiar dibisio baten zatirik handiena bertan moztuz. Martxoaren 8an, japoniarrek Yangon okupatu zuten. Aliatuak, orduan, Birmania Erdialdea defendatzen saiatu ziren, indiarren eta birmaniarren dibisioen bidez Irawadi ibaiaren bailara defendatzen eta bertan utziz Birmaniako Txinako Indar Espedizionarioa Toungoo defendatzen. Apirilaren 16an, Japoniako 33. Dibisioak 7.000 soldadu britainiar inguratu zituen Yenangyaungeko guduan, eta Sun Li-jenek zuzendutako 38. Dibisio txinatarrak erreskatatu zituen. Bien bitartean, Yunnan-Birmania errepideko guduan, japoniarrek Toungoo harrapatu zuten gudu gogor baten ondoren, eta unitate motordunak bidali zituzten Lashio bereganatzeko. Horrek Birmaniako errepidea moztu zuen, zeina mendebaldeko aliatuek nazionalista txinatarrei baliabideak emateko erabiltzen baitzuten. Tropa txinatar askok Indiara erretiratu behar izan ziren, edo, Yunnanera, partida txikietan. Errefuxiatu zibil askorekin batera, britainiarrak Imphalera itzuli ziren Manipurrera, garraio eta tresneria gehienak bertan utzita. Maiatzean iritsi ziren Imphalera, montzoia jaisten ari zela, operazioak geldituz.\nTxinaren barruan, nazionalista txinatarren eta komunisten arteko lankidetza desagertu egin zen Wuhango guduko gorenetik, eta bien arteko harremana desagertu egin zen biak operazio-eremuak zabaltzen saiatu zirenean. Japoniarrek batasun falta hori aprobetxatu zuten beren erasoekin aurrera jarraitzeko.\nFilipinak.\n1941eko abenduaren 8an, Japoniako hegazkin bonbardaketariek Estatu Batuetako aerodromoei eraso egin zieten Luzonen. Hegazkin gehienak lurrean harrapatu zituzten, eta 103 hegazkin suntsitu zituzten, AEBren aireko indarraren erdia baino gehiago. Handik bi egunera, beste eraso batzuek Caviteko ontziola suntsitu zuten. Abenduaren 13rako, Japoniako erasoek aerodromo nagusi guztiak suntsituak zituzten, eta ia deuseztatu egin zuten Estatu Batuetako aireko indarra. Aurreko hilabetean, Estatu Batuetako Asiako flotaren zati bat Filipinetako hegoaldera bidali zuten. Hala ere, aire babes eskasarekin, Filipinetan geratzen ziren ur-azaleko itsasontziak, bereziki itsasontzi handienak, Javara edo Australiara bidali zituzten, eta gainerako hegazkin bonbardaketari estatubatuarrak Australiara joan ziren abenduaren erdialdean. Filipinak defendatzeko geratu ziren indar bakarrak izan ziren: lur-tropak, borroka-hegazkin gutxi batzuk, 30 itsaspeko inguru eta ontzi txiki batzuk.\nJaponiako lehorreratze nagusiak Luzonen, abenduaren 22an eta 24an izan ziren. Japoniako tropak Manilan elkartu ziren, eta Douglas MacArthur jenerala Bataan penintsulan eta Corregidor uhartean azken posizioa hartzeko planak egiten hasi zen. Erretiratze-ekintza batzuek bere tropak Bataanera, leku segurura, eraman zituen; japoniarrak, berriz, oposiziorik gabe sartu ziren Manilan 1942ko urtarrilaren 2an. Urtarrilaren 7an, japoniarrek Bataan eraso zuten. Hasierako arrakastaren ondoren, gaixotasunak eta bajak jota geratu ziren, baina indartu egin zituzten, estatubatuarrek eta filipinarrek ezin izan zutena egin. 1942ko martxoaren 11n, Roosevelt presidentearen agindupean, MacArthurrek Correjidorretik ihes egin zuen Australiara, eta Jonathan M. Wainwright teniente nagusiak hartu zuen Filipinetako agintea. Bataanen defendatzaileek, munizio eta hornidura gutxirekin, ezin izan zuten azken erasoaldi japoniarra geldiarazi. Bataan apirilaren 9an erori zen, eta AEBko eta Filipinetako 76.000 gerra-presoak 106 km-ko Bataango heriotzaren martxa nekagarrira eraman zituzten. Maiatzaren 5etik 6rako gauean, aire eta artilleriako bonbardaketa bortitz baten ondoren, japoniarrak Correjidorren lurra hartu zuten, eta Wainwright errenditu egin zen. Filipinetako hegoaldean, non kai eta aerodromo nagusiak eskuratuak zituzten, gainerako Filipinetako indarrek beren burua entregatu zuten maiatzaren 9an.\nAustraliako frontea.\n1941aren amaieran, japoniarrek Pearl Harborri eraso egin ziotenez, Australiako indar onenek konpromisoa zuten Mediterraneoko frontean. Australia gaizki prestatua zegoen eraso baterako, ez zuen ez armarik, ez borroka-hegazkin modernorik, ez bonbardaketari astunik, ez eta hegazkin-ontzirik. Churchilli errefortzuak eskatzen jarraitzen zuen arren, John Curtin Australiako lehen ministroak Estatu Batuetako laguntza eskatu zuen 1941eko abenduaren 27an iragarki historiko baten bidez:\nMalaysia Britainiarraren kolapso azkar eta izugarriak eta Singapurren erorketak jota utzi zuten Australia. Australiako 15.000 bat soldadu gerra-preso bihurtu ziren. Curtinek 'Australiako gudua' laster gertatuko zela iragarri zuen. Japoniarrek oinarri garrantzitsua ezarri zuten Australiako Ginea Berria lurraldean, 1942ko urtarrilaren 23an Rabaulen egindako harrapaketatik abiatuta. 1942ko otsailaren 19an, Darwin hiriak ikaragarrizko aire-erasoa jazo zuen, Australiako kontinenteak jasaten zuen lehen erasoa. Hurrengo 19 hilabeteetan, Australiari, ia 100 aldiz egin zioten eraso airetik.\n1942aren hasieran, Australiaren inbasioa proposatu zuten IJNko elementuek. IJA, hala, planaren aurka agertu zen, eta Australiaren isolamendu-politikaren alde agertu zen, Hego Pazifikoan blokeo aurreratu bat eginez. Japoniarrek Port Moresbyren itsas inbasioa egitea erabaki zuten, eta horrek Australiako iparraldea Japoniako hegazkin bonbardaketarien mendean kokatuko zuen.\nFranklin Roosevelt presidenteak, 1942ko martxoan, Australiarekin Ozeano Barea defendatzeko plan bat egin zezan agindu zion MacArthurri. Curtinek erabaki zuen Australiako indarrak MacArthurren agindupean jartzea, zeina Ozeano Bareko hego-mendebaldeko komandante gorena bihurtu baitzen. MacArthurrek bere kuartel nagusia Melbournera eraman zuen 1942ko martxoan, eta tropa estatubatuarrak Australian biltzen hasi ziren. Etsaien itsas jarduera 1942ko maiatzaren amaieran iritsi zen Sydneyra, itsaspeko \u00f1imi\u00f1o japoniarrak Sydneyko portuan sartu zirenean. 1942ko ekainaren 8an, bi itsaspeko japoniar Sydneyren ekialdeko aldiriak eta Newcastle hiria bonbardatu zituzten labur-labur.\nAliatuen elkarketa 1942-1943.\n1942aren hasieran, potentzia txikien gobernuak Asiaren eta Ozeano Barearen arteko gerra-kontseilu bat sortzeko presioa egiten hasi ziren. Pazifikoko Gerra Kontseilua Washington DCn eratu zen 1942ko apirilaren 1ean, Franklin D. Roosevelt presidentea buru zela, Harry Hopkins bere aholkulari nagusia, eta Britainia Handiko, Txinako, Australiako, Herbehereetako, Zeelanda Berriko eta Kanadako ordezkariekin. Ondoren, Indiako eta Filipinetako ordezkariak gehitu ziren. Kontseiluak ez zuen inoiz zuzeneko kontrol operatiborik izan, eta hartutako edozein erabaki AEBko Estatu Nagusiko Buru Konbinatuei eta Erresuma Batuari bidali behar zitzaion. Erresistentzia aliatua, hasieran sinbolikoa, pixkanaka gogortzen hasi zen. Australiako eta Herbehereetako indarrek zibilen buru izan ziren portugaldar Timorreko gerrilla-kanpaina luze batean.\nJaponiako estrategia eta Doolittle erasoa.\nJaponiaren bigarren fase operatiboa sakontasun estrategikoa zabaltzeko aurreikusita zegoen, eta, Ekialdeko Ginea Berriari, Britainia Berria, Aleutiarrak, Midway, Fiji, Samoa eta Australiako gune estrategikoak gehitu zitzaizkion. Itsas Armadako Estatu Nagusia hegoalderantz aurrera egitearen alde agertu zen, Australiako zatiak bereganatzeko, baina Txina eta Mantxuriari laguntzeko eskainitako tropa ugariak zirela eta, armada inperialak uko egin zion beharrezko indarrekin laguntzea. Itsas Estatu Nagusiak Australiaren eta Estatu Batuen arteko itsas loturak eten nahi zituen Kaledonia Berria, Fiji eta Samoa harrapatuz. Horrek tropa-kopuru askoz txikiagoa eskatzen zuenez, martxoaren 13an, Itsas Armadako Estatu Nagusiak eta Armadak operazioak adostu zituzten Fiji eta Samoa harrapatzeko. Bigarren fase operatiboa ondo hasi zen; martxoaren 8an Ginea Berriko ekialdean zeuden Lae eta Salamaua harrapatu zituztenean. Hala ere, martxoaren 10ean, AEBko hegazkin-ontzi batek inbasio-indarrei eraso egin zien, eta galera handiak eragin zituzten. Erasoak ondorio operazional garrantzitsuak izan zituen, japoniarrak Ozeano Barearen Hegoaldean aurrera egiteari uztera behartu baitzituen, Flota Konbinatuak etorkizuneko operazioak babesteko bitartekoak eman zituen arte.\nAldi berean, Doolittle erasoa 1942ko apirilean izan zen; 16 hegazkin bonbardaketari \"USS Hornet\" hegazkin-ontzitik aireratu ziren Japoniatik 600 miliera (970 km). Erasoak kalte material minimoak eragin zituen Japoniako lurretan, baina bultzada moral handia izan zen Estatu Batuetarako; Japonian ere ondorio psikologiko garrantzitsuak izan zituen, Estatu Batuetako garraio indarrak arriskutsuak zirela japoniarrarentzat ikusi baitzen. Marcus uhartearekin eta Wake eta Kamtxatka banatzen dituzten ur zabalak patruila-ontzi bihurtutako arraste-ontzien zaintzarekin, Japoniako ekialdeko kosta erasoari irekita geratu zen.\nYamamoto almiranteak, Midway atoloia bereganatuz, AEBren itsas armada suntsitzea proposatu zuen, Midway hurbil zegoenez Hawaii mehatxatzeko estatubatuarrek borroka egingo zutela uste baitzuen. Apirilaren 2tik 5era egindako bilera batzuetan, Itsas Armadako Estatu Nagusiak eta Flota Konbinatuko ordezkariek konpromiso bat hartu zuten. Yamamotok bere Midway operazioa lortu zuen, baina dimititzeko mehatxua egin ondoren bakarrik. Trukean, Yamamotok garraio dibisio bat esleitu behar izan zuen Port Moresbyren aurkako operazioari, eta, Midwayko operazioarekin batera, eraso bat egin behar izan zuen Aleutiarrak uharteetan puntu estrategikoak harrapatzeko. Horiek nahikoak izan ziren Japoniako nagusitasun-marjina apurtzeko Midwayko erasoan.\nKoral itsasoa.\nPort Moresbyren aurkako erasoa MO operazio gisa kodetu zen, eta hainbat zatitan banatu zen. Tulagi maiatzaren 3an okupatu zen; itsasontziek ekorketa bat egingo zuten Koral Itsasoan itsas armada aliatuak aurkitu eta suntsitzeko, eta maiatzaren 10erako zegoen aurreikusita Port Moresby okupatzeko lehorreratzea. MO operazioak 60 itsasontziko indarra izan zuen, bi garraio-ontzi eta 250 hegazkin zuzenduak. Hala ere, benetako borroka ez zen planaren arabera garatu; Tulagi maiatzaren 3an okupatu zuten arren, hurrengo egunean, \"Yorktown \" hegazkin-ontzi estatubatuarraren hegazkinek inbasio-indarra eraso zuten. Harridura-elementua galdu egin zen, kode deszifratzaile aliatuen arrakastaren ondorioz. Ikuspegi aliatutik, Port Moresby erori izan balitz, japoniarrek Australiako iparraldeko eta mendebaldeko itsasoak kontrolatuko zituzketen eta herrialdea isolatu zezaketen. Aliatuen lantalde bat bildu zen Frank Fletcher almirantearen agindupean, \"USS Lexington\" eta \"Yorktown \" garraio-ontziekin Japoniako aurrerapena geldiarazteko. Maiatzaren 7an, Japoniako garraioontziek erabateko erasoa egin zuten kontaktu baten aurka, zeina, txosten baten arabera, etsaiaren garraio-ontziak ziren, baina, azkenean, txostena faltsua zen. Eraso-indarrak petrolio-ontzi bakarra aurkit zuen, \"Neosho \", eta Sims destruktorea.\nEstatu Batuetako garraiolariek ere aurrez ongi aztertu gabeko erasoa jo zuten, eta \"Sh\u014dh\u014d\" hegazkin-ontzia soilik aurkitu, eta hondoratu zuten. Maiatzaren 8an, elkarren aurkako garraio aireko indarrek topo egin zuten azkenean, eta aire-erasoak trukatu zituzten. Bi garraio-ontzi japoniarren hegazkinek \"Lexington \"garraio-ontzi hondoratzea eta \"Yorktown \"hondatzea lortu zuten. Horren truke, estatubatuarrek \"Sh\u03afkaku \"hondatu zuten. Hala ere, \"Zuikaku \" onik atera zen. Zuikakuren aireontzien eta langileen galerak handiak izan ziren, eta japoniarrek ezin izan zuten lurreratzea lagundu Port Moresbyn. Ondorioz, MOren operazioa bertan behera geratu zen, eta japoniarrek bertan behera utzi behar izan zituzten Australia isolatzeko ahaleginak.\nGarraio-ontzi bat hondoratzea lortu zuten arren, gudua hondamendia izan zen japoniarrentzat, borrokaldian konprometitutako hiru garraio-ontziak ez baitziren prest egongo Midwayren aurkako operaziorako. Koral itsasoaren ondoren, japoniarrek aireko lau hegazkin-ontzi operatibo zituzten \u2014\"S\u014dry\u016b\", \"Kaga\", \"Akagi \"eta \"Hiry\u016b\"\u2014, eta uste zuten estatubatuarrek, gehienez ere, bi zituztela \u2014\"Enterprise \"eta \"Hornet\". \"Saratoga \"konpontzen ari ziren torpedo-eraso baten ondoren; \"Yorktown\", berriz, Koral itsasoan hondatu zen, eta Japoniako itsas inteligentziak hondoratu egin zela uste zuen. Hiru eguneko konponketen ondoren, Midwayrantz atera zen.\nMidway.\nYamamoto almiranteak Midwayren aurkako operazioa gerraren balizko borroka erabakigarritzat hartu zuen, Estatu Batuetako botere estrategikoa suntsi zezakeena Ozeano Barean, eta, ondoren, negoziatutako bake-akordio bati atea ireki. Ezusteko estrategiko eta taktikoz, japoniarrek Midwayko aireko indarra garaitu, eta leundu zezaketen 5.000 soldadu lurreratzeko. Uhartea azkar harrapatu ondoren, Flota Konbinatuak operazioaren alderdirik garrantzitsuenerako oinarriak finkatuko zituzkeen. Yamamotok uste zuen erasoak tranpa batetarantz eramango zituela estatubatuarrak. Kontraerasorako Pearl Harborretik aterako zen Estatu Batuetako armadarantz, Midway amua izango zen. Estatubatuarrak iristean, beren indar sakabanatuak batuko zituen haiek garaitzeko. Planaren alderdi garrantzitsu bat AL Operazioa izan zen, zeina Aleutiarretan bi uharte bereganatzeko Midwayren erasoaren denbora berean.\nHala ere, maiatzean, AEBko kode-deszifratzaileek Midwayren aurkako erasoa aurreikusi zuten. Yamamotoren plan konplexuak ez zuen susmatzen Estatu Batuetako flotak esku hartuko zuenik japoniarrek espero baino lehen. Pearl Harborreko AEBko indarren zaintza distantzia luzeko ur-hegazkinen bidez, ez zen aurrera eraman martxoan izandako alferrikako operazio bat zela eta. Hawaiiar uharteetan funtzionatzen egon behar zuten itsaspeko esplorazio-lerro japoniarrak ez ziren garaiz osatu.\nGudua ekainaren 3an hasi zen, Midwayko hegazkin estatubatuarrek, 700 miliera (1.100 km), Japoniako garraio-talde bat ikusi eta eraso egin ziotenean atoloiaren mendebaldean. Ekainaren 4an, japoniarrek uhartea eraso zuten 108 hegazkinekin, baina ez zieten kolpe erabakigarririk eman uharteko instalazioei. Garrantzitsuagoa dena da Midwayn basea zuten eraso-hegazkinak joana zirela eta 116 hegazkin garraiatzaileei gehitzen zitzaiela japoniarrei eraso egiteko. Midwayko hegazkinak eraso egin zuen, baina ez zuen kolpe bakar bat jo. Koordinatu gabeko eraso horien erdian, Japoniako esplorazio hegazkin batek AEBko talde baten berri eman zuen, baina, geroago arte, ez zen AEBko garraio-ontzi baten presentzia berretsi. Chuichi Nagumo almiranteordea egoera taktiko zailean zegoen. Deliberazio azkar baten ondoren, AEBko taldearen aurkako erasoa berandutu, eta prestatuago baten alde egin zuen.\n10:22an, ordea, \"SBD Daunless\" bonbardaketari amilketari estatubatuarrek Japoniako hiru garraio-ontzi harrapatu, eta eraso zituzten. \"S\u014dry\u016b\", \"Kaga \"eta \"Akagi\" hondakin kiskalgarri bihurtu ziren. garraio-ontzi japoniar bakar batek, \"Hiry\u016b\"k, iraun zuen erabilgarri, eta berehalako kontraerasora jo zuen. Bi erasoek \"Yorktown \"jo eta ekintzatik kanpo utzi zuten. Geroago, arratsaldean, gainerako bi garraio-ontzi estatubatuarren hegazkinek \"Hiry\u016b \"aurkitu, eta suntsitu zuten. \"Yorktown \"matxuratua eta \"Hammann \"destruktorea hondoratu zituen \"I-168\" itsaspeko japoniarrak. Kido Butai indarraren botere harrigarria suntsituta, Japoniaren ahalmen erasokorra gutxitu egin zen. Ekainaren 5eko goizeko lehen orduan, japoniarrek bertan behera utzi zuten Midway operazioa. \nGinea Berria eta Salomon Uharteak.\nJaponiako Lurreko indarrek aurrera jarraitu zuten Salomon Uharteetan eta Ginea Berrian. 1942ko uztailaz geroztik, Australiako erreserbako batailoi batzuk Ginea Berrian atzeguardia-ekintza setati baten aurka borrokatu ziren, Kokodatik Port Moresbyrako bidean egindako aurrerapen japoniar baten aurka. Milizia Australiako Bigarren Indar Inperialeko tropek ordezkatu zituzten abuztuaren amaieran. 1942ko irailaren hasieran, Japoniako marineek Australiako Errege Aireko Indarraren base estrategiko bati eraso zioten, Milne badian, Ginea Berriko ekialdeko puntatik gertu. Indar aliatuek atzerarazi zituzten, eta, lehorrean, Japoniako indarrentzako gerraren lehen porrota izan zen.\nGinea Berrian, japoniarrak Kokodako pistan Port Moresbyren aurrean zeuden, baina ipar-ekialdeko kostara erretiratzeko agindu zitzaien. Australiako eta Estatu Batuetako indarrek eraso egin zieten beren kokapen gotortuei, eta, Buna\u2013Gona inguruan bi hilabete baino gehiago borrokatu ondoren, azkenean, Japoniaren hondartzako buru nagusia harrapatu zuten 1943ko hasieran.\nGuadalcanal.\nIndar aliatuek, kostazainen bidez, Guadalcanalen aerodromo japoniar bat eraikitzen ari zirela ohartu ziren. 1942ko abuztuaren 7an, 16.000 marine estatubatuar lurreratu ziren Guadalcanalen eta Tulagin (Salomon Uharteak). Gunichi Mikawa almiranteordeak, Rabaulgo Zortzigarren Flota berriaren komandanteak, berehala itsasoratu zen indar aliatuen aurka borrokatzera Guadalcanaleko kostaldean. Abuztuaren 8tik 9rako gauean, Mikawaren erantzun azkarrak Savo uharteko gudua piztu zuen. Japoniaren garaipena bikaina izan zen, eta lau gurutzaontzi astun aliatu hondoratu zituzten, eta ez zen ontzi japoniarrik galdu. Gerran, aliatuek izan zuten ontzi-porrot okerrenetako bat izan zen. Japoniarrek garraio-ontzi ahulei eraso egiteko porrotak bakarrik txikiagotu zuen garaipena. Hori lortu izan balute, Estatu Batuen Ozeano Bareko lehen kontraerasoa geldi zezaketen. Japoniarrek, hasiera batean, Estatu Batuetako lehorreratzeak aintzatespen bat izango balira bezala hartu zituzten.\nUhartearen zati batzuk okupatzen zituzten indar japoniar eta aliatuek, hurrengo sei hilabeteetan, bi taldeek baliabideak eman zituzten gero eta gehiago higatzen ari zen guduan. Egoitza Henderson Fielden zuen Estatu Batuetako aireko defentsak bermatu zuen Estatu Batuetako Guadalcanal inguruko uren kontrola egunez, eta, gauez, IJNren borrokarako goi-mailako gaitasunek, berriz, gaueko abantaila eman zien japoniarrei. Abuztuan, Japoniako eta Estatu Batuetako garraio-ontziek ezbairik gabeko talka batean parte hartu zuten Ekialdeko Salomonen Gudua izenekoan, eta, horren ondorioz, \"Ryujo \"hegazkin-ontzi arina hondoratu zen. Urrian, Estatu Batuetako indarrek arrakastaz egin zieten aurre japoniarrei Esperance lurmuturreko guduko gaueko borrokan, Japoniako gurutzaontzi bat eta destruktore bat hondoratuz. Urriaren 13ko gauean, \"Kongo \"eta \"Haruna \"korazatu arinek Henderson Field bonbardatu zuten. Aerodromoa aldi baterako ezindua gelditu zen, baina berehala itzuli zen zerbitzura. Urriaren 26an, \"Shokaku \"eta \"Zuikaku \" garraio-ontzi japoniarrek \"Hornet \"hondoratu zuten, eta kalte larriak eragin zizkioten \"Enterprise \"garraio-ontziari, Santa Cruz uharteetako guduan. \"Hornet \"galtzeak, aurretik IJNren \"I-19\" itsaspekoak \"Wasp \" garraio-ontzia garaitzearekin batera eta, irailean, \"Saratoga\" itsaspekoari eragindako kalte larriek AEBko garraio-ontzien indarra ontzi bakar batera, \"Enterprise\"ra, murriztea ekarri zuen. Hala ere, IJNko bi garraio-ontziek etxeko uretara joan behar izan zuten. Azaroaren 12tik 15era, Japoniako eta Estatu Batuetako ur azaleko ontziek ekintza basatiak hasi zituzten gauez, Guadalcanaleko Itsas Guduan. Pazifikoko Gerrako bi borrokaldi bakarretako bat izan zen korazatuek elkarri aurrez aurre egin ziotena. Bi almirante estatubatuar hil ziren, eta bi korazatu japoniar hondoratu ziren.\nKanpainan zehar, Hego Pazifikoan egoitza zuten Japoniako hegazkin gehienak Guadalcanalen defentsan jarri zituzten. Asko aireko indar aliatuekin izandako borroketan galdu ziren. Japoniako lurreko indarrek AEBren posizioen aurkako eraso ugari egin zituzten gogor defendatutako Henderson Fielden inguruan, baina biktima ugari izan zituzten. Eraso horiei eusteko, hornikuntza aliatuek \"Tokyo Express\" deitutako konboien bitartez egin zituzten japoniarrek. Konboiek, askotan, gauez, borrokak egin behar zituzten etsaien ontzi-indarrekin, eta haietan destruktoreak erabiltzen zituzten, IJNk galdu ezin zituenak. Ontzi astunagoekin egindako flota-borrokak eta egunez egindako garraio-ontzien borrokak Guadalcanaletik gertu gertatu ziren, eta hondoratutako ontzi askoren ondorioz, 'Ironbottom Sound' deritzo. Hala ere, aliatuak askoz ere hobeto zeuden galera horiek ordeztu ahal izateko. Japoniarrek uhartea hustu, eta, 1943ko otsailean, erretiratu egin ziren. Sei hilabeteko higadura-gerran, japoniarrek behar adina indar egin ez zutelako galdu zuten.\n1942aren amaieran, Japoniako Aginte Nagusiak Guadalcanali lehentasuna ematea erabaki zuen. Aitzitik, estatubatuarrak, bereziki AEBko Armadako almirantea John S. McCain Sr-ek Guadalcanalen zuen zenbakizko abantaila erabiltzea espero zuen, Japoniako eskulana pixkanaka drainatzeko. Azkenean, ia 20.000 japoniar hil ziren Guadalcanalen, AEBko zazpi bat mila lagunekin alderatuta.\nGeldialdia Txinan eta Asiako hego-ekialdean.\nTxina 1942\u20131943.\nTxina kontinentalean, 3., 6. eta 40. Dibisio japoniarrek, 120.000 soldadu inguru, Yueyang-en bildu, eta, hiru zutabetan, hegoalderantz jo zuten, Miluo ibaia berriro gurutzatzen saiatuz Changsha-ra iristeko. 1942ko urtarrilean, indar txinatarrek garaipena lortu zuten Changshan, Japoniaren aurkako aliatuen lehen garaipena.\nDoolittleren erasoaren ondoren, IJNk Zhejiang-Jiangxi kanpaina eraman zuen aurrera, bizirik atera ziren hegazkinlari estatubatuarrak bilatzeko, lagundu zieten txinatarrei zigorrak ezartzeko eta aireko baseak suntsitzeko. Operazio hori 1942ko maiatzaren 15ean hasi zen, 40 infanteria batailoiekin eta artilleriako 15\u201316 batailoiekin, baina indar txinatarrek atzera bota zuten irailean. Kanpaina horretan, IJAk hondamendiaren arrastoa izugarria utzi zuen, eta gerra biologikoari ekin zion, kolera, sukar tifoidea, izurriteak, izurri bubonikoa eta disenteria patogenoak zabalduz. Txinako kalkuluen arabera, hildakoen kopurua 250.000 zibilekoa da. Japoniako 10.000 soldadu gaixotutik, 1.700 soldadu inguru hil ziren, Japoniako arma biologikoek beren indarrak kutsatu zituztenean gaixotu zirenak.\n1943ko azaroaren 2an, Isamu Yokoyamak, Japoniako 11. armada inperialeko komandanteak, 100.000 soldadu inguru zabaldu zituen Changde erasotzeko. Changdeko zazpi asteko guduan, txinatarrek higadura-kanpaina garesti baten aurka borrokatzera behartu zuten Japonia. Japoniarrek hiria harrapatu bazuten ere, errefortzuak iritsi, eta inguratzeko adina denbora immobilizatzeko gai izan ziren txinatarrak. Txinatarrek, orduan, Japoniaren hornikuntza-lineak moztu; atzeraldia, eta txinatarren xerka eragin zituzten. Guduan, Japoniak arma kimikoak erabili zituen.\nBirmania 1942-1943.\nBirmaniaren konkista japoniarraren ondoren, nahasmendu orokorra eta independentziaren aldeko asaldura izan ziren Indiaren ekialdean, eta zorigaiztozko gosetea Bengalan, 3 milioi heriotza eragin zituena. Wavell (Indiako komandante nagusia), ordea, Birmanian kontraerasoak bultzatzeko irrikaz zegoen.\nErasoa Arakango erasoaldia izan zen, Akyab uhartea babestera bideratua, garrantzitsua bere portu eta aerodromoengatik. Indiako Infanteriaren 14. Dibisioak lehorretik egin zuen aurrera Mayu penintsulan. Eraso Rathedaung eta Donbaiken gelditu zen, iparraldeko kilometro gutxira, bunker ia menderaezinak okupatzen zituzten indar japoniarrengatik. Behin eta berriz jotako erasoek, 1943ko urtarriletik martxora bitartekoek, ez zituzten posizio horiek gainditu ahal izan. Japoniako dibisio bat Arakanera joan zen Birmania erdialdetik, eta Indiako 14. Dibisioaren ezkerreko saihetsa eraso egin zuen. Indiako 26. Infanteria Dibisioaren kuartel nagusiak frontearen ardura hartu zuen, eta erantzun bat emateko asmoa zuen. Hala ere, jaso zituen tropa akitu eta moralik gabekoak ez ziren irmo mantendu, eta dibisioak, maiatzaren lehen astean, Indiako mugara itzuli behar izan zuen.\nOfizial gehienek onartu zuten oihaneko gerrarako trebakuntza desegokiaren ondorio zela huts egitea. Arakango erasoaren emaitza etsigarriari aurre egiteko, aliatuek oihartzun handia eman zioten Chinditek, Orde Charles Wingate Brigada Nagusiaren mendean, egindako distantzia luzeko erasoari. Chinditek galera handiak izan zituzten (3.000 baino gehixeagoko soldadutik, 1.138 hildako), eta kalte txikiak baino ez zizkieten egin Japoniako komunikazio-lerroei. Wingatek, ordea, britainiar eta indiar tropek japoniarrek bezain erraz borroka zezaketela oihanean esan zuen. Erasoaldiak ere lagundu zuen 1944an Japoniako India inbaditzeko erabakia hartzen.\n1943ko abuztuan, aliatuek Asiako hego-ekialdeko beste komando bat (SEAC) osatu zuten, Indiako agintetik Birmaniarako eta Indiarako erantzukizun estrategikoak bere gain hartzeko. 1943ko urrian, Winston Churchillek Lord Louis Mountbatten almirantea izendatu zuen bere komandante gorena. Wavell Indiako erregeorde izendatu zuten, eta, berehala, neurriak hartu zituen Bengalako goseteari aurre egiteko. Claude Auchinleck jenerala komandante bihurtu zen, Indiako armadako buru, eta bere administrazio- eta prestakuntza-kokapenak suspertu zituen. 14. armada britainiarra eta indiarra Birmaniako japoniarrei aurre egiteko prestatu zen. William Slim teniente jeneralaren mendean, haren prestakuntza, morala eta osasuna asko hobetu ziren. Joseph Stilwell jeneral estatubatuarra, AEBren indarretan agintzen zuena Txina-Birmania-India frontean, Txinari laguntza eman zion, eta India eta Txina lotuko zuen Ledo errepidea eraikitzeko prestatu zen.\n1943an, Thailandiako Phayap armadaren inbasioa Txinako Xishuangbannarantz abiatu zen, baina Txinako Indar Espedizionarioak atzerarazi zuen.\nAliatuen erasoak 1943-1944.\nMidwaykoa izan zen bi urtean gertatutako azken itsas borroka handia. AEBk, hurrengo aldia, industria-potentzial handia areagotzeko erabili zuen, itsasontzi, hegazkin eta tripulatzaile gehiago trebatzeko. Aldi berean, Japonia gero eta atzerago geratu zen industria-oinarri egokirik edo estrategia teknologiko egokirik, hegazkinetako tripulatzaileak edo itsas baliabide egokiak trebatzeko eta merkataritza-defentsarako programa egokirik ez zuelako. Estrategikoki, aliatuek mugimendu luze bat hasi zuten Ozeano Barean zehar, eta uharte-base bat beste baten atzetik eskuratu zuten. Gotorleku japoniar batzuk, hala nola Truk, Rabaul eta Formosa, aireko erasoen bidez neutralizatu eta gainditu ziren. Helburua Japonia bertara hurbiltzea zen; gero, aireko eraso estrategiko masiboak egitea; itsaspeko blokeoa hobetzea, eta, azkenik (beharrezkoa ba zen bakarrik) inbasio bat egitea.\nEstatu Batuetako Itsas Armadak ez zuen Japoniako ontzidia borroka erabakigarri baterako bilatu, Mahananen doktrinak iradokiko zukeen moduan (eta Japoniak espero zuena); aliatuen aurreratzea Japoniako itsas-eraso batek baino ezin izan zuen gelditu petrolio-eskasiak (urpeko erasoak eragindakoa), ezinezko bihurtu zuena.\nAliatuen erasoak Ginea Berrian eta Salomon Uharteetan.\nHegoaldeko Ozeano Barean, aliatuek lehen aldiz hartu zuten ekimen estrategikoa gerran, eta, 1943ko ekainean, Cartwheel operazioa egin zuten, Salomon Uharteak eta Ginea Berria berriz berreskuratzeko anfibioen inbasioa, eta, azkenean, Rabaulgo Japoniako base nagusi aurreratua isolatu zuten. Salamaua-Lae inbasio japoniarraren ondoren, 1942ko martxoan, Cartwheel Salamaua-Lae kanpainarekin hasi zen, Ginea Berriko iparraldean, 1943ko apirilean. Ondoren, ekainetik urrira bitartean, Georgia Berriko kanpainak jarraitu zuen, zeinean Rendova, Drive on Munda Point eta Munda Pointeko guduko lehorreratzeak erabili zituzten Mundan sekretupean eraikitako aerodromo japoniar bat eta Georgia Berriko gainerako uharteak ziurtatzeko. Irailetik abendura bitarteko lehorreratzeek Altxorraren uharteak (Salomon Uherteetan) aseguratu zituzten, eta tropa aliatuak Choiseul, Bougainville eta Gloucester lurmuturrean lehorreratu ziren.\nLehorreratze horiek bidea prestatu zuten Nimitzetik uhartez uharte Japoniarantzeko kanpaina egiteko.\nGilbert eta Marshall uharteen inbasioa.\n1943ko azaroan, AEBko marineek baja handiak izan zituzten Tarawan 4.500 lagun baino gehiagori eraso egin zietenean. Horrek, aliatuei, lehorreratze anfibioen teknikak hobetzen lagundu zien aldaketa hauek eginez: prebentziozko bonbardaketa zehatzak, itsasaldien eta lehorreratze-egutegien planifikazio arduratsuagoa eta koordinazio hobea. Gilbert uharteetako operazioei, hain garestiak izan ez ziren beste lehorreratze batzuek eman zien jarraipena Marshall uharteetan, 1944ko urtarrilaren amaieran eta otsailaren erdialdean.\nKairoko Konferentzia.\n1943ko azaroaren 22an, Estatu Batuetako lehendakaria Franklin D. Roosevelt, lehen ministro britainiarra Winston Churchill, eta ROC Jeneralisimoa Chiang Kai-shek, Kairon (Egipto) elkartu ziren Japonia garaitzeko estrategia bat adosteko. Bilerari, Kairoko Konferentzia deitu zioten, eta Kairoko Deklarazioarekin amaitu zen.\nItsaspeko gerra.\nEstatu Batuetako itsaspekoak, baita ontzi britainiar eta neerlandar batzuk ere (1941\u201342), zeinak Cavite (Filipinak); Fremantle eta Brisbane (Australia); Pearl Harbor; Trincomalee, Zeylan, Midway, eta geroago Guameko baseetatik jarduten baitzuten, garrantzi handia izan zuen Japonia garaitzeko, nahiz eta itsaspekoak armada aliatuen proportzio txiki bat izan ziren, % 2 baino gutxiago Estatu Batuetako Itsas Armadaren kasuan. Itsaspekoek ito egin zuten Japonia bere merkataritza-flota hondoratuz, tropa-garraio asko geldiaraziz eta armak eta operazio militarrak egiteko funtsezkoak ziren petrolio-inportazio ia guztiak moztuz. 1945. urtearen hasieran, Japoniako petrolio-hornidurak hain ziren mugatuak, ezen flota ia erabat geldi zegoen.\nMilitar japoniarrek esan zuten beren defentsak 468 itsaspeko aliatu hondoratu zituztela gerran. Egia esan, AEBko 42 itsaspeko baino ez ziren hondoratu Ozeano Barean kontrako ekintzagatik, eta beste 10 istripuetan edo \"lagun arteko\" suteen ondorioz. Herbeheretarrek bost itsaspeko galdu zituzten eraso japoniarraren edo eremu minatuen ondorioz, eta britainiarrek hiru galdu zituzten.\nJaponiako merkatari hondoratuen % 56 izan ziren Estatu Batuetako itsaspekoak egindakoak; minek edo hegazkinek egin zituzten gainerakoak. Estatu Batuetako itsaspekoek Japoniako gerraontzien % 28 ere suntsitu zituztela esan zuten. Gainera, ikuskapen-lan garrantzitsuak egin zituzten, eta eraitsitako ehunka hegazkin erreskatatu zituzten.\nPearl Harborreeko gertakaritik ordu gutxira, Japoniaren aurkako errepresalia modura, Rooseveltek doktrina berri bat aldarrikatu zuen: Japoniaren aurkako mugarik gabeko itsaspeko gerra. Horrek zera esan nahi zuen: \"Ardatzak kontrolatutako uretan edozein gerraontzi, merkataritza-ontzi edo bidaiari-ontzi hondoratzea, aldez aurretik abisatu gabe eta bizirik atera zirenei lagundu gabe\". Japoniak itsaspeko asko zituen arren, ez zuten eragin nabarmenik izan gerran. 1942an, Japoniako itsaspeko flota ondo aritu zen, aliatutako gerraontzi asko kolpatuz edo hondatuz. Hala ere, IJNren doktrinak (eta AEBren gerraren aurrekoak) zioen floten arteko borrokek bakarrik irabaz zezaketela ontzi-kanpainak, ez merkataritzari egindako erasoek. Hala, AEBk ohiz kanpoko hornidura-lerro luzea bazuen ere, zaurgarria zen urpeko erasoaren aurrean; Japoniak bere itsaspekoak, batez ere, irismen luzeko aintzatespenerako erabili zituen, eta AEBren hornidura-lerroei noizean behin bakarrik egin zien eraso. Australiaren aurkako Japoniako itsaspeko erasoak ere, 1942an eta 1943an, ezer gutxi lortu zuen.\nGerra Japoniaren kontra bihurtu hala, IJNko itsaspekoek gero eta gehiago erabili ziren moztuta gelditutako gotorlekuak hornitzeko, hala nola Truk eta Rabaul. Gainera, Japoniak Sobietar Batasunarekin zuen neutraltasun-ituna errespetatu zuen, eta ez zien kasurik egin San Frantziskotik Vladivostokera hornidura militarrak garraiatzen zituzten zamaontzi estatubatuarrei, aliatu alemanaren haserre eta atsekaberako.\nAEBko Armada, aldiz, hasieratik egin zuen merkataritzaren aurka. Hala ere, 1942aren hasieran, Filipinetan inguratutako indar aliatuen arazoak 'itsaspeko gerrilla-misioetara' desbideratzera eraman zituen ontziak. Australiako baseek itsasontziak Japoniako aire-mehatxupean jarri zituen patruila-eremuetara zihoazela, eraginkortasuna murriztuz, eta Nimitz itsaspekoetan oinarritu zen base etsaien zaintza estua egiteko. Gainera, Mark 14 torpedoa eta haren Mark VI detonagailua akastunak izan ziren, eta ez ziren zuzendu 1943ko irailera arte. Okerrena da, gerra baino lehen, Ameriketako Estatu Batuetako aduanetako ofizial batek japoniar merkatarien itsas kodearen kopia bat atzeman zuela eta Inteligentzia Navaleko Bulegoak deszifratu zuela jakin gabe. Japoniarrek berehala aldatu zuten kodea, eta OP-20-G taldeak ez zuen berria deszifratu 1943ra arte.\n1944an baino ez zen AEBko itsas armada bere 150 itsaspekoak erabat erabiltzen hasi: ontziko radar eraginkorrak ezartzen, oldarkortasunik gabeko komandanteak ordezkatzen eta torpedoen akatsak zuzentzen. Japoniako merkataritzaren babesa 'deskribatu ezinezkoa' zen eta konboiak gaizki antolatuta eta defendatuta zeuden aliatuenekin alderatuta, IJNren doktrina eta entrenamendu akastunen ondorioz. Estatu Batuek egindako itsaspekoen patruilen kopurua (eta hondoratutakoak) izugarri handitu zen: 350 patruila (180 itsasontzi hondoratu) 1942an; 350 patruila (335) 1943an, eta 520 patruila (603) 1944an. 1945erako, ontzi japoniarren hondoratzeak gutxitu egin ziren, gutxi ausartzen baitziren itsas zabalera ateratzen. Guztira, aliatuen itsaspekoek 1.200 merkataritza-ontzi suntsitu zituzten, bost bat milioi tona itsas garraio. Guadalcanaleko, Saipango eta Leyteko kanpainetako etapa kritikoetan, milaka tropa japoniar hil edo desbideratu zituzten beharrezkoak ziren lekutik. 200 gerraontzi baino gehiago hondoratu ziren, korazatu bat eta, gutxienez, zortzi hegazkin-ontzi barne .\nUrpeko gerra bereziki arriskutsua zen; patruila egitera atera ziren 16.000 estatubatuarretatik, 3.500 (% 22) ez ziren inoiz itzuli, Bigarren Mundu Gerran AEBko edozein indarrek jasandako biktimarik handiena. Galera japoniarrak, guztira 130 itsaspeko, handiagoak izan ziren.\nJaponiarren erasoak Asian, 1944.\nJaponiar kontraerasoak Asian, 1944.\n1944ko erdialdean, Japoniak 500.000 gizon baino gehiago mobilizatu zituen, eta operazio masibo bat egin zuen Txinan zehar, Ichi-Go Operazioa kode izenarekin, Japoniaren Bigarren Mundu Gerrako erasorik handiena; helburua, Txinan eta Indotxina frantziarrean Japoniak kontrolatutako lurraldea lotu eta Txinako hego-ekialdean aire-baseak bereganatu, non bonbardaketari estatubatuarrak beren baseak baitzituzten. Japoniak ehun bat mila biktima izan zituen arren, eraso horiek, hainbat urtetan handienak izan zirenak, lur asko irabazi zuten Japoniarentzat indar txinatarrek Guangxin gerarazi baino lehen. Garaipen taktiko handiak izan arren, operazioak, oro har, ez zion onura estrategiko garrantzitsurik eman Japoniari. Indar txinatar gehienak eremutik atera ahal izan ziren, eta ondoren itzuli Hunan mendebaldeko guduan indar japoniarrei eraso egiteko. Japoniarrek Ozeano Barean jasan zituzten etengabeko porroten ondorioz, Japoniak ez zuen inoiz Txinari azken kolpea emateko behar adina denbora eta baliabide lortu. Ichi-go operazioak gizarte-nahastearen sentsazio handia sortu zuen gertatutako Txinako eremutan. Gerrilla komunista txinatarrak gai izan ziren nahasketa hori ustiatzeko eta, ondoren, landa eremu handietan eragina eta kontrola handitzeko.\nJaponiarren erasoa Indian, 1944.\nAliatuen porroten ondoren (1943), Asiako hego-ekialdeko komandoa Birmanian hainbat frontetan erasoak jotzeko prestatu zen. 1944. urtearen hasieran, Ipar Borrokarako Eremuko Komandoaren (NCAC) tropa txinatar eta estatubatuarrak, Joseph Stilwell estatubatuarrak gidatuta, Indiatik Birmaniako iparraldera Ledoko errepidea zabaltzen hasi ziren, eta Indiako XV. soldadu-kidegoa, berriz, aurreratzen hasi zen kostan, Arakan probintzian. 1944ko otsailean, japoniarrek kontraeraso lokala jo zuten Arakanen. Japoniaren arrakasta goiztiarraren ondoren, kontraeraso hori garaitua izan zen Admin Box guduan, XV. indiar dibisioko soldadu-kidego bakartuak irmo mantendu zirenean, jausgailuetan botatako horniduren konfiantzaz.\nJaponiarrek aspalditik planifikatutako erasoa jaurti zuten, U-Go Operazioa izenekoa, Indian, martxoaren erdialdean. Slim teniente jeneralak, XIV. Armadaren aginduan, eta haren aurrelari taldeko komandanteak, Geoffry Scoones teniente jeneralak asmoa izan zuten Imphal lautadara erretiratzeko eta japoniarrak beren komunikazioekin borrokatzera behartzeko, hamarna kilometroko oihan bidezidorretan luzatuz. Hala ere, erasoa hasi zenean, berandu erantzun zuten, eta ez zuten helburu japoniar batzuk aurreikusi. Unitate britainiar eta indiar batzuek borroka egin behar izan zuten barrutitik ateratzeko, baina, apirilaren hasieran, Imphal-en kontzentratu ziren. Indartzeko, unitate batzuk lekuz aldatu zituzten hegazkinez, Arakanetik. Kohimaraino aurreratu zuen Japoniako dibisio batek, Nagaland-en Imphalerako bide nagusia moztu, eta garnizio britainiar txiki bat isolatu zuen, baina ez zuen lortu Kohimako defentsa guztiak harrapatzea. Apirilean, Imphalen aurkako eraso japoniarrek porrot egin zuten, eta talde aliatu berriek, berriz, Kohimaren garnizioa arindu, eta japoniarrak Kohimako gailurrean harrapatu zituzten posizioetatik atera zituzten.\nJaponiar askok beldurra izan zuten moduan, komunikazio-lerro desegokiak eta Mutaguchik garaipen goiztiarrarengatik egindako apustuak porrot egiteak bere tropek gosez hiltzea eragin zuen. Montzoien euriak atertu zirenean, maiatzaren erdialdera, gaixotasunaren mende egon ziren kopuru handietan. Maiatzean, Mutaguchik erasoak antolatzen jarraitu zuen, eta aliatuak hegoalderantz aurreratu ziren Kohimatik, eta iparralderantz Imphaletik. Bi eraso aliatuak ekainaren 22an batu ziren, eta Imphaleko setio japoniarra hautsi zuten. Japoniarrek, azkenik, uztailaren 3an bertan behera utzi zuten operazioa. 50.000 soldadu baino gehiago galdu zituzten, batez ere goseagatik eta gaixotasunagatik, IJA taldeak ordura arte izan zuen porrotik handiena. \nArakanen egindako aurrerapenak Imphaleko gudurako tropak eta hegazkinak askatzea geldiarazi bazuen ere, estatubatuarrek eta txinatarrek aurrera egin zuten Birmaniako iparraldean, Japoniako komunikazio-lerroen aurka ziharduten indartutako chinditen laguntzarekin. 1944ko erdialdera, Txinako Indar Espedizionarioak Birmaniako iparraldea inbaditu zuen. Leku gotortu bat harrapatu zuten Mount Songen. Montzoia zela eta kanpaina utzi zenean, Iparraldeko Borroka-eremuko Komandoak hil edo biziko aerodromo bat aseguratu zuen Myitkyinan, setio luze baten ondoren, eta horrek Indiatik Txinarako 'The Hump'en (Konkor) gainetik aire-horniduraren arazoak arintzen zituen.\nAmaieraren hasiera Ozeano Barean, 1944.\n1943ko maiatzean, japoniarrek Z Operazioa edo Z Plana prestatu zuten, zeinak Japoniako itsas boterea erabiltzea aurreikusten baitzuen kanpoko defentsaren perimetroaren lerroa mehatxatzen zuten indar estatubatuarrei aurre egiteko: Aleutiarrak, Wake, Marshall Uharteak eta Gilbert uharteak, Nauru, Bismarck uhartedia, Ginea Berria, gero mendebalderantz, Java eta Sumatra igarota Birmaniaraino. 1943-1944an, Salomon Uharteen aldeko indar aliatuak Rabaulrantz aurreratzen hasi ziren, eta, azkenean, gotorlekua inguratu eta neutralizatu zuten. Salomon Uharteetan zuten posizioa desintegratzen, japoniarrek Z Plana aldatu zuten Gilbert eta Marshall uharteak eta Bismarck uhartedia aldeztuz defendatu beharreko ezinbesteko eremu gisa. Gero, barne-perimetro baten defentsan oinarritu zuten beren ekintzak, besteak beste, Marianak, Palau, Mendebaldeko Ginea Berria eta Ekialdeko Herbeheretako Indietan. Bien bitartean, Ozeano Bareko erdialdean, estatubatuarrek eraso garrantzitsu bati ekin zioten, 1943ko azaroan hasi zena, Gilbert Uharteetan lehorreratuz. Gilberteko garnizio japoniarrak eta gero Marshallekoak zapalduak izan ziren. Irletan garnizio zabalduegiak izateko estrategia guztiz agerian geratu zen.\n1944ko otsailean, Estatu Batuetako Itsas Armadako hegazkin-ontzi azkarreko lantaldeak, Hailstone operazioan, Trukeko itsas base nagusia eraso zuen. Nahiz eta japoniarrek beren ontzi nagusiak garaiz eraman zituzten atoloian harrapatuta gera ez zitezen, bi egunetako aire-erasoek galera handiak eragin zizkieten hegazkin eta merkataritza-ontzi japoniarrei. Japoniarrek Truk utzi behar izan zuten, eta jada ezin zieten aurre egin estatubatuarrei perimetroko ezein frontetan. Ondorioz, japoniarrek beren indarra mantendu zuten borroka erabakigarria izatea espero zutenarentzat. Japoniarrek, orduan, plan berri bat garatu zuten, A-GO izenekoa: flotaren ekintza erabakigarria, Palautik Mendebaldeko Karolinetarainoko lekuren batean borrokatuko zena. Eremu horretan kontzentratuko zen flota mugikor berria, lurreko hegazkin ugarirekin batera. Estatubatuarrek Marianak erasoz gero, inguruko lurreko hegazkinek erasoko zieten. Orduan, Flota Mugikorrak garaitu zitzaketen eremuetara eramango zituzten estatubatuarrak.\nMarianak eta Palauak.\n1944ko martxoaren 12an, Estatu Nagusi Batuko Talde buruek Iparraldeko Marianen okupazioa zuzendu zuten ekainaren 15ean. Marianak operaziorako indar guztiak \u2014535 gerraontzi eta ontzi osagarri, 127.500 soldadu baino gehiagoko lurreko indarrarekin batera\u2014 Raymond A. Spruance almiranteak zuzendu zituen. Estatubatuarrentzat, Marianak operazioak ekarriko zukeen: oliobide japoniarra hegoaldera etetea; ontzi-base aurreratuak garatzea; Japonia bonbardatzeko B-29 lekutzeko aerodromoak ezartzea, eta hurrengo eragiketa-faserako zenbait helburu posibleren artean aukeratzea. Horrek japoniarrak ziurtasunik gabe mantenduko zituzkeen. Halaber, Japoniako barne-defentsako eremuan sartzeak espero zen Japoniako flota konpromiso erabakigarri baten ondorioz ateratzera behartzea ekarriko lukeela. 90 eguneko tartean hain eragiketa konplexua planifikatu eta gauzatzeko gaitasunak adierazten zuen aliatuen nagusitasun logistikoa.\nEkainaren 15ean, armadako 2. eta 4. Dibisioak Saipanen lehorreratu ziren, itsas bonbardaketa talde baten laguntzarekin. Japoniako erantzuna, ordea, hain izan zen eraginkorra, ezen lehen eguneko helburua ez zen lortu hilaren 3ra arte. Japoniaren erresistentzia fanatiko baten ondoren, marineek Aslitoko aerodromoa bereganatu zuten ekainaren 18an. Nafutan, Saipanen hegoaldeko puntua, ekainaren 27an aseguratu zuten. Iparraldean, Tapotchau mendia, uharteko punturik altuena, ekainaren 27an hartu zuten. Gero, armadak iparralderantz aurrera jo zuten etengabe. Uztailaren 6tik 7rako gauean, \"banzai \"eraso bat izan zen, eta hiru eta lau mila arteko japoniarrek eraso fanatiko bat jo zuten. Eraso hori Tanapagetik gertu sartu zen lerro artean, deuseztatu aurretik. Eraso horren ondoren, ehunka herritarrek beren buruaz beste egin zuten. Uztailaren 9an amaitu zen Saipanen aurkako erresistentzia antolatua. AEBko marineak lehorreratu, eta, lau egunera, Saipango puntarik iparraldekoenera (Marpi Point) iritsi ziren. Ezkutuko tropa japoniar talde isolatuak soilik geratu ziren.\nSaipan inbaditu eta hilabetera AEBk Guam berriro hartu eta Tinian bereganatu zuen. Saipan eta Tinian oso erabiliak izan ziren AEBren armadak Japonia kontinentala B-29 estatubatuarren joan-etorriko tartean jarri zuenean. Japoniako indarrek Saipan eta Tiniango baseei eraso egin zieten 1944ko azarotik 1945eko urtarrilera. Estatu Batuetako armadaren aireko indarrek, uharte horietan egoitza zutenek, bonbardaketa estrategikoko kanpaina bizia egin zuten Japoniako garrantzi militar eta industrialeko hirien aurka, Tokio, Nagoia, Osaka eta Kobe barne.\nIrailaren 15ean, Palau uharteetan, Peleliuren inbasioa nabarmendu zen Japoniako defentsa-taktikak erabat aldatu zirelako. Horren ondorioz, Estatu Batuetako indarren arteko baja-tasarik altuena eman zen Pazifikoko Gerrako operazio anfibio batean. Aurreikusitako lau egunen ordez, azaroaren 27ra arte itxaron behar izan zen uhartea segurtatzeko. Lehorreratzeen balio estrategikoa, oraindik orain, zalantzan dago.\nFilipinetako itsasoa.\nEstatubatuarrek Marianetako Saipanen lehorreratu zirenean, japoniarrek Saipan eustea ezinbestekotzat jo zuten. Ondorioz, gerrako indar garraiatzaile handienarekin erantzun zuten: Flota Mugikorreko bederatzi garraiatzaile, Jisabur\u014d Ozawa almiranteordearen agindupean, lurreko 500 hegazkinez osatua. Horien aurrean, Estatu Batuetako bosgarren flota izan zen, Raymond A. Spruance almirantearen agindutara, 15 garraio-ontzi eta 956 hegazkinekin. Liskarra historiako garraiolarien borrokarik handiena izan zen.\nEkainaren 19an, Estatu Batuetako defentsa gogorrek garraio hegazkinen aurkako japoniarren aireko eraso batzuk suntsitu zituzten. Emaitza, gero, Marianetako Indioilarrari Tiro Handia izena eman zioten. Estatu Batuetako garraio hegazkin guztiek borrokarako informazio-zentroak zituzten, zeinak radar-datuen fluxua interpretatzen eta borrokarako aireko patruiletarako atzemate-aginduak ematen zituzten. AEBko ontziteriara iristen ziren Japoniako erasotzaile gutxi haiek, hala, hurbileko espoletadun antiaireko su masiboarekin aurkitu ziren, segida mailakatu batean. Estatu Batuetako gerraontzi batek baino ez zituen kalte txiki batzuek jasan. Egun berean, \"Cavalla \"itsaspeko lau torpedok \"Sh\u014dkaku\" jo zuten, eta bizi-galera handiarekin hondoratu zen. \"Albacore \"itsaspekoaren torpedo bakar batek \"Taih\u014d\" ere hondoratu zuen. Hurrengo egunean, Japoniaren garraio hegazkinen indarrak AEBren aire-erasoa jasan zuen, eta \"Hiyo \"itsasontzia galdu zuen. Japoniako lau aire-erasoetan, garraio indarraren 373 hegazkin hartu zuten parte, eta horietatik 130 itzuli ziren hegazkin-ontzira. Bizirik suertatu ziren horietako asko, geroago, hilik gertatu ziren \"Taih\u014d\" eta \"Sh\u014dkaku \"hondoratu zirenean Estatu Batuetako itsaspekoen erasoengatik. Guduko bigarren egunaren ondoren, galerak hiru itsasontzi eta 445 tripulatzaile izan ziren, 433 hegazkin garraiatzaile baino gehiago eta 200 lurreko hegazkin inguru. Estatubatuarrek 130 hegazkin eta 76 tripulatzaile galdu zituzten. Galera handiak izan ziren hegazkinak erregairik gabe geratu zirelako eta hegazkin-ontzitara gauez itzuli zirelako.\nFilipinetako itsasoan porrota larria izan bazen hiru hegazkin-ontzien galerarengatik, benetako hondamendia hegazkin-ontzien aire-taldeen suntsipena izan zen. Japoniarrek urtebetearen zatirik handiena beren hegazkin-ontzien aire-taldeak berreraikitzen eman zuten, eta estatubatuarrek haren % 90 suntsitu zuten bi egunetan. Japoniarrei euren ontzi arinetako baten aire taldea osatzeko baino piloturik ez zitzaien geratzen. Mugikor Flota etxera itzuli zen hasierako 430 hegazkinetatik 35ekin. Borroka erabateko porrotarekin amaitu zen Japoniarentzat, eta beren hegazkin-ontzien indarraren amaiera birtuala eragin zuen.\nLeyte Golkoa, 1944.\nFilipinetako itsasoko hondamendiak bi aukera utzi zizkien japoniarrei: erasoaldi osoa edo Japonia eta Asiako hego-ekialdeko itsasbideak mozten uztea estatubatuarrei. Hala, japoniarrek borroka erabakigarri bat behartzeko plan bat asmatu zuten, geratzen zitzaizkien azken indarrak baliatuz (bere gurutzontzi astunen eta gudu ontzien su-potentzia) estatubatuarren Leyteko hodartza-buruaren aurka. Japoniarrek beren gainerako garraiatzaileak beita gisa erabiltzea aurreikusi zuten ontzi estatubatuarrak Leyte golkotik urruntzeko eta gerraontzi astunak sartu ahal izateko eta bertan zeuden ontzi estatubatuarrak suntsitzeko.\nJaponiarrek lau garraio-ontzi, bederatzi korazatu, 14 gurutzontzi astun, zazpi gurutzontzi arin eta 35 destruktore bildu zituzten. Hiru taldetan banatu ziren: 'Erdialdeko Indarra', Takeo Kurita almiranteordearen agindupean, zeinak \"Yamato\" eta \"Musashi \"gudu-korazatuek barne hartzen baitzuen; 'Iparraldeko Indarra', Ozawaren agindupean, lau garraiatzaile eta bi korazatu (partzialki garraiatzaile bihurtuta) zituen, eta 'Hegoaldeko Indarra', Sh\u014dji Nishimuraren agindupean talde bat eta Kiyohide Shimaren agindupean beste bat. Erdialdeko indarrak San Bernardino itsasartea zeharkatuko luke Filipinetako itsasora; hegoalderantz biratu, eta, ondoren, lehorreratzeko eremuari eraso egingo zion. Hegoaldeko Indarrak Surigaoko itsasartearen bitartez, lehorreratzeko eremuan joko zuen; Iparraldeko Indarrek, berriz, estatubatuar estaltze-indarrak Leytetik urrunduko zituen. Japoniako garraiolariek 108 hegazkin besterik ez zituzten ontziratu. \nHala ere, Urriaren 23an Erdialdeko Indarra Brunei badiatik abiatu zenean, bi itsaspeko estatubatuarrek eraso egin zioten, eta, ondorioz, bi gurutzontzi astun galdu ziren, eta beste bat erabilezin gelditu zen. Urriaren 24an Sibuyan itsasoan sartu ondoren, Erdialdeko Indarra hegazkin-ontzi estatubatuar batek eraso jo zien, eta beste gurutzontzi astun batek erretiratu behar izan zuen. Gero, estatubatuarrek \"Musashi \"hondoratu zuten. Erdialdeko Indarraren beste ontzi asko eraso eginak izan ziren, baina aurrera jarraitu zuten. Beren erasoek Erdialdeko Indarra ez eraginkorra egin zutela sinetsita, estatubatuar garraiolariek iparraldera jo zuten Ozawaren Iparraldeko Indarraren japoniar garraiolarien mehatxu detektatu berriari aurre egiteko. Urriaren 24tik 25erako gauean, Nishimuraren mendeko Hegoaldeko Indarrak Leyte Golkoan sartzen saiatu ziren, hegoaldetik, Surigaoko itsasartetik, non Jesse Oldendorf kontralmiranteak zuzendutako indar estatubatuar-australiar batek japoniarrei segada egin zien. Estatubatuar destruktoreek eta itsasoko tiroek bi guduontzi eta hiru destruktore suntsitu zituzten, eta Japoniako destruktore bakarra geratu zen bizirik. Irrati-isiltasun baten ondorioz, Shimaren taldeak ezin izan zituen bere mugimenduak koordinatu Nishimura taldearekin, eta Surigaoko itsasartera topaketaren erdian iritsi zen; torpedoen ausazko erasoa egin ondoren, Shimak atzera egin zuen.\nEnga\u00f1o lurmuturraren aurrean, Leyte golkotik 500 milia (800 km) iparraldera, estatubatuarrek 500 hegazkin-irteera baino gehiago egin zituzten Iparralde Indarraren aurka, ondoren gainazaleko gurutzontzi eta destruktore talde baten erasoarekin jarraituz. Japoniako lau garraio-ontzi hondoratu ziren, baina japoniarrek garraiatzaile estatubatuarrak Leyte golkotik urruntzea lortu zuten. Urriaren 25ean, Japoniako eta Amerikako ontzidien arteko azken gainazaleko ekintza nagusia Samarren ondoan gertatu zen, Erdialdeko Indarra eskoltako garraio-estatubatuar talde baten aurka (destruktore estatubatuar eskolta batez eskoltatua soilik) erori zenean. Bi aldeek ustekabean harrapatu zuten elkar, baina emaitza ziurra zirudien, zeren japoniarrek lau korazatu, sei gurutzontzi astun eta bi gurutzontzi arin baitzeuzkaten bi destruktore-eskuadroi bururen aitzinean. Hala ere, neurri handi batean zalantzati, artillero-duelu bat egin zuten eten aurretik. Japoniako galerak oso handiak izan ziren, lau garraio-ontzi, hiru korazatu, sei gurutzontzi astun, lau gurutzontzi arin eta hamaika destruktore hondoratu baitziren, Estatubatuarrek, berriz, garraiatzaile arin bat, bi eskolta-ontzi, destruktore bat eta bi destruktore eskolta galdu zituzten. Leyte Golkoko gudua Bigarren Mundu Gerrako itsas gudurik handiena izan zen, eta baliteke historiako itsas gudurik handiena izatea. Japoniarrentzat Leyte Golkoko porrota hondamendia izan zen, bere itsas armadak borrokan galdutako ontzien eta gizonen kopururik handiena izan zen. Filipinen askapen saihetsezinak ere esan nahi zuen jatorrizko uharteak Japoniako hego-ekialdeko Asiako lurralde okupatuetatik ia moztuta geldituko zirela ezinbesteko baliabideetatik.\nFilipinak, 1944-1945.\n1944ko urriaren 20an, AEBko Seigarren Armadak, itsas eta aireko bonbardaketak lagunduta, Leyte ekialdeko kostaldean lehorreratu zen, Mindanao iparraldean. AEBko Seigarren Armadak ekialdetik jarraitu zuen aurrera; japoniarrek, aldiz, mendebaldeko aldera eraman zituzten errefortzuak. AEBk Seigarren Armada indartu zuten, arrakastaz, eta AEBko Bosgarren Aire Indarrak Japoniaren hornikuntzarako saiakerak suntsitu zituen. Euri zaparraden mendean eta lur zailetan, AEBk aurrera jarraitu zuen Leyte eta aldameneko Samar uharteko iparraldean zehar. Abenduaren 7an, AEBko Armadako unitateak lehorreratu ziren, eta, lurreko eta aireko gudu handi baten ondoren, Leyte indartzeko eta hornitzeko japoniar gaitasuna moztu. Leyten, borroka gogorrak hilabetez jarraitu bazuten ere, AEBko Armadak kontrolpean zuen.\n1944ko abenduaren 15ean, erresistentzia txikiren aurkako lehorreratzeak egin ziren Mindoro uharteko hegoaldeko hondartzetan (Lingayen Golkoko operazioetan aurreikusitako kokapen nagusia), Luzonen programatutako lehorreratze handien laguntza gisa. 1945eko urtarrilaren 9an, Krueger jeneralaren Seigarren Armada Luzoneko mendebaldeko kostaldean lehorreratu zituen bere lehen unitateak. egun gutxiren buruan, ia 175.000 gizon jarraitu zioten. Aire-laguntza gogor batekin, Armadako unitateek barnealdera jo zuten, Clark Field hartuz (Manilatik 40 milia (64 km) ipar-mendebaldera) urtarrileko azken astean.\nBeste bi lehorreratze garrantzitsu jarraitu zuten: bata, Bataan penintsula mozteko, eta, beste bat (paraxutisten jaitsiera barne), Manila hegoaldean. Kurrikek hiria itxi zuten, eta, 1945eko otsailaren 3an, estatubatuar indarrak Manilan sartu ziren. Manila guduaren hilabeteko borrokak 100.000 zibil hildako baino gehiago eragin zituen, eta indar estatubatuarren hiri-borrokarik latzenen eszenatokia izan zen Pazifikoko frontean. Manilarantzeko aurreratzea iparraldetik eta hegoaldetik jarraitzen zuelarik, Bataan penintsula azkar bermatu zen. Otsailaren 16an, paraxutistek eta unitate anfibioek Corregidor uharteko gotorlekua eraso zuten, eta han amaitu zen erresistentzia, otsailaren 27an.\nOrotara, AEBko hamar dibisio eta bost erregimentu independente borrokatu ziren Luzonen, Pazifikoko Gerrako kanpainarik handiena bihurtuz eta AEBk Iparraldeko Afrikan, Italian edo Frantziako hegoaldean erabilitakoa baino tropa gehiago inplikatuz. Indarrek barne izan zuten Mexikoko 201 borrokalari-eskuadroia (Mexikoko Aire Indar Espedizionarioaren parte gisa), zeinak laguntza taktikoko misioak egiten baitzituen Estatu Batuetako Armadako Aire Indarretako 58. Ehiza-hegazkin Taldeari atxikitako eskuadrarekin. Luzon defendatzen zuten 250.000 japoniar tropetatik, % 80 hil zen. Filipinetako azken soldadu japoniarra, Hiroo Onoda, 1974ko martxoaren 9an errenditu zen.\nZortzigarren Armadak 1945eko otsailaren 28an inbaditu zuen Palawan uhartea, Borneo eta Mindoro artean (bosgarren uharte handiena eta mendebaldekoena), 1945eko otsailaren 28an, Puerto Princesan lehorreratuz. Japoniarrek Palawaneko zuzeneko defentsa gutxi egin zuten, baina Japoniako erresistentzia-fokuen suntsiketak apirilaren amaierara arte iraun zuen, japoniarrek mendiko oihanetara erretiratzeko ohiko taktika erabili baitzuten, unitate txiki gisa sakabanatuta. Filipinetan zehar, Filipinetako gerrillariek lagundu zieten erresistenteak bidaltzen AEBko indarrei.\nAEBko Zortzigarren Armadak Mindanaon (apirilaren 17an) egin zuen lehen lehorreratzera, Filipinetako uharte nagusietatik bereganatzen azkena. Ondoren, Panay, Cebu, Negros eta Sulu uhartediko hainbat uharte inbaditu eta okupatu ziren. Uharte horiek base moduan erabili ziren AEBren Bosgarren eta Hamahirugarren Aire Indarrentzako, Filipinetan eta Txinako Hegoaldeko Itsasoan zehar helburuak erasotzeko.\nAzken faseak.\nAliatuen erasoak Birmanian, 1944-1945.\n1944aren amaieran eta 1945aren hasieran, Hego-ekialdeko Asiako komando aliatuak erasoak abiatu zituen Birmanian, maiatzean, montzoia hasi baino lehen, herrialdearen zatirik handiena berreskuratzeko asmoz, Rangoon hiriburua barne. Japoniaren aurkako erasoak Commonwealth britainiarreko, txinatar eta estatubatuar indarrek egin zituzten, eta, neurri batean, Thailandiak, Birmaniako Armada Nazionalak eta Indiako Armada Nazionalak lagunduta. Commonwealtheko lurreko indarrak Erresuma Batutik, Britainiar Indiatik eta Afrikatik zetozen, batez ere.\nIndiako XV. Gorputzak (mendebaldeko Afrikako bi dibisio barne) aurrera egin zuen Arakan probintziako kostaldean; azkenean, Akyab uhartea hartu zuen. Erretiratzen ari ziren japoniarren atzean, tropak lehorreratu zituzten, hildako handiak eraginez, eta Ramree uhartea eta Cheduba uhartea hartu zituzten, Erdialdeko Birmaniako erasoaldia laguntzeko erabilitako aerodromoak ezarriz. Txinako Espedizio Indarrak Mong-Yu eta Lashio harrapatu zituen; bien bitartean, Txinako eta Amerikako Iparraldeko Borroka Eremuaren Komandoak Birmaniako iparraldean aurrera egin zuen. 1945eko urtarrilaren amaieran, bi indar horiek Hsipaw-en elkartu ziren. Ledoko bidea amaitu zen, India eta Txina lotzen zituena, baina gerran eragin nabarmena izateko beranduegi.\nBirmania Eremuko Japoniako Armada aliatuen eraso nagusiari aurrea hartzen saiatu zen tropak Irrawaddy ibaiaren atzera erretiratuz. Heitar\u014d Kimura teniente jeneralak (japoniar komandante berria Birmanian) espero zuen aliatuen komunikazio-lerroak gehiegi luzatuko zirela oztopo hori gainditu nahian. Hala ere, Hamalaugarren Armada Britainiarraren aurreratzeak aurrerapen-ardatza aldatu zuen japoniarrei saihetsetik ekiteko. \nOtsailean zehar, Hamalaugarren Armadak Irrawaddy zeharkatzeko zubi-buruak ziurtatu zituen. Martxoaren 1ean, IV. Gorputzaren unitate mekanizatuek Meiktilaren hornikuntza zentroa harrapatu zuten, japoniarrak nahasiz. Japoniarrak Meiktila berreskuratzen saiatzen ari zirela, XXXIII. Gorputzak Mandalay bereganatu zuen. Japoniako armadak gogor garaituak izan ziren, eta Mandalay bereganatzearekin batera, birmaniar biztanleria eta Birmaniako Armada Nazionala (japoniarrek sortua) japoniarren aurka jo zuten.\nApirilean, XIV. Armadak 300 milia (480 km) hegoalderantz aurrera egin zuen, Rangoon aldera, baina Japoniako atzegoardiak 40 milia (64 km) iparraldera atzeratu zuen. Slim beldur zen japoniarrek Rangoon etxez etxe defendatuko ote zuten montzoiaren garaian, eta horrek bere armada ekintza luzeetara konprometituko zuen hornikuntza izugarri eskasekin, eta, martxoan, indar anfibio baten bidez Rangoon bereganatzeko plan bat eskatu zuen, Drakula operazioa, lehenago alboratua izan zena berrezartzea, alegia. Drakula operazioa maiatzaren 1ean jarri zuten martxan, eta jada japoniarrek ebakuatua zutela ikusi zuten. Rangoon okupatu zuten tropek XIV. Armadarekin lotu ziren bost egun geroago, aliatuen komunikazio-bideak bermatuz.\nAliatuen aurrerapenek saihestu zituzten japoniar indarrak Sittaung ibaia zeharkatzen saiatu ziren ekainean eta uztailean zehar, Birmania hegoaldeko Tenasserim-en bildutako Birmaniako Armadarekin bat egiteko. 14.000 hildako jasan zituzten, indarren erdia. Oro har, japoniarrek 150.000 gizon inguru galdu zituzten Birmanian. 1.700 soldadu japoniar bakarrik errenditu eta preso hartu zituzten. Aliatuak Malaysian lehorreratze anfibioak egiteko prestatzen ari ziren japoniarren errenditzearen berri iritsi zenean.\nIwo Jima.\nMarianak seguruak eta estatubatuar baseak sendo finkatuta zeuden arren, Marianetatik 1.200 miliako (1.900 km) tarte luzeak esan nahi zuen Japonia bonbardatzen zuten B-29 hegazkin-taldeak itsasoan galduta gelditzen zirela larriki kaltetuta egonez gero. Arreta Iwo Jima uharte txikian zentratu zen, Marianak eta Japonia arteko erdibidean. Planifikatzaile estatubatuarrek uhartearen garrantzia estrategikoa aitortu zuten. Japoniarrek Japoniako hirien aurka zetozen aire erasoen aurkako abisu goiztiarreko estazio gisa erabili zuten uhartea. Basea Iwo Jiman zuten hegazkin japoniarrak B-29-ak erasotzeko gai izan ziren beren bonbardaketa-misioetan, eta baita Marianetako instalazioak eraso ere. Iwo Jima eskuratzeak B-29rako larrialdi-lurreratzeko aireportuak eta P-51 borrokalarien eskoltarako base bat emango ziokeen, baita lurra-aire laguntza ere, AEBko itsas flotak Japoniako uretan babesteko. Hala ere, japoniarrek ere Iwo Jimaren balio estrategikoaz jabetu ziren, eta Tadamichi Kuribayashi teniente jeneralari uharteko agintea eman zioten 1944ko maiatzean. Japoniarrak defentsa landuak eraikitzen hasi ziren, uharteko kobazulo naturalak eta lur irregularra eta harritsua ahalik eta ondoen aprobetxatuz. Uhartea bunker, ezkutuko kanoi eta lurpeko pasabideen sare masiboa bihurtu zuten, zeinak puntu sendo batetik bestera zihoazen. Japoniarrek ahalegin handia egin zuten lurpeko ganbera handiak ere eraikitzeko, batzuk bost solairurainoko sakonerarekin, hormigoi armatuzko horma eta sabai lodiekin biltegi eta ospitale gisa erabiltzeko. Lurreratze eremuak estaltzen zituzten puntu sendo batzuk ere eraiki ziren, gehienak harez estaliak eta kontu handiz kamuflatuta. Ondo kamuflatutako 120 mm eta 6 hazbeteko kanoiak jarri zituzten haien sua hondartzetara bideratu ahal izateko. Kalibre txikiagoko artilleria, hegazkinen aurkako kanoiak eta morteroak ere ezkutatuta zeuden, eta kolpe zuzen batek bakarrik suntsitu zezaketen lekuetan kokatu ziren. Japoniarrek prezio handia ordainarazi nahi zieten estatubatuarrei Iwo Jimarengatik, eta hura hil arte defendatzeko prest zeuden. Kuribayashik bazekien ezin zuela gudua irabazi, baina oso garestiak ziren biktima larriak eragitea, eta estatubatuarren Japoniarako bidea motelduko zuela espero zuen, eta, agian, Japoniako negoziazio-ahalmena eman zezakeen. Otsailean, guztira 21.000 soldadu japoniar zabaldu ziren Iwo Jiman.\nEstatubatuarrek uhartea eskuratzeko 'Destakamendu Operazioan', V. Gorputz Anfibioko hiru itsas dibisiok hartu zuten parte, guztira 70.647 soldadu, Holland Smith-en agindupean. 1944ko ekainaren erdialdetik, Iwo Jima estatubatuarren aire eta itsas bonbardaketak jasan zituen inbasioaren aurreko egunetara arte.\nItsas eta aireko bonbardaketa biziak izan ziren lehorreratzearen aurretik, baina japoniarrak \"lur azpira\" bultzatu baino ez zuen egin, haien posizioak etsaien suaren aurrean immune bihurtuz. Ezkutuko armak eta defentsak ia kalterik gabe atera ziren bonbardaketatik. 1945eko otsailaren 19ko goizean, Harry Schmidt jeneral nagusiaren agindupean zeuden 30.000 gizon Suribachi menditik gertu hego-ekialdeko kostaldean lehorreratu ziren, non uharteko defentsa gehienak zeuden pilatuta. Marineek barnealdera bultzatu bezain prest, metrailadore eta artilleriaren tiro suntsitzaileak jasan zituzten. Egunaren amaieran, marineak mendebaldeko kostaldera iritsi ziren, baina galera handiak jasan ondoren: ia 2.000 gizon hil edo zauritu. Otsailaren 23an, 28. Itsas Erregimentua Suribachi mendiaren gailurrera iritsi zen; horrek gaur egun ospetsua den Iwo Jima-n Bandera altxatzen den argazkia eragin zuen, askotan, inoiz erreproduzitu den argazkia eta Pazifikoko Gerraren irudikapen arketipiko gisa aipatua. Otsailaren gainerakoan, estatubatuarrek iparraldera bultzatu zuten, eta martxoaren 1erako, uhartearen bi heren hartuak zituzten. Martxoaren 26ra arte ez zen irla bermatu.\nEstatubatuarrek Pazifikoko Gerran izan zuten borrokarik odoltsuenetako bat izan zen Iwo Jimakoa. Estatubatuarrek 6.821 hildako eta 19.207 zauritu izan zituzten. Japoniako galerak, berriz, 20.000 gizon baino gehiago hilda, eta preso 1.083 bakarrik hartu zituzten. Historialariek ezbaian jartzen dute, estrategikoki, jasandako biktimen kopurua merezi izan ote zuen.\nOkinawa.\nEstatubatuarrek japoniarren aurka egindako borrokarik handiena eta odoltsuena Okinawan eman zen. Ryukyuko uharteen jabetzeak Japoniako jatorrizko uharteen benetako inbasioaren aurreko azken urratsa izan behar zuen. Okinawa, Ryukyu uharteetako handiena, Kyushutik 340 miliara (550 km) zegoen. Okinawa okupatzeak aire baseak emango lituzke Japoniaren aireko bonbardaketa areagotzeko eta Kyushuren inbasioaren lurreko aire-laguntza zuzena emateko. Uharteek Japoniako itsasontzien blokeoa estutzeko aukera ere eman zezaketen eta uharteetako edozein inbasiorako eszenatoki eta hornikuntza-base gisa erabili ahal ziratekeen.\nOkinawa defendatzen zuten tropa japoniarrak, Mitsuru Ushijima teniente jeneralaren agindupean, 75.000-100.000 soldadu inguru ziren, milaka zibilez gehituta. Operaziorako, estatubatuar indarrek 183.000 soldadu zituzten, zazpi dibisiotan (lau AEBko armada eta hiru marine), X. Armadaren menpe. Pazifikoko Britainiar Flotak unitate bereizi gisa funtzionatzen zuen, eta bere helburua, Formosa eta Okinawa arteko uharte-katean, aireportuak erasotzea zen, japoniarrek Okinawa indartzea ekiditeko.\nZazpi eguneko bonbardaketa biziaren ostean, Okinawako lehorreratze nagusiak 1945eko apirilaren 1ean egin ziren, uharteko mendebaldeko kostaldeko Hagushi hondartzetan. Hala ere, oposizio gutxi zegoen hondartzetan, japoniarrek, estatubatuarrekin topo egiteko, barnealderago, itsas armaren tiroetatik kanpo, egitea erabaki baitzuten. Lehen egunean, 60.000 soldadu estatubatuar inguru lehorreratu ziren; inguruko bi aireportuez jabetu, eta uhartearen gerri estuaren zehar bultzatu zuten.\nJaponiako lehen kontraeraso handia apirilaren 6an eta 7an gertatu zen, hegazkin kamikazeen erasoen eta Ten-Go izeneko itsas operazio baten bitartez. Seiichi It\u014d almirantearen agindupean, \"Yamato \"korazatua, \"Yahagi \"gurutzontzi arina eta zortzi destruktore bildu ziren amu gisa, ahalik eta hegazkin-ontzi estatubatuar gehien erakartzeko eta aliatuen itsas indarrak zaur uzteko kamikazeen eskala handiko erasoen aurrean. Japoniaren erregai eskasiaren ondorioz, Yamatok Okinawara iristeko baino ez zuen. Okinawatik gertu, korazatua hondartzea eta bere 18,1 hazbeteko (46 cm) kanoiak erabiltzea borrokari laguntzeko uhartean. Amerikako itsaspeko eta errekonozimendu-hegazkin batek hura ikusi ondoren, itsas erasoko hegazkinek \"Yamato, Yahagi\" eta lau destruktore hondoratu zituzten. Kamikaze eraso masiboak areagotu egin ziren hurrengo hiru hilabeteetan, japoniarrek 5.500 irteera egin baitzituzten.\nOkinawa iparraldean tropa estatubatuarrek oposizio arina besterik ez zuten aurkitu, eta eremua bi asteren buruan bereganatu zuten; Japoniako defentsa nagusiak ordea hegoaldean zeuden. Japoniako tropen aurka borroka gogorrak izan ziren, baina AEBko indarrek, poliki-poliki, aurrera egin zuten. Maiatzaren 29an, Shuri gaztelua, japoniar erresistentziaren erdigunea, hartzeak kolpe estrategiko eta psikologikoa suposatu zuen. Antolatutako erresistentzia ez zen irailaren 21era arte amaitu; japoniar asko ezkutatu egin ziren, eta kanpaina ez zen irailaren 2ra arte amaitu.\nOkinawako borroka garestia izan zen, eta estatubatuarrek espero zutena baino askoz gehiago iraun zuen. Japoniarrek trebetasunez erabili zuten lur eremua gehieneko biktimak eragiteko. Baja estatubatuarrak, guztira, 49.451 izan ziren, 12.520 hildako edo desagertu eta 36.631 zauritu. Japoniarren arteko hildakoak, gutxi gorabehera, 110.000 izan ziren, eta preso hartuak 7.400. Japoniako soldaduen % 94 zibil askorekin batera hil ziren. Kamikazeen erasoek 36 itsasontzi hondoratu zituzten; 368 gehiago kaltetu, eta AEBko 4.900 marinel hil zituzten; 7.800 hegazkin japoniar galdu ziren.\nTxina, 1945.\nIchi-Go Operazioan, Japoniako garaipenen ostean, Japonia Birmaniako borroka galtzen ari zen, eta, Txinako indar nazionalisten eta gerrilla komunisten etengabeko erasoei, aurre egiten zieten landa eremuan. IJA, 1945eko martxoan, Mendebaldeko Hunaneko gudua prestatzen hasi zen, eta 80.000 gizon mobilizatu zituen Txinako aireportuak hartzeko eta Mendebaldeko Hunanen trenbideak ziurtatzeko apirilaren hasieran. Horren harira, Txinako Kontseilu Militar Nazionalak 4. Frontearen Armada eta 10. eta 27. Armada Taldeak bidali zituen He Yingqin komandante nagusi zela. Aldi berean, Txinako 6. Gorputz Berri osoa (Estatu Batuek hornitutako gorputza) eta Birmaniako Indar Espedizionarioko beteranoak hegazkinez garraiatu zituen Kunming-etik Zhijiang-era. Txinako indarrek 110.000 gizon ziren guztira, Txinako eta Amerikako aire indarretako 400 hegazkin inguruk lagunduta. Txinako indarrek irabazi zuten, erabakitasunez, eta kanpaina horretan kontraeraso handia eman zuten. Aldi berean, txinatarrek Japoniako erasoaldi bat atzerarazi zuten Henan eta Hubei-n. Ondoren, Txinako indarrek berriro hartu zituzten Hunan eta Hubei, Txina hegoaldean. Txinatarrek kontraeraso bat abiatu zuten Hego Txinako Japoniako azken gotorleku nagusia zen Guangxi berreskuratzeko. 1945eko abuztuan, Txinako indarrek Guangxi berreskuratu zuten.\nBorneo, 1945.\n1945eko Borneoko kanpaina Hego-mendebaldeko Pazifikoko Eremuko azken kanpaina handia izan zen. Maiatzaren 1etik uztailaren 21era arteko eraso anfibio batzuetan, Australiako I. Gorputzak, Leslie Morshead jeneralaren agindupean, uhartea okupatzen zuten japoniar indarrak eraso zituen. Aliatuen itsas eta aireko indarrek (AEBko 7. Flotan zentratuta eta Thomas Kinkaid almirantearen menpe), Australiako Lehen Aire Indar Taktikoak eta AEBko XIII. Aire Indarrek ere zeregin garrantzitsua izan zuten kanpainan.\nKanpaina, maiatzaren 1ean, Tarakan uharte txikian lehorreratzearekin hasi zen. Ekainaren 1ean, aldibereko erasoak izan ziren: ipar-mendebaldean, Labuan uhartean eta Brunei kostaldean. Astebete geroago, australiarrek Ipar Borneoko japoniar posizioak eraso zituzten. Aliatuen arreta erdialde-ekialdeko kostara itzuli zen, Bigarren Mundu Gerraren azken eraso anfibio handiarekin, Balikpapanen, uztailaren 1ean.\nAustralian, kanpaina soldaduen bizitza 'hondatzea' zela kritikatu bazen ere, hainbat helburu lortu zituen, hala nola Herbehereetako Ekialdeko Indiak okupatzen zituzten indar japoniar esanguratsuen isolamendua areagotzea, petrolio hornidura handiak harrapatzea eta aliatuen gerra-presoak askatzea, zeinak baldintza okerrera egiten ari baitziren. Gune txarrenetako batean, Borneoko Sandakan inguruan, 2.500 britainiar eta australiar presoetatik, sei baino ez ziren bizirik atera.\nJaponiako jatorrizko uharteetan lehorreratzeak (1945).\nIwo Jima, Okinawa eta beste japoniar uharteetan izandako gudu gogorrak hildako izugarriak eragin zituzten bi aldeetan, baina, azkenean, Japoniaren porrota eragin zuten. Okinawa defendatzen zuten Okinawa eta Japoniako 117.000 soldadutatik, % 94 hil ziren. Esperientziadun pilotu gehienen galeraren aurrean, japoniarrek kamikaze-taktiken erabilera areagotu zuten aliatuentzat hildako onartezin handiak sortu nahian. AEBko Armadak Japoniaren errendizioa behartzea proposatu zuen, erabateko itsas blokeo eta aire erasoen bidez. Historialari militar askok uste dute Okinawako kanpainak zuzenean eragin zituela bonbardaketa atomikoak, Japoniaren lur inbasioa saihesteko bide gisa. Ikuspegi hau Victor Davis Hanson-ek azaltzen du: .\nGerra amaitzean, bonbardaketa estrategikoak garrantzi handiagoa hartu zuenez, Ozeano Bareko Estatu Batuetako Aire Indar Estrategikoen komando berri bat sortu zen AEBko bonbardaketa estrategiko guztiak gainbegiratzeko, Curtis LeMay jeneralaren agindupean. Japoniaren industria-ekoizpena behera egin zuen, 67 hirietako eraikitako eremuen ia erdia B-29 bonbardaketen eraginez suntsitu baitzituzten. 1945eko martxoaren 9tik 10era, LeMayk 'Meetinghouse Operazioa' gainbegiratu zuen, non 300 B-29k 1.665 tona bonba jaurti zituzten Japoniako hiriburuan, gehienak napalm-a zeramaten M-69 su-bonba. Eraso hori historiako bonbardaketa suntsitzaileena kontsideratzen da, eta, gau bakarrean, 80.000 eta 100.000 pertsona artean hil zituen; 270.000 eraikin baino gehiago suntsitu, eta milioi bat pertsona etxerik gabe utzi zituen. Ondorengo hamar egunetan, ia 10.000 bonba bota zituzten, eta Tokio, Nagoia, Osaka eta Kobeko % 31 suntsitu zuten.\nLeMayk 'Gose Operazioa' ere gainbegiratu zuen, non Japoniako barnealdeko ibilgu nabigagarriak airez minatu baitziren, eta horrek Japoniako kostaldean geratzen zen itsas trafiko txikia eten zuen. 1945eko uztailaren 26an, AEBko presidente Harry S. Truman, Chiang eta Churchillek Potsdamgo Aldarrikapena eman zuten, zeinak Japoniaren errenditzearen baldintzak zehazten zituen Potsdameko Konferentzian adostutako moduan. Ultimatum horrek zioen Japoniak amore eman ezean, 'berehalako eta erabateko suntsipena' jasango zuela.\nBonba atomikoak.\n1945eko abuztuaren 6an, AEBk bonba atomiko bat bota zuten Japoniako Hiroshima hirian, historiako lehen eraso nuklearrean. Bonbardaketaren ostean kaleratutako prentsa-ohar batean, Trumanek Japoniari errenditzeko edo \u00abairetik, Lurrean sekula ikusi gabeko eta espero ez zuen hondamen-euri bat jasoko zuela\u00bb ohartarazi zuen. Abuztuaren 9an, AEBk beste bonba atomiko bat bota zuten Nagasakin. 140.000-240.000 pertsona baino gehiago hil ziren bi bonbardaketa horien ondorioz. Bonbardaketa atomiko horien \"beharra \"aspalditik izan da eztabaidatua; detraktoreek diote itsas blokeo eta su-bonbardaketa kanpaina batek jada ez beharrezkoa egin zuela inbasioa eta horregatik bonba atomikoa alferrikakoa izan zela. Hala ere, beste akademiko batzuek argudiatzen dute bonbardaketa atomikoek japoniar gobernua errenditzera bultzatu zutela eta Downfall Operazioa edo blokeo luze bat eta ohiko bonbardaketa kanpaina ekiditen lagundu zutela eta operazio horietako edozeinek askoz ere hildako gehiago eragingo lituzkeela japoniar zibilen artean. Richard B. Frank historialariak idatzi zuen Japoniaren sobietar inbasioa inoiz ez zela gertagarria izan, itsas gaitasun nahikoa ez baitzuen.\nSobietarren sarrera.\n1945eko otsailean, Yaltako Konferentzian, Sobietar Batasunak Japoniaren aurkako gerran sartzea adostu zuen Alemania errenditu eta 90 egunera. Garai hartan, sobietarren partaidetza erabakigarria zen Mantxurian eta Koreako japoniar indar kopuru handia lotzeko, Home uharteetara eraman ez zezaten inbasio baten defentsa egiteko.\nAbuztuaren 9an, zehazki, Sobietar Batasuna gerran sartu zen Mantxuria inbadituz. Borrokan gogortutako milioi bat indar sobietar batek, Europatik transferitua, Japoniako indarrei eraso egin eta kolpe gogorra eman zuen Japoniako Kant\u014dgun-aren (Kwantung Armada) aurka.\nMantxuriako eraso estrategikoko operazioa 1945eko abuztuaren 9an hasi zen, Japoniako Mantxukuo estatu panpinaren inbasioarekin. Bigarren Mundu Gerraren azken kanpaina eta 1945eko Sobietar-Japoniar Gerrako handiena izan zen, SESB eta Japoniaren arteko borrokak berriro hasi zirenean, ia sei urteko bakearen ostean. Sobietarren aurreratzeak kontinentean, Mantxukuo, Mengjiang (Barne Mongolia) eta Ipar Korea izan ziren. SESB gerran sartzea faktore esanguratsua izan zen Japoniak amore emateko erabakian, sobietarrek ez baitzeuden prest baldintza onuragarrietan negoziatutako akordio baterako bitartekari gisa jarduteko.\n1945. urtearen amaieran, sobietarrek Japoniako iparraldeko lurraldeen inbasio arrakastatsu sorta bat abiatu zuten, Hokkaidoren balizko inbasiorako prestatzeko:\nErrenditzea.\nAEBko aire- eta itsas-erasoen, bi bonbardaketa atomiko eta sobietarren sarreraren ondorioak sakonak izan ziren. 1945eko abuztuaren 10ean, Kantar\u014d Suzuki Japoniako lehen ministroak eta bere kabineteak Potsdameko baldintzak onartzea erabaki zuten baldintza batekin: \u00abBere Maiestatearen pribilegioa agintari subirano gisa\u00bb. Abuztuaren 15eko eguerdian, Estatu Batuetako gobernuak, berariaz, erantzun anbiguoaren ostean, Enperadorearen 'aginpidea' 'Aliatuen Agintari Gorenaren menpe egongo dela' adieraziz, Hirohito enperadoreak errenditzearen berridazpena igorri zuen. \nJaponian, Pazifikoko gerraren amaieratzat hartzen da abuztuaren 14a. Hala ere, Japonia Inperiala benetan abuztuaren 15ean errenditu zenez, egun hori ingelesez mintzo diren herrialdeetan V-J Day (Japoniaren Garaipena) bezala ezagutzen da. Japoniaren Errenditze Akta 1945eko irailaren 2an sinatu zen. MacArthur-ek Potentzia Aliatuen Komandante Goren gisa onartu zuen errenditzea. Ondoren, MacArthur Tokiora joan zen Japoniaren okupazioa gainbegiratzera (San Frantziskoko Ituna 1945eko abuztuaren 28tik 1952ko apirilaren 28ra egon zen indarrean).\nEuskal diaspora Pazifikoko Gerran.\nEuskal herritarrak mendebaldeko frontean ez ezik, Ozeano Barean ere aritu ziren, baita euskal diasporako kide ugari ere. Urte luzez euskara Bigarren Mundu Gerran \"code talker\" gisa erabili zela esan da, baina mito bat da, ziurrenik AEBko zerbitzu sekretuek bultzatua. Izan ere, euskara ezaguna zen alemanentzat zein japoniarrentzat: Hiroshiman baziren 35 jesuita, Txinan eta Filipinetan baziren pilotari euskaldunen taldeak, eta Asian baziren Falange Espa\u00f1olako kide euskaldunak. Pedro Arrupe zen Hiroshiman (Japonia) zeuden 35 jesuita haietako bat. Hantxe, gerrari bukaera emango zitzaion ekintzaren lekuko izan zen: hiriko bonbardaketa atomikoaren lekuko, alegia.\nMitoak mito, euskal diasporako pertsona ugarik hartu zuten parte Pazifikoko Gerran, AEBko militarren adar guztietan. Sancho de Beurko Elkarteak egindako ikerketa batek Ameriketako Estatu Batuetako Marineen Gorputzean parte hartu zuten 48 euskal jatorriko militar aurkitu ditu, gehienak AEBn jaioak, Mexikon jaio zen Federico Claver\u00eda eta Euskal Herrian jaiotako Andr\u00e9 Irat\u00e7abal Coscarat urepeldarra izan ezik. Marineen Lehen Dibisioan euskal jatorriko bost marine egon ziren; Gloucester Lurmuturreko guduan, Talaseako guduan, Peleliuko guduan eta Okinawako guduan hartu zuten parte. Bigarren Dibisioak hamahiru euskal marine izan zituen; hor zegoen Laurence Urizalqui Zalba sarjentua, Saipango guduan, Tiniango guduan eta Okinawakoan parte hartu zuena. Hirugarren Dibisioan bi euskal marine izan ziren eta Laugarrenean bost, horietatik lau 24. erregimentuan. Bernard Elissagaray Amestoy erregimentu horretakoa zen, Saipanen borrokatu zuen eta Tinianen zauritu zuten. Bosgarren Dibisioan euskal marine bakarra egon zen, Albert Pagoaga Yribar, Iwo Jimako guduan zauritu zutena. Bere konpainiako 200 kideetatik soilik 32 atera ziren bizirik guda horretatik. Seigarren Dibisioan bi marine izan ziren, horietako bat John Salaberry Berra sarjentua. Gudalcanalgo guduan kide bat salbatzeagatik Zilarrezko Izarra jaso zuen. Tarawako guduan, Saipanen eta Tinianen ere izan zen. Beste bederatzi marine abiazioko kide izan ziren. Agian ezagunena Pete T. Cenarrusa kapitaina izan zen. Horien artean daude Philip Olano Hernandez, Tarawako guduan hil zena. , hegazkin instruktorea gerra osoan zehar. Bost izan ziren Pazifiko Gerran hildakoak: Sebast\u00edan Garde Baca Tarawako guduan hil zen; Lawrence Erburu Kwajelaingo guduan izan zen, baina Saipango guduan hil zen, alderdi bereko suaren ondorioz; Lawrence Amoriza Guerricabeitia Okinawako guduan hil zen; azkenik, Felix Ordoquihandy Barthelemy gerraren ondoren hil zen Okinawan, itsasoan itota.\nBiktimak.\nAliatuak.\nEstatu Batuak.\nBorrokan, 92.904 hildako eta 208.333 zauritu izan ziren. Denera, AEBko eta aliatuen armadek ia 200 gerraontzi galdu zituzten, 4 korazatu, 12 hegazkin-ontzi, 25 gurutzontzi, 84 destruktore eta destruktore eskolta, 63 itsaspeko eta ia 30.000 hegazkin. Horrek, aliatuei, 2-1 truke erlazioa eman zien japoniarrekin alderatuta, itsasontziei eta hegazkinei dagokienez.\nFilipinetako AEBren babesletzak galera handiak izan zituen. Galera militarrak 27.000 hildako izan ziren (gerra-preso barne), 75.000 gerra-preso bizirik eta zauritu kopuru ezezagun bat, hori guztia matxinadan borrokatu ziren irregularrak kontatu gabe. 500.000 eta 1.000.000 filipinar hil ziren zibilen artean gerrarekin lotutako eskasia, sarraski, bonbardaketa eta bonbardaketen ondorioz.\nCommonwealth.\nPazifikoko frontean, britainiar, Dominio eta Inperioko, indarrek 235.000 inguru hildako izan zituzten Malaysiako kanpaina (130.000 20.000 australiar inguru kenduta), Birmaniako Kanpaina (86.600), Hong Kongeko gudua (15.000) eta hainbat itsas topaketen artean, 82.000 hildako barne (50.000 borrokan eta 32.000 gerra-preso gisa), gutxi gorabehera. Errege Armadak 23 gerraontzi galdu zituen Ozeano Bare eta Indiako ozeanoetan: korazatu bat, gudu-gurutzontzi bat, hegazkin-ontzi bat, 3 gurutzontzi, 8 destruktore, 5 itsaspeko eta 4 eskolta. Britainia Handiko Inperioaren Indiako eta Birmaniako lurraldeetan, zeharkako galera handiak izan ziren: Bengalako gosetean, 3 milioi hildako, eta 0,25-1 milioi arteko hildako Britainia Handiko Birmanian.\nAustraliak 45.841 pertsonen galerak izan zituen, heriotza naturalak sartu gabe: 17.501 hildako (gatibutasunean presoen heriotzak barne), 13.997 zauritu eta 14.345 preso bizirik. Zeelanda Berriak 578 hildako izan zituen, zauritu edo bahitutako kopuru ezezagun batekin. Australiako Errege Armadako sei gerraontzi hondoratu ziren: 3 gurutzontzi (\"Canberra\", \"Perth \"eta \"Sydney\"), 2 destruktore eta 3 korbeta.\nBeste batzuk.\nJaponiaren aurkako Khasan aintzira, Khalkin Gol, Txinara zabaldutako aholkularien eta 1945eko Mantxurian eta Kurileetan egindako operazioen artean, sobietarren bajak 68.612 izan ziren: 22.731 hil edo desagertutakoak izan ziren, eta 45.908 zaurituak. Galera materialak 1.000 tanke eta AFV inguru, 5 lehorreratze-ontzi eta 300 hegazkin izan ziren. Hildako mongoliarrak 753 izan ziren.\nEkialdeko Indietako Kanpaina amaituta 140.000 Herbehereetako Ekialdeko Indietako Errege Armada osoa hil, harrapatu edo desagertua zen. 1.500 soldadu kolonial eta 900 herbeheretar hil ziren ekintzan. Soldadu kolonial gehienak lekuan bertan askatu zituzten, edo desertatu zuten. Herbehereetako tropa etnikoetatik, 900 ekintzan hil ziren, eta 37.000 preso hartu zituzten; horietatik, 8.500 japoniar gatibutasunean hilko ziren. Pazifiko gerrako Herbehereetako itsas-galerak 2 gurutzontzi, 7 destruktore, 5 itsaspeko, 7 minaketari eta 7 mina-biltzaile izan ziren. 30.000 herbeheretar eta 300.000 indonesiar inguru hil ziren behartutako langile gisa, Ekialdeko Indien japoniar okupazioan, eta 3 milioi zibil indonesiar hil ziren goseteetan.\nHerbeheretarren antzera, armada kolonial frantziarra, 65.000 lagunekoa (16.500 frantziar europarra eta 48.500 koloniakoak) Indotxina frantziarrean, japoniar inbasioaren amaieran desegin zen. 2.129 europar frantziar eta koloniako 2.100 indotxinar soldadu hil ziren; 12.000 frantses eta koloniako 3.000 soldadu preso bezala mantendu zituzten. Japoniako okupazioan, 1 eta 2 milioi arteko hildako izan ziren Frantziako Indotxinan, gehienbat, 1945eko Vietnamgo gosetearen ondorioz.\nArdatza.\nZortziehun mila japoniar zibil eta bi milioi soldadu japoniar baino gehiago hil ziren gerran. 1964an, Japoniako Osasun eta Ongizate Ministerioko Laguntza Bulegoak egindako txosten baten arabera, gerran (1937-1945) Japoniako Armadaren eta Itsas Armadaren heriotzak 2.121.000 gizon inguru izan ziren, batez ere estatubatuarren aurka (1,1 milioi baino gehiago), edo Txinako fakzioen aurka (500.000+). Galerak honela banatu ziren: \nGeorge C. Marshall jeneralak kalkulatu zuen estatubatuarren aurkako gerran japoniarren galerak 965.000 izan zirela guduetan hildakoak (Hego Pazifikoa: 684.000; Erdialdeko Ozeano Barea: 273.000; Aleutiarrak: 8.000), eta 37.308 harrapatu 1941eko abenduaren 7tik 1945eko ekainaren 30era arte (gerra bukatzeke zegoen). Horiek AEBko armadaren frontean izandako galerak bakarrik dira; beraz, Japoniako itsas armadako biktimak ez zirela sartu iradokitzen du. Txinan, guduan hildakoen japoniarren kopurua 126.000 izan zen garai berean.\nJaponiako Itsas Armada Inperialak (IJN) 341 gerraontzi baino gehiago galdu zituen, 11 korazatu, 25 hegazkin-ontzi, 39 gurutzontzi, 135 destruktore eta 131 itsaspeko, ia denak AEBko Armadaren aurkako ekintzetan. IJNk eta Japoniako Armada Inperialak (IJA) elkarrekin 45.125 hegazkin galdu zituzten.\nAlemaniak hamar itsaspeko eta lau gurutzontzi laguntzaile (\"Thor\", \"Michel\", \"Pinguin\" eta \"Kormoran\") galdu zituen Indiako ozeanoan eta Ozeano Barean.\nKronologia.\nGerraren hasiera.\nBigarren Txina-Japonia Gerra 1937ko uztailaren 7an hasi zen. 1931tik bere mende zegoen Mantxuriatik eraso zuen Japoniak. Lehenengo aurrerapenak Shanghai hirian moteldu ziren, nahiz eta abendurako, japoniarren eskuetan erori. Nanjing hiriburua ere hartuta, txinatar nazionalistek Chongqingera mugitu zuten gobernua gerra bukatu arte. Nanjing hirian, egundoko sarraskia burutu zuten japoniarrek, hilabetean 300.000 lagun garbitu baitzituzten.\nAmeriketako Estatu Batuen eta Erresuma Batuen erreakzioa Txinari (Kuomintangi hain zuzen ere) laguntza ekonomiko eta militarra igortzea izan zen. 1940tik aurrera, Japoniaren aurkako enbargoa ere ezarri zuten abian.\nEnbargoari aurre egiteko, Asia eta Ozeano Barean lurralde berriak inbaditu zituen Japoniak, Frantziak, Herbehereak, Erresuma Batuak eta Sobiet Batasunak Europako gerra beste kezkarik ez zutelakoan, eta AEBk, gerrarako prest egon gabe, akordioa bilatuko zutelakoan. Japoniako agintariek adierazi zuten bere asmoa Ekialdeko Asia Elkarren Kooperazio Gunea sortzea zela, Europako menpe inperialistatik askea.\nSobiet Batasunaren aurka 1939ko udaberrian baino ez zuen Japoniak jardun. Mongolian egin zuten topo. Japoniako hazkundea Ekialde Urrunean mehatxutzat jo zen Moskun. Japoniako erasoa atzera eraman zuten sobietarrek, Georgi Zhukov jeneralaren agindupean. Horren ostean, bakeak iraun zuen bi estatuen artean. Historialari batzuen arabera, bi fronteko gerraren beldurrak bultzatu zuen Sobiet Batasuna Alemaniarekin akordioa sinatzera.\nAEBren sarrera.\nJaponia eta Txinaren arteko gerrak, 1940rako, ez zuen ez aurrera ez atzera egiten. Irailaren 22an, Frantziako Indotxinaren iparraldeari eraso zion Japoniak. Mendebaldeko botereekiko harremanak gaiztotu ziren azken urteotan, AEBk, Erresuma Batuak eta Herbehereek petrolio eta beste hornigaien salmentetan enbargoak ezarri baitzizkioten Japoniari.\nAbenduaren 3an, Japoniako Egoitza Nagusiak baimendu zion Yasuji Okamura jeneralari Ekialdeko Asian gerra orokorra hedatzeko. Horrela, Hong Kong, Filipinak eta Britainia Handiko hainbat kolonia (Malaia, Borneo eta Burma) konkistatu zituzten japoniarrek, petrolio zelaiak bereganatu nahian. Commonwealtheko herrialdeen erresistentzia gorabehera, leku horiek guztiak japoniarren eskuetara erori ziren hilabete gutxiren buruan. Erresuma Batuko 80.000 kide inguru atxilotuta, kontzentrazio-zelaietara bidali zituzten. Churchillen ustetan, Singapurreko porrota historia britaniarraren umiliagarrienetakoa izan zen.\nAbenduaren 7an, Thailandia, Malaia eta Hong Kongekin batera, Japoniak Hawaii uharteetan kokatutako AEBko Pearl Harbor itsas baseari ere eraso zion. Estatubatuarren galerak gogorrak izan ziren: hilak kopurua 2.400 inguru izan ziren, gerraontzi asko kaltetu zituzten, eta baseko hegazkin gehienak suntsitu. Nolanahi ere, erasoaren jomuga nagusia izan ziren lau hegazkin-ontziak salbatu ziren, basean ez zeudelako. Gainera, Pearl Harborko portuko kalteak aise konpondu ziren, eta erregai biltegiak, ezinbestekoak itsas armada hankamotz ez ibiltzeko, ukitu gabe utzi zuten. Hurrengo egunean, abenduaren 8an, AEBk eta Erresuma Batuak gerra deklaratu zioten Japoniari. Abenduaren 11n, Alemaniak AEBri deklaratu zien gerra, nahiz eta Japoniarekin hitzartutako akordioaren arabera beharrezkoa ez izan. Honela, mundu gerra bihurtu zen.\n1942.\nJaponiako Inperioa Asiako Hego-Ekialdean eta Ozeano Barean hedatu zen 1942ko erdialdera arte. Pearl Harboren erasoaren hurrengo sei hilabeteetan ia-ia helburu guztiak lortuta zituzten. Bere itsas armadak aski ongi zirauen eta AEBko gerraontzi gehienak kaltetuta edo ondoratuta zeuden. Erresuma Batuko zein Herbehereetako itsas armadak ere suntsituta zeuden, eta Australiakoa kaietara itzularazia zen. Hala ere, aliatuen armadek hiru eremutan (Midway, Ginea Berria eta Guadalcanal) geldiarazi zuten.\nBere nagusitasunaz fidaturik, japoniarrek Midway uhartera bidali zuten itsas armadaren zati bat, AEBri geratzen zitzaizkion gerraontziak borrokara erakarri nahian. Ekainaren 5ean, Japoniako hegazkin-ontzi hoberenetako lau hondoratu zituzten estatubatuarrek, haietako baten ordainetan. Arrakasta itzel honek Ozeano Bareko fronteari buelta eman zion. AEBren arma eta gerraontzi ekoizpena Japoniakoa baino askoz boteretsuagoa zen, eta japoniarrek ez zuten berriro horren alde handia izan.\nGinea Berrian, Japoniako helburua Port Moresby hartzea zen, Australiari eraso egin ahal izateko. Nolanahi ere, euren egitasmoak bitan zapuztu zituzten aliatuek. Lehenengoan, Koral Itsasoko guduan (maiatzaren 4-8) estatubatuar tropek japoniarren lehorreratzea galarazi zuten. Bigarrenean, Kokodako Bideko kanpainan (abuztu eta irailean) oihanean elkarren kontra borrokatu ziren. Port Moresbytik 50 kilometrora iritsi ondoren, hornigai eta errefortzuen faltak atzera eragin zituen japoniarrak.\nGuadalcanal uhartea 1942ko uztailean hartu zuten japoniarrek. Estatubatuarrak abuztuaren 7an iritsi ziren, eta, hortik aurrera, lur, ur eta aire borroka gogorrak suertatu ziren. Bajen erritmoari eutsi ezinean, 1943ko urtarrilean uhartea husteko agindu zen. Porrot hauen ostean, japoniarrek eraso egiteko gaitasuna galdu zuten, okupatutako lurraldeak defendatzera mugatuta.\n1943.\nGuadalcanal hartu ostean, AEBk, Zeelanda Berriak eta Australiak Salomon Uharteak, Ginea Berria eta Ekialdeko Herbeheretar Indiak berreskuratzeari ekin zioten.\nEkainaren 30ean, Cartwheel Operazioa martxan jarri zuten aliatuek, Ozeano Bareko hegoaldea eta hego-mendebaldea menderatzean Japoniako Rabaul basea isolatu nahian. Ondoren, uhartez uharte Japonia arte joan nahi zuten. Horretarako, Tulagi eta Santa Cruz uharteak, Ginea Berriko iparraldeko kosta eta aipatutako Rabaul basea helburu nagusiak izan ziren.\nAzaroan, ABEk Tarawako gudua, Ozeano Barean, lehen eraso anfibioa ezagutu zuen borroka irabazi zuten. Bajen kopuru handiak protestak eragin zituen AEBren barnean, lehen begiratuan garrantzi txikiko uharte \u00f1imi\u00f1o baten truke horrenbeste hildako izatea ez ulertuta. Orduan, aliatuek japoniarren hainbat gotorleku inguratu zituzten hornigaien eta tropa berrien faltak Japoniari amore emanarazi ziolakoan.\n1944.\nJaponia 1944ko martxoaren 8an India, oraindik ere Erresuma Batuko kolonia, hartzen saiatu zen Birmaniatik eraso eginda. Imphal setiatzea eta Kohimarekiko komunikazioa etetea lortu arren, hilabete batzuen ostean aurrerapenik gabe, japoniarrek atzera egin zuten hornigaien faltan. Guztira 55.000 hildako izan zituzten japoniarrek, beren historiako kopururik okerrena.\nOzeano Barean bertan, Ameriketako Estatu Batuek aurrera jarraitzen zuten. Marshall Uharteak, 1944ko otsailean bereganatuta, ekain eta abuztuan Mariana uharteak eta Saipan konkistatu zituzten. Saipan uhartea edukitzeak Japonia bera bonbardatzea ahalbidetu zion AEBri. Japoniako erantzuna Filipinetako Itsasoko gudua izan zen, non geratzen zitzaien gerraontzi gehienak erabili zituzten japoniarrek AEBko armada Mariana uharteetatik egotzi nahian. Garaituta atera ondoren, Japoniako hegazkin-ontziak suntsiturik edo larriki kalteturik suertatu ziren. Ondorioz, urriaren 20an, Filipinetako konkista hasi zen AEBren aldetik. Borroka horietan, japoniarrek kamikazeak erabili zituzten lehen aldiz.\n1945.\nTxinako armada lagun, 1944ko bukaeratik Erresuma Batuak Birmaniaren birkonkistatzeari ekin zion Indiatik eta herrialdeko hartu gabe zirauten lurraldeetatik eraso eginda. Mandalay 1945eko martxoaren 20an hartu zuten, eta Rangun, hiriburua, maiatzaren 2an, japoniarrak Birmaniatik ateraraziz.\nFilipinetan, Luzonera, uharte handienera, lehorreratuta, Manila martxoaren 3an bereganatu zuten aliatuek. Uharteen konkista osoa uztailean bukatu zen. Hori burutu baino lehen, halere, beste aurrerapauso batzuek eman zituzten estatubatuarrek. Iwo Jima uhartea, estrategikoki, oso garrantzitsua zen, hortik B-29 bonbardaketariei laguntza eman ahal baitzitzaien. Hor, japoniarren defentsa bereziki gogorra izan zen, eta aliatuen hildakoen kopurua oso altua izan zen (ikusi, Iwo Jimako gudua). Okinawan ere, hurrengo helburuan, bajen kopurua oso handia izan zen.\nOzeano Barean zehar erresistentzia gune andana geratu arren, AEBko komandantziak Japoniako inbasioa azarorako zeukan aurreikusita. Nolanahi ere, Iwo Jiman eta Okinawan aurkitutako aurkaritzak beste plan bat pentsatzera eraman zituen.\nUztailean, Manhattan Proiektuari esker, munduko lehen bonba atomikoa sortu zen. Harry S. Truman AEBko presidente berriak arma berri hori erabiltzeko deliberoa hartu zuen, Japoniak lehenbailehen amore ematera behartzeko. Abuztuaren 6an, Hiroshima hirian lehertu zen asmo belikoak zituen lehen bonba atomikoa. Hiria erabat txikituta eta 75.000 hildako zituen ondorio. Abuztuaren 9an, Nagasakin, paretsuko hondamendia eraginda, bigarrena lehertu zen.\nAbuztuaren 8an, Jaltako Batzarrean hitzartutakoari eutsita, Sobiet Batasunak gerra deklaratu zion Japoniari, eta Mantxuria inbaditu zuten.\nAbuztuaren 15ean, Hirohito Japoniako enperadoreak, irratian, herrialdeari errenditzea jakinarazi zion, nahiz eta gobernuko zati bat borrokan jarraitzearen alde egon. Irailaren 2an, errenditze ofiziala sinatuta amaitu zen Bigarren Mundu Gerra.\nGerra krimenak.\nJaponiak.\nPazifikoko gerran, soldadu japoniarrek inguruko nazioetako milioika borrokalari hil zituzten, gerra-presoak barne. Gutxienez, 20 milioi txinatar hil ziren Bigarren Txina-Japonia Gerran. Hiru D politika (\u00abdenak hil, arpilatu dena, erre dena\u00bb) 2,7 milioi txinatar zibil baino gehiagoren heriotzaren erantzule izan zen.\nNankingo sarraskia gerra garaian zibilen aurkako japoniar ankerkeriaren adibiderik gaiztoena da. Ekialde Urruneko Nazioarteko Auzitegi Militarraren arabera, 200.000 txinatar zibil baino gehiago hil ziren, Nanjingeko Gerra Krimenen Auzitegiak, berriz, 300.000 baino gehiago hil zirela ondorioztatu zuen. Manilako sarraskiak 100.000 filipinar zibil baino gehiago hil zituen. Japoniak arma biologikoak ere erabili zituen.\nTokioko Auzitegiaren ondorioen arabera, mendebaldeko presoen heriotza-tasa % 27koa izan zen, alemaniarren eta italiarren mendeko mendebaldeko presoena baino zazpi aldiz handiagoa. Presoen aurkako tratu txarren kasurik ezagunenetako batzuk Bataango Heriotzaren Martxa eta Birmania-Thailandia \"Heriotza Trenbidea\" eraikitzeko behartutako lanak izan ziren. AEBko 1.536 zibil inguru hil ziren Japoniako barne-esparruetan, Alemaniako barne-esparruetako 883rekin alderatuta.\nInstituzionalizatutako esklabotza sexualaren adibide zabala \"konfort emakumeak\" dira: 200.000 emakume eta neska, gehienbat Korea eta Txinakoak, Japoniako kanpamentu militarretan zerbitzatzera behartuak izan ziren.\nAliatuak.\nTokioko bonbardaketa gerra krimen gisa deskribatu du Jonathan Rauch idazleak. Estatu Batuetako Bonbardaketa Estrategikoen Inkesta batek kalkulatu zuen erasotako eremuaren % 84 bizitokiak zirela eta, gehienbat, emakumeak, haurrak eta adinekoak bizi zirela; 100.000 biktima baino gehiagok, historiako aireko bonbardaketarik hilgarriena osatzen dute.\nSoldadu estatubatuarrek, normalean, hildako soldadu japoniarren gorputz atalak garaikur gisa biltzen zituzten. Okinawako guduan, soldadu estatubatuarrek bortxaketak egin zituztela diote.\nAuzitegiak.\n1946ko apirilaren 29tik 1948ko azaroaren 12ra, Ichigayako Ekialde Urruneko Nazioarteko Auzitegi Militarrak gerra krimen larrienak epaitu zituen. Asia eta Ozeano Barea osoan ere auzitegi militarrak egin ziren.\nKontuan hartu behar da auzitegi horiek gerra irabazi zutenak sortu zituztela, horrek daraman \"inpartzialtasun\" edo \"partzialtasun\" guztiarekin.\nIturriak.\nLehen mailako iturria"}
{"id": "48912", "revid": "1659", "url": "https://eu.wikipedia.org/wiki?curid=48912", "title": "Grapagailu", "text": "Grapagailua edo kortxetagailua kortxetak jarriz paper-orriak, plastikoa edota zur-xaflak batzeko erabiltzen tresna da. \nNormalean, etxean zein bulegoan paperak kortxetatzeko grapagailuak erabiltzen dira, baina aroztegietan edo lantegietan, batez ere, irudikoa bezalako grapagailu industrialak erabiltzen dira.\nHistoria.\nGrapagailua duela 200 urte baino gehiago asmatu zen. Frantziako Luis XV.ak grapagailu pertsonal bat erabiltzen omen zuen, nahiz eta datu hori eztabaidatua den. Lehen patenteak 1868koak dira.\nHasierakoak makina haiek astunak ziren, baina bulegorako eskuzko grapagailu arinak ekoizten Eibarko industrialdean hasi ziren, 1932an, M-5 modeloarekin."}
{"id": "48913", "revid": "448", "url": "https://eu.wikipedia.org/wiki?curid=48913", "title": "Prusia", "text": "Prusia (; ; ; ; ; antzinako prusieraz: \"Pr\u016bsa\") Erdialdeko eta Ekialdeko Europako estatu bat izan zen, 1525ean sortua eta Bigarren Mundu Gerraren amaieran (1947) desegina. Eragin handia izan zuen Alemaniako eta Europako historian. Hasieran K\u00f6nigsberg izan zuen hiriburu, eta gero Berlin.\nHistoria.\nAntzinako prusiarrak Baltiko itsaso ondoan bizi ziren, Oder eta Niemen ibaien artean. Baltikoko herrietako hizkuntza bat hitz egiten zuten, prusiera zaharra deritzana. XIII. mendean germaniarrek (Ordena Teutonikoak) prusiarrak kristautu eta menderatu zituzten. Aitonen seme germaniarrek gazteluak eraiki zituzten Prusian eta nekazari germaniar asko iritsi ziren lurra lantzera. XIV. menderako, Prusiako biztanle gehienek alemanez hitz egiten zuten, antzinako prusiar hizkuntzak XVII. mendea arte iraun bazuen ere.\n1525ean, Prusia Hohenzollern familiaren mendeko dukerri bilakatu zen; 1618an, Hohenzollern-Brandenburg etxea iritsi zen aginpidera; Brandenburgoko margraverria eta Prusiako dukerria batzean Europako lurralde indartsuenetako bat eratu zen: Brandeburgo-Prusia. Frederiko Gilen Handiak (1640-1688) Prusiako gudaroste ahaltsua eratu zuen; Frederiko I.a (1688-1713) Prusiako errege izendatu zuten. Frederiko II.ak (1740-1786) Silesia eta Poloniako mendebaldeko lurraldeak bereganatu zituen, eta Prusia Europako botere nagusietakoa bilakatu zen.\n1807an, Napoleonen kontrako borroken ondoren, Prusiak lurralde batzuk galdu zituen, baina 1815eko Vienako Batzarrean horietako asko berreskuratu zituen. Handik aurrera, Austriarekin lehian egon zen germaniar elkartearen buru nor izango. 1871n, Otto von Bismarck kantzilerrari esker, Bigarren Reicheko lurralde nagusia bihurtu zen politika, ekonomia eta populazioari zegokienez.\nLehen Mundu Gerra bukatu zenean, Hohenzollern dinastiaren amaierarekin batera, Silesia, Posen, Mendebaldeko Prusia, Danzig, Memel, Schleswigeko iparraldea, Belgikako mugako lurraldeak eta Sarre eskualdea galduta, Prusia inoiz izandako lurralderik txikienera mugatua zegoen, eta, egoera ahul horretan, Weimarko Errepublikako \"land\" bihurtu zen (\"Prusiako Estatu Askea\"). 1933an, Hitlerrek Prusiako konstituzioa eta hango legeak indargabetu zituen. Bigarren Mundu Gerraren amaieran Alemania aliatuen mende geratu zen eta, horrenbestez, Prusiari geratzen zitzaizkion lurralde urriak ere bai; izan ere, Sobietar Batasunak hartu zuen ipar-ekialdeko Prusia eta Poloniak, berriz, Prusiako ekialdeko zenbait lurralde.\nGaur egun.\nPrusia lurraldetzat desegin zenetik, \"Prusia\" izena historian, kulturan edo geografian baino ez da erabili. Esaterako, etikaren arloan, \"prusiar bertuteak\" aipatzen dira: Prusiako Erresumari lotutako bertuteak dira; bereziki, erresuma historiko horren militarismoa eta prusiar armadaren kode etikoa, baina baita burges balioak (nagusiki kalbinismoaren eragina jaso dutenak)."}
{"id": "48914", "revid": "1545", "url": "https://eu.wikipedia.org/wiki?curid=48914", "title": "El Peri\u00f3dico de Arag\u00f3n", "text": "El Peri\u00f3dico de Arag\u00f3n Aragoiko (Espainia) bigarren egunkaririk irakurriena da, \"Heraldo de Arag\u00f3n\"en ondoren.\n1990ean sortu zuen Zaragozan \"Grupo Zeta\" taldeak, tartean \"El Peri\u00f3dico de Catalunya\" ere argitaratzen dutenak direnak. Egunkariaren lehen zuzendaria Miguel Angel Liso izan zen, eta 2003. urtetik Jaime Armengol da zuzendaria."}
{"id": "48915", "revid": "512", "url": "https://eu.wikipedia.org/wiki?curid=48915", "title": "A Mari\u00f1a Occidental", "text": "A Mari\u00f1a Occidental Galiziako kostaldeko eskualdea da, Lugoko probintziaren ipar-mendebaldean dagoena.\nViveiro du udalerririk handiena. 26.122 biztanle zituen 2016an.\nGeografia.\nIparraldean Kantauri itsasoa, mendebaldean Ortegal, ekialdean A Mari\u00f1a Central, hego-mendebaldean O Eumeeta hegoaldean Terra Ch\u00e1 eskualde mugakideak ditu."}
{"id": "48917", "revid": "512", "url": "https://eu.wikipedia.org/wiki?curid=48917", "title": "A Mari\u00f1a Central", "text": "A Mari\u00f1a Central Galiziako kostaldearen eskualdea da, Lugoko probintziaren iparraldean dagoena.\nFoz, Burela eta Mondo\u00f1edo ditu udalerririk handienak, hurrenkera horretan. 29.373 biztanle zituen 2016an.\nGeografia.\nIparraldean Kantauri Itsasoa, mendebaldean A Mari\u00f1a Occidental, ekialdean A Mari\u00f1a Oriental eta hegoaldean Terra Ch\u00e1 eta Meira eskualde mugakideak ditu."}
{"id": "48918", "revid": "512", "url": "https://eu.wikipedia.org/wiki?curid=48918", "title": "A Mari\u00f1a Oriental", "text": "A Mari\u00f1a Oriental Galiziako kostaldearen eskualde mugakidea da, Lugoko probintziaren ipar-ekialdean dagoena, Asturiasen ondoan.\nRibadeo du udalerririk handiena. 16.477 biztanle zituen guztira 2016an.\nGeografia.\nIparraldean Kantauri itsasoa, mendebaldean A Mari\u00f1a Central, hego-mendebaldean Meirako eskualdea, hegoaldean A Fonsagrada eskualdea eta ekialdean Eo-Navia (Asturias) eskualde mugakideak ditu."}
{"id": "48919", "revid": "56334", "url": "https://eu.wikipedia.org/wiki?curid=48919", "title": "Berganti\u00f1os", "text": "Berganti\u00f1os Galiziako kostaldeko eskualdea da, Coru\u00f1ako probintziaren mendebaldean dagoena.\nCarballo du udalerririk handiena."}
{"id": "48920", "revid": "56334", "url": "https://eu.wikipedia.org/wiki?curid=48920", "title": "Coru\u00f1ako eskualdea", "text": "Coru\u00f1ako eskualdea Galiziako kostaldean dago, Coru\u00f1a probintziaren mendebaldean.\nCoru\u00f1a hiria du udalerririk handiena."}
{"id": "48922", "revid": "59723", "url": "https://eu.wikipedia.org/wiki?curid=48922", "title": "Arraba", "text": "Arraba arrainen edo bestelako animalia batzuen arrautzak dira, batez ere itsas triku, ganba eta bieirarenak. Sukaldaritzan oso aintzat hartua da itsaski moduan, egosia zein gordina.\nKabiarra, arraba ezagunena eta gutizia gisa hartutakoa, zenbait arrain motaren arrautzak dira, gaizkatarena batez ere."}
{"id": "48923", "revid": "512", "url": "https://eu.wikipedia.org/wiki?curid=48923", "title": "Terra de Soneira", "text": "Terra de Soneira Galiziako kostaldean dago, Coru\u00f1ako probintziaren mendebaldean.\nVimianzo du udalerririk handiena."}
{"id": "48924", "revid": "56334", "url": "https://eu.wikipedia.org/wiki?curid=48924", "title": "Fisterrako eskualdea", "text": "Fisterrako eskualdea Galiziako kostaldean dago, Coru\u00f1ako probintziaren mendebaldean.\nCee du udalerririk handiena."}
{"id": "48925", "revid": "56334", "url": "https://eu.wikipedia.org/wiki?curid=48925", "title": "Murosko eskualdea", "text": "Murosko eskualdea Galiziako kostaldean dago, Coru\u00f1ako probintziaren mendebaldean. 2005eko erroldaren arabera, eskualdeak 15.335 biztanle ditu.\nMuros du udalerririk handiena."}
{"id": "48926", "revid": "56334", "url": "https://eu.wikipedia.org/wiki?curid=48926", "title": "Noiako eskualdea", "text": "Noiako eskualdea Galiziako kostaldean dago, Coru\u00f1ako probintziaren mendebaldean.\nNoia du udalerririk handiena, eta horrez gain, Lousame, Outes eta Porto do Son udalerriek ere osatzen dute eskualdea."}
{"id": "48927", "revid": "512", "url": "https://eu.wikipedia.org/wiki?curid=48927", "title": "Ferrolgo eskualdea", "text": "Ferrolgo eskualdea Galiziako kostaldean dago, Coru\u00f1ako probintziaren iparraldean. 2005eko erroldaren arabera, eskualdeak 163.669 biztanle zituen, eta 156.159 2016an. Probintziako hirugarren eskualderik populatuena delarik.\nFerrol du udalerririk handiena.\nGeografia.\nIpar eta mendebaldean Ozeano Atlantikoa, ipar-ekialdean Ortegal eta hego-ekialdean O Eume eskualde mugakide ditu.\nUdalerriak.\nEskualdea honako hamaika udalerriek osatzen dute:"}
{"id": "48928", "revid": "119347", "url": "https://eu.wikipedia.org/wiki?curid=48928", "title": "Ortegal", "text": "Ortegal Galiziako kostaldean dagoen eskualdea da, Coru\u00f1ako probintziaren iparraldean.\nOrtigueira du udalerririk handiena. 12.776 biztanle zituen 2016an.\nGeografia.\nIparraldean Ozeano Atlantikoa, mendebaldean Ferrolgo eskualdea, ekialdean A Mari\u00f1a Occidental, hego-ekialdean Terra Ch\u00e1 eta hegoaldean O Eume eskualde mugakide ditu."}
{"id": "48929", "revid": "56334", "url": "https://eu.wikipedia.org/wiki?curid=48929", "title": "Vigoko eskualdea", "text": "Vigoko eskualdea Galiziako kostaldean dago, Pontevedrako probintziaren hego-mendebaldean dagoena.\n613.4 km2-ko azalera dauka, eta 2005ean 713.996 biztanle zituen, Galizia osoko %15a suertatzen zena. Hamaika udalerrik eskualdea osatzen du, eta Vigo populatuena da.\nMugakideak.\nIparraldean Pontevedrako eskualdea, ekialdean O Condado, A Paradanta eta O Ribeiro (Ourenseko probintzia), hegoaldean O Baixo Mi\u00f1o eta mendebaldean O Morrazo eta Ozeano Atlantikoa mugakide ditu.\nInguru naturala.\nKostaldeko eskualdea izanik, Rias Baixasen ingurunean kokatuta dago, zehazki Vigoko itsasadarraren hegoaldean."}
{"id": "48930", "revid": "56334", "url": "https://eu.wikipedia.org/wiki?curid=48930", "title": "O Baixo Mi\u00f1o", "text": "O Baixo Mi\u00f1o Galiziako kostaldean dagoen eskualdea da, Pontevedrako probintziaren hego-mendebaldean dagoena.\nTui du udalerririk handiena (2005ean 16.680 biztanle)."}
{"id": "48931", "revid": "56334", "url": "https://eu.wikipedia.org/wiki?curid=48931", "title": "O Morrazo", "text": "O Morrazo Galiziako kostaldean dagoen eskualdea da, Pontevedrako probintziaren mendebaldean dagoena.\nMarin eta Cangas ditu udalerririk handienak."}
{"id": "48932", "revid": "219", "url": "https://eu.wikipedia.org/wiki?curid=48932", "title": "O Salnes", "text": ""}
{"id": "48933", "revid": "90799", "url": "https://eu.wikipedia.org/wiki?curid=48933", "title": "Kalkulu-orri", "text": "Kalkulu-orria zenbakizko datuekin kalkuluak egiteko editore espazialduna da. Aurrekontuak, fakturak, grafikoak... egiteko prestaturiko bulegotika programa da.\nKalkulu-orrietan errenkada eta zutabe ugariz osatutako taula edo matrizea dugu oinarri, non, zutabe eta errenkada bakoitzaren arteko intersekzioari gelaxka deituko diogun. Bakoitzak bere izena izango du; orri, errenkada eta zutabeen izenen elkarketaz sortua berau. Adibidez \u201cD6\u201d, itsasontzien jokoa bezala.\nJatorria.\n1960ko hamarkadan kalkulu-orri elektroniko baten kontzeptua sortu zen Richard Mattessichen \"Budgeting Models and System Simulation\" artikuluan. Pardok eta Landauk horrelako programen kredituaren zati bat merezi dute, eta 1970ean algoritmo batzuk patentatzen saiatu ziren (4.398.249 zenbakiko patentea AEBn). Patentea ez zuen patenteen bulegoak eman asmakuntza matematiko hutsa zelako. Pardok eta Landauk kasu bat irabazi zuten gortean \"zerbait patentagarria da berritasunaren puntua algoritmo bat delako\" esanez. Kasu honek software-patenteen hasieran lagundu zuen.\nDan Bricklin kalkulu-orrien asmatzaile onartua da. Bricklinek arbel batean kalkulu-taula bat egin zuen unibertsitateko irakasle baten istorioa kontatu zuen. Irakasleak akats bat aurkitu zuenean, urrats asko ezabatu eta berridatzi behar izan zituen, oso aspergarria zena, Bricklinek prozesua ordenagailu batean erreplikatu zezakeela pentsatuz, taula paradigma/kalkulu orria erabiliz prozesuan parte hartzen zuten formulen emaitzak ikusteko.\nBere ideia VisiCalc bihurtu zen, lehen kalkulu orria, eta \"funtsezko aplikazioa\", PCa (ordenagailu pertsonala) ordenagailuen zaletasun hobby bat izateari utzi ziona, negozioetan eta enpresetan ere tresna bat bihurtuz.\nGelaxkak.\nDatuak sartzeko edo kalkuluak egiteko lekua da kalkulu-orri baten gelaxka. Oro har, laukizuzen formakoak dira, eta ilara eta zutabe baten elkargunean eratzen dira; izen batekin identifikatzen dira, adibidez, codice_1; C zutabearen izena da, eta 4 ilararen zenbakia.\nLerroak horizontalak dira eta zenbakiek identifikatzen dituzte goranzko sekuentzian. Aldiz, zutabeak alfabetoko letrekin identifikatuta daude eta bertikalki doaz kalkulu-orrian.\nGelaxketan edozein informazio mota sartzen da, hala nola testua, datak edo zenbakiak, bai eta kalkulu edo ataza jakin bat egiteko formulak edo jarraibideak ere.\nOinarrizko operazioak.\nKalkulu-orri batean, formulak eta funtzioak izan aurretik, oinarrizko operazioak egin ditzakegu: batuketa, kenketa, biderketa eta zatiketa. Honela, A1 gelaxkan eta B1 gelaxkan dagoena gehitu nahi badugu C1 gelaxkan, codice_2 idatziko dugu. Ez dugu zertan gelaxketan dagoena batu behar. Adibidez, biderkatu dezakegu A1 gelaxkan dagoena, sinpleki codice_3 jarrita beste gelaxka batean. \nOinarrizko lau eragiketak: batuketa, kenketa, biderketa eta zatiketa \nKalkulu-orri bateko oinarrizko eragiketak aritmetika ezagunak dira: batuketa, kenketa, biderketa eta zatiketa. \nGarrantzitsua da aipatzea ataza gauzatzeko beharrezkoa dela idazkera berdineko zeinu batekin (=) edo gehi zeinu batekin (+) hastea, kalkulu-orriaren bertsioaren arabera.\nBiderketa operadorearen* bidez egiten da (izartxo gisa bistaratzen da). Adibidez = b1* c3, biderkatu b1 eta c3 gelaxketan dauden balioak. Bi gelaxka baino gehiago biderkatu daitezke.\nZatiketa operadorearen bidez egiten da. Adibidez = b1/c3, zatitu b1 gelaxkan dagoen balioa c3 gelaxkarekin.\nGelaxka baten balioa n adierazlera igo nahi izanez gero, ikur zirkunfleboa (^) erabili behar da. Adibidez, c4 gelaxkatik kubora edukia igotzeko, = c4 windo3 formula idazten da.\nBatura gelaxka gutxikoa bada, zuzenean batzea komeni da: = a1+a2+a3. Gauza bera egin daiteke kendu behar bada: = a1-b1-c1.\nBatu nahi dugunean erabili = (1. laukia) + (2. laukia) formula honek hautatutako zenbakiak batzen ditu\nKendu nahi dugunean, aurreko prozedura egiten da, baina \"+\" ikurraren ordez, \"-\" ikurra jartzen dugu. Formula horrek hautatutako zenbakiak kentzen ditu.\nBiderkatzeko, prozedura bera egingo dugu, baina zeinua \"*\" botoiarekin aldatuko dugu, eta, formula horri esker, hautatutako zenbaki guztiak biderkatu ahal izango ditugu. Era berean, zatiketen kasuan, zeinua \"/\" besterik ez dugu aldatuko, eta, formula horri esker, hautatutako zenbakiak zatitu ahal izango ditugu.\nEragiketak multzokatzeko sinboloak\nEragiketa konbinatuak egin behar direnean (biderketari gehitzen zaizkion zatiketak, adibidez), parentesiak matematikan bezala erabil daitezke eragiketa bat beste batetik bereizteko. Hala ere, eta matematikan bezala, eragiketek ere eragiketa-lehentasun naturalaren ordena dute: lehenik berredurak eta erroak ebazten dira, gero zatiketak eta biderketak, eta azkenik gehikuntzak eta kenketak.\nKonstanteen eta aldagaien nozioak\nMatematikan berebiziko interesa duten bi kontzeptu konstanteak eta aldagai aldakorrak dira. Terminologia sinple bat erabiltzeko, konstantetzat joko ditugu balio iraunkor guztiak.\nAldagai bat, aldiz, eta izenak iradokitzen duen bezala, beti balio bera izan ez dezakeen datu baten irudikapena da.\nHorrela, uraren irakite-tenperatura 100\u00baC-koa dela diogunean, fenomeno jakin horretarako balio konstante bati egiten diogu erreferentzia. Hala ere, ura berotzeko esperientzia aipatzen badugu, ikusiko dugu denborak aurrera egin ahala tenperaturak hartzen dituen balioak aldatzen joaten direla irakiteraino. Bigarren kasu honetan, tenperatura aldakorra da.\nEragiketak konstanteekin\nKalkulu-orriak zuzenean manipula ditzake balio espezifikoak (konstanteak), kalkulagailu baten antzera.\nHorrela, a1, a2, a3 eta a4 gelaxketan dauden 12, 13, 12 eta 14 zenbakiak batu nahi izanez gero, nahikoa izango da, adibidez, a5 gelaxkan kokatzea eta = 12+13+12+14 idaztea.\nJarraian ikusiko dugunez, kalkuluak (konplexuak edo ez) egiteko modu hori ez da gomendagarria. Balio baten kargan errore bat egiteak zenbaki okerra zuzentzea ekarriko luke, baita formula bera ere.\nEragiketak aldagaiekin\nAurretik azaldutako guztiari gehitu dakioke Konputazio Zientzietan konstantearen eta aldagaiaren interpretazioa matematikakoaren antzekoa dela, baina ikuspegi berezia du aldagaiaren ideiari dagokionez.\nAldagai orok balio bat biltegiratzen du informatikan. Horrela askoz onuragarriagoa izango da aldagai bat manipulatzea, eta ez haren eduki espezifikoa. Kalkulu-orrian aldagaiak manipulatzea gelaxkak manipulatzearen baliokidea da.\nHorrela, aurreko adibidean eraginkorragoa izango da a5 gelaxkan \"a1+a2+a3+a4\" aldagaiak dituen \"formula idaztea,\" konstante \"= 12+13+12+14\" formula baino. Lehenengoan, \"a1\" eta \"a4\" arteko balioak kargatzean errore bat egiten bada, \"errore\" hori (k) baino ez da zuzenduko. Formula gelaxketan idatzita dagoenez \u2013 hau da, aldagaiak manipulatuz \u2013, formulak berak emaitza zuzena birkalkulatuko du, zuzendu beharrik gabe.\nEragiketen lehentasun-ordena.\nLehen parentesi arteko azpiesamolde guztiak ebaluatzen dira. Parentesi habiaratuak dituzten azpiesamoldeak erdigunetik muturretarantz ebaluatzen dira.\nAdierazpen baten barruan, eragileak honela ebaluatzen dira:\nFormulak eta funtzioak.\nKalkulu-orri baten ezaugarri nagusia formulak zehazteko aukera da. Berauen bitartez beste gelaxka batzuetan aurkitzen diren datuak erreferentzia ditzakegu. Gelaxka baten edukia aldatzen denean, orriak, automatikoki, beroni erreferentzia egiten dioten gelaxka guztietako emaitza eguneratuko du. Formulak adierazteko zehaztuta dauden funtzio ugari eskainiko zaizkigu.\nKalkulu-orrien bidez, logika formaleko elementuak erabil daitezke, hala nola codice_4. Honek aukera ematen digu funtzio konplexuagoak egiteko. Adibidez, eskatu dezaket gelaxka bat biderkatzea, soilik 10 baino gehiago balio badu, honako kodearekin: codice_5. \nFormulen bidez gauza askoz konplexuagoak egin daitezke. codice_6 formula bat da, baina badaude ehunka. Adibidez, bi zutabeko lehenengo 10 elementuak gehitu nahi baditut, idatzi dezaket codice_7 eta A eta B zutabeetako 1etik 10erako errenkada guztiak batuko ditu.\nFormula batean erabil daitezkeen operadore motak honako hauek dira: Operadore aritmetikoak zenbakizko emaitzak sortzeko erabiltzen dira. Adibidez: + - * /\u00abTestu-motako operadorea\u00bb testua duten gelaxkak kateatzeko erabiltzen da. Adibidea: &amp; Operadore erlazionalak balioak konparatzeko eta balio logiko bat (egiazkoa edo faltsua) emateko erabiltzen dira, konparazioaren emaitza gisa. Adibidea: &lt; &gt; = &lt; = &gt; = &lt; &gt; Erreferentziako operadoreek adierazten dute erreferentziako gelaxkan sortutako balioa formulan erabili behar dela. Kalkulu-orri gehienetan honako hauek izan daitezke: - Bi puntuz adierazitako lerruneko operadorea (:), gelaxka-tarte bat adierazteko erabiltzen da. Adibidea: A1: G5 - Koma (,) batek adierazitako lotura-operadoreak bi gelaxka edo gehiagoren balioak batzen ditu. Adibidea: A1, G5\nAdierazpen berean eragiketa bat baino gehiago daudenean, atal bakoitza ebaluatu eta ordena jakin batean ebazten da. Ordena horri operadoreen lehentasuna esaten zaio. Parentesiak erabil daitezke lehentasun-ordena aldatzeko eta esamolde baten zati batzuk beste batzuk baino lehenago ebaztea behartzeko.\nParentesi arteko eragiketek oinarrizko hierarkia bat jarraitzen dute: parentesitik kanpo daudenak baino lehenago egiten dira beti. Hala ere, parentesien artean operadoreen lehentasun normalari eusten zaio. Kategoria bat baino gehiagoko operadoreak dituzten adierazpenak daudenean, aurretik eragile aritmetikoak dituztenak ebazten dira, ondoren konparazio-operadoreak dituztenak eta, azkenik, operadore logikoak dituztenak.\nKonparazio-operadore guztiek lehentasun bera dute, hau da, ezkerretik eskuinera ebazten dira, agertzen diren ordenan. Hauek dira: Konparazioa Berdintasuna (=) Desberdintasuna (&lt; &gt;) Txikiagoa baino (&lt;) Handiagoa baino (&gt;) Txikiagoa edo berdina (&lt; =) Handiagoa edo berdina (&gt; =).\nEragile logiko eta aritmetikoak honako lehentasun-hurrenkera honetan ebazten dira (handienetik txikienera): Aritmetiko logikoak Esponentziazioa (-) Not Ukapena (-) And Biderketa (*) eta Zatiketa (/) Or Gehitzea (+) eta Ostea (-) Karaktereen kateatzea (&amp;) Adierazpen berean biderkadura eta zatiketa daudenean, eragiketa bakoitza agertu ahala ebazten da, ezkerretik eskuinera. Era berean, adierazpen berean gehikuntzak eta kenketak agertzen direnean, eragiketa bakoitza agertzen den ordenan ebazten da, ezkerretik eskuinera. Karaktere-kateen kateatze-operadorea (&amp;) ez da benetan eragile aritmetikoa, baina lehentasunezkoa da konparazio-operadore guztiekiko. UE (&lt;) Handiagoa (&gt;) Txikiagoa edo berdina (&lt; =) Handiagoa edo berdina (&gt; =).\nFuntzioak\nFuntzio bat aurrez definitutako formula bat da, eta kalkuluak egiten ditu, balio espezifikoak ordena jakin batean erabilita. Funtzio guztiek sintaxi bat jarraitu behar dute, eta hori errespetatzen ez bada, programak errore-mezu bat erakutsiko digu. 1) Sarrerako argudioak edo balioak parentesi artean doaz beti. Ez utzi tarterik parentesi bakoitzaren aurretik edo ondoren. 2) Argudioak balio konstanteak (kopurua edo testua), formulak edo funtzioak izan daitezke. 3) Argudioak puntu eta koma batez banandu behar dira \";\". Adibidea: = BATURA (A1: B3) funtzio hau = A1+A2+A3+B1+B2+B3 da.\nErreferentzia erlatiboak\nFormula bat idazten dugunean, edozein dela ere, ez dugu askotan idazten autozigilatze-puntuaren bidez, zeina behean eskuinaldean hautatutako gelaxkan baitago. Formula duen gelaxkan kokatzen bagara, eta sagua puntu horretara hurbiltzen badugu erakuslea gurutze finitu eta beltz bihurtzen den arte, botoia saka daiteke askatu gabe, eta formula gainerako gelaxketara \"arrastatu\".\nErreferentzia absolutuak\nAskotan, gelaxka bateko balio batek beste gelaxka-multzo batean dauden balio batzuei eragin behar die. Adibidez, gelaxka batean beste gelaxka batzuetan dauden hainbat kantitate biderkatu behar dituen prezio bat egon daiteke; edo ehuneko batek (deskontukoak edo gehikuntzakoak) beste gelaxka-tarte batean dauden hainbat zenbateko biderkatu behar ditu. Prezioen gelaxka erabili ahal izateko, adibidez, biderketak egiteko, ezingo genuke biderketa formula bete gelaxka guztietarako. Zergatik? Izan ere, ilararen zenbakia handitu egiten denez (erlatiboa da), prezioaren gelaxkak ez lituzke zenbaki guztiak biderkatuko. Orduan, gelaxka batean zenbaki bat beste gelaxka batzuetan dauden zenbakiekin biderkatu behar denean, prezioa duen gelaxka ibilgetzea komeni da. Horri ziega edo erreferentzia absolutu bat egitea esaten zaio. Bi modu daude hau egiteko. Lehenengoa kurtsorea (saguarekin edo helbide-teklekin) ezarri nahi den gelaxkaren aurrean jartzea da, eta F4 tekla sakatzea. Demagun gure prezioa b1 gelaxkan dagoela eta c5 gelaxkan dagoen lehenengo artikulu-kopuruaz biderkatu nahi dugula. Lehen formula hori idazten dugunean = b1* c5 geratuko da. Prezioa artikuluko duen b1 gelaxka ezartzeko, kurtsorea b1 gelaxkaren aurrean jarriko dugu (hau da, \"=\" eta \"b\" b1 zeinuen artean), eta F4 tekla sakatu ondoren, formula hau geratuko da: = $b $1* c5. Beraz, b1 gelaxka ezarria dago eta betetzean, zutabeko \"b\" letra eta errenkadako 1 zenbakia ez dira aldatuko. Hau egin ondoren, zenbaki guztiak c5, c6, c7. B1ean dagoenarekin biderkatuko dira.\nHori egiteko beste modua $ zeinua b ikurraren aurrean eta 1 zenbakiaren aurrean zuzenean tindatzea da, formula idaztean. Aurreko modu berean, formula gainerako gelaxkak ahal izango dira."}
{"id": "48935", "revid": "105290", "url": "https://eu.wikipedia.org/wiki?curid=48935", "title": "Moving Picture Experts Group", "text": "MPEG (Moving Picture Experts Group ) ISO/IECk asmatu zuen audio eta bideozko seinaleak konprimitzeko multimedia aplikazioen estandar multzoa da.\nMPEG-1.\nHiru partetan banatzen da: bideo, audio eta sistema, eta irudiaren handiera osoaren laurden bateko zatiekin lan egiten du.\nMPEG-2.\nMPEG2, audio eta mugimenduzko irudiak konprimitzeko estandarra, NTSC, PAL eta HDTV seinaleentzat MPEG2 pantaila osoan lan egiteko gai da, 60 frame segundoko abiaduraz.. Gaur egun, MPEG asko erabiltzen da multimediako CD-ROM-etan, DVD-ko filmetan, telebistarako transmititzen bideoan, satelitezko telebistan...\nMPEG2aren audiozko zatiak, hiru konprimitze-maila ditu. Maila bakoitzak, konprimitze-kalitate handiagoa ematen du, baina koste gehiagoren truke kodetze-prozesurako. 3.mailako geruza MP\u00b7 izenaz ezagutzen da eta erreboluzio bat izan da soinua CD kalitateaz konprimitzen duelarik. (CD ROMen formatuan okupatzen denaren hamabiren bat baino ez du behar).\nMPEG-4.\nISO komitearen MPEG-4 bertsioak 1998. urtetik aurrera normalizatzen ari direnak, hiru ataletara dago zuzenduta:\nBeraz, egile, komunikazio operadore eta azken erabiltzaileei dago zuzenduta."}
{"id": "48936", "revid": "1310", "url": "https://eu.wikipedia.org/wiki?curid=48936", "title": "MPEG", "text": ""}
{"id": "48937", "revid": "119347", "url": "https://eu.wikipedia.org/wiki?curid=48937", "title": "MPEG-4", "text": "MPEG-4 audio eta bideo konpresio digitalerako metodo bat da. 1998 urtearen amaieran sartu zen eta audio, bideo eta ISO / IEC Moving Picture Experts Group (MPEG) (ISO / IEC JTC1 / SC29/WG11), formalki ISO/IEC 14496 \u2013 \"Codificaci\u00f3n de objetos audiovisuales\" estandarra, adostutako erlazionaturiko teknologien kodifikazio-formatuen taldeentzako estandar bezala izendatu zen. MPEG-4 dituen erabileren artean webgunerako ikus-entzunezko datuen konpresioa, (streaming) eta CDaren banaketa, ahotsa (telefonoa, bideokonferentzia) eta telebistako aplikazioak zabaltzea.\nAurrekariak.\nMPEG-4k MPEG-1 eta MPEG-2ren eta horrekin lotutako beste estandar batzuen ezaugarri asko xurgatzen ditu, beste ezaugarri batzuk erantsiz, ezaugarri berriak erantsiz, hala nola, VRML (hedatuta) 3Drako euskarri gisa, kanpora zehaztutako eskubide digitalak kudeatzeko euskarri gisa (bideoa, bideoa eta VRML objektuak), bai eta kanpotik zehaztutako eskubide digitalak kudeatzeko euskarria ere. MPEG-2 (7. zatia) osagarri gisa normalizatu da, MPEG-4 eman aurretik.\nMPEG-4 garatzen ari den estandarra da oraindik eta pieza kopuru batean banatzen da. MPEG-4 bateragarritasuna sustatzen duten enpresek ez dute beti argi adierazten bateragarritasun-maila \"parte\" dela. Kontuan hartzeko funtsezko piezak MPEG-4 dira, eta, horrez gain, \"DivX\", \"Xvid\", \"Nero Digital\" eta \"Quicktime\" dira kontuan hartu beharrekoak eta MPEG-4 (10. zatia) \"Blu-ray\" bezalako komunikabideetan bereizmen handiko bideoa.\nMPEG-4n jasotako ezaugarri gehienak garatzailearen borondateari uzten zaizkio, horiek inplementatu edo ez. Horrek esan nahi du, ziurrenik, ez dagoela inplementazio osorik MPEG-4 arau-multzoan. Horri aurre egiteko, arauak \"profilak\" eta \"mailak\" kontzeptua jasotzen ditu, eta horrek hainbat gaitasun-multzo espezifiko ahalbidetzen ditu, aplikazioen azpimultzoa modu egokian definitzeko.\nHasiera batean, MPEG-4 batez ere biten tasa baxua duen bideo komunikaziorako da; hala ere, haren irismena, geroago, multimedia kodifikazioko estandar batera zabaldu zen. MPEG-4 bits-tasen barietate baten bidez eraginkorra da, segundoko kilobit gutxi batzuetatik segundora segundoko segundoko megabit-etan. MPEG-4 eskaintzen du:\nDeskribapena.\nMPEG-4 teknologiak garatzaileentzat, zerbitzu-hornitzaileentzat eta azken erabiltzaileentzat teknologiak eskaintzen ditu:\nMPEG-4 formatuak hainbat funtzio egin ditzake, eta horien artean honako hauek aipa daitezke:\nPerfileak eta mailak.\nMPEG-4 kodifikaziorako tresna-multzo zabala eskaintzen du. MPEG-4 tresna-azpimultzoak aplikazio espezifikoetan erabiltzeko eman dira. Azpitalde horiek, 'Perfileak' deiturikoak, tresnaren tamaina mugatzen dute. Tresna hori, hain zuzen ere, inplementatzeko betebeharra dago, eta, horretarako, ordenagailu bakoitzaren konplexutasun konputazionala (\"maila\" bat edo gehiago) ezartzen du. Profil bat eta mailaren konbinazio bat dira eta baimentzen dute:\nMPEG-4 zatiak.\nMPEG-4 zenbait estandarrek osatzen dute, 'zatiak' izenekoak, besteak beste (alderdi bakoitzak zehaztapen osoaren alderdi bat estaltzen du):\nPerfileak \"zatitan\" ere definitzen dira, eta, beraz, zati bat inplementatzea ez da zati osoaren inplementazioa izaten.\nMPEG-1, MPEG-2, MPEG-7 ETA MPEG-21 beste estandar batzuk dira."}
{"id": "48939", "revid": "90523", "url": "https://eu.wikipedia.org/wiki?curid=48939", "title": "Txintxeta", "text": "Txintxeta edo tatxeta paperak edo posterrak finkatzeko erabiltzen den pieza da. Eskuarki zirkulu formadunak dira, eta erdialdean eztena dute."}
{"id": "48940", "revid": "96586", "url": "https://eu.wikipedia.org/wiki?curid=48940", "title": "Amoniako", "text": "Amoniakoa (\"NH3\") nitrogenozko atomo batez eta hidrogenozko hiru atomoz osatutako konposatu kimikoa da. Ur-disoluzio batean, base baten lana egin dezake ioi amonioa (\"NH4+\") sortzeko.\nJatorria.\nAmoniakoa naturan kantitate nabarmenetan aurkitzen den konposatu kimiko bat da, animalia eta landare jatorriko substantzia nitrogenatuetatik sortzen dena. Amoniakoa eta amonio-gatzak kantitate txikian aurkitzen dira euri-uretan.\nMarten, Jupiterren, Saturnon, Uranon, Neptunon eta Plutonen ere aurkitzen da.\nEkoizpena.\nIndustria kimikoko produktu garrantzitsuenetako bat da. 2018an amoniakoaren ekoizpen industrial globala 175 milioi tonakoa izan zen, eta 2021ean 236 milioi tonakoa. 2018ko datuen arabera, munduko amoniakoaren %28,5 Txinan ekoizten da, %10,3 Errusian, %9,1 AEBetan eta %6,7 Indian. Gaur egun ekoizten den amoniakoaren %90 nekazaritzarako ongarriak sortzeko erabiltzen da. Horrez gain, hondakinen tratamendurako, zelulosaren eta paperaren industriarako, garbiketa produktuak sortzeko eta lehergaiak egiteko erabilgarria da.\nAmoniakoaren ekoizpen masiboan Haber-Bosch prozesua erabiltzen da:\nN2 + 3 H2 \u2192 2 NH3, \u0394\"H\"\u00b0 = \u221291.8 kJ/mol\nToxikotasuna.\nAmoniakoa oso toxikoa da uretako animalientzat, eta horregatik ingurumenarentzat arriskutsu gisa sailkatuta dago. Ez da hain toxikoa ugaztun gehienentzat eta landareentzat. Tabakoaren kearen osagaietako bat da.\nAmoniakoaren eginkizuna sistema biologikoetan.\nAmonio ioiak animalien metabolismoaren hondakin toxikoak dira. Arrainetan eta uretako ornogabeetan, zuzenean uretara kanporatzen da. Ugaztunetan, marrazoetan eta anfibioetan, urea bihurtzen da, modu eraginkorragoan gorde daitekeena. Hegaztietan, narrastietan eta lurreko barraskiloetan, azido uriko bihurtzen da, solidoa dena eta, beraz, ur-galera minimoarekin kanpora daitekeena."}
{"id": "48942", "revid": "105290", "url": "https://eu.wikipedia.org/wiki?curid=48942", "title": "Ordu-zirkulu", "text": "Ordu-zirkuluak zeruko poloetatik igarotzen diren zeruko esferaren zirkulu maximoak dira. Esaterako, zeruko meridianoa ordu-zirkulu bat da."}
{"id": "48945", "revid": "512", "url": "https://eu.wikipedia.org/wiki?curid=48945", "title": "Txaden banaketa administratiboa", "text": "Txad 22 eskualde administratibotan banatuta dago. 1960ko independentziatik 1999ra arte, herrialdea 14 prefekturetan banatuta zegoen. Prefektura hauek 28 departamendu bilakatu ziren 1999an. 2002an, herrialdearen banaketa administratiboa berrosatu eta 18 eskualdeak antolatu ziren, baina 2002an hauek berrantolatu eta gaur egun 22 eskualde aurki ditzakegu.\nErregio bakoitza bi edo lau departamendutan banaturik dago, N'Djamenakoa izan ezik, 10 \"arrondissements\"-etan banatzen baita.\nEskualdeak (2002-2008).\n(1) 2004an sortutakoak"}
{"id": "48946", "revid": "119347", "url": "https://eu.wikipedia.org/wiki?curid=48946", "title": "Fronte Nazionala (Belgika)", "text": "Fronte Nazionala () Belgikako eskuin muturreko alderdi txiki bat da. 1985ean sortu zen eta Daniel F\u00e9ret da alderdiburua. Hainbat inkesten arabera Valoniako boto-emaileen %9,4 euskarria dauka alderdiak. Hala ere ez du inoiz botoen %3 baino gehiago lortu hauteskundeetan."}
{"id": "48947", "revid": "13403", "url": "https://eu.wikipedia.org/wiki?curid=48947", "title": "Fronte Nazionala (argipena)", "text": "Fronte Nazionala hurrengo alderdi politikoetako bat izan daiteke:\nHalaber, hurrengo koalizioetako bat ere izan daiteke:"}
{"id": "48948", "revid": "880", "url": "https://eu.wikipedia.org/wiki?curid=48948", "title": "Alemaniar Errepublika Demokratikoa", "text": ""}
{"id": "48949", "revid": "105290", "url": "https://eu.wikipedia.org/wiki?curid=48949", "title": "Txadeko gobernua eta politika", "text": "Txadek independentzia eskuratu eta gero, alderdi bakarreko sistema ezarri zen herrialdean. 1979 eta 1982 artean, iparraldeko eta hegoaldeko tropen arteko gerrate zibila izan zen, Libia nahiz Frantziaren parte hartzearekin. 1975etik 1982ra estatu-kolpeak eman zituzten, azkena Hiss\u00e9ne Habr\u00e9k burututakoa. Honek boterean iraun zuen 1990era arte. urte horretan, Idriss D\u00e9byk eskuratu zuen boterea. 1992an alderdi politiko guztiak legeztatu ziren. 1996an D\u00e9by presidente aukeratu zuten, eta iparraldeko tribu nomaden altxamendu bati aurre egin zion."}
{"id": "48950", "revid": "201", "url": "https://eu.wikipedia.org/wiki?curid=48950", "title": "Arrain-arrautza", "text": ""}
{"id": "48952", "revid": "1545", "url": "https://eu.wikipedia.org/wiki?curid=48952", "title": "Berdeak!", "text": "Berdeak! (, ahoskatua) Flandriako alderdi ekologista bat da. Bertoko alderdi txikiena da, eserleku bakarrarekin. Bere valoniar baliokidea Ecolo da.\nHistoria.\n\"Agalev\" mugimenduarekin hasi zen alderdia, 1970eko hamarkadan. Agalev (Anders Gaan Leven) \"Era ezberdinean bizitzen hasi\" esan nahi du. Alderdiaren lehen urteetan mugimendu katoliko-ekologista bat zen, jesuita batek sortuta. 1980ko hamarkadan alderdiak emaitza hobeak lortzen hasi zen eta 1999n 9 eserlekuak lortu zuen ordezkarien kameran, inoiz izandako emaitza onena, eta lehen aldiz gobernuan sartu ziren, beste lau alderdiekin. 2003ko hauteskundeetan jasandako porrotaren ondoren izena \"Groen!\"era aldatu zen."}
{"id": "48958", "revid": "201", "url": "https://eu.wikipedia.org/wiki?curid=48958", "title": "Zeledon (pertsonaia)", "text": ""}
{"id": "48959", "revid": "90700", "url": "https://eu.wikipedia.org/wiki?curid=48959", "title": "Du\u0161ko Ivanovi\u0107", "text": "Du\u0161ko Ivanovi\u0107 (; Bijelo Polje, Montenegro, 1957ko irailaren 1) saskibaloi-jokalari ohia eta entrenatzailea da."}
{"id": "48960", "revid": "456349", "url": "https://eu.wikipedia.org/wiki?curid=48960", "title": "Ignacio Lezkano", "text": ""}
{"id": "48962", "revid": "880", "url": "https://eu.wikipedia.org/wiki?curid=48962", "title": "Herrialde Katalanak", "text": ""}
{"id": "48963", "revid": "105290", "url": "https://eu.wikipedia.org/wiki?curid=48963", "title": "Berdeak", "text": "Berdeak izena hainbat alderdi politiko ekologistak hartzen du. Alderdi hauek batik bat Europakoak dira, baina munduko beste hainbat zonaldetan ere badaude izen honetako alderdiak."}
{"id": "48964", "revid": "977", "url": "https://eu.wikipedia.org/wiki?curid=48964", "title": "Plan ZEN", "text": ""}
{"id": "48965", "revid": "977", "url": "https://eu.wikipedia.org/wiki?curid=48965", "title": "Zona Especial Norte", "text": ""}
{"id": "48966", "revid": "2048", "url": "https://eu.wikipedia.org/wiki?curid=48966", "title": "ZEN plana", "text": "ZEN plana edo, gaztelaniaz, jatorrizko izenaz, Plan ZEN (Plan Zona Especial Norte), hau da, euskaraz \"Iparraldeko Gune Berezia\" Espainiako Gobernuak (PSOE) 1983an ETAri eta oro har ezker abertzaleari aurre egiteko argitara eman zuen plana da. Aldi berean, GAL antolatu eta martxan jarri zuen. Izan ere, Jose Barrionuevo Barne Ministroak aurkeztu zuen ZEN plana komunikabideen aurrean, gerora GALen parte hartzeagatik kondenatuko zuten pertsona berak hain zuzen.\nAndres Cassinello Guardia Zibileko generala eta Espainiako armadako kidea izan zen Planaren aitabitxi politikoa. Cassinellok armadako zerbitzu sekretu eta Guardia Zibilaren informazio zerbitzuen sorreran parte hartu eta horietan jarduten zuen. Casinellok, Barrionuevok bezala, GALen antolaketan parte hartu zuen \nPSOEk Espainiako Gobernua eskuratu eta hiru hilabetera sartu zen indarrean ZEN Plana, 1983ko urtarrilean, parlamentuaren inongo esku hartzerik gabe. Horren aurretik \"ETArekin amaitzeko dekalogoa\" ere aurkeztu zuen PSOEko gobernuak 1982ko urriaren 31n. Azkenik, urte eta erdi geroago, 1984ko azaroaren 21ean Espainiako Gorteek plana onetsi zuten, horretarako ia 15.000 miloi pezetako aurrekontua aprobatuz.\nZEN planak ordura arte inoiz ez bezala alderdi sozialei emango zien nagusitasuna. ZEN bidez eman zen urratsari \"biopolitika\" deitu izan zaio, despolitizazio eta desideologizazioa. \"Terrorista gaizkile politikoa izatetik kriminal arrunt\" bihurtzen da, planean adierazten denez, eta legearen arabera epaituak izan beharrean, nazio estatuan bizi den ororen etsai biologikotzat hartzen dira, suntsitu beharrekoak. Azpitalde arriskutsuago horien existentziak eremu osoa bihurtzen du potentzialki arriskutsu, eta salbuespen egoera justifikatzen du ingurune horretarako. \nZENek bere helburuak lortzeko berebiziko garrantzia ematen die \"ekintza psikologikoei\" eta informazioaren manipulazioari, horretan komunikabideen esku hartzeari arreta berezia eskainiz. Honela dio: \"Nahikoa da informazioa sinesgarria izatea erabili ahal izateko\". ETAren kriminalizazioa ezinbestekotzat jotzen du, eta horretarako Lege Antiterroristan zehaztutako lege-hausteak Kode Penalean sartzea proposatzen du, gerora egingo den bezala. \nKriminalizazioa baina, ezker abertzalearen helburu politikoekin bat datozen sektore guztietara ere hedatzen du. Eta zentzu horretan, PSOEko gobernuak gerra zikinaren atal bat GALen egituraren bitartez bideratuko bazuen ere, beste aldetik gizarte sektore horren kontra zuzenean jardutea proposatzen du, eta abisuak bidali, mehatxatu, ez orduetan telefonoz deitu... eta legez kanpoko ekintza ugari bideratzea proposatzen du, zeharka edo zuzenean proposatu ere.\nZentzu horretan, ZEN planak ondorengo eta gaurko lege eta jokabideen ildoa markatu du eta besteak beste Dena da ETAko printzipio politiko-judizialarekin egin zen 18/98+ auzia da horren adibide garbi bat.\nAtalak.\nPlanak 11 kapitulu ditu, 350 orritan jasoak:\n1) Hitzaurrea\n2) Zuzendaritza eta koordinazioa\n3) Legezko neurriak eta jarduera judizialak\n4) Informazioa eta ikerketa\n5) Ekintza psikologikoa\n6) Motibazioak eta pizgarriak\n7) Prestakuntza\n8) Segurtasuna\n9) Aurrekontua\n10) Planaren jarraipena\n11) Eranskinak"}
{"id": "48967", "revid": "512", "url": "https://eu.wikipedia.org/wiki?curid=48967", "title": "Carpe diem", "text": " latinezko esaldia da. Horazio idazleak bere \"Odak\" delako liburuan idatzi ondoren, ezaguna eta erabilia izan da mendeetan zehar literaturan. Horaziok Odak liburuaren 11. kapituluan honela dio:\u00ab\"Carpe diem quam minimum credula postero\u00bb.\"\n\u00abEguna aprobetxatu ezazu, etorkizunean ahalik eta gutxien konfiatu\u00bb). \nEsanahia.\nEgunean egunekoa bizitzera bultzatu nahi du, bihar egongo ote den, edo hemen egongo ote garen, agertzen diren aukerak profitatzeko. Gaur egun, jende askok, batez ere gazteen artean, festa, plazer eta bizitza arin bizitzeari bultzarazten duen esaldia dela uste izan arren, bere jatorrizko esanahia bestelakoa da, bizitza gogotsu, tajuz eta ongi aprobetxatuta, eta buru arinkeriak alboratuz, bizi behar delakoa.\nEuskal idazleen itzulpenak.\nJoseba Sarionandiak itzuli zuen horrela:\u00abBizi ezazu gaurko eguna. Harrapa ezazu,\neta ez zaitez balizko biharraz fida\u00bb.Lander Arretxea kazetariak horrela:\u00abGoza ezazu momentua\u00bb.Juan Luis Goikoetxeak, berriz, hala itzultzen du:\u00abAtrapa ezan eguna\u00bb;\n\u00abprofita ezak une hau\u00bbGaizka Era\u00f1a kazetariak horrela:\u00abOrainaz gozatu, etorkizunaz kezkatu barik\u00bb.Xabier Amurizak Berrian idazten duen zutabean koronabirusak (COVID-19) eragindako konfinamendu egunetan hauxe idatzi zuen:\u00ab\"Carpe diem. Dies haec\".\nAtxiki eguna. Egun hauxe!\nEz ixaron\ngaixotasun batek\nirakatsi arte\u00bb."}
{"id": "48968", "revid": "806", "url": "https://eu.wikipedia.org/wiki?curid=48968", "title": "Horacio", "text": ""}
{"id": "48969", "revid": "880", "url": "https://eu.wikipedia.org/wiki?curid=48969", "title": "Independentea", "text": ""}
{"id": "48971", "revid": "119347", "url": "https://eu.wikipedia.org/wiki?curid=48971", "title": "Estatu sozialista", "text": "Estatu sozialista, errepublika sozialista edo herrialde sozialista (batzuetan langile estatua edo langile errepublika) konstituzionalki sozialismoaren ezartzen duen estatu burujabea da. \u201cEstatu komunista\u201d terminoa askotan erabili ohi da mendebaldeko herrialdeetan, alderdi bakar (marxista-leninista, maoista edo hauen korronte batekoak definitutakoak) batek gobernatzen dituen estatu sozialistak definitzeko, nahiz eta estatu horiek bere burua \u201cestatu sozialistatzat\u201d definitzen duten sozialismoaren eraikuntzan eta \u201ckomunistak\u201d definitzen ez direnak edo komunismoa lortu ez dutenak.\nEstatu askok sozialismoari buruzko erreferentzia asko barneratzen dituzte haien konstituzioan, marxismo-leninismoa edo korronte ezberdinetan atxikitu gabe.\nEstatu sozialista bat, alderdi sozialista bezala izendatzen den eta demokrazia liberal alderdi-anitz bat gobernatzen duen batetik bereizi behar da, non Estatuaren konstituzioa ez dago sozialismoaren eraikuntzan lotuta. Kasu horietan, sistema politikoa eta gobernuaren makinaria ez dago bereziki egituratua sozialismoaren garapena lortzeko.\nEstatu sozialistaren kontzeptua \u201cestatu-sozialismo\"arekin erabat lotuta dago, ikuspegi soziala estatu-ekintza edo gobernu-politiken bidez sortutako sistema sozialista baten bidez. Era horretan, estatu sozialista baten kontzeptua leninistek eta marxista-leninistek defendatzen dute, baina baztertuta beharrezkoa ez delako edo kaltegarria delako marxista klasiko, sozialista libertario eta pentsalari politiko batzuengandik, estatu modernoa kapitalismoaren subproduktu gisa ikusten dutenak eta inolako funtziorik ez lukeela sistema sozialista batean, era horretan, sozialismoa eraikitzeko ezin dela erabili uste dute. Ikuspuntu marxista-leninista batetik, \u201cestatu sozialista\u201d bat abangoardia alderdi batek kontrolatzen duen estatua da, gai ekonomikoak, sozialak eta politikoak antolatzen dituena herrialdea sozialismorantz bideratzeko. Abangoardia alderdiak ekonomia kapitalista duen estatu bat kontrolatzen du, estatuak bideratzen duen kapital metaketaz egituratuta. Helburu bezala, herrialdearen indar produktiboak eraikitzea eta mundu mailako iraultza sozialista sustatzea du, epe luzerako ekonomia sozialista bat eraikitzeko.\nKontzeptu marxista.\nHenri Saint-Simongoa pentsalari sozialista utopiko aurre-marxistak uste zuen sozialismoaren menpean estatuaren izaera aldatuko zela, arau politikoek (bortxaren bidez) kudeaketa zientifikoak eta produkzio-bideak bideratzen. Zehazki, kontrol politikoaren mekanismoa izan ordez, estatua produkzioa koordinatzeko entitate bat bihurtuko litzateke. Friedrich Engels-en arabera, Saint-Simonek gizarte sozialistaren egoera garatzeko ideia marxista klasikoa aitortu zuen.\nKarl Marx-ek estatua arau-klasearen instrumentu bat zela ulertzen zuen, klase menderatzailearen mesedeen mendean edozein produkzio-metodoetan. Nahiz eta Marxek \u201cestatu sozialista\u201d terminoa inoiz ez erabili, argudiatu zuen langile klaseak estatuaren eta gobernuaren tresnen kontrola hartu behar zuela kapitalismotik irteteko sozialismoaren bidean. Bide horrek langile klasearen interesak gobernuaren baitan egongo lirateke (\u201cproletarioen diktadura\u201d), gobernu kapitalistetan klase kapitalistak egiten duen antzera (\u201cburgesiaren diktadura\u201d). Engels-ek argudiatu zuen sozialismoa garatzen joatean, estatuak bere itxura eta funtzioa aldatuz joango zela; sozialismoaren mendean, ez da \u201cpertsonen gobernua, gauzen kudeaketa baizik\u201d; era horretan estatu bat izateari utziko lioke bere definizio tradizionalean.\nEstatu sozialistaren ikuspegi modernorik esanguratsuenetako bat Parisko Komuna izan zen, non bertan langile eta langile txiroek, Parisko hiria kontrolpean hartu zuten 1871an, franko-prusiar gerra zela eta. Marxek Parisko Komuna etorkizuneko gobernu iraultzaile baten prototipo gisa definitu zuen, langileriaren emantzipaziorako \u201ctresna azkenean aurkituta\u201d. Engelsek adierazi zuen \u201cfuntzionario guztiei, kargu altu zein baxukoei, beste langileen soldatarekin ordaintzen zitzaiela... Era honetan leku-ehiza eta goranahientzako barrera bat ezarri zen\u201d. Estatuaren naturari buruz jarraituz, Engelsek adierazi zuen: \u201cHasieratik, Parisko Komuna behartua izan zen onartzera langile klasea, behin boterera ailegatuta, estatuaren makina zaharrarekin ezin zuela\u201d. Lortutako boterea ez galtzeko, Engelsek argudiatu zuen langile klaseak \u201calde batetik, langileen kontra erabili zen makina errepresibo zaharra deuseztatu behar zuela, eta bere idazkari eta funtzionarioen aurka babestea, inolako salbuespenik egin gabe\u201d. Engelsek esan zuen estatuaren kontu hori aldi baterako izango zela, eta \u201cbaldintza sozial berri eta askea\u201d izeneko belaunaldi berri bat proposatuko litzateke, \u201cestatua ezabatzeko\u201d.\nLeninismoa.\nEstatu sozialista baten ikusmoldea, Vladimir Lenin-en alderdi iraultzailearen teoria eta zentralismo demokratikoaren antolamendu printzipioetara elkarlotuta dago. Errusiako baldintza erdi-feudaletan egokituta, Leninen \u201cproletalgoaren diktadura\u201d abangoardiako alderdi iraultzailearen beharra zuen, langileagoaren eta bere interesen ordezkari bezala. Leninen Apirileko Tesiak-en arabera, iraultzaren eta abangoardiako alderdiaren helburua ez da sozialismoaren sarrera, mundu mailan soilik ezarri ahal zena, baizik eta produkzioa eta estatua langile diputatu soviet-en eskura ipintzea. Errusiako Urriko Iraultzaren ostean, boltxebikeek haien boterea sendotu eta estatuaren zein errusiar gizartearen gizarte eta ekonomia arloak kontrolatu eta zuzendu nahi zituzten, iraultzaren kontrako matxinadak eta atzerriko inbasioa ekiditeko eta errusiar gizartean kontzientzia sozialista sortzeko.\nIdeiak hauek Leninek barneratu zituen 1917an, Errusiako Urriko Iraultza baino lehen, eta The State and Revolution-en publikatuta, marxista askorentzako ezinbesteko testua. Mundu mailako iraultzaren porrotarekin, Europa mailan behintzat, Leninek eta Le\u00f3n Trotsky-k asmatuta, Errusiako Gerra Zibila, eta Leninen heriotza, ahalbidetu zuten Iosif Stalinek boterea hartzea, marxismo-leninismoa eta estalinismoaren kontzeptuak agerraraziz, eta sozialismoa estatu bakar batean sortu eta biziraun daiteken ideia agertuz.\nLeninek argudiatu zuen sozialismoa komunismoaren bidez ordezkatzen den neurrian, \u201cestatua zimelduko dela\u201d, zentralizatutako kontrolak indarra galduz eta komunitate lokalek gero eta botere gehiago edukiz. Esan zuen bezala: \u201cEstatua dagoen bitartean, ez da askatasunik egongo. Askatasuna dagoenean, ez da estaturik egongo\u201d.\nTrotskismoa.\nTeoria gehienek demokrazia hedatu bat suposatzen dute, eta batzuk langileen parte-hartze demokratikoa onartzen dute, estatu eta ekonomiaren kudeaketaren maila guztietan, funtzionario eta administrazioan aritzen diren profesionalen beharretara moldatzen diren eran. Demokrazia baten falta duten estatuak, halaber, ekonomiaren zati handi bat estatuaren eskuetan dago, \u201clangile estatuak\u201d bezala deiturikoak direna trotskista batzuengatik, \u201cestatu sozialista\u201d beharrean.\nEstatu sozialista marxista-leninistak.\nMarxismo-leninismora atxikitzen diren alderdi komunistek, edo hauen bariazioak, zuzentzen dituzten estatuak, \u201cestatu sozialista\u201d gisa definitzen dira. Sobietar Batasuna \u201cestatu sozialista\u201d deklaratu zen lehenengoa izan zen, 1936 eta 1977ko konstituzioetan ipintzen zuen bezala. Beste adibide esanguratsu bat Txinako Herri Errepublika da, 1982ko konstituzioan \u201cestatu sozialista\u201d bezala definitzen dena. Mendebaldean, estatu hauek normalean \u201cestatu komunista\u201d bezala definitzen dira (termino hau ez dute haien burua definitzeko erabiltzen).\n\u201cEstatu sozialista\u201d terminoa leninistek eta marxista-leninistek erabiltzen dute, abangoardiako alderdi batek gobernatzen duen estatua definitzeko, eta sozialismoaren eraikuntzarako gai ekonomiko, sozialak eta politikoak antolatzen dituena. Horrek batzuetan eragiten du \u201cgoi mailako\u201d ekonomia nazionalizatzea, normalean produkzio plan baten bitartez, oinarrizko produkzioetan. Definizio leninistaren aburuz, estatu sozialista bat estatu ekonomia kapitalista baten buru da, estatuak berak kapitalaren metaketa maneiatzen duena, herrialdearen indar produktiboak eraikitzeko eta iraultza sozialista mundiala sustatzeko, epe luze batean ekonomia sozialista bat eraikitzeko.\n\u201cEstatu komunista\u201d horiek normalean herrialde horietan sozialismoa lortu ez dutela ukatzen dute, aldiz, sozialismoa ezartzeko sorreran eta lanean (eta horren ostean komunismoaren garapena) daudela baieztatzen dute. Adibidez, Vietnamgo Errepublika Sozialistako konstituzioaren hitzaurreak Vietnamgo herrialdea trantsizio fase batean sartu zela dio, kapitalismotik sozialismora, Alderdi Komunistak herrialdea batu zuenean 1976an. 1992ko Kubako Errepublikaren Konstituzioak dio Alderdi Komunistaren papera \u201cgizartearen indarra helburuetara bideratzea eta sozialismoaren eraikuntza (eta gizarte komunistaren aldeko garapena)\u201d.\nKoreako Herri Errepublika Demokratikoa (Ipar Korea) estatu marxista-leninista izan zen. 1972an, herrialdeak konstituzio berri bat onartu zuen, jutxea estatuaren ideologia ofiziala ezarriz, antzinako Koreako ideologiaren antzerakoa izan zedin. Era berean, Laosko Herri Errepublika Demokratikoan, bere dokumentu sortzaileetan ez dira komunismoaren erreferentzia zuzenak egiten, nahiz eta botere zuzena ezartzen dion alderdi gobernadoreari.\nErreferentziak leninistak ez diren estatuen konstituzioetan.\nPortugalgo 1976ko konstituzioaren hitzaurrearen arabera, Portugalgo estatuak \u201cgizarte sozialistaren bidea\u201d du helburutzat.\nIndia, Algeria, Congo, Brazaville eta Sri Lanka herrialdeek \u201csozialista\u201d hitza erebili dute haien konstituzio ofizialetan.\nPoloniak eta Hungariak \u201ckomunismoa\u201d salatzen dute haien konstituzio dokumentuetan, aurreko erregimenak adierazteko.\nKasu horietan, \u201csozialismoaren\u201d esanahia herrialde batetik bestera aldatuz joan da. Ekialde hurbileko kasu askotan, \u201csozialismoa\u201d sarritan erregimen zehatz batzuek egindako filosofia sozialista/nazionalista arabiarrari deritzo, adibidez Gamal Absel Nasser edo Ba'ath-eko alderdi batzuk.\nSozialista terminoa zuzenki erabiltzen duten herrialde batzuen adibide bezala, Sri Lankako Errepublika Sozialista Demokratikoa eta Vietnamgo Errepublika Sozialista ditugu, beste batzuek terminoa haien konstituzioetan egiten diete erreferentzia, baina ez haien izenean. Horien artean, India eta Portugal. Hungariako, Poloniako eta Kroaziako konstituzioetan, aurreko erregimen sozialistak zuzenki kondenatzen dituzte. Rojavako eskualde autonomoa, konfederalismo demokratikoaren printzipioetan oinarritzen dena, estatu sozialista gisa definitu da. Gainera, Espainia, Frantzia, Bielorrusia, Kolonbia eta Errusia bezalako herrialdeak, sarritan \u201cestatu soziala\u201d terminoa erabiltzen dute, anbiguotasunak sortuz.\nGerra osteko Europako herrialdeak.\nGerra osteko periodoan, industria handien nazionalizazioa hedatuta zegoenean, ez zen arraroa Europako herrialde batzuk \u201cestatu sozialistak\u201d gisa definitzea, haien herrialdeak ekonomia sozialista batera eraman nahi zituztenak.\n1956an, adibidez, Britainiako Alderdi Laborista-ren politikari nagusia eta sortzailea, Anthony Crosland, esan zuen kapitalismoa Britainia Handian abolitu zela, baina beste batzuk, Welshman Aneurin Bevan-ek osasun ministroa gerra osteko lehenengo gobernuan, Britainia Handia estatu sozialista bat zelaren aitorpenean eztabaidatu zuen. Crosland-entzat eta bere ikuspuntuak partekatzen zutenentzat, Britainia Handia estatu sozialista bat zen. Bevan-entzat, Britainia Handiak osasun zerbitzu nazional sozialista bat zuen, britainiar gizarte kapitalista baten kontra egiten zuena. Hau esan zuen:Osasun zerbitzu nazionala eta ongizate estatua termino trukagarriak bihurtu dira, eta pertsona batzuentzat gaitzespen terminoak bezala ulertzen dituzte. Hau horrelakoa delako, ez da zaila ulertzeko, dena gizarte konpetitibo indibidualista batetik. Doako osasun zerbitzu bat sozialismo hutsa da, eta beraz, gizarte kapitalistaren hedonismoaren kontrakoa da.- Aneurin BevanGerra osteko periodoan Frantziako alderdi sozialistak boterea hartu zuenean, batzuk aldarrikatu zuten Frantzia herrialde sozialista bat zela, baina Europan bezala, kapitalismoaren lege guztiak barneratzen zituen eta enpresa pribatuak ekonomia zuzentzen zuten. 1980Ko hamarkadan, Fran\u00e7ois Mitterrand-eko gobernuak dirigismoa hedatu nahi izan zuen eta banku guztiak nazionalizatzeko apustua egin zuen, baina Europako Komunitate Ekonomikoaren oposizio guztia kontran ipini zuen horrek. Gauza bera aplikatzen da herrialde nordikoek daukaten modelo nordikoarekin."}
{"id": "48972", "revid": "880", "url": "https://eu.wikipedia.org/wiki?curid=48972", "title": "Estatu komunista", "text": ""}
{"id": "48973", "revid": "535", "url": "https://eu.wikipedia.org/wiki?curid=48973", "title": "I Internazional", "text": ""}
{"id": "48975", "revid": "456564", "url": "https://eu.wikipedia.org/wiki?curid=48975", "title": "Heroes (telesaila)", "text": ""}
{"id": "48976", "revid": "336", "url": "https://eu.wikipedia.org/wiki?curid=48976", "title": "Datu-base banatu", "text": "Datu base banatua logikoki erlazionaturiko datuen datu-basea, kokapen ez zentralizatuetan edukitzea dena da.\nHistoria.\n80 hamarkadaren hasieran, bi gertaera garrantzitsu eman ziren. Batetik, datu baseen ugalketa eta bestetik konputagailu-sareen hedapena. Bi hauen uztarketatik jaio ziren datu base banatuak.\nDatu Base Banatuen Kudeaketa Sistemak.\nDatu base banatu bat datu base askoren multzoa da, DBBKS batek kontrolatuta, erabiltzaile batek atzipena izan dezan, dagoen tokitik edo sare bitartez beste toki batetik, datuak ordenagailu berean bilduta baleude bezala.\nOrdenagailuek tamaina eta funtzio ezberdinak izan ditzakete. Halere baldintza batzuk bete behar dituzte:\nBeraz, DBBKS nodo multzo bat baino ez da, sare baten bitartez konektatuta (LAN, MAN edo WAN). Egun, IP sareen garapenarekin, aukerak Internet, Intranet edo mistoak izaten dira. Sistema honetara DBBkoak ez diren ekipoak ere konekta daitezke. Erabiltzaile arruntak izango lirateke.\nNodo bakoitzak transakzio mota bi egin ditzake:"}
{"id": "48977", "revid": "336", "url": "https://eu.wikipedia.org/wiki?curid=48977", "title": "Datu-base banatuak kudeatzeko sistema", "text": ""}
{"id": "48978", "revid": "1545", "url": "https://eu.wikipedia.org/wiki?curid=48978", "title": "Heroiak (telesaila)", "text": "Heroiak () Tim Kringek sortutako zientzia fikzio eta dramazko telesail amerikarra da. 2006ko irailaren 25an estreinatu zen NBC telebista-katean.\nSinopsia.\nTelesail honek, botore bereziak dituztelaz jabetzen diren pertsonen bizitza kontatzen du. Botere horiek ezagutu eta kontrolatu beharko dituzte mundua salbatzeko ez ezik, aldatzeko ere."}
{"id": "48979", "revid": "105290", "url": "https://eu.wikipedia.org/wiki?curid=48979", "title": "Direct3D", "text": "Direct3D DirectX-en zati da, eta Microsoft-en APIa da. 3D-ko oinarrizko irudiak (bitmap) erabiltzen duen edozein aplikaziarentzako bideozko efektuak konbinatzeko, zein transformazio geometrikoak egiteko erraztasun oso aurreratuak eskaintzen dituen software multzoa da. Microsoftek asmatuta, Windows 95en erabiltzeko sortu zen, baina Windows 2000, Windows XP, Xbox eta Xbox 360 plataformentzako ere balio du.\nGoi mailako APIak 3Dkofuntzioak ditu egileak bere aplikazio grafikoetan erabiltzeko ( motore geometrikoak...etb ). Beheko mailako APIak joko egileei bakoitzaren kodea erabiltzeko aukera ematen die, eta baita ere programaren abiadura hobetzeko hardware funtzioetara deitzeko."}
{"id": "48980", "revid": "336", "url": "https://eu.wikipedia.org/wiki?curid=48980", "title": "Havana", "text": ""}
{"id": "48981", "revid": "688", "url": "https://eu.wikipedia.org/wiki?curid=48981", "title": "N'Djamena", "text": "N'Djamena Txadeko hiriburua da eta Chari-Baguirmiko prefekturaren barruan dago.\n600.000 biztanle inguru ditu (1996an 594.000 biztanle zituen, baina 800.000rarte ere iritsi daiteke). Kai bat du eta batez ere funtzio administratiboa betetzen du, hala nola produktu ezberdinen biltoki gisa.\n1900. urtean sortu zen Frantziaren ibai-portu izateko Fort-Lamy izenarekin. Chari ibaiak zeharkatzen du hiria. 1979an egon zen gerra zibilaren ondoren jende ugarik alde egin zuen hiritik, baina handik aurrera hazi baino ez da egin.\nDemografia.\n%2a baino gehiago suposatzen duten talde etnikoak honakoak dira:"}
{"id": "48982", "revid": "105290", "url": "https://eu.wikipedia.org/wiki?curid=48982", "title": "MERISE", "text": "MERISE Frantziako administrazio publikoak, informatika sistemak osotasunean garatzeko metodologia da.\nPrintzipio hauek dituelarik:"}
{"id": "48983", "revid": "69297", "url": "https://eu.wikipedia.org/wiki?curid=48983", "title": "Iker Flores", "text": "Iker Flores Galarza, (Urdiain, 1976ko uztailaren 28a - ) txirrindulari nafar bat da. 1.999 debutatu zuen profesionaletan Euskaltel-Euskadi taldearekin.\nPalmaresa.\n1996\n2000\n2003\n2004\n2007"}
{"id": "48986", "revid": "201", "url": "https://eu.wikipedia.org/wiki?curid=48986", "title": "Bozio", "text": ""}
{"id": "48990", "revid": "119347", "url": "https://eu.wikipedia.org/wiki?curid=48990", "title": "Monforte de Lemos", "text": "Monforte de Lemos Galiziako udalerria da, Lugoko probintziaren hegoaldean dagoena eta bertako bigarren herririk populatuena dena, Lugo hiriburuaren atzetik eta Viveiroren aurretik. Halaber, Terra de Lemos eskualdeko herri nagusia da.\n2004an 19.445 biztanle zituen eta 2012an 19.604.\nGeografia.\nIparraldean B\u00f3veda, ipar-mendebaldean O Savi\u00f1ao, ipar-ekialdean eta ekialdean A Pobra do Broll\u00f3n, hego-ekialdean Ribas de Sil, hegoaldean Castro Caldelas eta Sober ditu udalerri mugakideak.\nParrokiak.\nUdalerria 27 parrokiek osatzen dute: Baamorto (Santa Mar\u00eda) | Basc\u00f3s (San Marti\u00f1o) | Caneda (Santalla) | O Chao do Fabeiro (San Ram\u00f3n) | Chavaga (San Xo\u00e1n) | Distriz (Santo Andr\u00e9) | Fiolleda (San Cosmede) | Gullade (Santo Acisclo) | Gunt\u00edn (Santa Luc\u00eda) | Marcelle (San Miguel) | Monforte de Lemos | Moreda (San Salvador) | As Nocedas (Santo Estevo) | A Parte (Santa Mar\u00eda) | A Penela (Santa Mar\u00eda) | Pi\u00f1eira (San Marti\u00f1o) | Reigada (San Salvador) | Ribas Altas (San Pedro) | Rozavales (Santa Mar\u00eda) | San Xillao de Tor (San Xillao) | Santa Mari\u00f1a do Monte (Santa Mari\u00f1a) | Seoane (San Salvador) | Sindr\u00e1n (San Pedro) | Tor (San Xo\u00e1n) | Valverde (San Pedro) | A Vide (San Cibrao) | Vilamar\u00edn (San Fiz)."}
{"id": "48991", "revid": "98220", "url": "https://eu.wikipedia.org/wiki?curid=48991", "title": "Vilalba", "text": "Vilalba Galiziako barnealdeko udalerria da, Lugoko probintziaren ipar-mendebaldean dagoena eta bertako hirugarren herririk populatuena dena. Halaber, Terra de Cha eskualdeko herri nagusia da.\n2004an 15.643 biztanle zituen eta 30 parrokiatan banatuta dago."}
{"id": "48993", "revid": "93", "url": "https://eu.wikipedia.org/wiki?curid=48993", "title": "Carnoten ziklo", "text": ""}
{"id": "48994", "revid": "93", "url": "https://eu.wikipedia.org/wiki?curid=48994", "title": "Termodinamikaren lehenengo lege", "text": ""}
{"id": "48995", "revid": "93", "url": "https://eu.wikipedia.org/wiki?curid=48995", "title": "Termodinamikaren bigarren lege", "text": ""}
{"id": "48996", "revid": "93", "url": "https://eu.wikipedia.org/wiki?curid=48996", "title": "Keplerren lege", "text": ""}
{"id": "48997", "revid": "6327", "url": "https://eu.wikipedia.org/wiki?curid=48997", "title": "Aliatu", "text": ""}
{"id": "48999", "revid": "336", "url": "https://eu.wikipedia.org/wiki?curid=48999", "title": "Stalingradeko Gudua", "text": "Stalingradeko Gudua Bigarren Mundu Gerrako gudualdi garrantzitsua izan zen, Stalingraden gertatua, gaur egungo Volgograden, Alemania eta haren aliatuen eta Sobietar Batasunaren artean. Gudua 1942ko abuztuaren 21ean hasi zen, eta 1943ko otsailaren 2an amaitu. Emaitza porrot handia izan zen Alemaniarentzat, eta ezinezko egin zuen herrialde hark Ekialdeko frontean irabaztea. Gudu hark buelta eman zion gerraren joerari: ordu arte Ardatzaren alde joan zen gerra; geroztik, Aliatuen alde. Garai hartako hainbatek Europar zibilizazioaren salbaziotzat jo zuten Stalingradeko garaipena.\nHilak guztira 1,5 miloi izan zirenez, zenbaitek historia osoan hildako gehien eragin zuen gudutzat jo dute, baina kontuan izan behar da Leningradeko setioan zenbait iturriren arabera 4.500.000 gizabanako hil zirela (beste zenbait iturriren arabera,\n1.117.000); haietatik gehienak, goseak jota hildako zibilak.\nStalingradeko guduaren ondorioz, Ardatzeko armadek 850.000 inguru gudari galdu zituzten, eta arma nahiz hornigai andana ere galdu zuten. Alemaniak eta haren aliatuek galera horien hutsuneak ezin izan zituzten berriro bete, eta, azkenean, Ekialdeko Europatik atzera egin behar izan zuten, 1943-1944ko borroken ondoren batik bat. Sobietarrek, gudari asko galdu arren, Stalingradeko garaipenari esker, Sobietar Batasuna askatzen hasteko aukera izan zuten, eta 1945ean Hirugarren Reicharen gaineko erabateko garaipena lortuko zuten beren aliatuekin batera.\nPaulus marexalak Stalingraden adierazitakoa, 1943.\nAlemaniar gudarien egoera latza ondo azaldu zuen alemaniar gudarosteko korolenak, Friedrich Paulusek, behean idatzita dagoen moduan:"}
{"id": "49000", "revid": "880", "url": "https://eu.wikipedia.org/wiki?curid=49000", "title": "Jon Ugutz", "text": ""}
{"id": "49003", "revid": "137486", "url": "https://eu.wikipedia.org/wiki?curid=49003", "title": "Ekialdeko Europa", "text": "Ekialdeko Europa, berez, Europako ekialdean dagoen eskualdea da. Hala ere, Europako ekialde eta mendebaldearen arteko ezberdintzea historikoki ezberdina izan da. Mugak zehazterako garaian, Europaren erdialdea non dagoen begiratu behar da, hau politikoki aldatu baita. Adibidez XX. mendearen erdialdean Polonia edo Hungaria, SESBekin batera zeudenak politikoki, Ekialdeko Europa kontsideratzen ziren. Gaur egun eurek Europa Zentraltzat dute euren burua, Errepublika Sobietar horiekin ez nahasteko.\nNazio Batuen Erakundeak 1989an honako herrialdeak sartu zituenu izen horren azpian:\nHorretaz gain honako SESBeko kide ohiak ere sartu ohi dira:\nKasu askotan Balkanetako herrialdeak ere sartzen dira definizioan:"}
{"id": "49004", "revid": "336", "url": "https://eu.wikipedia.org/wiki?curid=49004", "title": "Bosnia eta Herzegovina", "text": ""}
{"id": "49005", "revid": "105290", "url": "https://eu.wikipedia.org/wiki?curid=49005", "title": "Killer application", "text": "Aplikazio hiltzailea edo, ingelesez, Killer application Interneten arrakasta handia duelako beste erabilpen batzuk baztertzeko joera daukana da. Erabiltzaileak zerbitzu berri bat aise erabiltzen dutenean, lehengoa zaharkituta gelditzen da laster batean.\nHori gertatu zaio adibidez ohiko postari, posta elektronikoa hedatu denean. Bat bateko mezularitza ere, \"Killer app\" bezala hartzen da, kasu askotan telefono deiak ere ordezkatzen ari delako. Hurrengo \"aplikazio hiltzailea\" bideoa omen da: Interneteko banda zabalari esker, eta jendearen komunikazio beharrari erantzuteko, gero eta zabalduago dago bideo digitala. Eta gero eta zerbitzu gehiago, Web 2.0 estilokoak, sarean bideoa eskaintzen ari dira: Google, Youtube eta antzekoak."}
{"id": "49007", "revid": "336", "url": "https://eu.wikipedia.org/wiki?curid=49007", "title": "Patxi Telletxea", "text": "Patxi Telletxea Ezkurra (Igoa, Basaburua, 1964ko irailaren 12a) Aralar alderdiko politikari ohia da.\nIgoan jaio arren, 8 urte zituelarik Burlatara bizitzera joan zen, aitak Iru\u00f1errian lana lortu zuelako. Euskal Filologian lizentziaturik, Iru\u00f1eko Hizkuntz Eskolan euskara irakasten du, eta, 2000tik-2010era, ikastetxe horretako zuzendaria izan zen. Politikagintzan Burlatan hasi zen, Herri Batasunaren eskutik. Aralarrekin, 2003an sartu zen Nafarroako Parlamentura, eta, 2007an Nafarroa Bairekin errepikatu zuen. \n2011n politika utzi zuen eta bere langintzan jarraitzen du egun, Iru\u00f1eko Hizkuntza Eskola Ofizialean. "}
{"id": "49008", "revid": "336", "url": "https://eu.wikipedia.org/wiki?curid=49008", "title": "Aitor Etxarri Pellejero", "text": "Aitor Etxarri Pellejero (Leitza) Eusko Alkartasunako politikaria da.\nInformatika teknikaria ogibidez, 2007ko hauteskundeetan, Nafarroa Baiko zerrendan hamabigarren postuan joanda, Nafarroako Parlamentuko kidea bihurtu da."}
{"id": "49009", "revid": "336", "url": "https://eu.wikipedia.org/wiki?curid=49009", "title": "Fernando Puras", "text": "Fernando Maria Puras Gil (Tutera, 1954ko irailaren 25a) PSNko politikaria da.\nBartzelonako Unibertsitate Zentralean zuzenbidean lizentziaturik, Nafarroako Gobernuko funtzinoarioa da, Udal administraziorako teknikaria baita.\n1983 eta 1991 bitartean, Lurraldeetako Ikasketetako Instutuko zuzendaria izan zen, Nafarroako Gobernuko Lurralde Antolakuntza, Etxebizitza eta Ingurumenako sailaren menpean. Sail horretako Lurralde Antolakuntza eta Etxebizitzako zerbitzuko burua ere izan zen, baita Nafarroako Etxebizitza institutukoa ere. Azkenean, Tokian Tokiko Administrazioko Zuzendari Orokorra izan zen. UPNk 1991n Nafarroako presidentetza lehen aldiz lortu zuenean, postua galdu zuen Purasek.\nJavier Otanoren gobernuan (1995-1996) Osasun eta Giza Ongizatearen sailburua izan zen. UPNk agintea berriro hartzerakoan, politika utzi zuen. Alabaina, Juan Jose Lizarbek, garaiko PSNko buruak, eskatuta, 2000n itzuli zen politikara. Orduan PSNko batzarrean aritu zen, baita Iru\u00f1ekoan ere. 2003ko hauteskundetan parlamentari hautaturik, 2004ko uztailean Instituzio Politikaren Idazkaria da PSNn, baita, Nafarroako Parlamentuan, alderdiko bozeramailea.\n2007ko hauteskundeak.\nNahiz eta PSNko burua ez izan, 2006ko irailaren 30ean, PSNko Batzarrak 2007ko hauteskundeetan presidentegaia izateko izendatu zuen Fernando Puras. Ezohikoa izan zen horrelako erabakia PSNn baitan, are gehiago Carlos Chivite PSNko presidenteak zerrendaburua izateko prest zegoela adierazita.\nBerak buru izan duen zerrendan 12 eserleku lortu zituen hauteskundeetan, aurrekoetan baino bat gehiago. Nolanahi ere, lehen aldiz alderdi abertzaleak batera joanda, probintziako hirugarren indar politiko bihurtu zen PSN. Alabaina, UPNri gobernu alternatiboa antolatzeko gehiengoa atera zen. PSN, Na-Bai eta IUN-NEBen arteko negoziazioak hasi ziren. Nafarroa Baik presidentetzari uko eginda, Nafarroako hurrengo lehendakari bihur zitekeen Puras, negoziazioa ongi ateraz gero.\nLehendabiziz, posible zen udaletan, haietako boto gehien lortu zuenak alkatetza eskuratu zuen. Honela, PSNko hautagaiak Erriberrin edo Burlatan alkate bihurtu ziren, eta Na-Baikoak Zizur Nagusian, Bara\u00f1ainen edo Atarrabian besteak beste. Nolanahi ere, Nafarroako udal garrantzitsuenean, Iru\u00f1ean hain zuzen ere, akordioa ez zen hitzartu, PSNk EAE-ANVrekin bat egitea nahi ez zuelako, eta Uxue Barkosek ezin zion Yolanda Barcinari alkatetza kendu.\nNafarroako Gobernua osatzerakoan traba gehiago topatu zituzten bidean. Lehendabiziko oztopoa Nafarroako Parlamentuko presidentearen izendatzea izan zen. Na-Baik, bigarren indar politikoa izanda eta presidentetzari uko eginda, Parlamentuko burua nahi zuen Koldo Amezketarentzat. Bozkatze egunean, aldiz, PSNko Elena Torresek erdietsi zuen postua, UPNk bere alderdiarekin bat egin ondoren. Trukean, PSNk UPNko Javier Markotegiri eman zion botoa Parlamentuko mahiako bigarrena izan zedin.\nHorrek guztiak negoziazioaren lehendabiziko krisialdia eragin zuen. Edonola ere, gobernua osatzeko elkarrizketek aurrera segi zuten. Hasiera batean programa zuten eztabaidagai hiru alderdiek. Hori adostutakoan, eta gobernua eratzear zegoela zirudienean, sailburuen banaketan porrot egin zuen negoziazioak. Na-Baik gobernuko 6 eserleku betetzea espero zuen, baina Fernando Purasen proposamenean, 2 besterik ez zitzaizkion egokitu. Beste bi PSNrentzat izango lirateke (horien artean presidenteordetza), beste bat IUN-NEBarentzat, eta gainerako 6ak independienteak izango lirateke. Onartezina zelakoan, Na-Baik muzin egin zion proposamen horri.\nSanferminak igarotakoan, berriro bildu ziren alderdiak. Baina horko horretan, PSNk luzatutako eskaintza guztiz irauli zen: Na-Bai eta IUN-NEBarekin gobernua antolatzeari uko egin zion, eta alderdi guztien arteko \"larrialdizko\" gobernua eratzea proposatu zuen. Gainerako alderdi guztiek, UPNk eta CDNk ere, errefuxatu zuten. UPNk, bere aldetik, Na-Bai izan ezik besteek osatutako gobernuaren alde egin zuen.\nFunts handirik gabeko proposamen horiek alboratuta eta hirukotearen negoziazioak apurtuta, PSN eta UPNren egoera politikoak gero eta hurbilago zirudien. Baina PSNko hainbat kidek, Ainhoa Aznarezek edo Jose Luis Urizek besteak beste, zuzendaritzaren jokabidea gogor kritikatu zuten, eta Na-Bai eta IUN-NEBrekin elkarrizketei berriro ekitea aldarrikatu zuten. Gainera, UPNk 10 baldintza bidali zizkion PSNri bere babesa onartzeko, sozialistek onartezinatzat jo zituztenak. Hori guztia zela eta, abuztuaren 1ean, PSNko zuzendaritzak eta parlamentuko kideek batera eta ustekabean Na-Bai eta IUN-NEBarekin berriro ituna hitzartzeko prest zeudela jakinarazi zuten. PSOEko zuzendaritzak, ordea, ez zuen erabaki hori onartu, Espainian 2008ko martxoan egitekoak ziren hauteskunde orokorretan eragin txarra izango zutelakoan. Abuztuaren 3an, PSOEko zuzendaritzak ebatzi zuen PSN abstenituko zela UPNko hautagaiaren bozketan, eta, ondorioz, Miguel Sanzek Nafarroako presidentea izaten jarraituko zuela.\nNahiz eta Jose Blanco PSOEko bigarrenak adierazi bai Puras bai Chivite euren postuetan jarraitzekoak zirela, abuztuaren 6an, Fernando Purasek dimisioa aurkeztu zuen, alderdiko kritikoek eskatzen zuten bezala."}
{"id": "49010", "revid": "23317", "url": "https://eu.wikipedia.org/wiki?curid=49010", "title": "Norah Jones", "text": "Norah Jones, benetako izenez Geethali Norah Jones Shankar (New York, 1979ko martxoaren 30a), estatubatuar konpositore, abeslari eta piano-jotzaile da. Barruko ahots epelak, haren xumetasun eta talentu handiarekin batera, mundu osoa maitemindu du. Come Away With me lehen diskoarekin 20 milioi ale baino gehiago saldu eta 8 Grammy sari lortu zituen. Haren musikak jazz-a, soul-a eta country-a nahasten ditu.\nBizitza.\nNorah eta bere ama bizi ziren New Yorken lau urte bete zuen arte. Orduan, etxez aldatu ziren eta Grapevinera (Dallas, Texas) bizitzera joan ziren hogei urte bete zuen arte. Bere etxean blues eta jazz abeslari klasiko guztietako diskoak ez ziren falta: Billie Holiday, Etta James, Aretha Franklin, Ray Charles, Bill Evans, Joni Mitchell... Bere amaren musika eraginari amonarena gehitu behar zaio, outlaws-eko country zale sutsua baitzen.\nNorah-k elizan gospel kantak abesten zituen, eta zazpi urterekin piano eta saxofono eskolak hartzen zituen. Oso alferra zen eta eskolak hamaika aldiz utzi zituen. Baina amak, amonak eta bere irakasleek konbentzitu zuten jarraitu zezan.\nDallasen izan zuen lehen harremana jazzarekin, Broket T. Washirable institutuan sartu zenean. 1996 eta 1997an nerabeentzako interpretazio eta konposizio lehiaketa batzuk irabazi zituen. Institutua bukatu ondoren North Texasko unibertsitatean sartu zen eta jazz programetan pianoa eta teoria ikasi zuen. Jazz klabierran espezializatu zen eta bere lehen taldea sortu zuen. Handik pianoa jotzera pasa zen eta jatetxe batean ia egunero jotzen zuen.\nHogei urterekin, New Yorkera itzuli zen oporretan. Han musika talde batekin harremanetan sartu eta ez zuen Texasera bueltatu nahi izan. Oso azkar sartu zen Greenwich Village kontzertu tabernetako zirkuitoan eta hainbat bandekin kolaboratu zuen. Bi urtez hainbat lekutan jo zuen, sarritan hamar lagun baino gutxiagoren aurrean. Baina Norahk ez zuen etsi, garai hartantxe argitu zuen zuzeneko musikatik bizi nahi zuela eta egin behar zuen guztia egingo zuela bere helburua lortzeko erabaki zuen. Unibertsitatea utzi zuen eta bere abestiak idazten hasi zen. Funk fusion, Wax Poetic taldeetan parte hartu zuen eta azkenean bere talde propioa sortu zuen Lee Alexander bajo jolearekin, Jesse Harris konpositore eta gitarra-jotzailearekin eta Dan Rieser bateria jolearekin. The Living Room klubean izan zen abesten.\nEgunen batean, Shell Whitek, EMI diskografikakoa, abesten zuen klubera joan zen. Han bere ahotsa entzun eta gustatu zitzaion eta demo bat eskatu zion. Whitek-ek Blue Note jazz diskografia zuzendariarengana joan zen eta asmatu zuten Norah kontratatzera. Ahots gazte eta iradokigarri, oso sentsuala, sekretu handi bat kontatzen zuen bezala, izan ziren kalifikatiboak. Bakarrik hiru abesti entzun ondoren, Lundvall kontratatu zuen eta Craig Street produktoreari enkargatu zion Norahren lana lantzea. Emaitza bertsio pop bat atera zen eta zuen konbentzitu inori. Orduan Lundvallek bere produktore hoberenari enkargatu zion eta Norahren ahotsean zentratzea. Bertsioi berri honetan \"Come Away With Me\" diskoa atera zuten 2002ko otsailean. Ez zuen kanpaina handi bat izan, baina aho-mihitan egin zuen lana. Gero eta ale gehiago hasi zen saltzen eta milioi bat ale saldu zuen udazkenerako. Platinozko diskoa izan zen ere Herbeheretan, Australian, Portugalen eta Hong Kongen; platino bikoitza Britainia Handian, Irlandan eta Singapurren, platino boskoitza Zeelanda Berrian. Munduan zehar 18 milioi ale saldu zituen. Grammy Sarien 45. edizioan (2003) irabazlea izan zen zortzi sari zituen. Album, abesti, urteko diskoa eta artista berri hoberenak artean izan ziren sariak.\nBere lehen disko atera eta bi urte geroago, \"Fells Like Home\" disko atera zuen. Bi disko hauen arten 44 milioi ale saldu ziren. 2007an, bere hirugarren diska, \"Not Too Late\", atera zuen."}
{"id": "49011", "revid": "336", "url": "https://eu.wikipedia.org/wiki?curid=49011", "title": "Budin", "text": "Budina (ingelesez \"pudding\", frantseseko \"boudin\" hitzetik) jatorrian Ingalaterrako sukaldaritzako plater gozo edo gazia da, oinarrian halako ore bat duena. Izen horren barnean sartzen dira postre ugari, hala nola ogi-mamiz, bizkotxoz, arrozez edo semolaz egindakoak. Plater gazien artean daude Christmas pudding eta Yorkshire pudding deritzanak.\nEuskal Herrian ere jaki gaziak eta gozoak izendatzeko erabiltzen da, hala nola krabarroka budina edo sagar budina. Sarri, flana izendatzeko erabiltzen da.\nJogurt budina.\nPrestaketa.\nDena irabiatu eta labean jarri gurinaz eta gero irinaz estaliko molde batean."}
{"id": "49013", "revid": "56334", "url": "https://eu.wikipedia.org/wiki?curid=49013", "title": "Aeronautika", "text": "Aeronautika (antzinako grezieratik: , \"\u0101\u0113r\", \u00abaire\u00bb eta \u03bd\u03b1\u03c5\u03c4\u03b9\u03ba\u03ae, \"nautik\u0113\", \u00abnabigazio\u00bb; hau da, \u00abaireko nabigazioa\u00bb) airean hegan egiteko gai diren makinen ikerketa, diseinua eta fabrikazioa lantzen dituen zientzia edo artea da. Hegazkinak eta suziriak atmosferan barrena jardun dezaten erabiltzen diren teknikak ere hartzen ditu bere barnean.\nHasiera batean, \"aeronautika\" terminoak hegazkin bat gidatzeari bakarrik egiten zion erreferentzia, baina geroztik hegazkinen inguruko beste gai batzuk ere hartu ditu bere barnean, hala nola: teknologia, negozioak, eta abar. Batzuetan \"abiazio\" terminoa erabiltzen da \"aeronautika\" hitzaren sinonimo gisa. Hala ere, aeronautikak bere barnean hartzen ditu airea baino arinagoak diren gasekin jarduten duen ibilgailuak \u2014hala nola baloi gidatuak\u2014 eta balistikan oinarritutako ibilgailuak ere; eta abiazioak, ordea, ez.\nZientzia aeronautikoaren atal garrantzitsu bat da aerodinamika: dinamikaren adar bat, airearen mugimendua eta horrek mugitzen diren objektuekin \u2014adibidez, hegazkin batekin\u2014 topo egitean duen portaera aztertzen dituena.\nHistoria.\nLehen ideiak.\nAntzinatik, hegan egiteko saiakera asko eraman dira aurrera aeronautikaren benetako ezagutzarik gabe. Horretarako hegalen antzeko tramankuluak eraiki eta dorre altuetatik salto eginez frogatzen ziren emaitzak. Ondorio modura elbarritu eta hildako ugari agertu ziren saiakera hauen inguruan.\nIkerlari jakintsuagoek ulermen arrazionalago baten bilaketan txorien hegaldia ikertu zuten. Adibide goiztiarrak Egiptoko testu zaharretan aurki daitezke.[Aipua faltan] Beranduago, zientzialari Islamikoak ere antzeko ikerketak egin zituzten. Aeronautika garaikidearen sortzaileek, Leonardo da Vinci-k errenazimenduan eta Cayley-k 1799. urtean, txorien hegaldiaren behaketaren bidez ekin zieten beren ikerketei.\nUste da antzinako Txinan gizakiak garraiatzeko ahalmena zuten kometak erabiltzen zituztela. Honela deskribatu zituen 1282. urtean Txinatar teknikak Marco Polo esploratzaileak. Txinatarrek ere aire beroko globoak, linternak eta hegal birakarizko jostailuak eraiki zituzten.\nRoger Bacon izan zen lehen Europarretako bat hegan egiteari buruzko argudio zientifikoak ematen eta airea baino arinagoak diren baloiak eta hego eragileak zituen ornitopteroak maneiatzeko funtsak deskribatu zituen.\nXV. mende bukaeran, Leonardo da Vinci-ren txorien heganaren azterketari bere lehen makina hegalarien diseinuek jarraitu zioten. Nahiz eta bere diseinuak arrazionalak ziren, hauen funtsa ez zen oso zientzia zehatza. Bere diseinu askok arazo ugari erakusten dituzte. Gutxienez, objektu batek aireari jartzen dion erresistentzia aireak objektuari ezartzen dionaren adinakoa dela ulertu zuen (Newton-ek ez zuen bere mozioaren hirugarren legea 1687. urterarte argitaratu). Bere ikerketek argi utzi zuten giza-indar hutsa ez zela gai hegaldi jarrai bat lortzeko eta bere gerorako diseinuak indar-iturri mekaniko bat hartzen zuten kontuta, hala nola, malguki bat. Italiarraren lana bere heriotzaren ondoren galdu egin zen eta ez zen bere berri izan George Cayley-k jarraipena eman zion arte.\nCayley eta aeronautika modernoaren sorrera.\nSir George Cayley (1773-1857) aeronautika modernoaren sortzaile kontsideratzen da. 1846-ean, \"hegazkinaren aita\" ezizenarekin egin zen ezaguna. Bera izan zen lan bat argitaratzen zuen lehen benetako aire-zientzia ikerlaria. Bertan, lehen aldiz, hegaldiaren atzean dauden indar eta funtsak barneratu ziren.\n1809. urtean \"On Aerial Navigation\" izeneko lanaren argitarapenari ekin zion, non arazoaren lehen adierazpen zientifikoa idatzi zuen. Bertan, arazoa gainazal bati emandako pisua aireak ezartzen zuen erresistentzia indarra erabiliz altxatzea zela adierazi zuen. Era berean, hegazkin batean eragiten duten lau indar bektoreak identifikatu zituen: bultzada, igoera, arrastea eta pisua eta egonkortasuna eta kontrola bereizi zituen bere diseinuetan.\nBerak garatu zuen hegazkin garaikideen diseinua, gainazal horizontal eta bertikalak dituen isats egonkortzaile batekin.\nCayley-k beso birakorreko proba-polipastoaren erabilera aurkeztu zuen hegaldien aerodinamika ikertzeko, eta gainazal kurbatuko hegalek, gainazal lauekoekin alderatuta, zituzten abantailak ezagutzeko erabili zituen. Metodo honen bidez, dihedralaren, errefortzu diagonalen eta arraste erredukzioaren garrantzia ikusi ziren eta ornitopteroen eta paraxuteen ulermen eta diseinuan lagundu zuen.\nBeste asmakizun garrantzitsu bat erradiodun gurpila izan zen, lur-hartze sistemarentzako gurpil sendo eta arin bat garatzeko asmoz diseinatu zuena.\nXIX. mendea.\nXIX. mendean zehar Cayley-ren ideiak findu, frogatu eta garatu ziren. Lan honetan ibili ziren ikerlarien artean, aipatzekoak dira Otto Lilienthal eta Horatio Phillips.\nAdarrak.\nAeronautika hiru adar nagusitan banatu daiteke: Abiazioa, Zientzia aeronautikoa eta Ingeniaritza aeronautikoa.\nAbiazioa.\nAbiazioa aeronautikaren praktika edo artea da. Historikoki abiazio terminoa airea baino astunagoak diren objektu hegalarientzat gordetzen zen, baina, gaur egun, baloi aerostatiko eta gidatuentzat ere hartzen ditu bere baitan.\nZientzia aeronautikoa.\nZientzia aeronautikoak abiazioaren eta aeronautikaren teoria praktikoa biltzen ditu, hauetan jarduteko modua, nabigazioa, aire-segurtasuna eta giza-faktoreak barne.\nHegazkin gidari izan nahi dutenek zientzia aeronautikoan titulu bat lortzeko ikasi ohi dute.\nIngeniaritza aeronautikoa.\nIngeniaritza aeronautikoak hegaz egiteko gai diren makinen diseinua eta fabrikazioa barneratzen ditu, nola ematen zaien ibiltzeko indarra, nola erabiltzen diren eta segurtasunez nola gidatzen diren barne.\nIngeniaritza aeronautikoaren atal nagusienetarikoa aerodinamika da, airean zehar ibiltzearen zientzia.\nEspazioan zeharreko hegaldien ugaritzearekin batera, gaur egun, aeronautika eta astronautika sarritan bateratu egiten dira ingenieritza aeroespaziala izenpean.\nAerodinamika.\nAerodinamikaren zientzia airearen mugimendua eta mugimenduan dauden objektuekin duen interakzioa aztertzen du, hala nola, hegazkinekin.\nAerodinamikaren ikerketa hiru atal nagusietan banatzen da:\n\"Fluxu konprimaezina,\" airea soilki objektuak saihesteko mugitzen denean gertatzen da, orokorrean soinuaren abiadura baino txikiagoa denean.\n\"Fluxu konprimagarria,\" airea konprimatzen den lekuetan talka-uhinak daudenean agertzen da, orokorrena soinuaren abiadura baino handiagoa denean.\n\"Fluxu transonikoa\" soinuaren abiadureraren inguruan gertatzen da, non aire fluxuaren abiadura puntu batean soinuaren abiaduraren azpikoa eta beste batean gainekoa izan daiteke.\nSuziriak.\nSuziria edozein misil, espazio-ontzi, hegazkin edo beste edozien ibilgailu da, zein bultzada motor-suziri batetik lortzen duen. Suziri guztietan, bultzada hau ibilgailuak erabileraren aurretik daraman erregaiarekin lortzen da. Suziri motoreak akzio-erreakzio printzipioarekin egiten dute lan. Erregaiaren erreketa beste norabidean zuzenduz motore hauek suziriei bultza egiten diete.\nSuzirien erabilera militarra eta dibertimendurako XIII. mendekoa da gutxienez, Txinan. XX. menderarte, ordea, ez ziren gertatu garrantzizko aurrerapenik arlo zientifiko, industrial edo interplanetarioan, non suziriak izan ziren Aro Espazialaren giltza teknologikoa eta gizakia ilargira iristea ahalbidetu zuten.\nSuzirien erabileren artean su artifizialak, armak, eserleku eiektagarriak, ibilgailu jaurtigarriak satelite artifizialentzat eta ibilgailu espazialak daude batik bat. Abiadura txikientzat eraginkorra ez den arren, oso arinak eta indartsuak dira, azelerazio oso altuak eta abiadura oso handiak lortzeko ahalmenarekin, zentzuzko eraginkortasun bat mantentzen dutelarik.\nSuziri kimikoak dira suziri mota arruntenak eta, orokorrean, suzirientzko erregaia erabiliz sortzen dute bultzada. Suziri kimikoek erraz askatu daitekeen energia kantitate handiak biltzeko gaitasuna dute, arriskutsua izan daitekena. Hala ere, diseinu, proba, eraikuntza eta erabilera zainduek arrisku hauek murrizten dituzte."}
{"id": "49015", "revid": "219", "url": "https://eu.wikipedia.org/wiki?curid=49015", "title": "Manuel Fraga Iribarne", "text": ""}
{"id": "49018", "revid": "880", "url": "https://eu.wikipedia.org/wiki?curid=49018", "title": "Hegoaldeko Yemen", "text": ""}
{"id": "49019", "revid": "512", "url": "https://eu.wikipedia.org/wiki?curid=49019", "title": "Viveiro", "text": "Viveiro Galiziako kostaldeko udalerria da, Lugoko probintziaren ipar-mendebaldean dagoena eta bertako hirugarren herririk populatuena dena, Lugo hiriburua eta Monforte de Lemos ostean. Halaber, A Mari\u00f1a Occidental eskualdeko herri nagusia da.\n2004an 15.379 biztanle zituen eta 16.211 2010ean. 12 parrokiatan banatuta dago.\nGeografia.\nIzen bereko itsasadarrean kokatuta dago. Udalerri mugakideak mendebaldean O Vicedo, ekialdean Xove, hegoaldean Ourol eta iparraldean Kantauri Itsasoa.\nOndarea.\nSanta Mar\u00eda do Campo eliza erromanikoa eta San Francisco gotikoa aipatzekoak dira. Halaber, herriko harresietan zeuden lau ate mantentzen dira gaur egun ere: Porta Maior, Porta de Carlos V, Porta do Valado eta Porta da Vila."}
{"id": "49020", "revid": "119347", "url": "https://eu.wikipedia.org/wiki?curid=49020", "title": "Sarria (Lugo)", "text": "Sarria Galiziako barnealdeko udalerria da, Lugoko probintziaren hegoaldean dagoena eta bertako bosgarren herririk populatuena dena. Halaber, izen bera duen eskualdeko herri nagusia da. Frantziar Done Jakue bidea herri honetatik igarotzen da.\n2004an 13.142 biztanle zituen."}
{"id": "49021", "revid": "98220", "url": "https://eu.wikipedia.org/wiki?curid=49021", "title": "Foz", "text": "Foz Galiziako kostaldeko udalerria da, Lugoko probintziaren iparraldean dagoena eta bertako seigarren herririk populatuena dena. Halaber, A Mari\u00f1a Central eskualdeko herri nagusia da.\n2004an 9.619 biztanle zituen."}
{"id": "49022", "revid": "119347", "url": "https://eu.wikipedia.org/wiki?curid=49022", "title": "Tiraka", "text": "Tiraka Eusko Jaurlaritzan lan egiten duten hainbat euskaltzaleren ekimenez sortutako elkartea da, euskararen erabilera bultzatzeko Administrazioan. Bere kideek aldarrikatzen dute prest direla euren lana euskaraz egiteko oso-osorik. Ondorioz, Administrazioari eskatzen diote konpromiso tinko bat euskara lan tresna bihurtzeko.\nNahiz eta urte batzuetan aritu aipatutako helburuaren alde, 2007an inskribatu da ofizialki Euskal Autonomia Erkidegoko Elkarteen Erregistroan. Bere egoitza soziala Lakuan (Gasteiz) dago."}
{"id": "49023", "revid": "25421", "url": "https://eu.wikipedia.org/wiki?curid=49023", "title": "Sarria (argipena)", "text": "Sarria edo Sarri\u00e0 hainbat lekuren izena da:"}
{"id": "49029", "revid": "98220", "url": "https://eu.wikipedia.org/wiki?curid=49029", "title": "Burela", "text": "Burela Galiziako udalerria da, Lugoko probintziaren iparraldean eta kostaldean dagoena eta bertako bederatzigarren herririk populatuena dena. Halaber, A Mari\u00f1a Central eskualdeko bigarren herri nagusia da.\n2004an 8.348 biztanle zituen."}
{"id": "49030", "revid": "98220", "url": "https://eu.wikipedia.org/wiki?curid=49030", "title": "Chantada", "text": "Chantada Galiziako barnealdeko udalerria da, Lugoko probintziaren hego-mendebaldean dagoena eta bertako zazpigarren herririk populatuena dena. Halaber, izen bera duen eskualdeko herri nagusia da.\n2004an 9.463 biztanle zituen."}
{"id": "49031", "revid": "119550", "url": "https://eu.wikipedia.org/wiki?curid=49031", "title": "Ribadeo", "text": "Ribadeo Galiziako kostaldeko udalerri mugakidea da, Lugoko probintziaren ipar-ekialdearen muturrean dagoena eta bertako zortzigarren herririk populatuena dena. Halaber, A Mari\u00f1a Oriental eskualdeko herri nagusia da.\n2004an 9.270 biztanle zituen.\nEo ibaia muga naturala da bestaldean dagoen Castropol herriarekin (Asturias).\nGeografia.\nA Mari\u00f1a Oriental eskualdean dago, Lugotik 103 kilometrora. Udalerria Kantauriko Autobiak (A-8), N-634 (Done Jakue), N-640 (Castropol-Villagarc\u00eda de Arosa) eta N-642 (Ribadeo-Vegadeo) zeharkatzen dute, baita parrokien arteko komunikazioa ahalbidetzen duten tokiko errepideek ere.\nRibadeo udalerriak gutxi gorabehera 10x10 km-ko karratu baten forma du. Iparraldean Kantauri itsasoa du, ekialdean Ribadeo itsasadarra (beste aldean Castropol dago, Asturiasen), mendebaldean Barreiros udalerria eta hegoaldean Trabada, eta beste hirigune bat ere badu, Rinlo, beste herrixka batzuez gain. Herriko hiriburua Ribadeo herria da.\nUdalerriaren erliebea Kantauriko kostaldeak definitzen du. Bertan, Katedralen hondartza, Eoren itsasadarra, Eo ibaia (Vegadeorekiko muga) eta barneko mendiak nabarmentzen dira. Garaiera 568 metrotik (Monte do Mondigo) itsas mailara bitartekoa da. Herria itsasoaren mailatik 25 metrora dago.\nDemografia.\nParrokiako hiri-populazioa 6.900 biztanletik gorakoa da; hala ere, hiri-aglomerazioak inguruko parrokietako herrixkak eta auzoak hartzen ditu, eta 8.000 biztanlera iristen da. Ribadeo, Santa Maria parrokiak (erdialdean), 6.922 biztanle zituen 2021ean (INE).\nDatu horiek guztiak desfasatuta daude, Ribadeko populazioa urtarokoa baita; izan ere, badakigu, gaur egun, erroldak 10.000 biztanle baino gehiago baditu ere, 13 000 biztanle baino gehiago bizi direla, eta kopuru hori bikoiztu egin da udan, 25.000 biztanle izatera irits baitaiteke.\nLugoko probintzian azken urteotan errolda handitu duten lau udalerrietako bat da Ribadeo. Kasu horretan, 2000 eta 2010 bitartean 860 biztanle erroldatu zituen (%9,3ko igoera), eta Burela eta hiriburuaren ondoren gehien hazi zen probintziako hirugarrena izan zen.\nEkonomia.\nUdalerriko sektore ekonomiko nagusiak merkataritza eta ostalaritza dira. Zerbitzuen sektorea da, oro har, jarduera nagusia, eta azken urteetan hazten ari da. Azken urteotan, eraikuntzak ere garrantzi handia izan du biztanleen ekonomian, eta bigarren etxebizitza erosteko eskaera handia izan du, ingurunearen edertasunagatik, lasaitasunagatik eta bizi-kalitateagatik.\nHorrek, kokapen geografiko pribilegiatuarekin batera, Ribadeo eremu astur-galaiko zabal baten merkataritza-gune bihurtzen du, eta 60 000 biztanletik gorako zuzeneko merkatua du, besteak beste, Tapia de Casariego, Foz eta abar. Gaur egun, merkataritza-gune ireki bat eta hainbat merkataritza-gune ditu herriak, amaituta eta proiektuan. Merkataritza-egitura oso garrantzitsua da probintzian; izan ere, eskualde bateko hiri batekoa baino berezkoagoa da, Asturias eta Galizia inguruko udalerrietan duen eragina ikusita.\nArrantza-portu bat eta merkataritza-portu bat ditu (handitzen ari da), Ferrol eta Gij\u00f3nen arteko portu garrantzitsu bakarra, eta merkantzia-bolumena handitzen ari da urtetik urtera.\nSektore turistikoari dagokionez, Ribadeok azken hamarkadetan handitu egin du bere eskaintza, kalitatezko turismoari begira, eta inbertsio handiak egiten ditu udalerrian, nahiz eta uda sasoiari oso lotua egon."}
{"id": "49032", "revid": "98220", "url": "https://eu.wikipedia.org/wiki?curid=49032", "title": "Mondo\u00f1edo", "text": "Mondo\u00f1edo Galiziako barnealdeko udalerria da, Lugoko probintziaren ipar-ekialdean dagoena eta A Mari\u00f1a Central eskualdeko hirugarren herri nagusia dena.\n2004an 4.904 biztanle zituen."}
{"id": "49033", "revid": "56334", "url": "https://eu.wikipedia.org/wiki?curid=49033", "title": "Terra Ch\u00e1", "text": "Terra Ch\u00e1 Galiziako barrualdeko eskualdea da, Lugoko probintziaren ipar-mendebaldean dagoena.\nVilalba du udalerri nagusia."}
{"id": "49034", "revid": "56334", "url": "https://eu.wikipedia.org/wiki?curid=49034", "title": "Chantadako eskualdea", "text": "Chantadako eskualdea Galiziako barrualdean dago, Lugoko probintziaren hego-mendebaldean.\nChantada bera du udalerri nagusia."}
{"id": "49035", "revid": "56334", "url": "https://eu.wikipedia.org/wiki?curid=49035", "title": "Sarriako eskualdea", "text": "Sarriako eskualdea Galiziako barrualdean dago, Lugoko probintziaren hegoaldean kokatuta.\nO Incio, L\u00e1ncara, Paradela, O P\u00e1ramo, Samos, Sarria eta Triacastela udalerriek osatzen dute, Sarria bera hiriburua izanik."}
{"id": "49036", "revid": "1545", "url": "https://eu.wikipedia.org/wiki?curid=49036", "title": "Elsa Pataky", "text": "Elsa Pataky, benetako izenez Elsa Lafuente Medianu, (Madril, Espainia, 1976ko uztailaren 18a - ) aktore espainiarra da, erdi errumaniar jatorrikoa.\n\"Al salir de clase\" (1997-2002) Raquel Alonso pertsonaia antzezteagatik ospetsu bilakatu zen. Bere ibilbidean zehar Estatu Batuetako, Espainiako, Frantziako, Italiako eta Erresuma Batuko ekoizpenetan lan egin du, tartean \"Ninette\" (2005) edota \"The Fast and the Furious\" (2011-2017) saileko filmetan."}
{"id": "49037", "revid": "56334", "url": "https://eu.wikipedia.org/wiki?curid=49037", "title": "Lugoko eskualdea", "text": "Lugoko eskualdea Galiziako barrualdean dago, Lugoko probintziaren hego-mendebaldean.\nLugo hiria bera du udalerri nagusia."}
{"id": "49038", "revid": "219", "url": "https://eu.wikipedia.org/wiki?curid=49038", "title": "Terra de Lemos", "text": "Terra de Lemos Galiziako barrualdeko eskualdea da, Lugoko probintziaren hegoaldean dagoena. 6 udalerrik osatuta dago, Monforte de Lemos izanda handiena eta eskualdeko hiriburua."}
{"id": "49039", "revid": "512", "url": "https://eu.wikipedia.org/wiki?curid=49039", "title": "Ancares", "text": "Ancares () Galiziako barrualdean dagoen eskualde mugakidea da, Lugoko probintziaren hego-ekialdean.\nBecerre\u00e1 da udalerririk populatuena (3.532 biztanle 2002an). 10.951 biztanle zituen guztira 2014an.\nMugakideak.\nMugakide ditu ekialdean Narcea (Asturias) eta Bierzo (Leon) eskualdeak, eta hegoaldean Quiroga, mendebaldean Sarria eta iparraldean A Fonsagrada eta Lugo eskualde lugotarrak.\nInguru naturala.\nSerra dos Ancaresko mendilerroa eskualde honetan dago, tartean. Navia ibaia hor jaiotzen da, Pedrafita do Cebreiro herrian."}
{"id": "49040", "revid": "512", "url": "https://eu.wikipedia.org/wiki?curid=49040", "title": "A Fonsagrada eskualdea", "text": "A Fonsagrada Galiziako barrualdean dagoen eskualde mugakidea da, Lugoko probintziaren ekialdean kokatutakoa, Asturiasen ondoan.\nA Fonsagrada bera da udalerri nagusia, eta Baleira eta Negueira de Mu\u00f1izek osatzen dute. 5.316 biztanle zituen 2016an, populazio txikiena duen Lugoko eskualdea delarik.\nGeografia.\nIparraldean A Mari\u00f1a Oriental, mendebaldean Meira eta Lugo, hegoaldean Os Ancares eta ekialdean Eo-Navia eta Narcea (Asturias) eskualde mugakideak ditu."}
{"id": "49041", "revid": "56334", "url": "https://eu.wikipedia.org/wiki?curid=49041", "title": "A Ulloa", "text": "A Ulloa Galiziako barrualdean eta erdialdean dagoen eskualdea da, Lugoko probintziaren hego-mendebaldean kokatutakoa.\nMonterroso da udalerri nagusia."}
{"id": "49042", "revid": "56334", "url": "https://eu.wikipedia.org/wiki?curid=49042", "title": "Meirako eskualdea", "text": "Meirako eskualdea Galiziako barrualdean dagoen eskualdea da, Lugoko probintziaren ipar-ekialdean kokatutakoa.\nUdalerriak.\nPol da udalerri nagusia eta honekin batera Meira, Ribeira de Piqu\u00edn eta Riotorto daude."}
{"id": "49043", "revid": "56334", "url": "https://eu.wikipedia.org/wiki?curid=49043", "title": "Quirogako eskualdea", "text": "Quirogako eskualdea Galiziako barrualdean dagoen eskualdea da, Lugoko probintziaren hego-ekialdean kokatutakoa.\nQuiroga bera da udalerri nagusia.\nUdalerriak.\nEskualdea honako udalerriek osatzen dute:"}
{"id": "49044", "revid": "105290", "url": "https://eu.wikipedia.org/wiki?curid=49044", "title": "Arroz-tarta", "text": "Arroz-tarta (Euskal Herrian) gehienbat arroz gabe egiten den tartari deritzogu. Beste zonalde batzuetan arrozarekin egiten da. Bere osagaiak: esnea, arrautzak, irina, azukrea eta gurina dira.\nArroz-tarta Euskadin.\nPrestaketa.\nErrezeta honek ez du behar oinarri-orerik."}
{"id": "49046", "revid": "56334", "url": "https://eu.wikipedia.org/wiki?curid=49046", "title": "O Saln\u00e9s", "text": "O Saln\u00e9s Galiziako kostaldean dagoen eskualdea da, Pontevedrako probintziaren ipar-mendebaldean dagoena.\nVilagarcia de Arousa du udalerririk handiena, eta beste herrien artean Cambados ere badugu.\nAlbari\u00f1o.\nEskualde hau albari\u00f1o ardoaren ekoizle nagusietakoa da."}
{"id": "49048", "revid": "336", "url": "https://eu.wikipedia.org/wiki?curid=49048", "title": "Hego Yemen", "text": "Hego Yemen, izen ofiziala Yemengo Herri Errepublika Demokratikoa, 1967tik 1990era egungo Yemenen hegoaldean izandako estatu marxista izan zen.\n1972an eta 1979an Ipar Yemenekin gerrak izan zituen arren, 1981ean bi herrialdeek Estatu bakar baterako Konstituzio baterako proiektua adostu zuten. Akordioa 1990eko maiatzaren 22an egikaritu zen, bi estatuek bat egin eta Yemengo Errepublika sortu zutenean.\nHego Yemen lehenengo estatu sozialista arabiarra izan zen.\nHego Yemengo hiriburua Aden zen, gaurko Yemengo hiri garrantzitsuenetariko bat."}
{"id": "49050", "revid": "119347", "url": "https://eu.wikipedia.org/wiki?curid=49050", "title": "Tautotoponimo", "text": "Tautotoponimo (grezieratik: \"tauto\" \"berdin\", \"topos\" \"leku\" eta \"nomos\" \"izen\") leku bati izena emateko erabiltzen den toponimo pleonastikoa da, tokiaren izendapen geografikoa beste hizkuntza batean errepikatzen duena. Horregatik, tautotoponimoak leku jakin baten kolonizazioaren erakusgarri izaten dira.\nGure inguruko tautotoponimoen adibiderik klasikoena erdarazko \"Val d'Aran\" litzateke (gaztelaniaz \"Valle de Aran\"), \"Aran\" euskarazko \"haran\" hitzetik datorrelarik. Euskaldun batek errepikapenaren absurdoa argi ikusten du: \"Arango harana\".\nXabier Kintanaren ustez Atapuerca ere tautotoponimoa izan daiteke (\"ate-puerta\"). Hori euskaldunon antzinako mendebalderako hedaduraren erakusgarria litzateke."}
{"id": "49051", "revid": "2241", "url": "https://eu.wikipedia.org/wiki?curid=49051", "title": "Albelda (argipena)", "text": "Albelda leku ezberdinen izena izan daiteke:\nEta ondoko pertsonen abizena:"}
{"id": "49052", "revid": "1659", "url": "https://eu.wikipedia.org/wiki?curid=49052", "title": "Giorgio Vasari", "text": "Giorgio Vasari (Arezzo, Italia, 1511ko uztailaren 30a - Florentzia, 1574ko ekainaren 27a) italiar artista eta arkitektoa izan zen. Bere lan artistikoaz haratago, ezaguna da idazle gisa, artearen historia diziplinaren abiapuntu gisa kontsideratua zegoen \"Arkitekto, eskultore eta margolari bikainen bizitza\" lanagatik.\nBiografia.\nArezzon jaioa uztailaren 30ean, Antonio Vasari eta Maddalena Tacci semea izan zen. 13 urterekin, jada Arezzon Guillaume de Marcillat pintore frantsesaren tailerrean egon eta gero, Florentziara joan zen Cortona Kardinalarekin. Bertan Andrea del Sartoren tailerra eta Baccio Bandinelli marrazketa akademia bisitatu zituen maiz. Azken honetan Francesco Salviati ezagutu zuen.\n1527an Arezzora itzuli zen Medicitarrak Florentziatik bota eta gero. Bertan Giovanni Battista Rosso Fiorentino ezagutu zuen, Erromako sakeotik ihes egin zuen artista. Lorenzo Gamurriniren enkarguz \"Berpizkunde\" bat margotu zuen Rossoren marrazki bat jarraituz, gaur egun kontserbatzen ez dena. Bi urte geroago bueltatu zen Florentziara Raffaello da Bresciaren tailerrean lan egiteko. Era berean Vittore Ghibertirekin urregintza ikasiko du momentu horretan, baina urte berean Pisa bisitatu eta gero urregintzaren bidea alde batera utzi eta margogintza lanari ekin zion. 1530ean Modena eta Bolonia bisitatu zituen eta bertan Karlos V.aren oroitzapenerako egiten ari den garaipen arkuan lan egin zuen. 1531. urte amaieran Erromara bidaiatu zuen Hipolito Medici kardinalarentzako lan egitera. Bertan Salviatirekin topatu zen berriro eta Ocativiano Medici dukearentzarako lan egin zuen pintore eta arkitekto gisa.\n1532ko azaroan Florentziara bueltatu zen, eta hura izango zen bere bizilekua 1536ra arte, San Lukasen Konpainian sartzen den urtea, hain zuzen. 1534an Citta de Catellora joan zen lan egitera, Vitelli jauregiaren dekorazioa egiteko Cristoforo Gherardi (Doceno) pintorearen laguntzarekin batera. Urte berean \"Alejandro de Medici\"ren erretratua margotu zuela uste da. 1536. urtean Carlos Vak eta bere alaba Margaritak Florentzian egin zuten garaipen-sarreran parte hartuko du Vasarik. 1537an Giovanni Pollio Lappolli (Pollastra) kanonigoak Vasari gonbidatu zuen Camaldoli ermitara, non hainbat erretaula eta fresko burutu zituen. Urte amaieran Arezzo eta Florentziara bueltatu zen baina azkenik Erromara joan zen. 1538an Natibitate bat margotu zuen Camaldoli ermitan. Bitartean, 1539. urtean Bolonian San Michele in Bosco elizako jangelako erretaula eta freskoak egin zituen. Hau bukatu eta gero Camaldolira itzuli zen eta erretaula handi baten lanari ekin zion, non \"Desposizio\" eta \"lau Santuen\" errepresentazioak kokatu zituen. Era berrean \"Sortzez Garbiaren alegoria\" bat margotu zuen, Florentziako Apostolu Santua elizarako Blindo Altovitik enkargatua.\nHainbat lan bidaia egin eta gero 1541an Modena, Parma eta Mantuara joan zen, urte horretako abenduan Veneziara helduz. Bertan Talanta komedia errepresentaziorako aparatu eszenikoa egin zuen eta Giovanni Corneren jauregiko sabaia apaindu. Urte hauetan erlazio handia izan zuen Miguel Angelekin. Momentu horretan Arezzora bueltatuko da denbora gutxi batez bere etxeko apainketei ekiteko. 1544ko urtean Bindo Altovitirentzako Venus bat margotu zuen Miguel Angelen marrazki bat abiapuntu izanda. Urte amaieran Napolira joan zen, urte bat bertan pasatuz. Bere egonaldi horretan Monte Oliveto monastegiko jangelako dekorazioa enkargatu zioten,\u00a0baita \"Birjinaren aurkezpena tenpluan\" ere.\u00a0Jada 1546. urtean Erromara itzuli zen hainbat lan egitera, horien artean \"Arkitekto, eskultore eta margolari bikainen bizitza\" idazlana hasiz. Urte amaieran Florentziara bueltatu zen eta \"Azken Afari\" bat egin zuen Delle Murate monastegirako. Urte bat geroago, 1547an, Rimini eta Ravennara joan zen taula batzuk ekoiztera baina hau bukatzean Arezzora bueltatu zen bere etxeko dekorazioarekin jarraitu ahal izateko. 1548ko udan bere etxeko Gela Nagusiaren sabaia margotu zuen eta Urbino hirira bidaiatu zuen. Bolonian egon eta gero, hurrengo urtean, bere sorterrira itzuli zen, non \"Ester eta Asueroren ezkontzak\" izeneko taula egin zuen, Santa Flora eta Lucila Abadiako jangelarako. 1549an Niccolosa Baccirekin ezkondu zen, Arezzoko noble bihurtuz. 1550ean Florentzian aurkeztu zuen \"Arkitekto, eskultore eta margolari bikainen bizitza\" liburuaren lehenengo edizioa Lorenzo Torrentinoren argitalpenarekin. Urte berean Julio III.a Aita Santuarentzat lan egitera joan zen Erromara, Bartolomeo Ammanntirekin batera San Pietro in Montorio elizako Antonio del Monteren kaperaren dekorazioa egiteko.\nUrte bat geroago Villa Giuliako Loggia della Vigna-n egingo ziren freskoen kartoiak landu zituen eta 1554. urtean, Arezzon, Duomoko koroa proiektatuko du. Era berean Florentzian eta Cortonan Santa Maria Nuova eliza eraikitzen hasi zen. Tassanik eginiko Frantziara joateko eskaera ezeztatu eta gero, urte bereko abenduan Florentziara bizitzera joan zen bere familia osoarekin Cosimo I.a Medicitarraren gonbidatu gisa. Jada 1555ean Cosimo I.a Medicitarrak Palazzo Vecchioko zaharberriketa eta dekorazioa bere eskuetan utzi zituen, eraikina erret erresidentzia bihurtu nahian. Pinturak egiteko Gherardiren laguntza izan zuen, baita Jan van der Straet (Stradano), Marco Faenza (Grotesko dekorazioan espezialista), Prospero Fontana, Jacopo Zucchi, Giovan Battista Naldini eta Francesco Morandiniren (Poppi) laguntza ere. Vicenzo Borghini izan zen programa ikonografikoaren sortzailea, gerora Vasarirekin adiskidetasun handia izango zuena. 1556 \u2013 1559. urte bitartean Docenoren laguntzarekin, Vasarik \u201cElementuen gelak\u201d egiten hasi zen, non Dukearen handitasuna goraipatzen saiatuko baita. Aldi berean Medicitarren etxearen dekorazioa hasiko du.\n1560ean Erromara jo zuen, Uffizzitarren Jauregiko antolakuntza tekniko eta ekonomikoaren arduradun gisa (obra hau ez zuen inoiz amaituko). Urte bat geroago Cosimo I.a Medicitar dukeak, Borgo Santa Croceko etxea oparitzen dio, non Vasarik jada 1557tik bizi zen, eta honen dekorazioa lantzen hasi zen. Palazzo Vecchioko \"Eleonoraren gelak\" apaindu zituen fresko teknika erabiliz, Stradanoren laguntzarekin. 1562an Leon X.a Aita Santuaren gelak apaindu zituen eta ondorengo urtean Arezzoko ermitako erretaula margotu zuen, berriro ere Stradanoren laguntzarekin. Era berean Palazzo Vecchioko Bostehunen Aretoko ganga margotzen hasi zen, hau izanez bere obrarik handiena. 1563an, beste artista batzuekin batera, \u201cMarrazki Akademia\u201d edo \u201cAccademia delle Arti del Disegno\u201d\u00a0sortu zuen, Cosimo I.a Medicitarraren babesarekin eta Michelangelo instituzio buru gisa. Ondorengo urtean Bostehunen Aretoko pintura amaitu zuen eta geroago Galeria Vasarianoa enkargatuko zaio.\n1566. urtea emango du Italiatik bidaiatzen, Arkitekto, eskultore eta margolari bikainen bizitza liburuarekin jarraitzeko. Perugian San Pedroko jangela margotu zuen urte berean. 1567an Piamonten eta Arezzon margotu zuen Erregeen Adorazio bat Boscomarengotzat. Momentu horretan amaitzen da Pisako Jaunen Jauregia, bere proiektua jarraituz eginikoa. Aldi berean honen alboan kokatutako San Petri basilikan lan egin zuen. 1568an, Florentzian Giuntiren tipoko Bizitzen bigarren edizioa atera zen. Bostehunen Aretoko hormen karratuak margotzen hasi zen, bertan Florentziaren historiako aldi ospetsuenak eta gorenenak irudikatuz. Berarekin batera Stradano, Nadini eta Zucchik egin zuten lan. Pio V.aren enkarguz, Bosco Marengon Santa Crocerako taulak margotu zituen Poppirekin batera 1569. urtean.\n1570. urtean Francesco I.aren \u201cStudiolo\u201dan \"Perseo eta Andromedaren\" irudikapenean lan egin zuen eta irailaren 15ean Zucchirekin batera joan zen Erromara Pio V.a Aita Santuaren deiari erantzunez. Hurrengo 8 hilabeteetan bertan egon ziren Vatikanoko hiru kapera margotzen: \"San Miguel\", \"San Pedro Martiria\" eta \"San Esteban\". Era berean Erret Gelako dekorazioarekin hasi zen, baina Aita Santuaren heriotzarekin Florentziara itzuli zen. 1572. urte amaieran Palazzo Vecchioko \"Bostehun Aretoko\" dekorazioa amaitu zuen. Aldi berean Brunelleschik enkargatu zion Santa Maria del Fioreren kupulako apainketa, zeinetan \"Azken Epaiketa\" margotu baitzuen. Urte horretako azaroan Gregorio XIII.a Aita Santuak deitu zuen Vatikanoko \"Erret Gelaren\" dekorazioarekin jarrai zezan. Bertan Sabatini, Jacopo Coppi eta Dionigi Calvert pintoreak lan egin zuten Vasarirekin batera. Jada 1573an Erroman Florentziako Duomoko kupulan egingo diren freskoen marrazkiak egiten hasi zen. Era berean, \"Erret Galeriarekin\" jarraitu zuen eta Vatikanoko \"Kapera Paolinako\" freskoak proiektatzen hasi zen. Apirilean Florentziara bueltatu zen, Francesco I.aren \u201cStudiolo\u201da inauguratuz.\nGiorgio Vasari Florentzian hil zen 1574ko ekainaren 27an, Santa Maria del Fioreko kupularen dekorazioa amaitu gabe utziz (1579. urtean bukatuko zuen Federico Zuccarik).\nObra artistikoa.\nArkitektura.\nNahiz eta Vasariren obra arkitektoniko garrantzitsuena Palazzo Vecchioko zaharberrikuntza eta Korridore Vasarianoa izan, beste hainbat arkitektura lan egin zituen. Modena eta Bolonian Karlos V.aren oroitzapenerako garaipen arku baten lanean parte hartu zuen 1530. urtean. Urte bat geroago Octaviano de Medici dukearentzako lan egin zuen margolari eta arkitekto gisa. 1536an Karlos V.ak eta bere alaba Margaritak Florentzian proiektatutako garaipen-sarreran parte hartu zuen era berean.\nArezzon Duomoko koroaren proiektua egin zuen 1550ean eta Florentzia eta Cortonan Santa Maria Nuova eliza eraikitzen hasi zen. Bost urte geroago Palazzo Vecchioko zaharberriketa eta dekorazioarekin hasi zen, lehen aipatu den moduan, bere lan arkitektoniko garrantzitsuena bihurtuz (gogoan izan behar dugu 1563. urtean Korridore Vasarianoa eraikiko zuela).\n1567. urtean Pisako \"Jaunen Jauregia\" bukatu zen, Vasariren proiektua jarraituz eginikoa. Urte berean lan egin zuen honen alboan kokatzen den \"San Pedro\" elizan.\nPintura.\nGiorgio Vasariren ibilbide profesionalean nagusitzen den aktibitatea margogintza izan zen. Denetarik burutu zuen bere bizitzan: erretaulak, margolanak, freskoak, kartoiak, \u2026\nEzagutzen den lehenengo lana \"Berpizkunde\" bat da, 1528an eginikoa Lorenzo Gamurrini-ren enkarguz eta Rosso Fiorentinoren marrazki bat jarraituz (lan hau ez da gaur egun kontserbatzen). 1534an Citta de Castellon Vitelli jauregia dekoratu zuen Cristoforo Gherardi (Doceno) pintorearen laguntzarekin. Urte berean \"Alejandro de Mediciren erretratua\" egin zuela uste da. Camaldoli ermitan erretabloak eta freskoak landu zituen 1537. urtean. 1544ean Bindo Altovitirentzako \"Venus\" bat margotu zuen Michelangeloren marrazki bat abiapuntuz erabiliz. Urte bat geroago Napoliko Monte Oliveto monastegiko jangelako dekorazioa jorratu zuen, baita \"Birjinaren aurkezpena tenpluan\" koadroa ere.\nBere Arezzoko etxeko dekorazioa lantzen hainbat urte igaro zituen, baina, arkitekturan bezala, bere pintura lanik garrantzitsuenak Palazzo Vecchion egin zituen (\"Eleonoraren gelak\", \"Bostehunen Aretoa, Francesco I.aren Studioloa, \u2026\"). Era berean Vatikanon lan egin zuen hainbat fresko egiten, baita Florentziako Santa Maria del Fioreko kupularen apainketak egiten ere, Filippo Brunelleschik enkargatuta (kontuan izan behar dugu azken hau Vasariren heriotza zela eta ez zuela bukatuko)."}
{"id": "49053", "revid": "71145", "url": "https://eu.wikipedia.org/wiki?curid=49053", "title": "Markiz", "text": "Markiz (ofizialki \"Markinez\") Arabako Bernedo udalerriaren erdialdean dagoen eta bertako hirugarren populatuena den herria da.\nInguru naturala.\nBelabia mendira (973 m) igotzeko ohiko abiapuntua dugu herria, gutxi gorabehera ordu bateko ibilaldia da. Molino ibaiak herria bitan banatzen du.\nHistoria.\nXI. mendean Markiz zatiturik agertzen da idatzita, \"Marquina de Yuso\" (Behekoa) eta \"Marquina de Suso\" (Goikoa) alegia, eta bi mende geroago batuta erregistratuta dago. XIV. mendean Aiarako Jaurerriak erosi zuen, eta ondorengo gizaldietan leinuen arteko salerosketaren xedea izan zen. Horren lekuko dira gaur egun arte zutik gelditu diren etxe armarridunak.\n1961 arte herri honek berezko udalerria osatu zuen. 1961-1976 tartean Arluzea-Markiz delakoa sortu zuen, udalerri-burua zela, Arluzearekin bat eginda; azken urte horretan Bernedo barruan izatera pasatu zen behin betiko.\nOndarea.\nGaztelua.\nHaitz baten gainean zegoen nafar gaztelu bat, defentsa funtzioak betez, gaur egun ia erabat hondatuta dago eta aztarna batzuk besterik ez da gelditzen. Ikertzaileen artean Jose Miguel Barandiaran egon zen. Markiz udalerrian egon arren, historian Arluzea izenez agertzen denarekin identifikatu da (XII-XIII. mendeetan aipatua).\nKobak.\nHerrian bederatzi kobazulo daude, gizakiak egindakoak eta eremutar jatorrikoak direnak, multzo osoak \"Larreako kobak\" izena hartzen du eta Askanako haitzean eginda daude.. Koba garrantzitsuena, Markizeko elizaren atzean dagoen Santa Leokadiakoa da. Barruen zaldizko emakume bat izan daitekeen eta zutik dagoen gizonezko baten erliebe bat dago. \nElizak.\nSanta Eulalia parrokia-eliza herriaren goialdean dago, Askana haitzaren azpian \u2014zeinetan hainbat hilobi antropomorfiko dauden\u2014, eta XVI. mendekoa da. horrez gain, Beolarrako baseliza eta erromanikoa den San Joanena Markizko ingurunean ditugu.\nErdi Aroko hilobiak harkaitzean zulatuak.\nSan Joan baselizaren atzean dagoen harkaitzean, goiko partean eta Goi Erdi Aroan egindako hilobi antropomorfoak daude, nekropoli bat osatuz. \nJaiak eta tradizioak.\nHerriko festak uztailaren lehen asteburuan ospatzen dira, Igokundearen Andra Mariren omenez, eta beste tradizio batzuen artean \"Zaldiaren Eguna\" (txandaka Arluzea, Okina, Lagran eta Done Bikendi Haranarekin antolatzen dena) eta Corpus Christiren prozesioa ditugu aipagarri.\nGarraio.\nEskualdeko Garraioa sareak linea bat ditu herrian:"}
{"id": "49058", "revid": "336", "url": "https://eu.wikipedia.org/wiki?curid=49058", "title": "EIZIE", "text": ""}
{"id": "49060", "revid": "336", "url": "https://eu.wikipedia.org/wiki?curid=49060", "title": "Txadeko banaketa administratiboa", "text": ""}
{"id": "49061", "revid": "105290", "url": "https://eu.wikipedia.org/wiki?curid=49061", "title": "Chari-Baguirmi", "text": "Chari-Baguirmi Txaden 22 eskualdetako bat da. Bere hiriburua Massenya da. Hiru departamentutan banatuta dago:"}
{"id": "49064", "revid": "105290", "url": "https://eu.wikipedia.org/wiki?curid=49064", "title": "Batha", "text": "Batha Txaden 22 eskualdetako bat da. Bere hiriburua Ati da. Hiru departamentutan banatuta dago:\nEskualdeak 288.074 biztanle zituen 1993an, horietatik 244.010 sedentario eta 44.064 nomada."}
{"id": "49065", "revid": "119347", "url": "https://eu.wikipedia.org/wiki?curid=49065", "title": "Erromaniera", "text": "Erromaniera erromani edo ijitoen jatorrizko hizkuntza da. Indoeuropar hizkuntza da, antzinako Indiako ipar-mendebaldean eta Pakistango erdialdean sortua. Hainbat dialekto ditu (oraintxe, ingeles Wikipedian, 53 ageri dira).\nEuskal Herriko ijito euskaldunen artean, erromintxel izeneko hizkera sortu zen, euskararen eta erromanieraren arteko nahastura, gehienbat euskararen ezaugarriak dituena. Beraz, dialektoa izatekotan, ez litzateke erromanieraren dialektoa, euskararena baizik. Zehazki esanda, hala ere, ez hizkuntza, ez dialektoa: \"pagadolektoa\" da, hizkuntza nahastura. Oraindik baditu hiztunen batzuk.\nErromaniera hiztunen banaketa geografikoa.\nOndorengo taula honetan jasota dago erromanieradunek Europan duten banaketa. Azken zutabean ageri da estatu bakoitzeko ijito guztien artean erromanieradunen ehunekoa zenbat den."}
{"id": "49066", "revid": "336", "url": "https://eu.wikipedia.org/wiki?curid=49066", "title": "Frantziar Inperio Koloniala", "text": "Frantziar Inperio Koloniala bi garaitan banatzen da, Frantziako Iraultza eta Napoleonen aroa inflexio puntutzat hartuz, urte hauetan lehen garaiko lurralde gehienak galdu baitzituen:\nLehen Inperio Koloniala.\nLehen Inperio Koloniala Frantziako monarkiak eginikoa da. Lehen saiakerak Brasilen (1555) eta Floridan ezartzeko, batez ere higanotek egindakoak, ez zuten arrakastarik izan, espainiarrek eta portugaldarrek eragotzi zietelako. Horrela, egiazko inperioa 1605eko uztailaren 27an hasi zen, Port Royal eraikiarazi zutenean (Kanadako oraingo Eskozia Berria probintzian). 1608an Samuel de Champlain esploratzaileak Quebec Hiria sortu zuen, \"Frantzia Berri\"ko kolonia, larruaren merkataritza oinarritzeko. Gutxinaka lur gehiako kolonizatzen joan zen, batez ere Ipar Amerikako eskualde batzuek, Antilletako uharte batzuek eta Indiako itsasportu batzuek osatzen zuten.\nFrantziak Misisipi ibaiaren ezkerraldea 1713an galdu zuten Utrechteko Ituna izenpetzean. Geroago, eskuinaldea eta Kanada 1763ko Parisko Ituna izenpetzean. 1803an, Napoleonek Luisiana saldu zien Estatu Batuei, Europako gerrak oradindu ahal izateko. Horrela, Ipar Amerika ia guztiz anglofonoa geratu zen eta Frantziak uharte eta itsasportu batzuk baino ez zituen gorde.\nBigarren Inperio Koloniala.\nInperioaren gailurrean, 1919 eta 1939 artean, Bigarren Inperio Kolonialak 12.347.000 km\u00b2 lur eremu hartzen zituen. Metropolia kontuan hartuta, Frantziaren agindupeko lurrek 12.898.000 km\u00b2 hartu zituen, hots, munduko lur eremuaren %8,6a.\n1870. urtearen aldera Frantziak milioi kilometro karratu bat bakarrik zuen azaleraz Europako lurraldea eta koloniak gehituta. Kolonia hauek Afrikan eta Ozeanian zeuden kokatuta, baina bere politika koloniala ez zegoen oso garatua.\nBaina egoera hau 1873.urtetik aurrera aldatu egin zen. Napoleon III.a urte horretan hartu zuen politika inperialistaren gidaritza Frantziari Gerra Franko-Prusiarrean galdutako handitasuna bueltatzeko nahian. Horrez gainera beste faktore batzuk izan zuten eragina Frantziako zabalkuntza kolonialean; geografi-elkarteak nahi zibilizatzaileak zituzten, hizkuntza frantsesa (denbora luzean kulturadun hizkuntza bakartzat hartua) zabaltzeko nahia eta arrazoi ekonomikoak besteak beste.\nProzesu kolonizatzailea Afrikatik hasi zuen Britainia Handiak lagunduta. Tunisia eta Ipar Afrikako beste lur batzuk konkistatu zituen eta ondoren Sahara-beheko Afrikarekin jarraitu zuen interes Britainiarren kontra joan arte. Orduan Afrikako konkista alde batera usten du denbora labur batean eta Kotxintxina deritzonaren konkista hasten du. Gaur egungo Vietnam eta Laoseko lurrak eskuratu zituen eta modu paraleloan Afrikako konkista jarraitu zuen Madagaskar uhartea eta Marokoko protektoratua lortuz. Asiako lurraldeetatik lehengai ugari lortzen ditu, arroza, ikatza eztainua edo zinka esate baterako.\nAzkenik aipagarria da Frantziak bere lurraldeak administratzeko erabili zituen metodoak, beste herrialde askok hauek adibidetzat hartu baitzituzten. Hauetako garrantzitsuena, Frantziako eredu kolonialtzat hartzen dena, sistema zentralizatua izan zen. Honek koloniak metropoliaren antzera antolatzea zekarren eta ondorioz metropoliko gobernuak kontrolatzen zituen modu zuzenean. Ez zen existitzen gobernu indigenarik, eta ondorioz lurraldeak ez zuen bere interesak defendatzeko inolako modurik. Horrez gainera Metropoliak bere kulturaren inposizio bat ere bultzatzen zuen. Beste alde batetik protektoratua zegoen. Honek gobernu eta antolaketa indigena errespetatzen zituen, baina hauei kanpo politika arloan guztiz mugatzen zieten. Honen ondorioz protektoratuek metropoliagatik kontrolatua geratzen zen, baina honek nolabaiteko askatasuna ematen zion bere erakunde tradizionalekin jarraitzeko."}
{"id": "49068", "revid": "336", "url": "https://eu.wikipedia.org/wiki?curid=49068", "title": "Versaillesko Ituna (1919)", "text": "Versaillesko Ituna Alemania eta Aliatuen artean Lehen Mundu Gerrari amaiera eman zion bake-hitzarmena izan zen, 1919ko ekainaren 28an Versaillesko jauregian sinatua. Benetako buruz buruko borrokaren bukaera ekarri zuen su-etena Compi\u00e8gnen 1918ko azaroaren 11n sinatu arren, Parisko Biltzarrean bildutakoek sei hilabete behar izan zituzten bake hitzarmena gauzatzeko, 1920ko urtarrilaren 10ean sartu baitzen indarrean.\nItunaren puntu nagusi eta eztabaidagarrien artean, gerra piztu izanaren erantzukizun osoa Alemaniari eta haren aliatuei leporatzea izan zen. Horrenbestez, 231-248 artikuluen arabera, herrialde horiek desarmatu, hainbat lurralde galdu eta kalteordainak ordaindu behar zituzten aurkarien mesedetan. Ituna zailtasun handiekin bete zuten 1922tik aurrera eta erabat urratua izan zen Adolf Hitlerren etorrerarekin.\nAlemaniak gerra ondorengo kalte-ordainak 1983an likidatuta zituen, baina ituna egin zenetik jasotako interesen ordainketa zela-eta, 125 bat milioi euro falta ziren oraindik. Interes horiek ez ziren ordaindu Alemania birbateratua izan arte, eta sekula ez zituztela ordainduko zirudien. Azkenik, Alemaniak, 2010eko urriaren 3an, zorra guztiz kitatuta utzi zuen.\nHistoria.\nLehen Mundu Gerra bukatu eta armistizioa deklaratu zutenean, Aliatuak (Frantzia, Erresuma Batua eta AEB) Parisko Bakearen Biltzarrean bildu ziren Alemaniarekiko bake itunak sinatzeko prest. Aliatuek hainbat itun idatzi zituzten galtzaile bakoitzarerentzat eta Versaillesko Ituna Alemaniari ezarri zitzaiona izan zen.\nBakearen oinarrirako eztabaidak 1918ko urtarrilaren 18an hasi ziren eta Alemaniari aukera bakarra aurkeztu zitzaion. Ituna onartu eta hurrengo egunean, 1919ko ekainaren 23an, dolu eguna izan zen Alemanian, parlamentarismoaren lehen porrotaren eguna, eta Weimarko Errepublika jaio berriaren lehen bekatu barkaezina kontsideratua.\nBai Alemaniako ordezkaritzak eta baita Alemaniako gobernuak ere, Versaillesko Ituna indarrez ezarritako ituna zela pentsatu zuten (\"Diktat\"). Izan ere, Ulrich Brockdorff von Rantzau kondeak, Alemaniako ordezkaritzako buruak, negoziatzeko ezintasun garbia ikusi zuen Bakearen Biltzarrean. Arazo gehien eman zien gaia Alemaniak gerra hasieran izan zuen erru eta erantzukizunarena izan zen eta tentsioa areagotu zen talde guztien artean.\nItunak Nazioen Ligaren sorrera ekarri zuen, AEBetako presidentearen ustez, lehentasunezko helburua. Sor litezken istiluetan bitartekariak ezarri behar ziren, gerra saihesteko. Alemaniari debekatu egin zitzaion erakunde horretarako sarrera.\nAlemaniar armadak ezin zituen 100.000tik gora gudari baino gehiago izan eta ezin zen Rhin ibaiaren ezkerraldean egon.\nAlemaniaren zigor ekonomikoaren ideia nahiko era argian azaldu ahal da. Aliatuek zera espero zuten: dena ondo joanda, Alemaniak izenpetu zuen zor handia eta urtez urte hainbeste diru ordaindu eta gero, zigor osoa XX. mendearen amaierarako kitatzea.\nAlemaniari ezarritako baldintza gogor haiek nazismoa ekarri zuten eta ondorengo belizismoaren aitzakia izan ziren.\nJohn Maynard Keynesek aurreikusi zuen moduan, ordainezina izateaz gainera, sumindura eta etsipena sorrarazi zizkien alemaniarrei. Munduko Bigarren Gerrako arrazoi nagusietako bat izanda, Alemaniak ordaintzen segitu behar izan zuen, 2010 arte.\nVersaillesko ituneko zenbait pasarte.\n\"Amerikako Estatu Batuak, Britaniar Inperioa, Frantzia, Italia eta Japonia (...), alde batetik, eta Alemania, bestetik, hurrengo erabakietan ados jarri dira:\n42. Alemaniari lehengo gotorlekuak zaindu edo berriak egitea galaraziko zaio, bai Rhinen ezkerraldean, bai eskuinaldean (...).\n45. Frantzia iparraldean ikatz meatzeak desegitearen ordaintzat (...), Alemaniak Sarreko ikatz mehatzeen jabetza emango dio Frantziari (...).\n51. 1871ko Bake Itunagatik Alemaniari emandako lurrak (Alsazia eta Lorena) frantses subirotasunpera itzuliko dira (...).\n80. Alemaniak Austriaren independentzia onartu eta zorrotz errespetatuko du (...).\n87. Alemaniak (...) Poloniaren independentzia onartuko du (...).\n119. Alemaniak uko egingo die potentzia aliatu eta kidetu nagusien mesedetan, itsasoz bestaldeko jabetza guztien gaineko eskubide eta tituluei (...).\n231. Gerraren ondorioz gobernu aliatuek eta haien nazioek pairatutako galera eta kalte guztien erantzulean Alemania eta haren aliatuak dira, beraiek sortu baitituzte (...).\n232. Gobernu aliatuek eta kidetuek eskatzen dute beren biztanleria zibilarengan eta ondasunetan sortutako kalteak ordaintzeko, eta Alemaniak hori betetzeko konpromisoa hartzen du (...).\n428. Rhineko mendebaldean dauden lurraldeak (...) potentzia aliatuen eta kidetuen tropek okupatuko dituzte, bermetzat, hamabost urtean (...).\"\nLurraldeko klausulak.\nItunaren ondorioz, Alemaniak lurralde ugari galdu zuen: 1910ean 540.766 km2 izatetik, 1925ean 468.787 km2 izatera pasatu zen. Gainera, kolonia guztiak galdu zituen, irabazleen artean banatu zirelako.\nLaneko klausulak.\nVersaillesko Itunak langilearen printzipio unibersalak aldarrikatu zituen. Hauek dira garrantzitsuenak:"}
{"id": "49069", "revid": "15795", "url": "https://eu.wikipedia.org/wiki?curid=49069", "title": "Versalleseko Hitzarmen", "text": ""}
{"id": "49070", "revid": "119347", "url": "https://eu.wikipedia.org/wiki?curid=49070", "title": "Weimarko Errepublika", "text": "Weimarko Errepublika 1919tik 1933 arte Alemaniak izan zuen erregimen politikoa izan zen. Lehen Mundu Gerrako porrotaren ostean, Weimar hirian nazio-batzarra bildu zen, herrialdeari konstituzioa emateko. Gobernu era berria gorabehera, Errepublikaren izen ofiziala \"Deutsches Reich\" (\u00abAlemaniar Inperioa\u00bb) zen. \"Weimarko Errepublika\" historialariek asmatutako esapidea da.\nWeimarko Errepublika Alemanian demokrazia liberala eratzeko lehendabiziko saioa izan zen. Garai gatazkatsua izan zen, eta Errepublikak ezin izan zion aurre egin. Adolf Hitlerrek eta Alderdi Nazionalsozialistak 1933an boterea lortu ondoren, \"Gleichschaltung\" izeneko neurriak indarrean jartzean, demokrazia sistema \"de facto\" bertan behera utzi zuten, nahiz eta legez Bigarren Mundu Gerraren ostean baino ez gertatu.\nHistoria.\nWilhelm II.ak erregetza utzi eta errepublika aldarrikatu zen 1918ko azaroaren 9an. Biltzar konstituziogileak \u2014bertan sozialista moderatuak nagusi ziren\u2014 Ebert hautatu zuen Errepublikako lehendakari eta 1919ko urtarrilean konstituzio berria ezarri zuen, espartakisten iraultza birrindu ondoren. Erregimen berriak, ordea, ezin izan zien aurre egin gerraondoak ekarritako arazo larriei (gerra zela kausa, alemaniarrek ordainetan eman behar izan zituzten indemnizazioek sorraraziriko inflazioa, langile asaldatzea eta eskuin muturreko mugimendu nazionalisten hazkundea, alegia).\n1923tik aurrera, Dawes planari jarraituz, indemnizazioak ordaintzeko bideratu ziren laguntzei esker, egoerak neurri batean onera egin bazuen ere, ezin izan zuen 1929ko krisi ekonomikoa gainditu eta langabezia guztiz zabaldu zen Alemanian barrena. Miseria-giro hartan eskuin muturreko Alderdi Nazionalsozialistak gora egin zuen eta, 1933ko urtarrilean, aginpidea hartu zuen Hitlerrek, hauteskundeetan lehen indarra izan zirenean.\nOndorengoa.\nNazien diktaduraren makina abiarazia zen: oposizioa gupidagabe suntsitu ondoren, jaun eta jabe bihurtu ziren, Gestapo polizia politikoan oinarriturik: naziek Reichstag-i su emandakoan, komunistak eta sozialistak garbitu zituzten; juduen aurkako esetsaldia izugarri areagotu zen eta, azkenik, alderdi nazionalsozialista barneko oposizioa deuseztatu zuten (\u00abLabana luzeen gaua\u00bb, 1934ko ekainaren 30ean). \"Reichsf\u00fchrer\" bihurturik, gerrarako prestatu zuen Hitlerrek Alemania. Langabezia ezabatzeko lan publiko handiei ekin zien eta auzo-herrien aurkako ekintza militarrak bideratu zituen: Renaniaren militarizazioa, Austriaren anexioa \"(Anschluss),\" Txekoslovakiaren zatiketa (Sudete germaniarren anexioa) eta Poloniaren inbasioa (1939ko irailaren 1a), Bigarren Mundu Gerra piztu zuena. 1942aren hasieran, ezin garaituzkoak ziruditen Ardatzeko indarrek. Stalingradeko porrotak eta Ipar Afrikako lehorreratzeak indarren arteko oreka hautsi eta 1945eko maiatzaren 8an Alemaniak errenditu behar izan zuen. Deuseztatua eta lur joa, Alemania lau eskualdetan banatu zen, AEB, Frantzia, Britainia Handia eta Sobietar Batasunaren artean, eta Pomerania eta Silesia, lurralde garrantzi handikoak, galdu zituen, Poloniari eman zitzaizkiolako. Aliatuek buruzagi naziak epaitzeko (Nurembergeko epaiketak) eta nazien ideologiaren arrastoen ezabapenari ekiteko elkarrekin jardun bazuten ere, ez zuten adostasunik lortu eskualde bakoitzeko orientabide politikoa zehazterakoan eta, Mendebaldeko potentziek erabaki zuten diruaren erreformari erantzunez, sobietarrek Berlin itxi zuten (1948ko ekaina). Urtebete geroago, Mendebaldean xedatu zen Lege Nagusiak eta Ekialdean idatzi zen Konstituzioak haustura berretsi baizik ez zuten egin: horrela, Alemaniako Errepublika Demokratikoa eta Alemaniako Errepublika Federala jaio ziren."}
{"id": "49071", "revid": "448", "url": "https://eu.wikipedia.org/wiki?curid=49071", "title": "Alemaniar Langileen Alderdi Nazionalsozialista", "text": ""}
{"id": "49072", "revid": "448", "url": "https://eu.wikipedia.org/wiki?curid=49072", "title": "NSDAP", "text": ""}
{"id": "49073", "revid": "448", "url": "https://eu.wikipedia.org/wiki?curid=49073", "title": "Alderdi Nazionalsozialista", "text": ""}
{"id": "49074", "revid": "336", "url": "https://eu.wikipedia.org/wiki?curid=49074", "title": "Elena Torres", "text": "Elena Torres Miranda (Valtierra, 1969ko irailaren 29a) PSNko politikaria da, 2007-2011 legealdian Nafarroako Parlamentuko presidentea izandakoa.\nErizaina da ogibidez, eta Tuterako Ospitalean aritu zen. Politikagintzan, Valtierrako zinegotzia izan zen 1995tik 1999 arte, eta urte horretatik aurrera parlamentaria izan da. 2007ko hauteskundeen ostean (ekainaren 19an), UPN, CDN eta PSNko bozkei esker, Parlamentuko presidente bihurtu zen Elena Torres."}
{"id": "49075", "revid": "336", "url": "https://eu.wikipedia.org/wiki?curid=49075", "title": "Samuel Caro", "text": "Samuel Caro S\u00e1daba (Mendabia, 1971ko irailaren 3a -) PSNko politikaria da.\nBiografia.\nZuzenbidean lizentziaturik, politikagintzan Mendabian hasi zen, 1999tik 2007ra herriko alkatea izan baitzen. 2007ko hauteskundeetatik aurrera, Nafarroako Parlamentuko kidea da."}
{"id": "49076", "revid": "336", "url": "https://eu.wikipedia.org/wiki?curid=49076", "title": "Mar\u00eda Gracia Iribarren", "text": "Mar\u00eda Gracia Iribarren Rivas (Tutera, 1962ko maiatzaren 25a) PSNko politikaria da.\nBilbon zuzenbide ikasketak egin zituen, abokatua da eta Tuteran dauka bere bulegoa. Politikagintzan independiente gisa hasi zen. PSNn 1993an sartu zen, eta Tuteran 1995-1999 bitartean izan zen zinegotzi. 2000n alderdiko idazkari orokorra izateko hauteskundeak Juan Jose Lizarberen aurka galdu zituen. Nafarroako Parlamentuko kide da 2003ko hauteskundeetatik."}
{"id": "49077", "revid": "336", "url": "https://eu.wikipedia.org/wiki?curid=49077", "title": "Jos\u00e9 Luis Izco", "text": "Jose Luis Izco Biarge (Gra\u00f1\u00e9n, Huesca, 1950eko maiatzaren 11) PSNko politikaria da.\nHuescan jaio eta ikasi arren, Castejonera 16 urte zituelarik joan zen. Gaur egun, hor bizi da, eta, 2004 arte, alderdiak politikarako liberatu zuenean, horko postaria izan zen. PSNn 1977an sartu zen, eta UGTn ere egin du lan. Castejonen 12 urtez zinegotzia ere izan da. Bi legegintzaldi daramatza Nafarroako Parlamentuan."}
{"id": "49078", "revid": "336", "url": "https://eu.wikipedia.org/wiki?curid=49078", "title": "Amanda Acedo", "text": "Amanda Acedo Suberviola (Torres del R\u00edo, 1959ko abenduaren 13a) PSNko politikaria da.\nNafarroako Unibertsitatean zuzenbidean lizentziaturik, 1983tik Tafallako udaleko idazkaria da. 2003ko hauteskundez geroztik Nafarroako Parlamentuko kidea da."}
{"id": "49079", "revid": "336", "url": "https://eu.wikipedia.org/wiki?curid=49079", "title": "Municheko Konferentzia", "text": "Municheko Konferentzia, Txekoslovakiako Sudeteen auzia konpon zedin, 1938an Munich hirian Erresuma Batua, Frantzia, Alemania eta Italia egindako bilera izan zen. Alderdi horien guztien arteko akordioa irailaren 29an sinatu zen.\nIzan ere, Adolf Hitlerrek Sudeteen gaineko aldarrikapenak zituen, hango populazioaren gehiengoak alemana baitzuen ama hizkuntza. Gainera, Konrad Heinlein politikari nazia zegoen sudetetarren lidergoan. Frantziak (nahiz eta Txekoslovakiarekin akordio militarra eduki) zein Erresuma Batuak amore eman zuten, gerra saihestu nahian. Hitlerrek, trukean, lurralde gehiagoren gaineko aldarrikapenik ez zuela egingo agindu zuen. Horrenbestez, urriaren 1 eta 10 bitartean Sudeteak okupatu zituzten alemaniarrek. Txekoslovakiako gobernuak, bileran parte hartu ez zuen arren, irailaren 30ean amore eman zuen, beste erremediorik ez zuelakoan."}
{"id": "49081", "revid": "6327", "url": "https://eu.wikipedia.org/wiki?curid=49081", "title": "Danzig", "text": ""}
{"id": "49082", "revid": "512", "url": "https://eu.wikipedia.org/wiki?curid=49082", "title": "Tanke", "text": "Tankea edo gudu orga guda frontean borrokatzeko ibilgailu korazatua da, mugikortasun operazionalerako, eraso taktikorako eta defentsarako gaitasunak dituena. Su egiteko ahalmena du, oro har dorre birakarian duen kalibre handiko kanoiari eta bigarren mailako metrailadoreei esker. Armadura astunak eta lur orotan mugitzeko gaitasunak, berriz, babesa ematen diete tankeari eta tankeko eskifaiari. Hartara, guda zelaian tropa korazatuek bete beharreko eginkizun nagusi guztiak egin ditzakete.\nHistoria.\nLehen Mundu Gerran asmatu zuten tankea, lubakien gainetik igaro ahal izango zuten erasoko ibilgailu gisa. Sommeko guduetan erabili ziren lehen adiz, 1917an. Bigarren Mundu Gerran tanke handiagoak erabili ziren, kanoi handiagoz armatuak (76 eta 88 mm diametrorainoko kanoiak), eta eragin handia izan zuten gerran, su egiteko ahalmen handiko arma multzo handiak abiadura handiz mugitzeko antola zitzaketen bakarrak zirelako. Bigarren Mundu Gerraren bukaerarako, sobietarrek JS Stalin tankea prestatu zuten, 122 mm-ko kanoi ahaltsuez armatua, baina motela zena. Gerra ostean tanke handiagoak eta bizkorragoak egin ziren, arma anitzez armatuak, beste tankeei eraso egiteko eta haietatik babesteko hobeto prestatuak."}
{"id": "49083", "revid": "6327", "url": "https://eu.wikipedia.org/wiki?curid=49083", "title": "Kaspio Itsaso", "text": ""}
{"id": "49084", "revid": "56334", "url": "https://eu.wikipedia.org/wiki?curid=49084", "title": "Sabicas", "text": "Sabicas, benetako izenez Agust\u00edn Castell\u00f3n Campos, (Iru\u00f1ea, 1912ko martxoaren 18a - New York, 1990eko apirilaren 14a) nafar flamenko gitarrajolea izan zen. Flamenkoa eta bestelako estiloak nahastu zituen lehen musikarien artean dago.\nCarlos Itoiz hirikidea izan zen bere ikasle aurreratu bat.\nBizitza.\nIru\u00f1eko Ma\u00f1ueta kaleko zazpigarren zenbakian jaio zen, ijito familia batean. Gitarra bere kabuz ikasi zuen eta zazpi urte zituela egin zuen debuta, bere jaioterrian. Handik hiru urtera Madrila joan zen Dorado Antzokian jotzera. Espainia osoan zehar egin zituen birak, flamenkoko abeslari nagusiei laguntzen. 1936an New Yorkera joan zen Carmen Amayarekin eta han bizi izan zen hil zen arte. Estatu Batuetatik antolatzen zituen bere errezitalak mundu osoan eta oso ospetsu egin zen. Bere diskoen bidez, eragin handia izan zuen gitarra jotzaile flamenkoetan. Hainbat domina eta sari eman zizkioten, besteak beste urrezko zenbait disko. Flamenkoaren historiako gitarra jotzaile onenetakotzat hartzen da."}
{"id": "49086", "revid": "336", "url": "https://eu.wikipedia.org/wiki?curid=49086", "title": "Emi Koussi", "text": "Emi Koussi sumendia Txadeko mendirik garaiena da (3.445 m). Tibesti Mendien hegoaldean dagoen sumendia da, Sahara basamortuan dagoen mendirik garaiena ere bada. Sumendiaren tamaina handia da: inguruko arroketatik 2,3 kilometro altxatzen da eta 60-80 kilometro arteko zabalera du.\nSumendiak bi galdara ditu, kanpokoak 12x15 km ditu eta hegoaldean 2-3 kilometroko beste bat dago, 350 m sakon. Arrokarik gazteenak Holozenokoak dira."}
{"id": "49093", "revid": "336", "url": "https://eu.wikipedia.org/wiki?curid=49093", "title": "Aberasturi", "text": "Aberasturi Gasteizko udalerria osatzen duten herrietariko bat da. 560 metroko garaieran dago."}
{"id": "49094", "revid": "105290", "url": "https://eu.wikipedia.org/wiki?curid=49094", "title": "Mandoia (Gasteiz)", "text": "Mandoia (ofizialki \"Mandojana\" eta euskaraz batzuetan Mandoiana erabilia) Gasteizko udalerria osatzen duten herrietako bat da. 1975 arte Foronda udalerriaren barruan egon zen.\n525 metroko garaieran dago, Gasteizko aireportutik 2 kilometrora eta Gasteizko erdigunetik 11 kilometrora. Legardako kontzejuaren barne dago."}
{"id": "49095", "revid": "336", "url": "https://eu.wikipedia.org/wiki?curid=49095", "title": "Jutxe", "text": "Jutxe (koreeraz \uc8fc\uccb4), edo Jutxe Ideia, Koreako Herri Errepublika Demokratikoaren oinarri ideologikoa da. Kim Il-sung buruzagi korearrak hala definitu zuen Jutxe ideologia: \u201cHitz gutxitan, Jutxe ideiak iraultzaren eta ondorengo eraikuntzaren jabe bakarrak gizamultzoak direla esan nahi du.\u201d Ipar Koreako Koreako Langileen Alderdiak, eta Hego Koreako Fronte Demokratiko Nazional eta Antiinperialistak jarraitzen dute ideologia hau.\nKim Il-sungek erabili zuen Jutxe ideia lehen aldiz, 1955eko abenduaren 28ko \"Dogmatismoa eta formalismoaren bukaera eta lan ideologikoan Jutxe ezartzeari buruz\" izeneko hitzaldian. Konfuzianismo eta estalinismoren arteko nahasketa da. Haren bidez, gizarte eredu komunista eraiki nahi da, buruzagiari atxikimendu osoa bultzatzen den bitartean. Urteak aurrera joan ahala, ideiak ideologia propio baten izaera hartu du.\nEtimologia.\nJutxe hitzaren jatorria karaktere txinatarretan dago. Horien arabera, Ju-k jauna, nagusia eta burujabetasuna esan nahi du, eta txe-k berriz, gorputza, substantzia.\nOinarriak.\nXIX. mendean jaiotako ideologia eta filosofia ultra-nazionalista honek 1960ko hamarkadan hirugarren munduko sozialismoan kokatzen ziren doktrina politiko anti-inperialistekin bat egin zuen. Iosif Stalinen \u201cherrialde bakarreko sozialismoaren\u201d eta Mao Zedongek proposatutako \u201clasterbide nazionalista eta iraultzailearen\u201d arteko bide propioa landu zuen jutxe ideiak. Jarrera ideologiko hori marxista ultra-ortodoxotzat jo daitekeen arren, jutxe ideiak historia eta tradizio korearrari gehiago zor die Karl Marx alemaniar pentsalariaren tesiei baino.\nKim Il-sung izan zen ideologia honen sortzailea, eta haren seme Kim Jong-ili egokitu zitzaion lana jarraitzea. Gizarte korearraren ezaugarriez primeran baliatzen jakin izan zuen Kim Il-sungek bere kasako ideologia eraikitzeko: txinatar kolonialismoak ekarritako konfuzianismoak estatu iparkorearra familia handi bihurtu zuen, japoniar kolonialismoak pertsonen egunerokotasunean hierarkia inposatu zuen, eta cheondogyoak, budismoak eta kristautasunak kutsu erlijioso esplizituagoa eman zioten ideologiari. Ezaugarri hauek mito eta jainkora goratu zuten Kim Il-sung Koreako Gerraren ostean.\nBestalde, jutxe ideian hiru iraultza-osagai aurreikusten dira: Liderra (Kim Il-sung), Alderdia (bakarra, Koreako Langileen Alderdia) eta herri-gizamultzoak. Elementu hauen arteko harremana hierarkikoa ez izan arren, bada harreman organiko bat: giza-soin batean Kim Il-sung burmuina litzateke, Koreako Langileen Alderdia soina edo zainak, eta herri-gizamultzoak soin-zelulak lirateke. Korear eslogan batek argi erakusten du ideia honen funtsa: \u201cBihotz guztiek elkarrekin, bihotz bakarrak bezala egiten dute taupaka\u201d. Adituek lotura organiko honi korporatibismo ezkertiarra edo neosozialista deitzen diote. Ikuspegi horren arabera, tipologia honetako erregimen marxistek \u201cklase\u201d dialektika \u201cnazioaren\u201d dialektikagatik aldatu zuten. Horrela, mundu sistema hautemateko nazio aurreratu (edo burges) eta atzeratuen (edo proletarioen) araberako irizpideak darabiltzate.\nAipatu ditugun bitarteko horien xedea trantsizioan den gizarte sozialistatik gizarte komunistara igarotzea da. Prozesu hori aurrera eramaten den bitartean, sozialismoa ahalik eta eraginkorrena izan dadin jutxe ideiak zazusong delako ikusmoldea garatu du. Koreeraz hitz hau independentzia, burujabetasuna, autodeterminazioa eta abar luze baten sinonimoa izateaz gain, hiru aldarrikapen nagusi daramatza berekin: burujabetasun militarra, ekonomikoa eta politikoa.\nJutxe egutegia.\n1972ko Konstituzioa onartu eta gero, Ipar Koreak Jutxe egutegia ezarri zuen egutegi ofizial gisan: gregoriotar egutegian oinarrituz, gure garaiko 1912an jartzen du hasiera, Kim Il-sungen jaiotza urtean, alegia. Normalean, Ipar Koreako testuetan aurrena Jutxe urtea eta ondoren gregoriotarra jartzen dira. Adibidez: \"Jutxe 95 (2006)\".\nJutxea \u00a0atzerrian.\nSaiakerak egon izan dira Koreako Errepublika Demokratikoaren aldetik jutxearen filosofia beste herrialdeetara zabaltzeko. Gaur egun badaude jutxea aztertzen duten hainbat talde, hala nola, Hego Korean, Erresuma Batuan, Brasilen, Venezuelan, Argentinan, Japonian, Perun, Mexikon, Espainian eta Australian. Bada jutxean inspiratutako Jutxe Alderdia Frantzian ere."}
{"id": "49096", "revid": "880", "url": "https://eu.wikipedia.org/wiki?curid=49096", "title": "Koreako Herri Errepublika Demokratikoa", "text": ""}
{"id": "49097", "revid": "96586", "url": "https://eu.wikipedia.org/wiki?curid=49097", "title": "Kim Il-sung", "text": "Kim Il-sung edo Kim Il Sung (Mangyongdae, Piongiang, Japoniar Korea, 1912ko apirilaren 15a - Piongiang, 1994ko uztailaren 8a) Ipar Koreako buruzagi komunista izan zen. Koreako Herri Errepublika Demokratikoaren lehendakaria izan zen 1948tik 1994 arte.\nHil zen arte, Ipar Korea estalinismoaren azken gotorlekua izan zen. Programa nuklear bat antolatu zuen isilpean, beste zenbait neurri hartzeaz gainera, Hego Korea mehatxatzeko eta hango gobernua kolokoan jartzeko asmoz. Haren agintaldian, Ipar Koreako gizartea, arautua, doktrinatua eta kontrolatua egon zen. Ekonomia, erabat planifikatua, krisian sartu zen bera hil baino pixka bat lehenago. Hil aurretik bere semea, Kim Jong-il, izendatu zuten oinordeko. \"Aitzindari Handia\" izena ematen zaio egungo Ipar Korean eta, konstituzioaren arabera, \"Betirako Presidentea\" da. Haren urtebetetze eta heriotzaren egunak jaiegun ofizialak dira. Halaber, herrialdean jutxe egutegia erabiltzen da, haren jaiotzarekin hasten dena. Izan ere, hark sortu zuen Jutxe ideia, Ipar Koreako doktrina politiko ofiziala.\nBizitza.\nKim Il-sung 1912ko apirilaren 15ean jaio zen Mangyongdae herrian, Piongiangetik hamabi kilometrora, familia txiro baten barruan. Bertze bi anaia zituen. Japoniaren kolonialismo aroa zen. Biografia ofizialaren arabera, haren familia okupatzailearen aurkako borrokan inplikatuta zegoen eta, horren ondorioz, 1925ean Txinako ipar-ekialdera alde egin zuten. Han hasi zen Kim Il-sungen militantzia komunista. 1930eko hamarkadan Japoniaren hatzaparra Txinaraino ailegatu zen, ordea, eta Kim Il-sung okupatzailearen aurkako gerrilla mugimenduetan sartu zen. Haren prestigioa 1937an hazi zen, haren agindupeko gerrillariek Korea iparraldeko Pochonbo hiria askatu zutenean. Hurrengo hamarkada hasieran Siberian erbesteratu zen Sobietar Errepublika Sozialisten Batasunaren babespean eta, uste denez, datu ofizialik ez baitago, han jaio zen Kim Jong-il semea eta ondorengoa.\nBigarren Mundu Gerra amaituta, Koreara itzuli zen, askapenaren heroi bihurtuta. 1945ean, alderdi komunistako buruzagitza hartu zuen, eta 1948an Koreako Herri Errepublika Demokratikoko presidente bilakatu zen SESBek askatutako eremuan, hain zuzen, Koreako penintsularen iparraldean. Hor sortu zen egungo Ipar Korea, lau faktoretan oinarrituta: Koreako Gerran, agintariaren gurtzan, eta Jutxe eta Songun ideologietan.\nJaponiaren kolonialismoaren ondoren, Kim Il-sungentzat alderdi komunistaren, gero Langileen Alderdia, inguruan sortutako estatua zen egiazko Korea independentea, eta hegoaldea AEBek okupatutako kolonia baino ez zen. Horregatik, 1948an Batzar Gorenaren lehenbiziko saioan egindako hitzaldian Ipar Koreako \u201cerreforma demokratikoak\u201d Korea osora hedatzeko \u201cborroka\u201d iragarri zuen. 1950-1953 arteko gerrak, baina, penintsularen banaketa egonkortu baino ez zuen egin.\nAginteko lehenbiziko urteetan, SESBeko buruzagi Iosif Stalin zen Kim Il-sungen ispilua. Haren metodoei jarraituz, Langileen Alderdian itzal egin ziezaioketen liderrak garbitu zituen, eta agintariarenganako gurtza ezarri zuen. Ez da harritzekoa, beraz, 1955an Nikita Khrustxev SESBeko buruak desestalinizazioa iragarri zuenean, Kim Il-sung Moskurengandik aldentzea, bertzeak bertze, agintariaren gurtza kritikatu baitzuen Khrustxevek.\nHain zuzen, desestalinizazioaren aroan aldarrikatu zuen Kim Il-sungek Jutxe ideologia, finean, autarkismoa dena. Potentzia handiekiko independentziari eusteko herrialde bakoitzak ekonomikoki buruaskia izan behar zuela zioen Ipar Koreako buruzagiak. Horren harira sustatu zuen industria astuna eta nekazaritza garatzeko kanpaina, Chollima deitua. Bi hamarkadatan hazkunde ekonomiko handia lortu zuen Ipar Koreak, baina 1990eko hamarkadako goseteek agerian utzi zituzten jutxearen muga ekonomikoak, Piongiangek bloke sozialistaren babesa galdu zuenean. Herritarrek pairatzen zuten eskasiak Songun politikarekin ere zuen zerikusia, hau da, ekonomian armadari lehentasuna ematearekin. 22 milioi biztanle izan arren, munduko armada handienetakoa zuen Ipar Koreak, milioitik goiti kiderekin. Songunen adibide izan zen programa nuklearra, Kim Il-sungek abiarazi zuena, Gerra Hotzaren amaieran AEBen eta Hego Korearen balizko esku hartzea uxatzeko asmoz."}
{"id": "49099", "revid": "880", "url": "https://eu.wikipedia.org/wiki?curid=49099", "title": "Jutxe Ideia", "text": ""}
{"id": "49100", "revid": "336", "url": "https://eu.wikipedia.org/wiki?curid=49100", "title": "Finlandiako historiaurrea", "text": "Finlandiako historiaurrea (finlandieraz, \"Suomen esihistoria\") Finlandiara lehenbiziko biztanleak iritsi zirenetik Erdi Aroraino doan garaiari deitzen zaio; zehazki, k.a. 130.000. urtetik Bikingoen Aroa amaitu zen 1025. urte arte. Neanderthalgo gizakia izan zen lurraldeko lehen biztanlea, baina Izotz Aroarekin batera hegoaldera jo behar izan zuen; historiaurrearen amaiera aldiz, kristautasunaren etorrerarekin eta gutxieneko gobernu antolakuntzaren eskutik iritsi zen.\nHistoriaurre orokorra, finlandiarra bezala, hainbat zatitan banatu ohi da: Paleolitoa, Mesolitoa, Neolitoa, Brontze Aroa eta Burdin Aroa. Garai hauek banatzeko, Finlandiako aztarnategi arkeologikoetan aurkitu diren tresna eta objektuak erabiltzen dira; aztarnategi arkeologiko garrantzitsuenen artean ditugu, Susiluola edo Otsoaren leizea, Astuvansalmiko labar-pinturak, Kamennogorsk, Lev\u00e4luhta eta Orimattila herriak, Saimaa aintzirako ertzeak, Kastelli erraldoien eliza eta Gizateriaren Ondare den Sammallahdenm\u00e4ki mukuru-multzoa. Aipatzekoa da garai honetan, gaur egun Finlandian bizi diren bi talde etnikoak bereizten hasi zirela: finnak eta samiak.\nPaleolitoa.\nFinlandia lurraldeko lehenengo biztanleen aztarnak Kristinestadeko Susiluola leizean (euskaraz, \"Otsoaren leizea\") aurkitu dira. Aurkikuntza honen arabera, lehenengo gizakiak duela 130.000-120.000 urte inguru iritsitako Neanderthalgo gizakiak dira, Izotz Aroarekin batera hegoaldera jo eta leku hura utzi behar izan zutenak. Arrasto hauen artean, harrizko tresnak eta sua sortzeko lanabesak aurkitu dira. Nahiz eta topatutako objektuak gizakienak ez direla esaten duten arkeologoak ere badiren, Kristinestadekoa, garai honetako Ipar Europako aztarnategi nagusiena da .\nBestetik, teoria aski zabaldua da Azken Maximo Glaziarra baino lehen, Goi Paleolitoan, Cromagnongo gizakia iritsi zela Finlandia hegoaldera; izan ere, k.a. 34.000 eta 22.000 urteen bitartean, tenperatura leuntzearekin batera, elur-orein eta mamut taldeak iristen hasi ziren bertara. Hainbat mendez klima gogorreko lurralde honetan egokitu ziren eta, zentzuzkoa da pentsatzea, mamut iletsu eta ugaztun handien atzetik ehiztariak ere etorriko zirela, nahiz eta gertaera honen frogarik ez den aurkitu .\nMesolitoa.\nIzotz Aroan, lurralde guztia glaziar baten azpian zegoen eta honek, bertako geografia moldatu zuen. Glaziarra urtzen hasi zenean, 13.000 bat urte atzera, Finlandiar lurraldearen lehenengo zatiak azaleratzen hasi ziren. Lehengo lur-eremu hauetan, landarerik gabeko tundra nagusi zen eta bizi-aztarna gutxi zegoen bertan.\nAztarna arkeologikoen arabera, lehenengo biztanleak, ugaztun belarjaleen atzetik zetozten eta Bielorrusia eta Polonia inguruan bizi ziren Swideriar kulturako gizakiak izan ziren eta duela 12.000 urte iritsi zirela uste dute adituek. Hain zuzen, Izotz Aroaren ondorengo holozeno garaian, klima hotz eta lehorra zegoen Finlandia hegoaldean eta lehenengo urkidiak hazten hasi ziren. Garai honetan, glaziarraren higadurak herrialdean hain ospetsua den Salpausselk\u00e4 mendikate txikia sortu zuen, hegoaldea gainontzekotik bereizten duena. Mendebaldea bestalde, Yoldia itsasoaren azpian zegoen eta ekialdea aldiz, tundra eremu zabala zen.\nHurrengo mila urtetan, Onega aintziraren ekialdean eta Estonian, Kunda izeneko kultura garatzen hasi zen. Ehiztari-biltzaileetan oinarritutako gizartea zen, Finlandian eta Oka-Volga ibaien artean eragin handia edukiko zuena, eta baso eremuak eta ibai ertzak gogoko zituzten. Badirudi, Kunda kulturako gizakiak lurraldera k.a. 9000. urtean iritsi zirela, Ipar Europako glaziarraren muga Erdialdeko Finlandian zegoenean .\nKlima epelagotzen zihoan heinean, urkidiak eta pinudiak hazi eta hego-ekialdeko gizakiak erakartzen zituzten ehizakiak iristen hasi ziren; hala nola, kastoreak, hartzak eta oreinak. Glaziarra dagoeneko ia urtuta zegoen Finlandian eta Yoldia itsasoaren ondotik, Suedian zegoen N\u00e4rkeko itsasartea itxi zenean, Ancylus aintzira erraldoia sortu zen. Arrantzak pisu handia zuen garai hartako gizartean eta, hain zuzen, lehen giza-arrastoak ibai eta aintzira ertzeetan aurkitu dira. Hauen artean, aipatzekoak dira animaliak harrapatzeko tresnak, egurrezko lerak, zizelak, aiztoak, zeramika ontziak, amuak eta pinuaren azalaz eginiko arrantza-sareak. Jatorrizko gizarte honen lehenengo bizilekuak Orimattila, Eno, Joutseno, Kareliako istmoan dagoen eta arrantza-sarea aurkitu zen Antrea, iparraldeko muturrean dagoen Utsjoki, aztarnategi nagusiena den Ristola, M\u00e4nts\u00e4l\u00e4, Hyrynsalmi eta ekialdeko Suomussalmi dira, zaharrenetik berrienera. Nahiz eta, Kunda kulturaren barneko gizartea izan, askotan Askola edo Suomusj\u00e4rvi deitura ere jasotzen dute finlandiarrek .\nMesolitoko kultura, gutxi gorabehera, k.a. 7000. urtean egonkortu zen bertan, k.a. 6500. urterako, klima gaur egungoa bezain epela zelako. Lehen esan bezala, Ancylus erraldoiak Finlandia mendebaldea ur azpian zuen eta glaziarrak atzera egiten zuen heinean, finlandiar guneak urez bete zituen; gaur egungo Itsaso Baltikoa, bi mila urtez, gutxi gorabehera k.a. 5800. urtera arte, ur gezako eremua izan zen. Urtzearen ondorioz \u00d8resund itsasartea urpean gelditu zenean aldiz, Ipar Itsasoko eta Ozeano Atlantikoko ur geza sartzen hasi zen eta ordura arte aintzira izandakoa, Littorina izeneko itsaso bihurtu zen; itsaso honen ondorengo zuzena da Itsaso Baltikoa. Uraren maila jaitsi eta Finlandiako mendebaldea azaleratu egin zen. Ur mugimendu hauen aztarna nabariena herrialdeko milaka aintzirak dira.\nKunda kulturaren ondoren, buztingintza iritsi zen k.a. 4200. urtean, Danimarkara nekazaritza eta Ekialde Hurbilera kobrea moldatzeko teknikak iritsi ziren garaian. Kultura berri honi Orraziaren zeramika kultura deitzen diote adituek, egindako ontziak orrazien hortzen markekin apainduak daudela diruditelako. Ordurako, gutxi gorabehera 3.000-5.000 bat lagun bizi zirela uste da eta Mesolitoaren amaiera eta Neolitoaren hasieratzat hartzen den garaia da Finlandian .\nNeolitoa.\nNeolitoa, buztingintza eta Orraziaren zeramika kulturaren eskutik iritsi zen Finlandiara. Kultura honen eragin-eremua Ural mendien eta Vistula ibaiaren, eta Ozeano Artikoaren eta Oka-Volga ibaien artean zegoen; eta badirudi, kultura honetako lagunak finougriarrak zirela. Aspalditik zientzialariek darabilten hipotesia, europarrak, Izotz Aroko hotz jasanezinetik babesteko, kontinenteko leku epel desberdinetan babestu zirela da. Honela, hiru taldeetan bereizita, Europako hiru familia-hizkuntza handiak sortu ziren, Indoeuroparrena, Euskararena eta Finougriar hizkuntzen aurrekaria izan zen Uraldarrena. Izotz Aroa bukatzerakoan, hiru talde hauek Europan barrena egin eta euren hizkuntza leku desberdinetan zehar zabaldu zuten. Dena den, aipatzekoa da azken urteotan, hizkuntzalari askok hipotesi hau ez dutela hain ziurtzat jotzen.\nKultura honen berezitasuna, orrazien hortzen markak diruditen buztinezko kaikuak ziren eta, gutxinaka, lurralde osora zabaldu ziren tenperatura leunei esker; k.a. 3500. urterako, gutxi gorabehera, Finlandia osoan 10.000 lagun zeudela kalkulatzen dute adituek. Hauek, bost-hamar familiako herri txikietan bizi ziren eta elur-orein, altze eta itsas-txakur ehizatik, fruitu-bilketatik eta, batez ere, ibai-arrantzatik bizi ziren. Tribu hauen arma eraginkorrenak egurrezko arkuak eta geziak izan ziren batik bat, hala ere, garai hartan hego-ekialdetik iritsitako silex xaflak agertzen hasten zaizkigu aztarnategietan. Hildakoak, okre gorriz apaindutako hilobietan ehorzten zituzten, objektu eta bitxiekin batera. Xamanismoarekin lotura izan dezaketen labar-pintura hauetan, animalien eta gizakien irudiak agertzen dira; ospetsuenak, Europan izen handia duten Astuvansalmiko labar-pinturak dira. Vantaa hiriko Jokiniemi auzoan gainera, Ipar Europa osoko buztinezko figura zaharrena aurkitu zuten, \"Buztinezko Idolo\" izenekoa .\nFinlandiako Orraziaren zeramika kulturako gizartea bi talde nagusitan bereizita zegoen: hego-mendebaldeko J\u00e4rk\u00e4rl\u00e4ko eta iparraldeko S\u00e4r\u00e4isniemiko taldeak.\nK.a. 3200. urtean, bestalde, Kordeleztatutako zeramika edo Gerra aizkoraren kultura eratzen hasi zen herrialde baltikoetan, Finlandian (J\u00e4k\u00e4rl\u00e4ko taldearen esparruan gutxi gorabehera), eta Suedia hegoaldean. Kultura honek, gerrarako erabiliko zituen armak hobetu eta errituetarako objektuak sortu zituen; Finlandian, guztira, kultura honekin lotura duten 900 pieza baino gehiago aurkitu dira. Gainera, zeramika bitxia egiteko kordelak erabiltzen hasi ziren, kulturari izena emango ziotenak. Hildakoak banako hilobietan ehorzten zituzten eta animalia sinbologiarik ez zutela dirudi. Litekeena da, herri hauek nomada izateari utzi eta garia landatzeari edo abereak zaintzeari ekitea. Dena den, hemengo kulturak, gainontzeko bizilagunekin alderatuz gero, zenbait berezitasun garatu zituen zeramikaren arloan: platerak txikiagoak ziren, hondoa lauagoa zuten eta goiko aldea baino ez zuten apaintzen. Finlandiako gizartean gainera, ez zegoen Estonian izan zen batasuna, zabalera dela-eta, lurraldeko gizartea zatitua zegoelako. Kultura honen muga, gaur egungo Kokkola, Tampere eta Vyborg hiriek osatuko luketen zuzena izango litzateke.\nKultura hau moldatuz joan zen eta Saimaa aintziraren inguruko herritarrak esaterako, teknologia garatzen hasi ziren. Zuntzak eta amiantoz eginiko zeramika egiten hasi ziren; amiantoa eta buztina nahastuz, berezko zeramika mota berri bat sortu zuten, amianto zeramika deitua eta Finlandiaz gain, bakarrik Japonian aurkitu daitekeena. Teknika berri hau Saimaa aintziratik barnealde guztian zehar zabaldu zen Botniako Golkoraino, eta honen baitan, zeramika egiteko bi azpitalde sortu ziren ipar eta erdialdean, Kierikkikoa eta P\u00f6lj\u00e4koa.\nBestalde, k.a. 3000-2000 urteen artean, Botniako Golkoaren ertzean bizi ziren herritarrak J\u00e4tinkirkko (\"Erraldoien eliza\") izeneko eraikin erraldoiak eraiki zituzten. Erdialdeko Europa eta Eskandinaviako megalitismo ohitura jarraitzen duten eraikin hauek hirurogei metro diametroko oina eduki zezaketen eta harrizko horma handien gainean egurrez eginiko teilatu sendo bat zegoen. Eraikin hauen kokapena eguzkiaren mugimenduarekin zegoen zuzenean lotuta eta Ostrobotnian izan ziren eraikiak batik bat. Ospetsuena eta handiena, Kastellin j\u00e4tinkirkko izenekoa da .\nKultura hauen nahasketaren ondorio zuzena da lurraldean k.a. 2400 eta 1400 urteen artean eratu zen kultura, Kiukainengo kultura. Harri Aroaren azkenengo garaia izan zen eta arrantza eta nekazaritza gizartean berebiziko garrantzia edukitzen hasi ziren. Finlandiako koniferoen baso epelak bota eta abere eta hazientzako lursailak sortu zituzten herritarrek. Gizarte honek, Finlandia hego-mendebaldea kultura berean batu zuen, izan ere, Satakunta eta Hego Ostrobotnian hasi eta Vyborgen bukatzen zen. Ardi eta behi hezurrak aurkitu dira garai honetako aztarnategi arkeologikoetan, eta badirudi, itsas-txakur muturbeltzen ehizak, espezie hau Itsaso Baltikotik desagerrarazi zuela.\nFinlandia ekialdean eta iparraldean aldiz, garai honetako aztarna arkeologikoak murriztu egiten dira eta ez dago k.a. 2500. urtetik aurrera eraikitako erraldoien eliza berriren arrastorik. Eremu honetako herri txikiak zatitu eta banandu zirela dirudi.\nBrontze Aroa.\nBrontze Aroa, k.a. 1500. urtean iritsi zen Finlandiara. Hego-mendebaldeko itsasertzean brontzezko objektu asko aurkitu dira, Brontze Aro Nordikoaren barnean sailka daitezkenak. Hain zuzen, hego-mendebaldean, lehenengo etxaldeak eraikitzen hasi ziren eta Itsaso Baltikoko gainontzeko herriekin harremana estutu zen. Garagar eta gari landaketak hasi ziren eta txerri, behi, ardi eta ahuntzen abeltzaintza hasi zen. Garai honekin batera, nekazaritza eta abeltzaintzaren sarrerarekin batera hain zuzen, finnen sinesmenen kultura aldatu zela uste dute adituek. Europako nekazaritza giroko sinesmenak iritsi ziren Finlandia hego-mendebaldera eta arbasoen memoriaren garrantziak gora egin zuen. Hildakoak errausten hasi ziren eta badirudi, arima ulertzeko modua ere aldatu zela. Hilarrien apaindurek gora egin zuten eta orduan, Eskandinavian hain ospetsuak diren harrizko mukuruak egiten hasi ziren. Kuninkaanhauta edo Erregearen hilobia da hain zuzen, Brontze Aroan eraikitako Finlandiako eta Ipar Europako harrizko mukuru eta hilobi-monumentu handiena; guztira, 30 metroko luzera eta 4 metroko altuera dauka eta finlandiar folklorearen arabera, garai hartako errege aberats baten hilobia da. Finlandiako mukuru-multzo ospetsuena, 1999. urtean herrialdeko UNESCOren zazpi Gizateriaren Ondareetako bat den granitozko ehorzketa mukuruak dira, Lappi herrian dagoen Sammallahdenm\u00e4ki mukuru-multzoa .\nIpar-ekialdean bestalde, brontzearen kultura Volga eta Oka ibaien ingurutik iritsi zen, ekialdetik. Finlandiaren alde honetan ere, aldaketa kultural handiak izan ziren: hildakoak errausten hasi ziren eta gutxiengo nekazaritza ere iritsi zen. Hala ere, iparraldekoena, ehiza, arrantza eta fruitu-bilketan oinarritutako kultura nomada izaten jarraitu zuen. Badirudi, Finlandiako bi kultura hauen artean sortu ziren desberdintasunak eta gainontzeko herriekin izandako harremanak herrialdeko bi etnia garrantzitsuenak sortu zituela, hau da, finn eta sami etniak. Lehenengoa mendebaldeari begira zegoen eta bigarrena aldiz, ekialdera; fenomeno hau hizkuntzalaritzak aztertu du, izan ere, gaur egungo finlandieran dauden eta samieretan ez dauden germaniar hitz gehienak aro honetan hartutakoak dira; hala nola, \"errege\" (\"kuningas\"), \"printze\" (\"ruhtinas\"), \"botere\" (\"valta\"), \"errenta\" (\"vuokra\"), \"ohore\" (\"kunnia\"), \"erreskate\" (\"lunnaat\"), \"hilketa\" (\"murha\") edo \"jende\" (\"kansa\").\nBurdin Aroa.\nFinlandia bereizketa honetan zetzala, Burdin Aroa iritsi zen k.a. 500. urtean. Lurraldeko aintziretan burdin mea dagoenez, burdinaren erabilpena lanabesen ekoizpenetan azkar zabaldu zen. Burdinezko objektu zaharrenak Finlandia iparraldean aurkitu diren ezpatak dira, beraz, burdinaren kultura ekialdetik etorri zela uste dute adituek. Hegoaldea bestakde, itsasertzean bizi ziren biztanle egonkorrek osatzen zuten eta Itsaso Baltikoan nagusitu zen Jastorf kulturaren eragina bizi izan zuten kristo aurreko azken mendeetan. Ekonomia mistoa zuten, hau da, nekazaritzan, abeltzaintzan, ehizan eta arrantzan ibili ohi ziren. Harrizko mukuru txikiez eginak izaten diren hilobiak brontzezko objektuez apainduak izaten jarraitzen dute.\nHainbat menderen ostean, V. mendean, Erromatar Burdin Aroa moduan ezagutzen den garaia iritsi zen Finlandiara. Herrialde baltikoen eta germaniarren eragina handitu zen hegoaldean eta herri eta hilerri handiagoak eraiki zituzten kostaldean. Nekazaritzak eta metalezko objektuek, hala nola urrezkoek, gora egin zuten eta germaniar armamentuak agertzen hasi ziren. Hego Ostrobotnia eskualdea garai honetako aztarnategi garrantzitsu bat bilakatu da, izan ere, bertan aurkitu diren hilerrietan gizartea mailetan banatua zegola antzeman daiteke; maila altuagoa zutenek, apaingarri gehiago eta hilobi dotoreagoak izan ohi zituzten. V\u00f6yri herrian esaterako, hilobi batean gainontzekoetan ez dauden urrezko txanpon, eraztun eta bitxi eta apaingarriz beterik dago. Hegoaldea dena den, batez ere abeltzaintzan oinarritutako ekonomia izaten jarraitzen zuen eta badirudi, bakar batzuk lortutako aberastasunak larruaren merkataritzan lortu zituztela eta ez bizilagun germaniarrak ospetsu egin zituzten borroketan. Produktu hauek ziurrenik Laponia eta iparraldetik iritsiko ziren hegoaldeko portu eta herrietan saltzeko; ondorioz, garai hau iparraldean bizi ziren samien Burdin Aroa deitua izan da.\nVI.-VIII. mendeen artean, Migrazioen Garaia iritsi zen. Finlandia hego-mendebaldean sortutako kultura oparoa ekialderantz mugitzen hasi zen, Karelia eta Savoniara; zabalkuntza honen erakusgarri da, Savonian berriz ehorzketak egiten hasi zirela. \u00c5land uharteak, finn herriaren lehenengo zabalguneak izan ziren, baina ondoren, Eskandinavia osoko herriak iritsi ziren bertara, eta kultura nahasketak, uharteetako kultura propioa eratu zuen. Gainontzeko Finlandiako gizarteak lotura estua izan zuen Suedia erdialdeko eta Eskandinavia hegoaldeko buruzagiekin, ustez, merkataritzaren ondorioz, eta honela, penintsularen gaur egungo harremana itxuratzen hasi zen. Garai honetako aztarna arkeologiko ugari aurkitu da. Orismala herrian esaterako, Lev\u00e4luhta izena jaso duen garai honetako herri bat aurkitu dute; bertan, finn herriaren aberastasun-garai honen berri ematen duten lanabes eta bitxi asko aurkitu dira .\nBurdin Aroaren azken fasea Bikingoen Aroak osatu zuen 800 eta 1025. urteen artean; Itsaso Baltikoan bikingo herria nagusitu zen garaia izan zen eta arrasto handia utzi zuten Europa eta bereziki, Finlandian. Bikingoen hiri eta portuak nagusi ziren itsasoan eta Danimarka, Norvegia eta Suediako buruzagiak ziren. Finlandia hego-mendebaldea eta \u00c5land uharteak suediar bikingoen esku zeuden eta finn askok eremu honetara jo zuten aberastasun bila. \u00c5land hain zuzen, bikingo hauen bizileku egonkorrenetako bat izan zen, ekialdeko arpilatze bidaietako base nagusia, eta ondoan dagoen Rosala herrian, honi buruzko Rosala Bikingo Gunea deitzen den museoa dago. Nahiz eta, finnek ez zuten espedizioetan parte hartzen, hauetatik etekina ateratzen zuten eta ondorioz, merkatal kolonia asko sortu zituzten itsasertzean. H\u00e4meenlinnako Vanajavesi aintziran, garai honetako aztarna ugari aurkitu dira eta hiri baten arrastoak diren ustea dute finlandiar historialariek. Garai honetan, badirudi, ekialdea eta erdialdea hustuz joan zirela eta iparraldeko samiak finnen lurraldeak hartu eta Aintziren Finlandiaraino jaitsi zirela. Hain zuzen Finlandian, finn etniaren barruan, kulturalki desberdinak ziren hiru tribu edo herri zeuden: hego-mendeladeko jatorrizko finnak, erdialdeko tavastiarrak eta ekialdeko kareliarrak .\nBikingoen nagusitasunaren azken urteetan, kristautasuna Finlandian lehorreratu zen; zehazki, Olof Sk\u00f6tkonung suediar errege kristauaren eskutik sartu zen erlijioa. Honek ere, lurraldeko gotorlekuak eraiki eta sendotu zituen, Lietoko gaztelu zaharra esaterako. XI. mendean eskualdeko gobernuak eratzen hasi ziren eta lurraldea Suediar Erresumaren kontrolpeko eremu bilakatu zen. Honela, kristautasunaren sarreraren eta gutxieneko gobernu antolakuntzaren bidez, Erdi Aroan murgildu zen Finlandia. Gutxi gorabehera, historiaurrearen amaieran, lurraldean 10.000 bat lagun baino ez zirela bizi uste dute adituek."}
{"id": "49101", "revid": "119347", "url": "https://eu.wikipedia.org/wiki?curid=49101", "title": "Donostiako Arkitektura Goi Eskola Teknikoa", "text": "Donostiako Arkitektura Goi Eskola Teknikoa (DAGET) Gipuzkoako Kanpusean dagoen Euskal Herriko Unibertsitateko arkitektura-ikastegia da. 1977an sortu zen, lehenengo urteetan Bartzelonako Arkitektura Eskolaren menpe egon zelarik. 1982az geroztik EHUren egituran barne dihardu.\nEgoitza.\nHasieran, arkitekturako eskolak jada existitzen ziren Ategorrietako bi eraikinetan aldi berean eman ziren, hau da, \"Villa Asunci\u00f3n\" eta \"Villa Yeyette\" \u20141977ko azaroaren 15ean irekia\u2014 izeneko egoitzetan (\"Villa Yeyette\"n idazkaritza eta azken ikasturteetarako gelak zeuden). Ondoren, Ibaetako campusean eraiki zen egoitza berria.\nMikel Garai arkitektoak 1992an proiektatu zuen eskolaren gaur egungo eraikin-egoitza, arkitektura postmoderno garaiko \"Tendenza\" mugimenduaren barnean sailka daitekeena. Ikastegiak bost solairu ditu, sotoa barne. Bertan, ikasgelez gain, ospakizun-aretoa (Luis Pe\u00f1a Gantxegi Aretoa deitua), kalkulu-zentroa, maketak egiteko aretoak eta bestelako aretoak daude. Liburutegia laugarren solairuan kokatuta dago.\n2013ko udan sarrera aldatu zioten, enpresa-eskolaren albora lekualdatuz.\nTitulazioa.\nGaur egun Eraikuntzako espezialitatea lortzen da Donostiako eskolan, besteak beste honako irakasgaiak jorratzen direlarik: Proiektu arkitektonikoak, Hirigintza, Eraikuntza, Egiturak, Egokitzapen eta zerbitzuak, Artea, Irudigintza, Geometria deskribatzailea, Matematika aplikatua eta Fisika aplikatua.\n1995-1996 ikasturtean euskarazko adarra lehen mailan ezartzen hasi zen.\nIkasketa Planak.\nHasiera batean ikasketek \u20141983ko \"Plan Zaharra\"\u2014 6 urteko iraupena zuten, gehi Karrera Amaierako Proiektua (KAP).\n2003az geroztik \"Plan Berria\" ezarri zen eta, hortaz, ikasketek bost ikasturte zituzten, gehi KAP. Karrera Amaierako Proiektuaz gain, hiru irakasgai mota zeuden: enborrekoak (Espainiako eskola guztietan ematen zirenak), nahitaezkoak eta aukera askekoak (aukera askeko kredituak lortzeko bide gehiago zeuden, besteak beste, kurtso bereziak egitea, hizkuntza-tituluak izatea edo kirola-jarduera jakin batzuk garatzea).\n2010-2011 ikasturtean Boloniako plana hasi zen indarrean jartzen lehen mailan. Boloniako prozesura egokitutako \"Arkitektura Gradua\" lortzeko 330 ECTS kreditu eskuratu behar ziren (5 ikasturte x 60 kreditu + Karrera Amaierako Proiektuko 30 kreditu). 330 kreditu horiek maila profesionalean aritzeko gaikuntza eskainiko zioten graduatuari.\n2011-2012 ikasturtean ikasketa-plana berriz aldatu da, 2010eko uztaileko EDU/2075/2010 Agindura egokitzeko. Ikasketaren izen berria \"Arkitekturaren Oinarrietako Gradua\" da. Bi zati ditu: gradua eta masterra. Graduak 300 kreditu ditu \u2014Gradu Amaierako Lana barne\u2014, eta masterrak 60 kreditu. Masterra da lanbidean jarduteko gaitasuna ematen duena (arkitektura-proiektuak eta hirigintza-planak sinatzeko masterra egin beharra dago)."}
{"id": "49104", "revid": "105290", "url": "https://eu.wikipedia.org/wiki?curid=49104", "title": "Auckland Grammar School", "text": "Auckland Grammar School (AGS) Zeelanda Berriko eskolarik handien eta zaharrenetarikoa da. Mutilentzako zentroa da bakarrik, 9 eta 13 urte arteko eta maila sozio-ekonomiko altukoentzat. Halaber, ingelesez soilik irakasten dute.\nAucklanden sortu zuten 1868an.\nIkasle ezagunen artean Sir Edmund Hillary dugu."}
{"id": "49105", "revid": "119347", "url": "https://eu.wikipedia.org/wiki?curid=49105", "title": "Alan Guth", "text": "Alan Harvey Guth (New Brunswick, New Jersey, 1947ko otsailaren 27a) estatubatuar fisikari eta kosmologoa da. Guthek oinarrizko partikulen teoria aztertu du eta nola aplikatu ahal zaion hasierako unibertsoari. Guth Massachusettseko Teknologiako Institutoan (MIT) Victor F. Weisskopf Fisikako Irakaslea da. 1996an Eddington Domina irabazi zuen."}
{"id": "49108", "revid": "90799", "url": "https://eu.wikipedia.org/wiki?curid=49108", "title": "Arte", "text": "Artea edo ertia errealitatea edo irudimena nolabait adierazteko giza ekintza da. Horretarako, askotariko tresnak erabili ohi dira, hala nola materia, irudia, soinua, gorputz-adierazpena eta abar, hartzailearen irudimena edota emozioa suspertzeko helburuarekin.\nEtimologia: \"artea / artisautza\" bereizketa.\n\"Arte\" izena latinezko \"\" hitzetik dator. Hastapenetan teknikari erabat lotuta zegoen, grezieraz \"tekne\" (\u03c4\u03b5\u03c7\u03bd\u03b7) esaten baitzitzaion. Horrela, artea eta artisautza sinonimotzat erabiltzen ziren oro har.\nPizkundean, XV. mendearen bukaeran, artearen eta artisautzaren arteko bereizketa ezarri zen: artisauak obra errepikagarriak ekoizten ditu, eta artistak, aldiz, obra bakarrak.\nArtearen teoriaren historia.\nArte kontzeptuak hainbat jarduera hartzen ditu, eta jarduera horiek nolabait bereizteko, hainbat multzo egin ohi dira: arte operatiboak, arte sortzaileak, arte ederrak... Dena dela, zaila da oso artetzat hartzen diren jarduerak zehatz sailkatzea. Historian, hainbat filosofo eta artista aritu izan da horretan, baina ez da artea bera zer den definitzerik lortu, eta are gutxiago, arteen sailkapenik egiterik. Hala, XIX. mendea arte, aurkikuntza eta mugimendu handien mendea arte, ez zen eman egun arte kontzeptuaz ulertzen denaren definizioa, nahiz eta ordurako emanak ziren artearen hainbat teoria.\nAntzinako Grezia, Erroma eta Erdi Aroa.\nKristo aurreko garaietan, eta Itun Zaharrari jarraituz, ez zen arteaz azalpen teorikorik eman, baina greziarren garaian esan daiteke eman zela artearen lehenengo teoria, Hesiodoren \"Teogonia\" lanean (K.a. VIII-VII m.). Hesiodoren teorian, \"musek\" dakarten egia inspiratzailea aipatzen da; poesia, dantza eta musika, beraz, egiaren eta pozaren iturri lirateke, gaitzak ahaztu eta grinak aldentzeko bidea. \"Iliada\"ren hemezortzigarren liburuko (K.a. IX. mende inguruan) Akilesen ezkutuaren deskribapenean azaltzen da arte plastikoen lehen teoriatzat har daitekeena; metamorfosia eta mimesia aipatzen ziren hartan, eta haiek izan ziren ondorengo mendeetan ere Greziako artistek kontuan hartutako oinarriak. Haietatik abiatuta sortu zen artearen ikuspegi fantastikoa, irudimenezkoa.\nJenofanek irudimenezko jarduera gisa definitu zituen poesia, pintura eta eskultura.\nPlatonek ere imitazioa lotu zion arteari. Haren ustez, imitazio dira artelanak, eta imitazioa da artelanak sortzeko jarduera ere, artelanek imitatzen duten munduaren egilearen jarduna imitatzen baitute artistek. Aristotelesentzat, artea ez da errealitatearen isla, izan litekeenarena baizik, errealitateaz haraindiko zerbaitena, arimarena. Ikuspegi horretatik definitu zituen pintura, musika, eta poesia.\nErromako tradizioan, apainketarako jarduera zen artea, baina kristautasunean eta Erdi Aroan gainditu egin zen ikuspegi hori, eta Plotinoren teoria nagusitu zen, artea edertasunez azaltzen den arimaren imitazio gisa hartzen duena alegia. Erdi Aroan, artista batek artelana eskuz (pintura, eskultura, buztingintza eta arkitektura ere bai hein batean) egiteko, artelan hori agintzen zionak arte liberalak (zientziak) kontuan hartzen zituela aldarrikatu zuten.\nAro haren amaiera aldera, ordea, kontzeptu berriak agertu ziren, ordura artekoekin bat ez zetozenak. Arte figuratiboak azaldu ziren, arte liberalen maila hartu zutenak. Alegoria baztertu egin zuten, eta sinbolismoa hartu zuten oinarritzat, artelanaren esanahia lanean bertan dela eta hori besterik esan nahi ez duela aldarrikatzen duena alegia.\nBerpizkundea.\nAntzeko ikuspegia nagusitu zen Errenazimentuan ere. Garai hartako artea bi euskarritan bermatu zen: platoniko-intelektualistan batetik, eta aristoteliko-sentsualistan bestetik. Lehenengoaren arabera, artelanaren esanahia artelanak berak sinbolikoki adierazten duena da, eta bestearen arabera, aldiz, errealitatea esperientziaren bidez ezagutzen du artelanak, errealitatearen imitazioa baita. Azken teoria hori Paduako pinturan islatu zen bereziki, eta Platonena Quattrocentoko Florentziako pinturan.\nCinquecentoan, Leonardo da Vinci izan zen artea munduaren imitazioz eta behaketaz lortzen den ezagutzarako bide moduan ulertzen duen teoriaren ordezkari nagusia. Teoria hori indarrez agertzeaz gainera, eztabaida handiak izan ziren arteen loturari buruzkoak, arteen sailkapenari buruzkoak, artearen teoriari buruzkoak, etab. Kontuan hartu ziren Aristotelesen teoria, eta bereziki Platonen araberako ideiaren imitazioaren teoria.\nXVII eta XVIII. mendeak.\nXVII. mendean, artea ideiaren ezagupentzat hartzen duen ikuspegia nagusitu zen, Baltasar Graci\u00e1nek bere lanetan azaldu zuena. Emmanuel Tesauroren ikuspegia, metafora oro irudia dela eta, alderantziz, irudia metafora dela esaten zuena ere aintzat hartu zen. Bi teoria horiek eta urte batzuk lehenago Peregrinik emandako teoriek bazuten zerikusirik, artea ez baitzuten hartzen errealitatearen imitaziotzat, errealitate berritzat baizik. Horixe izan zen literatura eta pintura barrokoaren oinarria.\nKlasizismoan ere teoria platonikoaren alderdi hori agertu zen. Bi mugimendu horiek izan ziren arte-gertakarien gertaleku XVIII. mendearen erdialdera arte.\nXVIII. mendea kulturaren sistematizatze handien garaia izan zen; Dideroten eta D\u00b4Alemberten \"Encyclopedie\" dago haien artean. Lan eskerga horren lehenengo argitalpenean, gizakiak bere beharrak asebetetzeko, atseginerako, erosotasunerako, etab. egiten duen ekoizpen-jarduera gisa definitu zuten artea. Definizio horretaz gainera, Marmontelek emandako arte liberalen eta arte ederren (elokuentzia, poesia, musika, pintura, eskultura, arkitektura, eta grabatua, marrazkia den aldetik) bereizketa agertu zen. Bigarren argitalpenean, arte ederrak arte mekanikoak asmaturiko objektuak edertzearen arte gisa, erabilgarri dena edertzearen arte gisa, definitu ziren.\nXIX. mendea.\nXIX. mendearen hasieran ezagutza-jarduera moduan ikusi zuten artea erromantizismoaren jarraitzaileek, ezagupenerako bide gisa eta ez ekoizpen soilerako jarduera gisa. Artea ezagupenaren jarduera gorena da, eta hedaduraz, magia. Artea magia gisa, hori da Novalisek aldarrikatu zuena. Schellingek, bere aldetik, filosofiaren goi-mailako organotzat eman zuen artea, nahiz eta, gero, artea eta filosofia parekatu zituen. Parekotasun hori, Hegelek baztertu eta filosofia baino beherago eraman zuen. Rimbaudek eta Frantziako sinbolismoaren beste hainbat olerkarik magia gisa ikusi zuten artea, arrazoiaren mende ez zegoen eta alde horretatik jarduera askatzailea zen zerbait bezala. Mende hartan bertan, naturalistena izan zen artea ezagupen gisa aldarrikatu zuen mugimendua. Bigarren erdialdean, artea edertasunaren sortzaile eta edertasunerako hezitzaile gisa aldarrikatu zuen Ingalaterrako estetizismoak, gizakiaren teknologiarekiko mendekotasunaren eta ekonomia liberalaren askabide gisa. Ingalaterran sortua, hedatu egin zen ikuspegi hori, eta hainbat artista izan zituen jarraitzaile, batzuk pedagogiaren aldetik, politikaren bidetik besteak etab. abiatu zirelarik horren barruan.\nXX. mendea.\nXX. mendearen lehen aldian, artea ezagupenerako bidetzat hartu baina ez zuten ezagupen logikoarekin eta intelektualarekin konparatu, aparteko zerbait bezala ulertu zen. Teoria horrek Bergsonen filosofia du oinarri, eta eragin handia izan zuen XX. mendearen lehen erdialdean Frantzian izandako arte- eta literatura-mugimenduan. Bigarren Mundu Gerra inguruan, Freud eta Jungen inkontzienteari buruzko teoria psikologikoak landu ziren artearen teoriari buruzko eztabaidetan. Aurretik, ordea, ezagupenerako bidea aldarrikatzen zuen mugimenduak soziologiaren ildora hedatu ziren, marxismoaren ikuspegitik errealitate soziala ezagutzeko bide gisaikusten zelarik artea. Bertolt Brechtentzat, gizartea aldatzeko ekintzen hastapena zen artea. Adornok ere soziologiaren inguruko teoria aldarrikatu zuen. Adornoren teoria izan da azken hogei urteotan Europako kulturan nagusitu direnen arteko bat eta Sartre izan du jarraitzale sutsuenetakoa. Bi Mundu Gerren artean, bestalde, arteen sailkapena eman zuen Alain filosofoak: arts de soci\u00e9te batetik (dantza, zeremoniakoa, jaiak, musika, poesia eta elokuentzia), eta arts solitaires (marrazkigintza, eskultura, buztingintza, zurgintza, eta arkitektura pribatua), arkitektura publikoa bi atal horien arteko zerbait delarik eta prosa eta liburugintzaren arte grafikoa bigarren multzoan dagoelarik. Horretaz gainera, beste sailkapen batzuk ere egin zituen Alainek, arte estatikoen eta higiduraren arteena esaterako. John Deweyk-entzat, aurrekoentzat ez bezala, artea egiteko era bat da, egiteko jarduera eta objektua hartzen dituena eta artelana gauzatzen gizakia laguntzaile duena moduan definitu zuen, ez egite bat bezala. Duela urte gutxi arteen aniztasuna funtzio anitzen sinbolizatzaile gisa azaltzen duen teoria eman zuen Langerrek. Teoria horrek ez du onartzen arteak ezagutzajarduerarekin zerikusirik ez duenik, eta haren garrantzi kulturala ezezten du. Positibismo logikoak eta estrukturalismoak, semiologiak, eta abarrek, artea zeinu-sistema moduan ikusten duten teoriek, garrantzi handia hartu dute azken urteotan. Dena dela, artearen teorian dihardutenen lanik garrantzitsuenetakoa artearen funtzio eta norabideari buruzko gogoeta egitea da, teknika hain aurreratua izanik, gizakia antzina bere askapenerako bide uste zuen teknikaren mende geratzearen arriskua gainean baita.\nArte-diziplinen sailkapena.\nArte Nagusiak.\nArte nagusiak ikusmena eta entzumenaren bitartez hautematen direnak kontsideratu dira. Tradizioz, sei arte-diziplina nagusi bereizi dira:\nEskultura eta Margolaritza diziplinek Arte plastikoak osatzen dituzte.\nBigarren Mailako Arteak.\nArte-objektuarekin harreman fisikoa izatea eskatzen dutenak dira:\nArte kritika.\nArte kritika literatura eta mundu akademikoaren arteko generoa da. Artelanen, artisten edo erakusketen balorazioa egiten du, printzipioz modu pertsonalean eta subjektiboan, baina artearen historian eta bere diziplina anitzetan oinarrituta, artea bere arabera baloratuz, testuingurua edo bilakaera kontutan hartuta. Aldi berean, ebaluatzailea, informatiboa eta konparatiboa da, modu zehatz eta entretenigarrian idatzia, azterketa akademikoa dela esan gabe baina datu enpirikoak eta egiaztagarriak eskainiz.\nDenis Diderot arte modernoaren lehen kritikaritzat jotzen da: 1725az geroztik Louvre museoaren Salon Carr\u00e9n egindako erakusketen gaineko iruzkinak idatzi zituen. Jendeari irekitako saloi horiek joera artistikoen hedapen zentro gisa jarduten zuten. Diderotek erakusketa horien inguruko inpresioak 1759an idatzi zituen gutun batean; testu hori Fr\u00e9d\u00e9ric-Melchior Grimmen \"Correspondance litt\u00e9raire\" liburuan argitaratu zen eta, geroztik, 1781 arte, generoaren abiapuntua izan zen.\nArtearen kritikarien esparruan arte-historialariak eta idazleak izan dira. Batzutan azterketa metodologikoan oinarrituta, bestetan norberaren subjektibitatean, laister kritika gustuak moldatzeko benetako tresna zela deskubritu zuten zaleek. Izen handi batzuk aipatuko ditugu: Charles Baudelaire, John Ruskin, Oscar Wilde, \u00c9mile Zola, Joris-Karl Huysmans, Guillaume Apollinaire, Wilhelm Worringer, Clement Greenberg, Michel Tapi\u00e9, Eugeni d'Ors, Juan Eduardo Cirlot, Juan Antonio Gaya Nu\u00f1o, Irma Arestiz\u00e1bal... \nArte teknikak.\nPinturak, bi dimentsioko elementu gisa, euskarri bat behar du (horma, egurra, mihisea, kristala, metala, papera, etab.); euskarri horren gainean, pigmentua jartzen da (koloragarria + aglutinatzailea). Aglutinatzailea da prozedura piktoriko desberdinak sailkatzen dituena:\nMaterialaren arabera, hiru sistematan lan egin daiteke: \"gehikuntzazkoa\", materia moldatuz eta gehituz, oro har, materia bigunetan (argizaria, plastilina, buztina); \"kentzailea\", materia ezabatuz irudia aurkitu arte, oro har, material gogorretan (harria, marmola, egurra, brontzea, burdina); eta \"mistoa\", materia gehituz eta kenduz. Galdaketa bidez ere egin daiteke, molde baten bidez. Eskultura egin ondoren, naturalean utzi edo polikromatu daiteke koloragarri begetal edo mineralekin edo enkaustoan, tenperan edo olioan, urreztatuta edo estofatua (urrearen imitazioa).\nHainbat beira mota daude: sodio-beira (oinarrizkoena, silizetik abiatuta), kristala (silizea eta berun-oxido edo potasioa), kaltzedoniar beira (silizea eta oxido metalikoak) eta esneki-beira (silizea, manganeso bioxidoa eta eztainu oxidoa). Hori lantzeko teknika nagusia beira puztea da, eta edozein forma eta lodiera eman dakioke. Dekorazioari dagokionez, margotua, esgrafiatua, zizelkatua, pintzaduna, filigranazkoa eta abar izan daiteke.\nBuztinarekin egiten da lau motatan: buztin egosi porotsu gorri-horixka (buztineria, terrakota, biskuit); buztin egosi porotsu zuria (loza); buztin egosi ez-porotsu grisa, arrea edo marroia (gresa); buztin egosi ez porotsua eta erdi gardena (portzelana). Eskuz edo mekanikoki egin daiteke \u2014tornua erabiliz\u2014; ondoren, labean egosten da \u2014400 \u00b0C eta 1300 \u00b0C arteko tenperaturan, motaren arabera\u2014, eta esmaltez edo pinturaz apaintzen da.\nObjektu apaingarriak metal nobleekin edo harribitxiekin (urrea, zilarra, diamantea, perla, anbarra, korala, etab.) egiteko artea da.\nBurdinarekin egiten da (limonita, pirita edo magnetita), eta beroarekin murrizten da. Hortik, lingoteak egiteko pasta goria ateratzen da. Hiru motatakoak daude: fundizio grisa karbono, silize, sufre, eta manganeso asko duena, ez du forjatzeko balio, moldean urtzeko bakarrik; burdina gozo edo forjatua, karbono gutxiagorekin, malguagoa eta harikorragoa da, eta forjatu daiteke, baina biguna, eta desitxuragarria da; altzairua, manganeso, tungsteno, kobalto eta wolframioa dituena; gogorragoa da tresna ebakitzaileentzat. Modelatzea materialik gehitu edo kendu gabe egiten da, baizik eta teknika alternatibo batzuk bitartez: luzatze, zabaltze, arrailtze, kurbatze, birkokatze, etab.\nIrudiak adimen artifizialaren bidez sortzea.\n\"Midjourney\", \"Stable Diffusion\" edo \"Dall-e\" gisako tresna informatikoek artetzat har daitezkeen irudiak sortzeko aukera ematen dute. Baliabide horiek Interneten eskuragarri dauden irudi ugari erabiltzen dituzte adimen artifizialaren bidez, deskribapenen eta beste elementu batzuen komunikazioaren bidez erabiltzaile batek eskatzen duen obra sortzeko."}
{"id": "49109", "revid": "119347", "url": "https://eu.wikipedia.org/wiki?curid=49109", "title": "Somiedo", "text": "Somiedo edo Somiedu asturieraz Asturiasko udalerria da, Oviedoko eskualdearen hego-mendebaldean dagoena.\n1.570 biztanle zituen 2005ean.\nMugakideak.\nMugakide hauexek ditu: Iparraldean Belmonte de Miranda, ekialdean Teverga, mendebaldean Tineu eta Cangas del Narcea eta hegoaldean Villablino (Le\u00f3n).\nNatur Parkea.\nKantauriar mendilerroaren mendebaldean kokatutakoa, 39.164 hektareatan zabaltzen da parkea. Somiedoko udalerri osoa barruan gelditzen da, Belmonte de Miranda eta Tevergarekin batera.\n1988an Natur Parke izendatu zuten, eta 2000n UNESCOk Biosferaren Erreserba.\nAnimalien artean, hartzaren presentzia nabarmentzekoa da. Antza denez, Kantauriar mendietako hartzen %50a inguruan hemen bizi da."}
{"id": "49110", "revid": "59723", "url": "https://eu.wikipedia.org/wiki?curid=49110", "title": "Liburu", "text": "Liburua edo idaztia idatzitako, zuriz inprimatutako edota irudiz hornitutako orrialdeen sorta da, paperez, pergaminoz edo beste material batzuez egindakoa, ertz batetik josia eta irakurtzeko prestatua. Normalean azal pare batek babesten du.\n1501 baino lehen tipo higigarriekin inprimatutakoek \"inkunable\" edo \"jatorri zehaztezindun\" izena hartzen dute, latineko \"incunabula\" hitzetik eratorria. Gaur egun, \"e-book\" edo liburu elektronikoak ere daude.\nLiburutegiak liburuak eta bestelako dokumentuak jaso, antolatu, sailkatu eta publikoaren eskura jartzen dituzten erakundeak dira eta liburudendak liburuak salgai izaten dituzten tokiak.\nHistoria.\nInprentaren asmakuntzaren aurretik, liburu bat edukitzea soilik aberatsenen esku zegoen zerbait zen, liburu bakoitza eskuz kopiatu behar baitzen osorik. Kalkulatzen da 450tik 1450era bitarte igaro ziren mila urtetan, bost milioi liburu inguru sortu zirela Europan. 1450etik 1500era, 1445ean Johannes Gutenbergek lehenengo Biblia inprimatu zuenetik, 8 eta 20 milioi kopia artean egin ziren. XVI. mendean 200 milioi kopia inguru sortu ziren.\nAzkenotan, Internetek protagonismoa kendu dio liburu tradizionalari, eta hainbaten ustez paperezko formatua ordezkatzekoa da. Hala ere, oraindik milaka liburu argitaratzen dira urtero. Adibidez, 1995ean Frantzian 34.766 lan kaleratu zituzten, eta 1996an Espainian, 46.330.\nEuskarazko liburu ezagunak.\n\"Linguae vasconum primitiae\" euskarazko lehen liburua da, Bernart Etxeparek 1545ean karrikaratua. Ordutik, milaka dira gure hizkuntzaz egindako lanak, nahiz eta XX. mende arte produkzioa oso motela eta urria izan den.\nAzken urteotan, beraz, euskal liburuaren industria emankorra da. Erronka euskal irakurleak euskaraz irakurtzera bultzatzea da.\nLiburu elektronikoa.\n1971. urtearen amaieran, gaur egun liburu digital edo elektronikoa deitzen duguna garatzen hasi ziren. Michael Hart Gutenberg Proiektuaren sustatzailea izan zen (helburua liburutegi digital doako bat sortzea zen); hor, William Shakespeare, Edgar Allan Poe eta Dante Alighieriren lanak aurki zitezkeen, guztiak ere jabetza publikokoak. 1981ean, aurrerapen garrantzitsua egin zen; izan ere, lehen liburu elektronikoa jarri zen salgai: Random House's Electronic Dictionary. Nolanahi ere, 2001eko martxoan hedatu zen gehien liburu digitala, Stephen King nobelagileari esker, sarearen bitartez merkaturatu baitzuen \"Riding the Bullet\" nobela. 48 ordu eskasean, 400.000 kopia saldu zituen, bina dolar eta erdiren truke. \nUne horretatik aurrera, hainbat argitaletxe elektroniko sortu ziren, eta denda birtual asko liburu elektronikoak beren katalogoetan sartzen hasi ziren.\nLiburu azokak.\nFrankfurteko Liburu Azoka nazioarteko garrantzitsuena da, XV. mendean aurrekariak dituena.\nEuskarazko liburu eta diskoei dagokienez, Durangoko Azoka nagusia da. Euskal Herriko Idazleen Biltzarrak (Sarako Idazleen Biltzarra) ere garrantzi handia du euskal edizioan."}
{"id": "49111", "revid": "448", "url": "https://eu.wikipedia.org/wiki?curid=49111", "title": "Machiavelli", "text": ""}
{"id": "49112", "revid": "58701", "url": "https://eu.wikipedia.org/wiki?curid=49112", "title": "Liburuaren historia", "text": "Liburuaren historia luzea da, izan ere Aro modernoan Johannes Gutenbergekin hasten da XV. mendean. Inprimatutako lehen liburua \"Biblia\" izan zen, arrakasta handiena izango zuen liburua zela uste zutelako. \"Gutenbergen Biblia\", \"42 lerroko Biblia\" edo \"Mazarinoren Biblia\" izenekin da ezaguna.\nInprentaren aurrekaria xilografia izan zen. XV. mendearen hasieran erabiltzen zen lamina edo orrialde gutxi batzuk zituzten liburuak inprimatzeko (20 eta 50 orriren artean). Tipo higigarriak erabiltzen hasi zirenean, xilografia liburuak inprimatzeko sistema gisa baztertua izan zen.\nHasiera batean inprimatutako liburuek eskuizkribuen itxura erreplikatzen saiatzen ziren, material berberak erabiliz (tintak, pergaminoak). Halere, pergaminoa garestia zen eta ez zen egokia liburuak inprimatzeko, eta paperak ordeztu zuen berehala.\nAzken urtetan, Internetek protagonismoa kendu dio liburu tradizionalari, eta hainbaten ustez paperezko formatua desgertzeko arriskuan dago. Hala ere, urtero milaka liburu argitaratzen dituzte oraindik. Adibidez, 1995ean Frantzian 34.766 lan kaleratu zituzten, eta 1996an Espainian 46.330."}
{"id": "49114", "revid": "59723", "url": "https://eu.wikipedia.org/wiki?curid=49114", "title": "Arte (argipena)", "text": "Arte izenak adiera hauek ditu:\nHalaber:\nArtea toponimoak artikulu hauetara garamatza:"}
{"id": "49115", "revid": "1545", "url": "https://eu.wikipedia.org/wiki?curid=49115", "title": "Uni\u00f3n Cerrajera", "text": "Uni\u00f3n Cerrajera de Mondrag\u00f3n (UCEM) sarrailagintzan diharduen Arrasateko fabrika da, historian zehar berebiziko garrantzia eduki duena herriarengan. Izan ere, arrasatearrek \"sarrailagile\" ezizena hartzen dute. Bertan, \"Zerrajerie\" esaten diote herriko hizkeran enpresari.\nDena dela, herrirako ez ezik, hortik kanporako ere oso garrantzitsua izan da UCEM: 1965 arte Gipuzkoako fabrikarik handiena izan zen, eta ordura arte ez zegoen estatu espainiar osoan sarrailak egiten zituenik.\nAzkenik, esan behar da Bergarako Labe Garaiak elkarlanean ibili zirela Arrasateko fabrika honekin, laguntza handia emanez\n2004ko irailaren 23an, Eusko Jaurlaritzak instalazioetarako sarrerako eraikina kultura ondasun izendatu zuen, \"monumentu\" sailkapenarekin, arkitektura arrazionalistako erakusgarri.\nSarrerako eraikina.\n2004ko irailaren 23an, Eusko Jaurlaritzak \"monumentu\" izendatu zuen instalazioetarako sarrerako eraikina. Hau pabiloi-segida luze baten erdian kokatzen zen, Deba ibaiaren eskuinaldean. Pabiloi horietako batzuk ibaiaren ibilguaren gainean zeuden, eraikin hau esate baterako. Eraikin gehienak desagertu egin dira eta, segur aski, geratzen dena multzo osoko enblematikoena da, bere arkitektura-kalitateagatik ez ezik, sarrerako eraikina izateagatik ere, 1939az geroztik multzoaren irudia ematen zuena hain zuzen ere.\nOinplano angeluzuzenak berrogeita hamar bat metroko aurrealdea eta hogeita hamasei metroko sakonera du. Hiru solairuko profila du, eta behe-solairua da altuera handienekoa. Instalazio guztietara sartzeko erabiltzen zen erdiko pasagune batek aurretik atzeraino zeharkatzen du solairu hau. Elementu horrek, halaber, alde bietan dauden geletara zuzenean sartzeko aukera ematen du. Goiko bi solairuetara erdiko begidun eskailera handi baten bidez igo daiteke; pasagunearen amaieran dago, eraikinaren hego-mendebaldeko izkinan, solairuaren eskema simetrikoa hautsiz. Goiko solairuak altuera handikoak dira.\nEraikina 1939an eraiki zuten Luis Astiazaran arkitektoaren proiektuaren arabera. Obraren alderdi guztiak arkitektura arrazionalistaren parametro garbienetatik egiten dira: hautatutako egitura-sistematik eta itxituretatik hasi eta fatxada-konposizioan erabilitako arkitekturaren adierazpideraino.\nHormigoi armatuzko sare-formako egitura sendoarekin eraiki zuten, bere baitan hartuko zuen industria-jarduera kontuan hartuta. Ertz handiko habeak erabili zituzten, sekzio aldakorrekoak zenbaitetan, eta haien gainean hormigoi armatuzko xafla. Azken solairuan sabaileihoak zabaltzen dira, zeharo ordenatua, argi zenitala izateko.\nHautatutako egitura-sistemarekin bat etorriz, fatxadak ez dira sostengu-elementuak, itxitura-mintz arinak baizik. Horrek aukera ematen du metalezko arotzeriaz itxitako bao horizontal handiak nahierara irekitzeko. Fatxadek ez dute ornamentaziorik, hautatutako arkitekturaren adierazpidearekin bat etorriz. Fabrikaren irudia ematen zuen fatxada nagusian erloju handia, \"frontoi\" mailakatua eta dagoeneko desagertua den enpresaren izenaren inskripzioa aipa daitezke. Izan ere, fatxadaren erdia markatzen dute, konposizioaren simetria nabarmenduz, behe-solairuko pasagunearekin batera."}
{"id": "49117", "revid": "512", "url": "https://eu.wikipedia.org/wiki?curid=49117", "title": "Aire", "text": "Airea Lurraren atmosfera osatzen duten gasen multzoa da, konposizio kimiko eta proportzio jakinetan. Bolumenean hau da airearen konposizioa: %\u00a021 oxigenoa, %\u00a078 nitrogenoa, eta %\u00a01 beste zenbait gas."}
{"id": "49118", "revid": "8749671", "url": "https://eu.wikipedia.org/wiki?curid=49118", "title": "Skacha", "text": "Skacha 1991an Vigon (Galizia) sortutako punk-rock taldea da. Nagusiki galizieraz abesten dute.\nTaldekideak.\nHainbat taldekireren joan-etorriren ondoren, hauek dira gaur egungo taldea osatzen dutenak:"}
{"id": "49119", "revid": "201", "url": "https://eu.wikipedia.org/wiki?curid=49119", "title": "Artea (zuhaitza)", "text": ""}
{"id": "49121", "revid": "105290", "url": "https://eu.wikipedia.org/wiki?curid=49121", "title": "Keltoi!", "text": "Keltoi! (\"Zelta\" grekeraz) 1995ean Vigon (Galizia) sortutako Oi! musika-taldea da. Galizieraz abesten zuten eta Celtarras Celta de Vigoko jarraitzaile-taldearen lagunak ziren.\nHistoria.\nBere lehenengo kontzertua 1996ko Dia das Letras Galegasen (Galiziar Letren eguna) eman zuten \"Rass\" deitutako pubean. 1997an, Oito anos de sequestros bilduman parte hartu zuten, eta urte bat beranduago, Casco vello maketa atera zuten.\nLehenengo maketa atera ondoren, Galiziatik kanpo ezagunak egin ziren eta Xixongo Oi!, Ska &amp; Reggae Meeting-eko lehenengo edizioan parte hartu zuten. Han, Malarians, Los Milicianos, Skarface, Xenreira, Skacha eta Oi! The Arrasen mailako musika taldeekin jo zuten. Baina, Simek Dublinera joan behar izan zuen lan kontuak zirela medio, eta Keltoi! jarduerarik gabe egon zen.\n2000. urteko erdialdean, Sime Galiziara itzuli eta taldearekin jotzen hasi zen berriro. \"Estado de sitio\" bilduman parte hartu zuten eta kontzertu asko eman zituzten Dropkick Murphys, Thug Murder, Frontkick eta The Real Mckenzies taldeekin.\nBaina Mikele Soak eta Kino Skacha taldeekin jotzen hasi zirenez eta beste taldekideen jarduera berriak zirela-eta, taldea desegitea erabaki zuten. Agur-kontzertua 2005eko urtarrilaren 17an eman zuten, Malas Cartas eta Frontkick taldeekin, Vigoko Anoeta aretoan."}
{"id": "49122", "revid": "336", "url": "https://eu.wikipedia.org/wiki?curid=49122", "title": "Kaos (mitologia)", "text": "Kosmogonia mitologiko batzuetan, kaosa (grezierako \u03a7\u03ac\u03bf\u03c2 hitzetik eratorria) kosmos kontzeptuaren antitesia da, haren aurretiko egoera eta hutsaren nahiz nahasmenaren bitartez irudikatzen dena. Berez, \u03c7\u03ac\u03bf\u03c2 hitzaren jatorria Proto-Indoeuroperako \"ghn\" edo \"ghen\" errotik dator. Biblian agertzen den hitzaren interpretazio desegoki batengatik gaur egun kaosa desordena deskribatzeko ere erabiltzen da."}
{"id": "49123", "revid": "98220", "url": "https://eu.wikipedia.org/wiki?curid=49123", "title": "Ribadavia", "text": "Ribadavia Galiziako udalerria da, Ourenseko mendebaldean dagoena. O Ribeiroko eskualdean dago kokatuta.\n2011ean 5.459 biztanle zituen. Herriko galiziar hiztunen kopurua %96,46koa da (2001).\nParrokiak.\nCampo Redondo (Santo Andr\u00e9) | Esposende (Santiago) | Francelos (Santa Mar\u00eda Madanela) | Ribadavia (San Domingos de F\u00f3ra) | Ribadavia (San Domingos) | San Cristovo de Regodeig\u00f3n (San Cristovo) | San\u00edn (San Pedro) | Ventosela (San Paio)\nInguru naturala.\nMi\u00f1o ibaiak udalerria zeharkatzen du, Ourensetik etorrita eta itsasorako bidean."}
{"id": "49124", "revid": "105290", "url": "https://eu.wikipedia.org/wiki?curid=49124", "title": "Cachoeira do Sul", "text": "Cachoeira do Sul Brasilgo hiria da, 89.669 biztanle dituena (2006).\nCachoeira do Sultarrei \"Cachoeirense\" deritze. Hiriak 3.765 kilometro karratuko azalera dauka. Horrek kilometro karratuko 24 biztanle ematen du."}
{"id": "49125", "revid": "56334", "url": "https://eu.wikipedia.org/wiki?curid=49125", "title": "O Ribeiro", "text": "O Ribeiro Galiziako barrualdean dagoen eskualdea da, Ourenseko probintziaren mendebaldean kokatutakoa.\nRibadavia da udalerri nagusia (5.447 biztanle 2002an).\nEkonomia.\nArdogintza eskualdeko jardun ekonomikorik garrantzitsuenetarikoa da. Izan ere, bertan \"Ribeiroko ardoa\" ezaguna ekoizten dute."}
{"id": "49126", "revid": "105290", "url": "https://eu.wikipedia.org/wiki?curid=49126", "title": "Ribeiroko ardoa", "text": "Ribeiroko ardoa jatorrizko izendapena duen Galiziako edari ezaguna da, Ourenseko izen bera duen eskualdean egindakoa.\nMi\u00f1o, Arnoia eta Avia ibaiek markatzen dituzte hiru lurralde eta hiru ardo mota desberdin.\nMahastiek 3.000 hektareatan zabaltzen dira, 102 upelategitan banatuta. 6.000 mahastizain inguruk lan egiten dute bertan, 15 milioi litro inguru ekoiztuz."}
{"id": "49127", "revid": "109565", "url": "https://eu.wikipedia.org/wiki?curid=49127", "title": "Tui", "text": "Tui Galiziako barnealdeko udalerri mugakidea da, Pontevedrako probintziaren hego-mendebaldean kokatutakoa. Minho-Limako (Portugal) eskualdearen mugan eta O Baixo Mi\u00f1oko eskualdean kokatuta dago, bertako herri nagusia da.\n2010ean 17.306 biztanle zituen. Herriko galiziar hiztunen kopurua %86,36koa da (2001).\nParrokiak.\nAreas (Santa Mari\u00f1a) | Baldr\u00e1ns (Santiago) | Caldelas de Tui (San Marti\u00f1o) | Guillarei (San Mamede) | Malvas (Santiago) | Paramos (San Xo\u00e1n) | Pazos de Reis (O Sagrario) | Pexegueiro (San Miguel) | Randufe (Santa Mar\u00eda da Gu\u00eda) | Rebord\u00e1ns (San Bartolomeu) | Ribadelouro (Santa Comba) | Tui (O Sagrario).\nInguru naturala.\nMi\u00f1o ibaiak herria zeharkatzen du ibilbidearen azken kilometroetan, Ozeano Atlantikoaren bila."}
{"id": "49128", "revid": "1491", "url": "https://eu.wikipedia.org/wiki?curid=49128", "title": "Txakolin", "text": "Txakolina ardo mota bat da. Karbonatuxea, 10,5-12\u00ba inguru izan ohi ditu. Araban, Bizkaian eta Gipuzkoan egiten den txakolina sormarka batek babestuta dago. Hala ere, Nafarroan, Kantabrian eta Burgoseko iparraldean ere ekoizten da eta urrunago, Txile eta Australian ere bai.\nBi txakolin mota nagusi daude: zuria eta gorria. Hedatuena lehena da eta bigarrena batez ere Bizkaian ekoizten da, Bakion, Balmasedan eta Txorierri eskualdean; Nafarroan, Untzitibar eta Itzagaondoan.\nOhituraz, baserri eta etxeetan egin izan dute, baina egun prozesua Euskal Autonomia Erkidegoan profesionalizatuago dago, eta sormarkak eskakizun zorrotzak ezarri dizkio.\nGaur egun, mahastiak Euskal Autonomia Erkidegoko 340 hektareatan zabalduak dituzte eta ia 1.800.000 litro ekoizten dituzte urtean, hiru sormarkatan banatuta: Getariakoa (165 hektarea eta 900.000 litro), Bizkaikoa (120 ha eta 700.000 l) eta Arabakoa (55 ha eta 180.000 l).\nNafarroan, 1376. urtean Karlos II.ak Iru\u00f1erriko ardoa kanpoko ardoen aurrean zaintzeko lege bereziak egin zituen. Bertako txakolina beti izan da oso famatua Iru\u00f1ean.\nIpar Euskal Herrian ere txakolina ezaguna zen XX. mendearen hasieran.\nAntzina Miranda de Ebron eta Kantabrian ere egin izan zen, eta orain, txakolinaren sormarkak lortu duen ospea baliatu nahirik, berriz ere txakolina ekoizten hasi nahi lukete. Gainera, \"txakolina\" izenarekin saldu nahi lukete; horregatik, tirabirak sortu dira haien eta sormarka dutenen artean.\nSormarkak edo jatorri deiturak.\nGetariako txakolina.\nGetariakoak 1990ean eskuratu zuen izendapena Espainiako gobernuaren eskutik. Txakolin tradizionaletakoa da eta, hainbaten ustez, kalitate handienekoa. Kantitateari dagokionez ere Getaria nagusia da, euskal ekoizlerik handiena baita. Aian eta Zarautzen ere lan egiten dute sormarka horren babesean. 2008an, Gipuzkoako beste hainbat udalerrik ekoitzi ahal zuten txakolina, Getaria, Aia eta Zarautzez gain: Arrasatek, Eibarrek, Mutrikuk, Debak, Zumaiak, Zestoak, Oriok, Hondarribiak, Billabonak, Urnietak, O\u00f1atik, Beizamak, Zerainek eta Olaberriak.\nBizkaiko txakolina.\nBizkaikoak 1994an lortu zuen izendapena. Bakio izan da tradizionalki herri ekoizle nagusia, baina gaur egun txakolingintza beste eskualde batzuetara ere hedatu da:\nArabako txakolina.\nArabakoa 2003an sortua da. Aiaraldean kontzentratzen da Arabako produkzioa, Amurrion daudela bi upelategi nagusiak. Bertan \"Txakolin Eguna\" ospatzen dute, maiatzean.\nEzkabako txakolina.\nTxakolin zuri hori oso famatua izan zen joan den mendean, lehiaketa internazionaletan sariak irabazirik. Ezkaba mendi hegaleko ardantzeen mahatsekin ekoizten da. Egun, etxerako egiten da.\nNafarroako txakolin gorria.\nArdo hori kalitate handikoa zen. Mahatsak oraino biltzen badira ere, ardoa ez da merkaturatzen.\nMiranda Ebro.\nMiranda Ebron ere XX. mendearen bigarren erdialderaino oso zabaldua zen txakolinaren ekoizpena, eta hango antzinako tabernak ez ziren \"tabernas\" mirandarren artean, \"chacol\u00eds\" baizik: \"Chacol\u00ed Limaco\", \"Chacol\u00ed Chamorro\", eta abar.\n1987an Mirandako historiaren udal institutuak liburu bat argitaratu zuen gaiari buruz: \"Vi\u00f1edos y vino chacol\u00ed en la historia de Miranda de Ebro\" (egileak: Ram\u00f3n Ojeda San Miguel eta Jes\u00fas Alberto Ruiz Larrad)."}
{"id": "49129", "revid": "56334", "url": "https://eu.wikipedia.org/wiki?curid=49129", "title": "Drama", "text": "Drama antzerkiaren generoa da, Antzinako Greziatik datorrena. Halaber, literatura eta zinemarena ere bada. Tragediako eta komediako elementuz osatzen da, baina antzerkia bera izendatzeko ere erabili ohi da.\nDefinizioak.\nDramak, berez, lotura handia du ahozko literaturarekin, eta testu dramatiko idatziaren eta antzerki-emanaldiaren arteko harremanak finkatzea ez da beti gauza erraza. K.a. V. mendeko Greziako dramagileen testuetatik, ondorengo kopiatzaileek bildutako laburpenak besterik ez dira iritsi. Beraz, esateko edo abesteko hitzen eta antzerkiko gainerako elementuen (mugimendu, agertoki, jantzi, musikaren) arteko harremanak zehaztea zaila da. Dramagilearen idazkeran oinarrituta, zenbait datu lor daitezke, baina, gehienetan, bestelako ikerketak egin behar dira osagai horietaz zerbait jakiteko. \nIngalaterrako Errenazimentu garaiko drametan ez zen hasieran testurik argitaratzen, baina lanen garrantzia areagotu ahala hasi ziren drama-liburuak kaleratzen. XIX. mendetik aurrera batez ere, testu idatziaren ondoan, agertokiaz, antzezleen mugimenduez eta antzezleen itxuraz oharrak idazten hasi ziren. Testu horiek literatura-lan nagusi bilakatu ziren zenbaitetan: \"Oresteren zikloa, Lear Erregea, Peer Gynt.\" Hala ere, erraz ahazten da idazkera-mota hori zenbait ahotsentzat egina dela, eta ekintzak adierazteko gainera. \nGreziarren drametan, itzulpenak direnean batez ere, maiz falta dira koruek eta antzezleek abestu behar zituzten zatiak. Gauza bera gerta daiteke, galduak egotea alegia, mugimenduekin eta antzezleen arteko harremanekin zerikusia duten oharrekin. Esandakoaren arabera, ahozko literaturak eta dramak zerikusi handia dute, baina, hala ere, literatura dramatikoaren barruan sartuak daude drama nagusiak.\nDrama eta epika.\nDramari eta epikari dagozkion berezitasun dialektikoak aztertu ditu Patrice Pavisek, antzertiaren teorialari frantsesak, hpnako puntuak nabarmenduz.\nDraman, ekintza ikuslearen aurrean gertatzen da, orainaldian, eta epikan berriz, gertaera, narrazioaren bidez moldatzen da, iraganaldian.\nDramako ekintza, halaber, krisi, pasio, une berezitara mugatzen da; non eta epikan gertaera garrantzitsuen posotasuna erakusten den.\nDraman ekintza aurrez aurre ageri zaio ikusleari multzo ezin hautsian, osotasun baten moduan. Aldiz, epikako kontalaria ez dago ekintzen menpe eta askatasun osoa dauka iruzkinak egiteko eta sartzeko testuan.\nDrama motak.\nDrama liturgikoa.\nDrama liturgikoa Europan X.-XII. mendeetan hasten da sortzen, elizako jaien inguruko antzezpenak sortu zirelarik, herriaren libertimendu izateko helburuz. Denborarekin elizkzunetan Itun Zahar eta Berriko agerraldiak eransten joan ziren, baina erabilitako hizkuntza jada ez delarik latina, baizik eta frantsesa, gaztelania, edota erromantzeren bat. Horren ondorio izango dira XIV.-XV. mendeko misterioak, mirakuluak eta geroagoko zuberotar pastoralak.\nDrama lirikoa.\nOperaren edo antzerti kantatuaren ordaintzat hartu izan ohi da drama lirikoa. Ekintza bizitasunetik aldentzen da eredu hau, batik bat bere mugimendu eskasagatik; ordez, testuari berari ematen zaio garrantzia eta lirikotasuna. Lehen drama lirikotzat jotzen da Claudio Monteverdiren \"Orfeo\" antzerkia (1607). Ondoren, Europan zehar barreiatu ziren hainbat eratan musika eta letra batzen zituzten antzeko ikuskizunak. Halaber, Montverdiren \"L\u2019incoronazione di Poppea\" izeneko lanak (1642) komediaren eta tragediaren sentimenduak elkartuz, melodrama eta opera modernoa iragarri zituen nolabait.\nDrama burgesa.\nGotthold Ephraim Lessing ilustrazio alemaneko 18. mendeko idazleak drama modernoari tragedia klasikoaren goi arnasa erantsi nahi izan zion, herri teatroa eta Shakespeare eredutzat hartuz, ikusle alemanei lehen drama burgesa hitz lauz eskaini zielarik: \"Miss Sarah Sampson\" (1755). Bestalde, drama burgesaren aldekoak ziren frantses antzerkigile batzuk ere (Voltaire, Diderot, Nivelle de la Chauss\u00e9e...) \nDrama historikoa.\n19. mendean Victor Hugoren \"Cromwell\" izeneko obrak bezala, \"Hernani\" (1830) izenekoak ere izugarrizko arrakasta izan zuen, eta korronte bat zabaldu zuen Europako literaturetan, zeinak bereziki Espainian jarraitzaile ugari sortu zituen:, Rivasko dukea (\u00c1ngel de Saavedra y Ram\u00edrez de Baquedano), Antonio Garc\u00eda Guti\u00e9rrez, Jos\u00e9 Zorrilla eta Juan Eugenio Hartzenbusch izan ziren bide hori jorratu zuten gaztelerazko autoreetako batzuk. "}
{"id": "49130", "revid": "512", "url": "https://eu.wikipedia.org/wiki?curid=49130", "title": "Tragedia", "text": "Tragedia antzerkiaren generoa da, Antzinako Greziatik datorrena. Halaber, literatura eta zinemaren generoa ere bada.\nTragediak gai goibel edo latzez dihardu eta halabeharrez dohakabeki amaitzen da. Estilo dotore eta arranditsua erabiltzen duen antzezlana da, pertsonaia nagusia heroi bat duena, halabeharrak bultzatuta, gertaera ikaragarri eta penagarriak jasaten dituena. Tragediaren amaieran, heroiak aldatu ezin duen patua betetzen da, heriotza gehienetan.\nTragediaren historia.\nTragediaren jatorria Grezian dago. Greziar hitzak ahuntz-kantua esan nahi zuen, eta Dioniso jainkoari eskaintzen zitzaizkion oparotasun-errituko ahuntzekin izan dezake zerikusia, jainko haren ohorez egiten baitziren tragediak (greziar ditiranboak).\nGreziar tragedian, heriotzaren eta hondamenaren mende dagoen heroiaren gaia, koru batek bertsotan aurkeztu eta kantatzen zuen; ondoren, pertsonaia bat korutik kanpora ateratzen zen, eta harekin hasten zen hizketan. Eskiloren tragedietan bigarren pertsonaia ere irteten zen korutik eta, era horretan, bi pertsonaren arteko elkarrizketa ere sortzen zen. Euripides eta Sofoklesen garaiko tragedietan ohitura zen hiru pertsonaia ere agertzekoa. Homeroren eta beste zenbaiten lanetan oinarri hartuta aztertu dira antzinako greziar tragediaren aztarnak, eta esan daiteke gertaerak berak baino garrantzi handiagoa zuela pertsonaien (korua barne) kontzientzia aldakorrak eta erantzunak. Gertaera nagusiak antzezlekutik kanpo gertatzen ziren gehienetan, eta hartan haietaz hitz egiten zen.\nErromatarrek tragedia greziarrengandik hartu zuten, eta haien lanak itzuli eta egokitu zituzten K.o. II. mendean (Nevio, Ennio). Erromatarrek bortxazko sentipenak eta deklamazio erretorikoak landu zituzten, batez ere. Handik aurrera, behera egin zuen antzerki-mota horrek, Senekak idatzi zuena, adibidez, arrakastatsua izan bazen ere.\nEuropako Erdi Aroko tragediaren gaia gizon ospetsu baten zori-aldaketa izaten zen: hasieran aberatsa eta zoriontsua zena amaieran zoritxarrekoa zen. Ingalaterran, Elisabet erreginaren garaian, abenturazko eta lilurazko bidaiak, abenturazaleen altxorrak eta arriskuak gaitzat hartuta, tragedia-mota berri bat azaldu zen (Thomas Kid, \"The Spanish Tragedie\", 1589, \"Tragedia espainiarra\"). Mende horretan bertan heroi handinahia sortzen da, ospe handikoa zena beti, baita erortzen zenean ere (1588, \"Doctor Faustus\"). Shakespeareren tragediak beste zenbait berrikuntza ekarri zituen; pertsonaia ospetsuak baina akatsak zituztenak (\"Lear Erregea\", \"Hamlet\") erabili zituen heroiarena egiteko, eta gizartea eta politika nahasi zituen pertsonaia nagusiaren zoritxarrekin. Bestalde, formari zegokionez, haren tragedietan ez zituen hiru batasun klasikoak beti errespetatu (denbora-batasuna, leku-batasuna, ekintza-batasuna).\nXVII. mendean Frantziako tragedia klasikoa berriro itzuli zen antzinako greziarren eredura; antzinako gai berberak eta hiru batasun klasikoak erabili zituzten, Racineren eta Corneilleren tragedietan adibidez. XIX. mendean, Europako iparraldean tragedia mota berri bat sortu zen. Izan ere, Henrik Ibsen, August Strindberg eta Anton Txekhoven tragedietan lehen aldiz erabili zen prosa eta beren garaiko gertaera tamalgarriak zituzten gaitzat.\nXX. mendean, oro har, tragedia ez zen asko landu, E. O'Neill Estatu Batuetako antzerki-idazlearen lanek arrakasta handia lortu bazuten ere. Tragediaren gaia eleberrira aldatu zen (Fiodor Dostoievski, Joseph Conrad, William Faulkner), eta Bigarren Mundu Gerraren amaieran egin ziren drama tragikoez kanpo, ia beste adibiderik ez du utzi."}
{"id": "49131", "revid": "336", "url": "https://eu.wikipedia.org/wiki?curid=49131", "title": "Kroketa", "text": "Kroketa saltsa trinko bat (bexamela, adibidez) eta xehe-xehe egindako hainbat osagairen nahaste bat, arrautzetan eta ogi birrinduan arrautzeztatua eta olio ugariz frijituz egindako orea da. Horrek testura kurruskaria eta urre kolorea ematen dizkio. Normalean gaziak izaten dira, forma obalatua izaten dute eta bero zerbitzatzen dira zizka-mizka edo pintxo gisa, nahiz eta gozoak ere badiren eta postre gisa zerbitzatzen diren. Kroketa modernoa frantses jatorrikoa da, baina, egia esan, soberakinak berriz aprobetxatzeko teknika Antzinako Erromatik ezaguna da, gutxienez. Hasiera batean, prestakuntza \u00abarrunta\u00bb zen, eta, denborarekin, kroketak Europako sukalde askotako plater tradizional bihurtu ziren.\nProzedura.\nHoztutako bexamel puska bat hartu eta forma obalatua eman oreari. Gero, bexamela edo orea, bolatan edota obalo formatan dugula, arrautzaztatu eta ondoren, ogi birrindua bota. Hori egin ostean, olio beroa dagoen zartaginean sartu eta txigortzen utzi. Hurrenik, zartaginetik atera eta sukaldeko paper zurgatzailea duen platerean jarri soberan dagoen olioa zurga dezan. Azkenik, paper zurgatzailea kendu eta jateko prest egongo dira."}
{"id": "49132", "revid": "1545", "url": "https://eu.wikipedia.org/wiki?curid=49132", "title": "Komedia", "text": "Komedia (latinetik \"comedia\", eta hau antzinako grezieratik \"\u03ba\u03c9\u03bc\u1ff3\u03b4\u03af\u03b1\", \"k\u014dm\u014did\u00eda\") umorearekin lotutako antzerkiaren genero klasikoa da, Antzinako Greziatik datorrena. Halaber, literatura eta zinemarena ere bada. Horrela definitu du Euskaltzaindiak bere \"Literatura Terminoen Hiztegia\"n: \"Antzertiaren azpigeneroa nahiz haren ezaugarriak dituen sortze lana da, irria ren aitzakiaz edo barrearen baliabidezko antzertia. Hitza grezieratik dator. Dioniso jainkoaren ohoretan egin ohi zen prozesio eta errituzko kantuetan du etorkia. Tragediarekin kontrajarri ohi da\". \nKomedia Antzinako Greziako Peloponeson hasi zen, eta, batez ere, Atenasen. Garai hartako idazle ospetsuena Menandro izan zen. Erdi Aroan, italiar \"Commedia Dell'Arte\" izan zen garrantzitsuena. Errenazimentuan, Jonsonen komedia satirikoa, Shakespeareren komedia erromantikoa, eta Frantzian, Moli\u00e8rerena, dira aipagarrienak. XIX. mendean, Oscar Wildek ohiturazko komedia landu zuen, George Bernard Shawek ideiazko komedia. XX. mendean, Barrie-ren eta Jean Giraudoux-en komedia erromantiko-komikoa izan da; Samuel Beckett-ek, berriz, absurdua landu zuen bere komedietan, eta Shepard-ek, besteak beste, komedia beltza izenekoa.\nTragedia eta komedia.\nKomedia tragediarekin kontrajarri ohi da tradizionalki. Teoria klasikoaren arabera, tragediak mitologian ditu haien sustraiak; komediak, aldiz, behe mailako gizakien imitazioan hartzen du oinarria. Zenbait teorialari eta kritikarik, ordea, elkarrekin loturik ikusten ditu bi azpigeneroak, zeren, tragediak gizakiaren barne pasio eta zalantza sakonak astintzen dituen bezala, Komediak horien kontrako defentsak eraikitzen baititu.\nHelburuak.\nDesberdinak izan daitezke, garaien eta egileen arabera. Komediaren xedea sarritan ikasbide ematea izan daiteke, gizarte eredu zahar baten nahiz berri baten alde, horretarako gizartea kritikatuz. Kasu askotan ere, bestetik, xede argirik ez du, jendearen libertigarri huts izanik. Gehienetan idazle, antzezle edo jokalari eta entzule-ikusleen artean adostasun bat dago komedian: euren arauez kanpo dabiltzan gertaerez, gizarteaz edota behar bezalako ez den jendeaz barre egiteko biltzen dira.\nHistoria.\nAristofanes autore greziarra (Antzinako Grezia, K.a. 448 \u2013 K.a. 385) lehen komediografoetako bat bezala onartua izan da, agian garbiena. Drama satirikoaren tradiziotik abiatuta hamaika lan garatu zituen. Halaber, elkarrizketa eta kantua tartekatzen zituen egitura zehatz bat landu zuen bere lanetan. Baina erritu grekoaren benetako eraldatzailea, gerora antzerkia izango zenaren eredu argia sortu zuena, Menandro izan zen Antzinako Grezia, K.a. 342 - K.a. 291). Menandrok Koruaren presentzia ia ezabatu zuen eta balio dramatikoak testuaren barnera eraman zituen, horrela publikoari parte hartze handiagoa emanez, ordutik aurrera ikusle aktiboa izango zelarik.\nMende batzuk geroago, erromatar antzerkian, komediak gaiaren arabera bi multzo ezberdin sortzen ditu, gaiaren arabera: \u00abFabula palliata, crepidata\u00bb, greziar gaia duen erromatar komedia, eta \u00abfabula togata, tabernaria\u00bb, erromatar gaikoa. Menandroren oinordeko nagusia Plauto erromatarra izan zen, ehun eta hogeita hamar komedia inguru egin zituena; horietatik hogeita bat kontserbatzen dira. Plautok, mimo gisa lan egindakoa, keinua eta ekintza gehitu zizkion testuaren edukiari, bere eraginkortasun komiko eta dramatikoa biderkatuz.\nAntzinako kulturaren kolapsoaren ondoren, Erdi Aroak, \u00abkomedia\u00bb hitza erabiltzen ez zuenak, antzerki komikoaren forma asko berrasmatu zituen. Antzerkia kalean egiten zen (kaleko antzerkia), misterioak, alegiak, txisteak, baita mimoa ere. Genero horietako batzuk antzinako generoetan inspiratuta daude gutxi gorabehera. Erdi Aroaren amaieran, XV. mende amaieran, italiar \"Commedia Dell'Arte\" izan zen komedia mota garrantzitsuena.\nErrenazimenduarekin batera komedia terminoak bere esanahia zabaldu zuen. Bere izenarekin literatura dramatikoko produktu batzuk izendatu ziren, ideia \"komiko\" eta \"ludikoari\" hurbiltzen ez zirenak. Horren adibide onak izan ziren \"Comedia de Calisto y Melibea\", \"Jainkotiar komedia\" eta Espainiako Urrezko Mendearen ekoizpen dramatikoaren zati garrantzitsu bat; baita ere Ingalaterrako antzerkiak \"comedy\" izendapena jaso zuen modu generikoan, nahiz eta dramak izan askotan. William Shakespearek (1564-1616) egungo zentzuan benetako komedia batzuk idatzi zituen, esaterako \"Uda-gau bateko ametsa\". \nEspainiako gortean, XVI. mendetik XVII. mendera bitartean, komediak bere garapen garrantzitsuenetako bat lortu zuen. Komedia Lope de Vegaren (1562-1635) obran gorpuzten da; Lopek 1800 pieza inguru idatzi zuen eta komedien gaineko tratatu bat: \"Arte nuevo de hacer comedias en este tiempo\" (1609). Komedia arrakasta handia lortu zuen. Urte horietan Frantzian Moli\u00e8re (1622-1673) egilea aipatu behar da.\nEzaugarri nagusiak.\nHona hemen garrantzitsuenak:\nKomedia motak.\nKomedia antzezlanak sailkatzerakoan, irizpide tematikoa erabili izan da gehienetan. Era askotako Komediak izan dira historia eta literaturan: dena dela, sailkapen hau egileen arabera asko aldatu daiteke:\nKomediaren baliabideak.\nKomediaren baliabide nagusiak lau dira: \nDena dela, komedian badira beste hainbat osagai garrantzitsu ere; besteak beste, jantziek irria eragin lezakete, handiegi, txikiegi, deigarriegi eta koloretsuegi direlako edota pertsonaientzat eta beren mailakoentzat ezegokiak direlako. Orobat agertokian dauden tresna, altzari, apaindura eta sasi-ingurunea, hala nahiz, arauz kanpokoak izango dira, barrearen bideak irekiz.\nAntzerti komediak euskaraz.\nEuskal komedia zaharrenak, agian, betiko galdu dira, Txomin Peillen eta Patri Urkizuren ustez ezen XVIII. mendean Zuberoan ematen ziren \"Baccus\" eta \"Phantzart\" (1787) izan ezik, XIX. menderaino ez zen komedia garatu. \nLehen komediak XVIII. mendeko Pedro Ignazio Barrutiaren \"Gabonetako ikuskizuna\" eta Frantzisko Xabier Muniberen \"El borracho burlado\" (1764) opera komikoa dira aipagarri. Garai hartan beste antzerkirik ere eman zela uste bada ere, ez da jakin zein hizkuntzatan emanak ziren, sortze lanak ala egokitzapenak ziren, eta abar. \nXX. mendean, ohitura komediak idatzi zituzten Donostiako eskolako zenbait idazle ere aipagarri dira, besteak beste, Martzelino Soroa (1848-1902). \"Antton Kaiku\" (1882), \"La farce du Ma\u00eetre Pathelin\" en egokipena, eta \"Iriyarena. Irutxuloko ohituren laukia\" Martzelino Soroari zor zaizkio; ikasle izan zuen Toribio Altzagak antzerki asko utzi zuen. Antonio Maria Labaienek, halako franko idatzi zuen, aipatuenak \"Euskal Eguna\" (1931) , \"Iparragirre\" (1933) \"Irunxeme\" (1936). Aipatzekoa da baita Katalina Eleizegi donostiarra. Bizkaian, aldiz, XX. mende hasieran, komedia politikoen idazle dira, besteak beste, Resurreccion Maria Azkue, Estepan Urkiaga \u201cLauaxeta\u201d, Manu Sota eta N. Viar.\nKomedia zineman.\nZineman genero hau asko landu da. Mota desberdinak bereizten dira:\nKomedia telebistan.\nTelebistan, aldaerarik ohikoenak egoera-komedia (sitcom), \"zuzeneko komedia\" (stand-up comedy) eta telekomedia dira, oro har, bereziki, telesailak.\nEgoera-komedia, jatorri amerikarrekoa, telekomediaren formatuko produkturik ezagunena da. Azpigenero gisa diseinatu zen 1950eko hamarkadan, Bigarren Mundu Gerraren ondoren telebista etxetresna elektriko gisa hedatu zenean. CBSren bi ekoizpen iparramerikar hartu ohi dira eredutzat: \"I love you, Lucy\" (1951-1960) eta \"The Honeymooners\" (1955-1956). Sit-com-a iraupen laburrekoa da, 30 minututik beherako gertaerekin, eta horrek bihurtu zuen mahaigainerako telebista-produkturik egokiena (\u00abaccess prime time\u00bb)."}
{"id": "49133", "revid": "119347", "url": "https://eu.wikipedia.org/wiki?curid=49133", "title": "Finlandiako historia", "text": "Finlandiako historia Finlandia herrialdeari dagokion historia azaltzen duen artikulua da. Paleolitoan iritsi ziren lehen gizakiekin hasten da eta lotura estua du finlandiar eta sami herriekin. Finlandiar herria Suediako Koroaren mugen barruan bizi izan da azken mendeetan; aldiz, bien arteko kultura eta politika kontraesanak areagotu egin ziren XIX. mendean, eta finlandiar nazionalismoaren goraldia ekarri.\nBrest-Litovsk Itunak segurtatu egin zuen 1918an Finlandiaren independentzia. Hala ere, ekialdeko mugari buruzko tirabirek indarrean jarraitu zuten eta, II. Mundu Gerra bukatutakoan, Finlandiak galdu egin zuen finlandiar herriaren Ladoga lakuko eskualdea, gerran garaile ateratako Sobiet Batasunaren onuran. Gerra Hotzean, hala ere, Finlandiak neutraltasun politika bat jarraitu zuen. XX. mende amaieran, teknologia eta hezkuntza garatzearen aldeko apustua egin zuten bertako gobernuek, XXI. mendean Finlandia munduko bizi kalitate handieneko herrialde bat izatera heltzeraino.\nHistoriaurrea.\nPaleolitoa.\nFinlandia lurraldeko lehenengo giza-biztanleen aztarnak Kristinestadeko Susiluola leizean (euskaraz, \"Otsoaren leizea\") aurkitu dira. Eginiko datazio-proba desberdinek topatutako objektuen adina 130.000-120.000 urte bitartekoa dela baieztatu dute; horrela, aurreneko gizakiak garai hartan iritsitako Neanderthalgo gizakiak direla ondorioztatu dute, Izotz Aroaren etorrerarekin batera hegoaldera jo eta leku hura utzi behar izan zutenak. Arrasto hauen artean, besteak beste, harrizko tresnak eta sua sortzeko lanabesak aurkitu dira. Nahiz eta objektu hauek gizakienak ez direla esaten duten arkeologoak ere badauden, Kristinestadekoa garai honetako Ipar Europako aztarnategi nagusiena da .\nBestalde, herrialdeko historialarien artean teoria aski zabaldua da Cromagnongo gizakia aurrenekoz Azken Maximo Glaziarra baino lehen iritsi zela Finlandia hegoaldera. Izan ere, k.a. 34.000 eta 22.000 urteen bitartean, alegia, tenperatura nabarmen leundu zen garaian, elur-orein eta mamut taldeak iristen hasi ziren bertara eta hainbat mendez klima gogorreko lurralde honetan egokitu ziren. Horrenbestez, gertaera honen frogarik ez dagoen arren, zentzuzkoa da pentsatzea mamut iletsu eta ugaztun handi hauen atzetik Goi Paleolitoko ehiztariak ere etorriko zirela .\nIzotz Aroan lurralde guztia glaziar sendo baten azpian zegoen eta honek, bertako geografia guztiz moldatzeaz gain, animalien egonlekuak oztopatzen zituen. Finlandiar lurraldearen lehenengo zatiak ez ziren glaziarra urtzen hasi zen garairaino azaleratzen hasiko, 13.000 bat urte atzera; orduan, klima gogorrak irauten zuen arren, aurreneko lur-eremu hauetan zuhaitzik gabeko tundra egokitu zen. Aztarna arkeologikoen arabera, gizakiak duela 12.000 urte iritsi ziren beste behin, larre berri bila zebiltzan ugaztun belarjaleen atzetik; hauek Bielorrusia eta Polonia ingurutik lekualdatu zirela uste denez, Swideriar kulturako giza-taldeak zirela pentsatu izan da. Gizakia behin betiko Finlandian finkatu zen garaia iritsi zen, Mesolitoaren hasiera .\nMesolitoa.\nIzotz Aro gogorraren ondoren, Holozeno garaia iritsi zen. Klima hotz eta lehorrak zirauen Finlandia hegoaldean, baina lehenengo urkidiak hazten hasi ziren. Garai honetan ere, glaziarraren higadurak herrialdea bitan banatzen duen mendikate txikia sortu zuela uste da, alegia, hegoaldea gainontzeko lurraldetik bereizten duen Salpausselk\u00e4 mendikatea. Mendebaldea, bestalde, glaziarraren urtzearen ondorioz sortu zen Yoldia itsasoaren azpian zegoen eta ekialdeak, aldiz, tundra eremu zabala izaten jarraitzen zuen. Hurrengo milurtetan, Onega aintziraren mendebaldean eta Estonian, Kunda izeneko kultura garatzen hasi zen. Ehiztari-biltzaileetan oinarritutako gizartea zen, Finlandian eta Oka-Volga ibaien artean eragin handia izango zuena, eta baso eremuak eta ibai ertzak gogoko zituen. Badirudi, Kunda kulturako giza-taldeak k.a. 9000. urte inguruan iritsi zirela Finlandiara, Ipar Europako glaziarraren muga lurraldearen erdialdean zegoen garaian .\nKlima epeltzen zihoan heinean, urkidiak eta pinudiak hazi eta hego-ekialdeko gizakiak erakartzen zituzten ehizakiak iristen hasi ziren; hala nola, kastoreak, hartzak eta oreinak. Glaziarra dagoeneko ia urtuta zegoen Finlandian eta Yoldia itsasoaren ondotik, Suedian zegoen N\u00e4rkeko itsasartea itxi zenean, Ancylus aintzira erraldoia sortu zen. Arrantzak pisu handia zuen garai hartako gizartean eta, hain zuzen, lehen giza-arrastoak ibai eta aintzira ertzeetan aurkitu dira. Hauen artean, aipatzekoak dira animaliak harrapatzeko tresnak, egurrezko lerak, zizelak, aiztoak, zeramika ontziak, amuak eta pinuaren azalaz eginiko arrantza-sareak. Jatorrizko gizarte honen lehenengo bizilekuak Orimattila, Eno, Joutseno, Kareliako istmoan dagoen eta arrantza-sarea aurkitu zen Antrea, iparraldeko muturrean dagoen Utsjoki, aztarnategi nagusiena den Ristola, M\u00e4nts\u00e4l\u00e4, Hyrynsalmi eta ekialdeko Suomussalmi dira, zaharrenetik berrienera. Nahiz eta Kunda kulturaren barneko giza-taldeak izan, finlandiar tribuek Askola edo Suomusj\u00e4rvi deiturak ere jasotzen dituzte .\nMesolito garaia bereizten duen kultura mota k.a. 7000. urte inguruan egonkortu zen bertan; k.a. 6500. urterako, gainera, klima dagoeneko gaur egungoa bezain epela zen hegoaldean. Lehen esan bezala, Ancylus erraldoiak Finlandia mendebaldea ur azpian zuen eta gaur egungo Itsaso Baltikoa, bi mila urtez, gutxi gorabehera k.a. 5800. urtera arte, ur gezako eremua izan zen. Glaziarrak atzera egiten zuen heinean, finlandiar guneak urez bete ziren eta urtzearen ondorioz ere, \u00d8resund itsasartea urpean gelditu zen. Horrela, Ipar Itsasoko eta Ozeano Atlantikoko ur geza sartzen hasi zen Ancylusen eta ordura arte aintzira izandakoa, Littorina izeneko itsaso bihurtu zen; itsaso honen ondorengo zuzena da Itsaso Baltikoa. Horrela, uraren maila jaitsi eta Finlandiako mendebaldea azaleratu egin zen. Ur mugimendu hauen aztarna nabariena herrialdeko milaka aintzirak dira, ekialderaino zabaldu zirenak.\nKunda kulturaren ondoren, buztingintza iritsi zen k.a. 4200. urtean, Danimarkara nekazaritza eta Ekialde Hurbilera kobrea moldatzeko teknikak iritsi ziren garaian. Kultura berri honi Orraziaren zeramika kultura deitzen diote adituek, egindako ontziak orrazien hortzen markekin apainduak daudela diruditelako. Ordurako hiru-bost mila lagun bizi zirela uste da eta taiga edo baso boreala, bestetik, Kainuu eskualderaino iristen zela. Garai hau, Mesolitoaren amaiera eta Neolitoaren hasieratzat hartzen den muga da Finlandiako historian .\nNeolitoa.\nNeolitoa buztingintza eta Orraziaren zeramika kulturaren eskutik iritsi zen Finlandiara. Kultura honen eragin-eremua Ural mendien eta Vistula ibaiaren, eta Ozeano Artikoaren eta Oka-Volga ibaien artean zegoen; eta badirudi, kultura honetako giza-taldeak finno-ugriarrak zirela. Aspalditik zientzialariek darabilten hipotesia europarrak Izotz Aroko hotz jasanezinetik babesteko, kontinenteko hiru leku epel desberdinetan babestu zirela da. Honela, hiru taldeetan bereizita, Europako hiru hizkuntza familia handiak sortu ziren, indoeuroparrena, euskararena eta finno-ugriarren aurrekaria izan zen uraldarrena. Izotz Aroa bukatzerakoan, hiru talde hauek Europa eta Asian barrena egin eta euren hizkuntza leku desberdinetan zehar zabaldu zuten. Dena den, aipatzekoa da azken urteotan hizkuntzalari askok hipotesi hau ez dutela hain ziurtzat jotzen.\nLehen esan bezala, kultura honen berezitasuna orrazien hortzen markak diruditen buztinezko kaikuak ziren eta, gutxinaka, tenperatura leunei esker, lurralde osora zabaltzea lortu zuten. Orrazien zeramika kulturako gizaki hauek bost-hamar familiako herri txikietan bizi ziren eta elur-orein, altze eta itsas-txakur ehizatik, fruitu-bilketatik eta, batez ere, ibai-arrantzatik bizi ziren. Tribu hauen arma eraginkorrenak, batik bat, egurrezko arkuak eta geziak ziren, hala ere, garai hartan hego-ekialdetik iritsitako sukarri xaflak agertzen hasten zaizkigu aztarnategietan. Hildakoak objektu eta bitxi baliotsuenekin batera ehorzten zituzten okre gorriz apaindutako hilobietan eta erritu konplexuagoak ospatzen hasi zirela uste da. Horrela, xamanismoarekin lotura izan dezaketen labar-pintura ugari aurkitu dira herrialdean, animalien eta gizakien irudiak dituztenak; ospetsuenak Europan osasun apartagatik izen handia duten Astuvansalmiko labar-pinturak dira. Vantaa hiriko Jokiniemi auzoan, bestalde, Ipar Europa osoko buztinezko figura zaharrena ere aurkitu da, \"Buztinezko Idolo\" izenekoa (finlandieraz, \"Savi-idoli\"). K.a. 3500. urterako biztanle hazkunde garrantzitsua izan zenez kontinentean, adituek garai honetan Finlandian 10.000 lagun zeudela kalkulatzen dute .\nFinlandiako Orraziaren zeramika kulturako gizartea bi talde nagusitan bereizita zegoen: hego-mendebaldeko J\u00e4rk\u00e4rl\u00e4ko eta iparraldeko S\u00e4r\u00e4isniemiko taldeak.\nK.a. 3200. urtean, bestalde, Kordeleztatutako zeramika edo Gerra aizkoraren kultura eratzen hasi zen herrialde baltikoetan, Finlandian (J\u00e4k\u00e4rl\u00e4ko taldearen esparruan gutxi gorabehera) eta Suedia hegoaldean. Kultura honek gerrarako erabiliko zituen armak hobetu eta errituetarako objektuak sortu zituen; Finlandian, guztira, kultura honekin lotura duten 900 pieza baino gehiago aurkitu dira. Gainera, zeramika bitxia egiteko kordelak erabiltzen hasi ziren, kulturari izena emango ziotenak. Hildakoak banako hilobietan ehorzten zituzten eta animalia sinbologiarik ez zutela dirudi. Litekeena da herri hauek nomada izateari utzi eta garia landatzeari edo abereak zaintzeari ekitea. Dena den, hemengo kulturak, gainontzeko bizilagunekin alderatuz gero, zenbait berezitasun garatu zituen zeramikaren arloan: platerak txikiagoak ziren, hondoa lauagoa zuten eta goiko aldea baino ez zuten apaintzen. Finlandiako gizartean gainera, ez zegoen Estonian izan zen batasuna, zabalera dela-eta, lurraldeko gizartea zatitua zegoelako. Kultura honen esparru-eremuaren muga gaur egungo Kokkola, Tampere eta Vyborg hiriek osatuko luketen zuzena izango litzateke.\nKultura hau moldatuz joan zen eta Saimaa aintziraren inguruko herritarrak esaterako, teknologia garatzen hasi ziren. Zuntzak eta amiantoz eginiko zeramika egiten hasi ziren; amiantoa eta buztina nahastuz, berezko zeramika mota berri bat sortu zuten, amianto zeramika deitua eta Finlandiaz gain, bakarrik Japonian aurkitu daitekeena. Teknika berri hau Saimaa aintziratik barnealde guztian zehar zabaldu zen Botniako Golkoraino, eta honen baitan, zeramika egiteko bi azpitalde sortu ziren ipar eta erdialdean, Kierikkikoa eta P\u00f6lj\u00e4koa.\nBestalde, k.a. 3000-2000 urteen artean, Botniako Golkoaren ertzean bizi ziren herritarrak J\u00e4tinkirkko (\"Erraldoien eliza\") izeneko eraikin erraldoiak eraiki zituztela uste da. Erdialdeko Europa eta Eskandinaviako megalitismo ohitura jarraitzen duten eraikin hauek hirurogei metro diametroko oina eduki zezaketen eta harrizko horma handien gainean egurrez eginiko teilatu sendo bat zegoen. Eraikin hauen kokapena eguzkiaren mugimenduarekin zegoen zuzenean lotuta eta Ostrobotnian izan ziren eraikiak batik bat. Ospetsuena eta handiena Kastellin j\u00e4tinkirkko izenekoa da, Raahe eta Vihanti udalerrien artean .\nKultura hauen nahasketaren ondorio zuzena da lurraldean k.a. 2400 eta 1400 urteen artean eratu zen kultura, Kiukainengo kultura. Harri Aroaren azkenengo garaia izan zen eta, arrantza eta nekazaritza gizartean berebiziko garrantzia edukitzen hasi ziren. Finlandiako koniferoen baso epelak bota eta abere eta hazientzako lursailak sortu zituzten herritarrek. Gizarte honek Finlandia hego-mendebaldea kultura berean batu zuen, Satakunta eta Hego Ostrobotnian hasi eta Vyborg inguruan bukatzen baitzen. Ardi eta behi hezurrak aurkitu dira garai honetako aztarnategi arkeologikoetan, eta badirudi, itsas-txakur muturbeltzaren ehizak ere, espezie hau Itsaso Baltikotik desagerrarazi zuela.\nFinlandia ekialdean eta iparraldean, aldiz, garai honetako aztarna arkeologikoak murriztu egiten dira eta ez dago k.a. 2500. urtetik aurrera eraikitako erraldoien eliza berriren arrastorik. Eremu honetako herri txikiak zatitu eta banandu zirela dirudi; beraz, pentsatzekoa da bizilagun gutxiko eremu bihurtu zirela.\nBrontze Aroa.\nBrontze Aroa k.a. 1500. urtean iritsi zen Finlandiara. Hego-mendebaldeko itsasertzean brontzezko objektu asko aurkitu dira, Brontze Aro Nordikoaren barnean sailka daitezkeenak. Hain zuzen, hego-mendebaldean, lehenengo etxaldeak eraikitzen hasi ziren eta Itsaso Baltikoko gainontzeko herriekin harremana estutu zen. Garagar eta gari landaketak eta txerri, behi, ardi eta ahuntzen abeltzaintza hasi zen. Garai honekin batera, alegia, nekazaritza eta abeltzaintzaren sarrerarekin batera, finnen sinesmenen kultura ere aldatu zela uste dute adituek. Europako nekazaritza giroko sinesmenak iritsi ziren Finlandia hego-mendebaldera eta arbasoen memoriaren garrantziak gora egin zuen. Hildakoak errausten hasi ziren eta badirudi arima ulertzeko modua ere aldatu zela. Hilarrien apaindurek gora egin zuten eta orduan, Eskandinavian hain ospetsuak diren harrizko mukuruak eraikitzen hasi ziren. Kuninkaanhauta edo Erregearen hilobia da, hain zuzen, Brontze Aroan eraikitako Finlandiako eta Ipar Europako harrizko mukuru eta hilobi-monumentu handiena; guztira, 30 metroko luzera eta 4 metroko altuera dauka eta finlandiar folklorearen arabera, garai hartako errege aberats baten hilobia da. Hala ere, Finlandiako ehorzketa mukuru-multzo ospetsuena 1999. urtetik herrialdeko UNESCOren zazpi Gizateriaren Ondareetako bat den granitozko Sammallahdenm\u00e4ki da, Lappi herrian dagoena .\nIpar-ekialdean, bestalde, brontzearen kultura Volga eta Oka ibaien ingurutik iritsi zen, ekialdetik. Finlandiaren alde honetan ere, aldaketa kultural handiak izan ziren: hildakoak errausten hasi ziren eta gutxiengo nekazaritza ere iritsi zen. Hala ere, iparraldekoena, ehiza, arrantza eta fruitu-bilketan oinarritutako kultura nomada izaten jarraitu zuen. Badirudi, Finlandiako bi kultura hauen artean sortu ziren desberdintasunak eta gainontzeko herriekin izandako harremanak herrialdeko bi etnia garrantzitsuenak sortu zituela, hau da, finn eta sami etniak. Lehenengoa mendebaldeari begira zegoen eta bigarrena, aldiz, batik bat ekialdera; fenomeno hau hizkuntzalaritzak aztertu du, izan ere, gaur egungo finlandieran dauden eta samieretan ez dauden germaniar hitz gehienak aro honetan hartutakoak dira; hala nola, \"errege\" (\"kuningas\"), \"printze\" (\"ruhtinas\"), \"botere\" (\"valta\"), \"errenta\" (\"vuokra\"), \"ohore\" (\"kunnia\"), \"erreskate\" (\"lunnaat\"), \"hilketa\" (\"murha\") edo \"jende\" (\"kansa\").\nBurdin Aroa.\nFinlandia bereizketa honetan zetzala, Burdin Aroa iritsi zen k.a. 500. urtean. Lurraldeko aintziretan burdin mea dagoenez, burdinaren erabilpena lanabesen ekoizpenetan azkar zabaldu zen. Burdinezko objektu zaharrenak Finlandia iparraldean aurkitu diren ezpatak dira, beraz, burdinaren kultura ekialdetik etorri zela uste dute adituek. Hegoaldea, bestalde, itsasertzean bizi ziren biztanle egonkorrek osatzen zuten eta Itsaso Baltikoan nagusitu zen Jastorf kulturaren eragina bizi izan zuten kristo aurreko azken mendeetan. Ekonomia mistoa zuten, hau da, nekazaritzan, abeltzaintzan, ehizan eta arrantzan ibili ohi ziren. Harrizko mukuru txikiez eginak izaten ziren hilobiak brontzezko objektuez apainduak izaten jarraitzen dute. Garai honetan, gainera, Baltikoaren finlandiar itsasertzean, Jatulintarha edo Troia izenaz ezagunak diren harrizko labirintoak eraikitzen hasi zirela uste da. Labirinto hauek finn kultura eta mitologiaren barruan zuten helburua zehaztea zaila den arren, badakigu leku berezi eta sakratuak izan zirela. Historialari eta ikerlariek adierazi dute eraikin bitxi hauen helburu nagusia izpiritu gaiztoak bertako bide nahasietan kateaturik mantentzea zela, baina badirudi labirintoen erdigunean arbasoen espirituekin harremanetan jartzeko errituak ere ospatzen zirela.\nHainbat menderen ostean, V. mendean, Erromatar Burdin Aroa moduan ezagutzen den garaia iritsi zen Finlandiara. Herrialde baltikoen eta germaniarren eragina handitu zen hegoaldean eta herri eta hilerri handiagoak eraiki zituzten kostaldean. Nekazaritzak eta metalezko objektuek, hala nola urrezkoek, gora egin zuten eta germaniar armamentuak agertzen hasi ziren. Hego Ostrobotnia eskualdea garai honetako aztarnategi garrantzitsu bat bilakatu da, izan ere, bertan aurkitu diren hilerrietan gizartea mailetan banatua zegola antzeman daiteke; maila altuagoa zutenek, apaingarri gehiago eta hilobi dotoreagoak izan ohi zituzten. V\u00f6yri herrian, esaterako, gainontzekoetan aurkitu ez diren urrezko txanpon, eraztun, bitxi eta apaingarri ugari daude hilobi bakarrean. Hegoaldea, dena den, batez ere abeltzaintzan oinarritutako ekonomia izaten jarraitzen zuen eta badirudi, bakar batzuk lortutako aberastasunak larruaren merkataritzan lortu zituztela eta ez bizilagun germaniarrak ospetsu egin zituzten borroketan. Produktu hauek ziurrenik Laponia eta iparraldetik iritsiko ziren hegoaldeko portu eta herrietan saltzeko; ondorioz, garai hau iparraldean bizi ziren samien Burdin Aroa deitua izan da.\nVI.-VIII. mendeen artean, Migrazioen Garaia iritsi zen. Finlandia hego-mendebaldean sortutako kultura oparoa ekialderantz mugitzen hasi zen, Karelia eta Savoniara; zabalkuntza honen erakusgarri nagusia Savonian berriz ehorzketak egiten hasi zirela da. \u00c5land uharteak finn herriaren lehenengo zabalguneak izan ziren, baina ondoren, Eskandinavia osoko herriak iritsi ziren bertara, eta kultura nahasketak, uharteetako kultura propioa eratu zuen. Gainontzeko Finlandiako gizarteak lotura estua izan zuen Suedia erdialdeko eta Eskandinavia hegoaldeko buruzagiekin, ustez, merkataritzaren ondorioz, eta honela, penintsularen gaur egungo harremana itxuratzen hasi zen. Garai honetako aztarna arkeologiko ugari aurkitu da; Orismala herrian, esaterako, Lev\u00e4luhta izena jaso duen garai honetako herri bat aurkitu dute; bertan, finn herriaren aberastasun-garai honen berri ematen duten lanabes eta bitxi asko aurkitu dira .\nBurdin Aroaren azken fasea Bikingoen Aroak osatu zuen 800 eta 1025. urteen artean; Itsaso Baltikoan bikingo herria nagusitu zen garaia izan zen eta arrasto handia utzi zuten Europan eta bereziki, Finlandian. Bikingoen hiri eta portuak nagusi ziren itsasoan eta Danimarka, Norvegia eta Suediako buruzagiak ziren. Finlandia hego-mendebaldea eta \u00c5land uharteak suediar bikingo leinuen esku zeuden eta finn askok eremu honetara jo zuen aberastasun bila. \u00c5land uharteak, hain zuzen, bikingo hauen bizileku egonkorrenetako bat izan ziren, ekialdeko arpilatze bidaietako base nagusia, eta ondoan dagoen Rosala herrian, honi buruzko Rosala Bikingo Gunea deitzen den museoa dago. Nahiz eta, finnek ez zuten espedizioetan parte hartzen, hauetatik etekina ateratzen zuten eta ondorioz, merkatal kolonia asko sortu zituzten itsasertzean. H\u00e4meenlinnako Vanajavesi aintziran, garai honetako aztarna ugari aurkitu dira eta hiri baten arrastoak diren ustea dute finlandiar historialariek. Garai honetan, badirudi, ekialdea eta erdialdea hustuz joan zirela eta iparraldeko samiak finnen lurraldeak hartu eta Aintziren Finlandiaraino jaitsi zirela. Garai honetan, samiekin batera Finlandia osatzen zuten finn etniaren barruan, kulturalki desberdinak ziren hiru tribu edo herriak bereizten hasi ziren: hego-mendeladeko jatorrizko finnak (Suediarekin hartu-eman handiena izan zutenak), erdialdeko tavastiarrak eta ekialdeko kareliarrak (Kieveko Rusa osatu zuten hastapeneko eslaviarrekin harremana izan zutenak) .\nBikingoen nagusitasunaren azken urteetan, kristautasuna Finlandian lehorreratu zen; zehazki, Olof Sk\u00f6tkonung suediar errege kristauaren eskutik sartu zen erlijioa. Honek ere, lurraldeko gotorlekuak eraiki eta sendotu zituen, Lietoko gaztelu zaharra esaterako. XI. mendean eskualdeko gobernuak eratzen hasi ziren eta lurraldea Suediar Erresumaren kontrolpeko eremu bilakatu zen. Honela, kristautasunaren sarreraren eta gutxiengo gobernu antolakuntzaren bidez, Erdi Aroan murgildu zen Finlandia.\nSuediar Erresuma.\nErresumaren hastapenak.\nXI. mendean, kristautasunari eta gutxiengo gobernu antolaketa bati esker, historia Finlandiara iritsi zen. Mende honetakoak ditugu lurraldeari buruzko lehen eskuizkribuak eta suediarren lehen sarrerak. Erik Santuaren kondairaren eta garaiko beste kronika batzuen arabera, 1150. urtera arte suediarrek ez zuten lurralderik konkistatu; baina, XII. mende erdialdean azkenean, Erik IX.a buru zuen Lehen Gurutzadak Finlandia hego-mendebaldea menperatzea lortu zuen. Konkista hau eskualdeak kristautzearekin batera eman zen eta horrela, erregearen konkistatzaile nagusia Henrike Uppsalakoa gotzaina izan zela uste da. Jatorrizko Finlandia eta Satakunta lurraldeak kristautu eta bertako biztanleak gurutzearen aurrean makurrarazi ondoren baino ez zen bukatu Erik Santuaren Lehen Gurutzada. Hernike Uppsalakoaren heriotza da, hain zuzen ere, finn mitologiako eresi ospetsuenaren -Henrike Uppsalakoaren eresia- gai nagusia. Badirudi, hilketa lurraldean eratzen ari zen eliza-gobernu organizazioaren aurkako finn paganoen erasoa izan zela; gaur egun, gainera, Lalli hiltzailea, finlandiar sinesgabeen edo zapalkuntzaren aurkako erakundeen ikur nagusi bilakatu da. Salbuespenak salbuespen, herritar iraultzaileek ez zuten beren helburua lortu eta finn tribuen arteko batasunik ez zegoenez, Suediar Erresumari hego-mendebaldearen konkista eta kristautzea erraza gertatu zitzaion .\nXIII. menderako, Suediar Erresumak, Birger Jarl agintari ospetsua buru, boterea bermatua zuen lurraldean. Erresumak, bigarren eta hirugarren gurutzadetan, Tavastia eta ekialdeko Karelia eskualdeak konkistatuak zituen; dena den, Karelia novgorodarrek eta suediarrek irrikatzen zuten lurraldea izanik, hainbat borroka bizi izan ziren oraindik XIII. eta XIV. mendeen artean, Suediar-Novgorodar gerrak izenaz ezagunak direnak. Hain zuzen, Ladoga aintziraren inguruan, Eliza Ortodoxoak eta Katolikoak ere istilu ugari izan zituzten eta bi elizbarrutien eta Novgorodeko Errepublika eta Suediar Erresumaren arteko muga erabakitzeko, azkenik, 1323. urtean N\u00f6teborgeko bake-ituna sinatu zuten bi herrialdeek; honen arabera, suediarren eremua Kareliako istmo zatituan hasi eta Savoniatik Botniako Golkoraino doan Pyh\u00e4 ibaian amaitzen zen. Suediar Erresumak, orduan, mugetan zeuden gotorlekuak sendotzeari ekin zion eta gaztelu-harresi bat osatu zuen Finlandian; aipatzekoak dira, besteak beste, Tavastiako, Turkuko eta Vyborgeko gazteluak. Oraindik \"Finlandia\" izeneko gobernu antolakuntzarik ez zegoen arren, lurraldea bitan banatua zegoen, samiak nagusi ziren iparraldeko Norrland eskualdea eta suediarren menpe zegoen \u00d6sterland; dena den, aurkitutako agirien arabera, badakigu XII. mendetik aurrera Finlandiako duke izeneko titulu bat bazela.\nGazteluak garrantzitsuak bihurtu ziren lurraldea babesteko orduan. \u00d6sterland eskualdea Suediar Erresumaren barruko eskualde garrantzitsua bilakatu zen eta finnek Magnus IV.a Suediakoaren garaian, hainbat eskubide lortu zituzten; haien artean, Morako harrietan izaten ziren erregeen izendapenetan ordezkariak izatea edo administrazio eta legeak eratzeko eskubidea. Jatorrizko Finlandia eta Satakunta Suediar Erresumaren erdigunea bihurtu ziren bitartean, gainontzeko lurraldeak (Karelia, Savonia eta Tavastia), nekazaritzan eta abeltzaintzan ziharduten herritarrek osatzen zituzten. Gutxinaka, laborari eta abeltzain finn hauek zabaltzen hasi ziren eta kokaleku berriak sortu zituzten Erdialdeko eta Ipar Ostrobotnian. \u00c5land uhartedian, Ostrobotnian eta Nilandia kostaldean ere, Jatorrizko Finlandian eta Satakuntan bezala, suediar eliteak gobernatzen zuen herria eta suedieraren mesedetan, finlandiera eta finn kultura baztertzen hasi ziren. Erdi Aroan oraindik, Finlandia lurralde gehienak basatia izaten jarraitzen zuen, hau da, giza aztarnarik gabeko eremua izaten jarraitzen zuen; ekialdean eta iparraldean zen bereziki basatia, sami nomaden zenbait egonleku aldakor baino ez baitzeuden. Bestalde, suediar dokumentu ofizialak latinez idatzi zirenez XIV. mendera arte, eta hortik aurrera suedieraz idazten hasi zirenez, finlandieraren egoera, eta are gutxiago samierena, zehaztea oso zaila da.\nGarrantzitsua da azpimarratzea Erdi Aroko Europan eman zen feudalismo ereduak ere eragina izan zuen Finlandiako gizartean. Lurraldea jaurerri txikitan banatua zegoen eta jaun boteredunak (suediar elitea) babesa eta lurrak eskaintzen zizkien basailuei zerga eta tributuen truke. Kostaldean zeuden herriguneetan, aldiz, merkatariak, burgesia txikia eta artisauak bizi ziren batik bat. Lurraldeko hiri garrantzitsuenak hego-mendebaldean zeuden, esaterako, N\u00e5dendal, Raumo, Ulvsby, Borg\u00e5, eta batez ere, Turku edo \u00c5bo eta ekialdeko Vyborg. Azkeneko bi hiri hauetan, Hansako Ligako merkatari alemaniarrak ezarri eta botere handia eskuratu zuten; Eliza Katolikoaren egoitza Turkuko artxidiozesia zen, ustez, Henrike Uppsalakoak XII. mendearen erdialdean sortu zuena .\nKalmarreko Batasuna.\nKalmarreko Batasuna 1397. urtean sortu zen, Margarita I.a Danimarkakoak Eskandinaviako hiru erresumak batu zituenean. Europako erresuma handienetakoa bilakatu zen, Finlandian hasi eta Groenlandian amaitzen baitzen. Dena den, ez zen oso erresuma egonkorra izan, suediarren eta daniarren botere nahiak borroka asko sortu zituelako. Suediarrek mugak egonkortu nahi zituzten eta Batasuna ekialderantz zabaldu nahi zuten; daniarrek, aldiz, hegoalderantz zabaldu nahi zuten, Germaniarantz. Batasunaren hastapenetan, Finlandiak oraindik ez zuen gobernu antolakuntza finkorik; hau, bi zatitan banatua zegoen, \u00c5bok edo Turkuk gobernatzen zuen mendebaldea eta Vyborgen esku zegoen ekialdea. Batasuneko gainontzeko merkatal-hiriekin alderatuz gero, Turku eta Vyborg txikiak zirenez, ezin izaten zuten Tallinn edo Stockholm bezalako bizilagun erraldoiekin lehiatu. Dena den, hasiera honetan, hiri hauetako burgesiak lurralde barruko merkataritza txiki guztia kontrolatzen zuen .\nKalmarreko Batasunaren finkatze urte hauetan, eta batez ere Erik Pomeraniakoaren garaian (XV. mendearen hasieran), lurraldeko agintari gehienak zeharo aldatu ziren. Erregeak Finlandiara egin zuen bisitan, esaterako, Turkuko gazteluaren jaunak aldatu egin zituen. Boteredun familia berriak iritsi ziren, suediarrak, alemaniarrak eta daniarrak, eta finlandiar noblezia atzerritarra eratzen hasi zen. Bestalde, bertako noblezia txikia edo apala ere eratzen hasi zen; hau gehienetan armadako buruak edo administrari txikiak ziren zaldunek eta elizgizonek osatzen zuten. 1407. urtean, Turkuko eskualde auzitegia sortu zen eta Finlandiak, edo nobleziak behintzat, bere lurraldearen kontrola bereganatzen hasi zen. Hala nola, zilarrezko txanponak ekoizten hasi ziren eta zergak biltzeko eskumena ere lortu zuten finlandiarrek. Bake garaia izan zen lurraldean, Batasunaren handitasunari esker novgorodarrek erasotzeari utzi baitzioten. Dena den, Suediar Erresumak zergak eta tributuak izugarri igo zituen daniarren aurka lehiatzeko asmoarekin. Suediar nobleziaren aberastasuna handitu eta erregetzaren boterea indartu zen arren, erdi-mailako merkatariek Hansako Ligako merkatarien aurkako lehia galdu zuten. Odoluste honen aurrean, matxinada ugari izan ziren Suediar Erresuma osoan, bai Suedian, baita Finlandian ere; aipatzekoak dira 1439. urtean Tavastian eragotzia izan zen Daviden matxinada eta Engelbrekt Engelbrektsson suediarraren matxinada arrakastatsua .\nHain zuzen, azkeneko matxinada honen ondorioz, Erik Pomeraniakoak Suedia, Danimarka eta Batasuneko erregetzak utzi behar izan zituen 1439. urtean. Orduan, elizgizonek eta nobleziak osaturiko aristokraziak Kalmarreko Batasunaren kontrola eskuratu zuten; agintaritza eskuratzen lehena, matxinadaren buru izan zen Engelbrekt Engelbrektsson izan zen. Honi esker, garai ezegonkor honetan, suediarrak esnatzen eta gutxinaka, daniarrei lekua kentzen hasi ziren. Finlandian bestalde, botere goren bakarrak indarra galdu zuen eta gazteluetako eta lur-sail handietako jabeak lurraldeko nagusiak bilakatu ziren. Monarkia berrezartzeko zenbait saiakera izan ziren arren, hala nola, Karlos VIII.a Suediakoarena eta Vyborgen sostengu handia eduki zuen Kristobal Bavariakoarena, aristokraziak bere boterea eta eragina mantetzea lortu zuen erregeordearen irudiari esker.\nMoskuko Dukerri Handiak Novgorodeko Errepublika 1478. urtean bereganatu zuenean, Kalmarreko Batasunaren ekialdeko muga ezegonkorra bihurtu zen. Herrialde berri boteretsu honek Ipar Karelia inguruan arazoak sortzen hasi zenean, mugak babesteko asmoz, Suediar Erresumak Savonian Olavinlinna izeneko gaztelua eraiki zuen. Aspaldiko N\u00f6teborgeko bake-ituna hautsi zutelakoan, moskutarrek Suediar Erresuma eta Finlandia erasotu zuten; dena den, 1482. urtean sinatu zuten eta gutxi iraungo zuen bake-akordio batean bidez, eraso hauek amaitu egin ziren.\nBorroka bizienak, aldiz, Kalmarreko Batasunaren baitan eman ziren; daniar Thott eta suediar Sture leinuen arteko borroka, hain zuzen, sutsua izan zen Finlandian. Bi erresumak gobernatzen zituzten leinuak ez ziren ados jartzen eta bakoitzak bere errege propioa proposatzen zuen Batasunerako. Daniarren eta suediarren arteko harremana gaiztotuz joan zen. Joan I.a Danimarkakoak eta Ivan III.a Errusiakoak bat egin eta Sture suediar familiaren aurka jo zuten. Suediar Erresumako leinu aristokratiko boteretsuena zen Sturetarrena eta moskutarrak 1495. urtean familiak Finlandian zituen lur-jabetzak erasotzen hasi ziren. Gainera, Vyborgeko gaztelua hiru hilabetez setiatu zuten eta Tavastiako gaztelua dagoen Tavastehus hiriraino sartu ziren. Sture leinua gobernutik bota eta daniarrek Batasunaren kontrola berreskuratu zutenean, 1497an, amaitu zen gerra.\nXVI. mendearen hasieran, Danimarka eta Suediaren arteko auzien ondorioz, daniarrak Finlandiako itsasertza erasotzen hasi ziren. Suediarren boterea gutxitu nahian, Turkuko katedraleko altxorrak lapurtu eta merkataritza hiri oparoenak arpilatu zituzten. Danimarkako Kristian II.ak, azkenean, suediarren konspirazioetaz gogaituta, Suediar Erresuma guztiz konkistatzea erabaki zuen. 1521eko azaroaren 10ean Stockholm hiriburua hartu eta 80-90 lagun hil zituen; batik bat, Sture leinuaren jarraitzaileak, nobleak eta erlijiosoak. Stockholmeko sarraskiaren ondoren, Gustavo Vasa aristokratak suediar aldekoak batu (haien artean betidanik daniarren etsai izandako Hansako merkatari alemaniarrak) eta errege izendatu zuen bere burua. Ondorioz, 1521. urtean Suediar Erresumak Kalmarreko Batasuna hautsi eta erresuma beregaina bilakatu zen. Vasa leinuaren garai oparoa hasi zen .\nVasa leinua.\nVasa leinuak Suediako erregetza eskuratu zuenean hasi zen etorkizuneko Suediar Inperioa eratzen. Gustavo Vasak, alemaniarren eragin zuzenaren eskutik, erreforma ugari sartu zituen Erresuman; hala nola, banaketa administratibo berria (probintziak), erlijio eraberritua (protestantismoa) eta oinordetzako monarkia ezarri zituen. Banaketa administratibo berriari esker, gainera, zergak biltzeko sistema eraginkorragoa lortu zuen eta honela, diru-kutxa betetzen hasi zen. Gaur egungo Finlandia hiru probintzietan zatitua zegoen: \u00c5land Svealanden zegoen, Ipar Finlandia Norrland probintzian eta gainontzeko eskualdeek, aldiz, \u00d6sterland probintzia osatzen zuten. Aipatzekoa da \"Helsingfors\" izena eman zion Helsinki hiria Gustavo Vasak sortu zuela 1550. urtean; lehenbiziko bi mendeetan arrantza eta merkatal herri txikia izan zen arren, gutxinaka Finlandia osoko hiriburu bilakatuko zen .\nErrege berriak bereak eta bi egin zituen protestantismoa Finlandian eta Erresuma osoan txertatzeko. Horretarako, Elizak Suediar Erresuman zuen boterea deuseztatzen saiatu zen; besteak beste, elizgizonen pribilejioak gutxitu, konfiantzazko gizonak gotzain izendatu eta guztira Erresumaren azaleraren %21a ziren Elizaren lur-sailak konfiskatu zituen. Finlandian izan zuen laguntzaile prestuena Mikael Agricola Turkuko gotzaina izan zen, 1551. urtean Itun Berria finlandierara itzuli zuena; hain zuzen, Abckiria edo ABC-liburua finlandieraz idatzitako edo finlandierara itzulitako lehen obra dugu .\nKalmarreko Batasuna hautsi zenetik, Moskuko Dukerri Handiaren eta Suediaren arteko harremana gaiztotzen hasi zen. Errusiar Tsarerria sortu zuen Ivan Izugarriak ez zuen Gustavo Vasa erregetzat onartzen eta mugako lurraldeak zabaltzeko 1555. urtean Finlandian sartzea erabaki zuen. Gerrak hiru urte iraun zuen, eta Novgorodeko bigarren itunaren bidez, mugak bere baitan uztea adostu zuten bi erregeek. Dena dela, bi herrialdeen arteko harremanak ez zuen onera egin eta hurrengo urtean Livonian bi herrialdeen arteko tentsioak eztanda egin zuen. Luze joko zuen Livoniar gerra hasi zen. Dena dela, Gustavo Vasa errege maitatua 1560. urtean hil zen eta bere seme Erik XIV.ak erregetza oinordetzan hartu zuen. Errege berriak Livoniar gerran sutsuki parte hartzea erabaki zuen eta Tallinn konkistatzea lortu zuen 1561. urtean. Herrialde guztien aurkako borroketan itsututa, bere anaia Finlandiako dukea zen Joan Vasa atxilotu zuen Katalina Jagellonika poloniarrarekin ezkontzeagatik. Anaia Turkuko gazteluan atxilotu zuen arren, finlandiar matxinada batek gaztelua sitiatu eta behera bota zuen. 1568. urtean, Joanek, bere anaia gaztea Karlosek eta nobleziak, Erik XIV.a erregetzatik bota eta lehenengoa Suediako errege izendatu zuten, Joan III.a Suediakoa .\nLivoniar gerra, azkenean, Joan III.aren erregealdian amaitu zen, 1583. urtean. Tsarerriaren eta Ivan Izugarriaren aurkako aliantzak errusiarrak garaitu zituen eta Estonia Suediar Erresumako dukerri bilakatu zen. Erresumak, bitartean, iparralderantz zabaldu nahi zuen eta zergen jaitsiera eta bizi-maila hobea eskainiz, herritarrak lurralde hauetara bultzatu zituen. Askok, gehien bat savoniar eta tavastiarrek, iparraldera jo zuten eta samien eta kareliar ehiztari-nomaden lurraldeak hartu zituzten. Urte hauetan, kareliarren eta finn kolonoen arteko borroka ugari izan ziren, baina azkenean, bien etsai nagusiaren aurka borrokatzako batu ziren 1590ean. Hain zuzen, Errusiar Tsarerriarekin erlazioak ez zuen hobera egin eta Finlandia erasotzen hasi zen urte hartan; Errusiar-Suediar izenaz ezaguna den gerra hasi zen. Gerra honetan, Finlandiako pertsonaia historiko ospetsuenetako bat izan zen nagusi, Pekka Vesainen gerrillari kareliarra. Hau errusiarren amesgaizto beldurgarriena bilakatu zen eta hala nola, Petxengako monasterioa suntsitu, bertako 50 fraideak erail, eta Kandalakxa eta Kem hiriak arpilatu zituen. Gerrillariak garaipen ugari lortu zituen arren, gerra Teusinako itunarekin amaitu zen eta Errusiar Tsarerriak Ingria lurraldea berreskuratu ahal izan zuen. Hala ere, Finlandia Suediar Erresumaren parte zela errusiarrei jakinarazteko, Joan III.a Suediakoak Finlandiako duke handi titulua sortu eta suediar erregetzaren titulu zerrendari gehitu zion.\nJoan III.a oinordekorik utzi gabe hil zen 1592. urtean. Honekin, Vasa leinua, mugako erresumetan euskarria zuten beste hautagai batzuen aurkako ondorengotza gerra batean murgildu zen. Urte hauek gogorrak izan ziren finlandiarrentzat; zergak izugarri igotzen zituzten bando bakoitzeko buruzagiek, suediar eliteak finlandiar gazteak bahitzen zituen gudetan parte hartzeko eta berez biztanleentzat izan beharko luketen hornigaiak militarren eskura iristen ziren. Hau guztiagatik, 1596-97 urteen bitartean, matxinada ugari izan ziren inguru honetan; matxinada hauek odoltsuak izan ziren eta lorpenak, aldiz, urriak. Aipatzekoa da Finlandia mendebaldean izan zen Astamakilen matxinada. Borroka guzti hauen artean, Karlos IX.a Suediakoak, Joan III.aren anaia gazteak, boterea eskuratu zuen 1604. urtean .\nKarlos IX.a Suediakoa errege berria odoltsua izan zen. 1608. urtean, Europako herrialdeen gidaliburua zen \"Moisesen legea\" aplikatu zuen Erresuman; biraogileak, lukurariak, azti-sorginak, ziurtagiri faltsudunak, lapurrak, hiltzaileak eta sexu joera ez-egokia zutenak heriotza-zigorrera bidali zituen. Bere erregealdiko zazpi urteak, gainera, borroketan igaro zituen Polonia-Lituania, Errusiar Tsarerria eta Danimarkaren aurka. Poloniaren aurka, ia hogeita hamar urtez bizirik iraun zuen gerra-kate bat hasi zuen; honen barruan, aipatzekoa da De la Gardie kanpaina basatia. Bestetik, 1610. urtean, Errusiar Tsarerriaren eta Suediar Erresumaren arteko Ingriar gerra hasi zen. Zazpi urte iraun zuen gerra Stolbovoko itunarekin amaitu zen eta Erresumak Estonia, Livonia eta Ingria lurraldeak, Kexholm eta N\u00f6teborg gotorlekuak, eta 20.000 errubloko ordaina lortu zituen. Suediar Inperioaren eraketa hasi zen. Azkenik, Danimarkaren aurkako gerra, Kalmarreko gerra izenaz ezaguna, Karlos IX.a Suediakoak berak eragin zuen 1607. urtean bere burua \"Nordlandeko laponiarren errege\" izendatu zuenean. Erregeak Nordland eskualde norvegiarreko samiei zergak kobratzen hasi zenean, Danimarkak Suedia erasotzea erabaki zuen. Oraingo honetan Erresuma galtzailea izan zen arren, Karlos IX.a Suediakoa 1611. urtean hil zenean, bere semeak, Gustavo Adolfok Suediar Inperioari hasiera eman zion.\nSuediar Inperioa.\nBi milioi biztanle baino ez zituen herrialde honek, Europa osoko armada sendoenetakoa zuen eta Gustavo Adolfo erregearen eta Axel Oxenstierna kantzilerraren eskutik, Suediar Inperioa sortu zen 1611an. Izendapen ofizialarekin batera, aldaketak iritsi ziren politikara; hala nola, gainontzeko herrialdeekin harremanak hobetzen hasi ziren, Inperioa konderrietan banatu zuten (Turku eta Poriko, Nilania eta Tavastehusko, Viborg eta Nyslotteko, Ostrobotniako eta Kexhomgo konderrietan banatua izan zen), iparraldeko birkarleak garaitu eta Karleby eta Torne\u00e5 bezalako hiri berriak eraiki zituzten. Honekin batera, 1623. urtean, erregeak Turkuko gazteluan ezarriko zuen Finlandiako dukerriko lehen gobernadore nagusia izendatu zuen, Nils Bielke.\nDena den, gerrak ez zituzten alde batera utzi eta 1618. urtean, Hogeita Hamar Urteko Gerrak eztanda egin zuen kontinente zaharrean. Hasiera batean, Suediar Inperioak parte ez hartzea erabaki zuen arren, Inperio Santuko iparraldeko herrialdeetan zuen interesak parte hartzera bultzatu zuen 1631. urtean. Gustavo Adolfo erregea gerraren erdi-erdian sartu eta 150.000 gizoneko armada bidali zuen protestanteen alde; haien artean, aipatzekoa da bataila asko irabazi zituen Hakkapeliitta izeneko zalduneria finlandiarra. Gustavo Adolfo erregeak ere batailetan parte hartzen zuen, eta honenbestez, 1632an L\u00fctzengo batailan zendu zen. Hala ere, gerra ez zen 1648. urtera arte bukatu. Orduan, Westfaliako ituna sinatu ondoren, Suediar Inperioa Europako superpotentzia nagusietako bat bihurtu zen, hala nola, Bremen-Verden, Mendebaldeko Pomerania eta Wismar lurraldeak eskuratu baitzituen.\nOraingo honetan, errege hilaren alabak, Kristina Suediakoak eskuratu zuen erregetza eta herrialdea gobernatzen zuen lehen emakumezko agintaria bihurtu zen. Kristinaren erregetza porrot ekonomikoak eta aristokraziaren gehiegikeriek markatu zuten arren, aipatzekoak dira Finlandian eginiko hobekuntzak. Hala nola, Turkuko Apelazio Auzitegia 1640. urtean eta Errege Akademia fundatu zituen; hain zuzen, Kristina unibertsitate bat fundatu zuen mundu osoko lehen emakumea izan zen. Gainera, bere erreginaldian, zehazki 1642an, Itun Berri osoa finlandierara itzulia izan zen. Honela, Turku edo \u00c5bo hiria Finlandiako erdigune kultural eta politikoa bihurtu zen.\nInperioaren finkatzea lan zaila izan zen. Batez ere, Kristina eta Karlos Gustavo X.a errege-erreginen trakestasun eta Inperioa gobernatzeko gaitasun ezagatik. Kristinaren gestio ekonomikoa deskalabru bat izan zen eta Suedia ia porrotera eraman zuen. Aristokraziak Inperioaren boterea eskuratu zuen, zergak biltzen zituen nonahi eta askatasun osoz agintzen zuen bere lurraldetan. Gainera, armada erraldoi hura mantentzeko diru asko behar zenez, herritarrek ordaindu beharreko zergak urtez urte igo egiten ziren; Europako herrialde boteretsuenetakoa bihurtu zen arren, herritarrak geroz eta behartsuagoak ziren. Emakume bat herrialdea gobernatzeko ezgai zen usteak, suediarrak erreginaren aurkako zenbait hilketa saiakera egitera bultzatu zituen. Saiakera hauek eta bere bitxikeriek, azkenean, erregetzari uko egitera bultzatu zuten Kristina. Descartes filosofoaren eskutik, katolizismora aldatu eta Erromara joan zen ihesean. Ustez, emakumeak gustoko zituen erreginak seme-alabarik ez zuenez, Karlos Gustavo X.a lehengusuak eskuratu zuen erregetza. Honek, nobleziari askatasuna kentzea eta herritarren uste ona berreskuratzea lortu zuen. Murrizketa nabariena, Reduktion izenekoa izan zen eta nobleziari lur-ondasun asko kendu eta zergak igoarazi zizkion. Garai onak ez zuen asko iraun eta ekonomia arrakastak itsututa, Inperioa ezertarako balioko ez zuen Poloniaren aurkako gerra batean sartu zuen; Iparraldeko Bigarren Gerran hain zuzen. Sei urteko gobernualdiaren ondoren, erregea zendu zen eta bere semea adingabea zenez, Riksdag edo Suediako Parlamentuak kontrola berreskuratu zuen. Lehentasuna, Inperioaren etsaiak murriztea zen eta horretarako, Olivako bakea sinatu zuten; honekin, Suediak Eskandinaviako Eskania, Halland, Blekinge, Bohusl\u00e4n eta Ven lurraldeak eskuratu zituen.\nKarlos XI.a Suediakoaren erregealdiaren hasieran, bake garai luze bat izan zen herrialdean, armada Herbehere inguruan baitzebilen. Hala ere, Karlos XI.a gobernatzeko gazteegia zenez, borroka Gyllenstienna eta De la Gardie aristokrata boteretsuen artekoa izan zen. Bakoitzaren interesak itsututa, Suediar Inperioa alde batera gelditu zen eta, gutxinaka, Europan zabalduta zuen prestijioa galtzen hasi zen. 1675. urtean Inperioaren gainbehera hasi zen. Gainbehera honen aurrean, Inperioaren betiko etsaiak, Danimarka-Norvegiak, Inperio Santuak eta Brandenburgeko Margraverriak, Eskaniar gerra piztu zuten. Frantziako Erresumak eta Suediar Inperioak gerran batera egin zuten arren, Karlos XI.aren eta Luis XIV.aren arteko erlazioa gaiztotu egin zen bake-itunean; honen ondorioz, Inperioa aliatu gabeko herrialde babesgabe bat bihurtu zen Europan. Karlos XI.ak politika egiteko modua zeharo aldatu eta suediar gobernua, monarkia absolutuan bihurtu zuen nobleziaren borrokak gelditzeko asmoz. Suediar Inperioak boterea mantenduko bazuen, aldaketa ekonomiko eta gizarte-mailakoak egin behar zituela pentsatu zuen. Suediar Erret Itsas Armada birmoldatu egin zuen eta diru gutxi zegoen arren, Inperioa babesteko armada sendoa utzi zuen hiltzerakoan. Dena den, Inperioak, armada gerra luze batean mantentzeko ezgai izaten jarraitzen zuen.\nFinlandiarren egoerak aldiz, ez zuen onera egiten. Inperioaren etengabeko gudak ordaintzeaz gain, mende bukaeran, gose asko ekarri zuen klima aldaketa bortitz bat eman zen munduan, Izotz Aro Txikia izenaz ezaguna dena; adituen arabera, Finlandiako biztanleriaren herena hil egin zen hotzaren eta gosetearen ondorioz. Horrenbestez, sakabanaturik bizi zen biztanleria, bizi-nukleotan bizitzera igaro zen eta herri berri asko sortu ziren bertan. 1676. urtean bestalde, Suediako sorgin-ehiza bortitzenak izan ziren; eliza luteranoa oso zorrotza zen Inperio guztian eta sinesgabeak gogor zigortzen zituen. Nobleziak gainera, herritar asko erretzeko agindua ematen zuen akusazio faltsuen bidez. Egoera honetan, finlandiar asko Inperioak Mundu Berrian zuen koloniara, Suedia Berrira joan zen.\n1700. urtean Iparraldeko Gerra Handia hasi zen. Inperioaren etsai guztiak batu ziren herrialdeari azken erasoa egiteko; hala nola, Errusiar Tsarerria, Saxoniako Dukerria, Danimarka eta Norvegiako Erresuma eta Polonia-Lituania batu ziren Suediaren aurka. Danimarkak mendebaldetik erasotzen zuen bitartean, Petri Handia tsarrak ekialdetik sartzea erabaki zuen. Errusiar Tsarerriak Finlandia okupatzea lortu zuen eta Amorrurik handiena (finlandieraz, \"Isoviha\") izenaz ezaguna den okupazioa 1714tik 1721era arte iraun zuen, Nystadeko bakea sinatu zenera arte. Errusiarrek finlandiar soldaduak garaitu zituzten P\u00e4lk\u00e4neko, Storkyroko eta Ganguteko guduetan eta garai beltza izan zen Finlandiarentzat. Ehunka pertsona hil zituzten, beste asko Errusiara bidali zituzten, lur eta herriak suntsitu zituzten, eta agintariek eta apaizeriak Suediara alde egin zuten. Karlos XII.a borroketan hil zen eta erregina bihurtu zen arreba Ulrika Leonorrek amore eman eta Inperioaren lurralde gehienak eman behar izan zituen. Errusiar Tsarerriak, Estonia, Livonia, Petri Handiak San Petersburgo hiriburua 1703an fundatu zuen Ingria, Viborg eta Nyslotteko konderriaren zati handi bat eta Kexholmgo konderria eskuratu zituen. Bestalde, Danimarka eta Norvegiako Erresumak Schleswig-Holstein lurraldea, Hannoverrek Bremen-Verden, eta Prusiako Erresumak Mendebaldeko Pomerania eskuratu zituzten. Suediar Inperioaren desegitearekin batera, inperio berri bat sortu zen Europan, Errusiar Inperio erraldoia.\nAskatasunaren eta Absolutismoaren garaiak.\nInperioaren gainbeheraren ondoren, Argien mendea iritsi zen kontinente zaharrera eta Federiko eta Ulrika Leonor Suediakoak zientzia garatu eta ekonomia eta gizartea egonkortzea helburu zuten aldaketak bultzatu zituzten. Errege-erreginaren irudia askatasunaren bidez sendotzea erabaki zuten eta Erresumaren botere guztia Riksdag edo Suediar Parlamentuaren esku uztea erabaki zuten; horrela, Suedia errege-erreginek botere gutxien zuten Europako monarkia bihurtu zen, baina aldi berean, erreginak erregetzari eusteko behar zuen euskarri soziala lortu zuen Hedvig Sofia ahizpa nagusiaren Karlos Federiko semearen kaltetan. Riksdaga lau ganberek osatzen zuten: nobleziaren, kleroaren, burgesiaren eta herri xehearen ganberek. Lege edo erabaki bat aurrera ateratzeko, gutxienez, lau ganberatatik hiruren onarpena behar zen eta ondorioz, leinuen arteko botere-nahien ordez, hurrengo urteetan herrialdearen norabidea oztopatuko zutenak gizarte-mailen arteko borrokak izango ziren. Entzute handia izango zuen garaian sortu zen Kapeluen alderdiak; alderdi hau Carl Gyllenborg eta Carl Gustaf Tessin konteek sortu zuten eta hauen helburu nagusia Erresumak Iparraldeko Gerra Handian galdutako lurraldeak berreskuratzea izan zen. Alderdi honek parlamentuan botere osoa eskuratu zuenean, Errusiar Inperioarekin arazoak iritsi ziren berriz ere; 1741an bi urtez iraun zuen Kapeluen Gerra hasi zen eta Errusiak, Finlandian enegarren aldiz sartu ondoren, Lappeenranta, Hamina eta Savonlinna hiriak eskuratu zituen \u00c5boko itunaren bidez. Dena den, errusiarren sartu-irten hau bestelakoa izan zen, lehenbizikoz, Elisabet tsarrak Finlandia menperatzeko nahia erakutsi baitzuen. Ulrika Leonor erregina umegabea hil zenean, aldiz, Elisabet tsarrak bere hedatze asmoak alde batera utzi eta politika bakezaleagoa egin behar izan zuen Suediako errege izango zen Adolfo Federiko lehengusuak boterea lortzeko.\nHain zuzen ere, Ulrika Leonor Suediakoa 1751. urtean hil egin zenean, ondorengotza krisia iritsi zen berriro Erresumara. Dena den, Adolfo Federiko erregegaiak noblezia eta Kapeluen alderdiaren aurkakoak bat eginez eta Errusiar Inperioari politika bakezalea hitz emanez, erregetzara heldu zen arazo handirik gabe. Arazoak Adolfo Federikoren ezkontideak sortuko zituen, alegia, Luisa Ulrika erreginak. Ezkontideak, hainbat aristokratekin batera, monarkia sendotzeko iraultza bat bultzatu zuen 1756ean, baina matxinada bertan behera gelditu zen eta Luisa Ulrikak Parlamentuaren agintea onartu behar izan zuen. Erresumak, bestalde, Zazpi Urteko Gerran parte hartzea erabaki zuen; parte hartze hau Pomeraniara baino ez zen mugatu, eta bertan Prusiako Erresumaren aurka borrokatu behar izan zuten Pomeraniako Gerra izenaz ezaguna den gudan. Bost urtez luzatuko zen gerra honek Erresuma pobretu egin zuen eta gainera, Prusiak Itsaso Baltikoan zuen boterea bermatzea lortu zuen. Izan ere, Elisabet Errusiakoak suediarrekin zuen aliantza tsarra hil zenean bukatu zen 1762an eta Erresumak porrot entzutetsurik nahi ez zuenez, bake-akordio bat sinatu behar izan zuen prusiarrekin; dena dela, Baltikoaren bestaldean zituen menpeko lurraldeak mantentzea lortu zuen.\nMendearen bigarren erdi honetan, ontzigintza industria garatu zen Finlandian. Industria honek diru asko ekarri zuen Erresumaren alde honetara eta lurraldea esnatzen hasi zen. Turkuko Akademiak garai honetan Erresuman eragina izango zuten pentsalariak eskolatu zituen, hala nola, adierazpen-askatasuna eskuratzea lortu zuen Anders Chydenius, finn kultura eta batez ere historia ikertu zituen Henrik Gabriel Porthan, Daniel Juslenius eta Cristfried Ganander erudituak. Hauen eskutik, probintzia desberdinetan banaturik zeuden finnak, etnikoki Botniako golkoaren bestaldean zeuden suediarren desberdinak zirela ohartzen hasi ziren. Horrela, finn nazionalismoa eratzen hasi zen Turkuko Akademian ikasten eta irakasten zuten erudituen artean. Gainera, San Petersburgo Inperioaren hiriburuaren eragina nagusi zen herrialdearen ekialdean eta bizi-baldintza hobeek finlandiarren kopurua bikoiztu zuten 50 urtetan (1750eko 428.000tik 1810eko 863.000ra).\n1771. urtean Adolfo Federiko erregea hil egin zen eta bere semeak, Gustavo III.a Suediakoak boterea lortu zuen. Honek, Luisa Ulrika amaren poztasunerako, Suedian nagusitzen ari zen askatasuna alde batera utzi eta Inperioaren garaiko absolutismoa berrezarri zuen. Voltaireren miresle zen honek nobleziaren boterea gutxitu eta Parlamentuarena ia deuseztatu zuen; eta gaur egun bizirik dirauten artearen inguruko elkarte, eraikin eta erakunde sortu zituen. Herri xeheak Gustavo III.a errege absolutista maite zuen, baina ez zen sentimendu bera izan amarekin. Luisa Ulrikak, Suedian gorrotatua zen arren, itzalpean agintzea zuen helburu; bere semeak erregetza lortu zuenean, aldiz, jauregi batera aldendu zuen eta buruhauste handiak emango zizkion etsaia irabazi zuen. Hain zuzen ere, ama izan zen suediar gortean zebilen zurrumurrua zabaldu zuena, alegia, erregearen seme zaharrena, Gustavo Adolfo, Sofia Magdalena Danimarkakoaren Adolfo Federiko Munck konte finlandiarraren semea zela.\nDuring the period 1788-1790 between Sweden and Russia were Gustav III started the so-called Gustav III's war in the war. Sweden was also up against Denmark. Opposition to war among other things, Anjala officers formed a union. Ruotsinsalmi victory in spite of Sweden has been at peace Varala additional areas. The Association of 1789 and registered securities increased power of the king. Bitterness of the war the nobility to the king rose, and this eventually led to the murder of the king in 1792. [11]\nKing Gustav III was assassinated in 1792, and his son Gustav IV Adolf assumed the crown after a period of regency. The new king was not a particularly talented ruler; at least not talented enough to steer his kingdom through the dangerous era of the French Revolution and Napoleonic wars.\nFinlandiako Gerra.\nIparraldeko Gerra Handiak iraun zuen bitartean, Finlandiako hego-ekialdea, Errusiarren esku gelditu zen, Viipuri herria berriro menperatuz. Gerra honengatik, Suedia, Europako potentzia garrantzitsu izateari utzi zion, eta Errusia bilakatu zen iparraldeko potentzia nagusia. Suediako egoera politiko nahasian, iraultza baten bitartez, monarkia absolutua desegin eta parlamentu demokratikoa ezarria zen.\nFinlandiako biztanleak, bitartean, bitan zatituta jarraitzen zuten: Errusiarekin bake-akordioa mantentzearen aldekoak, eta mendekua nahi zutenak.\nMende hasieran Finlandiako biztanleria, ez zen milioi erdira ere iristen, baina mende bukaeran, biztanleriak, %90ko hazkuntza eduki zuen. Parlamentuak gainera, ongizatea eta aukerak eman zizkien finlandiarrei.\nFinlandiako gizartean 4 talde desberdintzen ziren: Jauntxoak (zergarik ordaintzen ez zutenak), eliz-gizonak, nobleak eta, azkenik, burgesak. Biztanleriaren erdia, ez zen hauetako taldeetan sartzen, eta nahiz eta parlamentuan errepresentaziorik ez izan, gustora bizi ziren beste gizarte-taldekoek haietaz arduratzen baitziren.\nMende hau, erlatiboki lasaia izan zen. Hala ere, Suediak, Finlandiako eskualde galduak berreskuratzeko gurutzada bat antolatu zuen eta Errusia berriro Finlandian sartzea ahalbidetu zuen. 2 urte buruan, errusiarrek, Finlandia utzi zuten eta Suediak menperatu zuen berriro.\nIraultza lehenagoko Frantziak eta Errusiar inperioak, suediarren konpromiso eta laguntza ziurtatu nahi izan zuten urte horietan, eta erresuma bilakatu zuten Suedia berriro. Hala ere, horrek ez zuen bakea ziurtatu Errusiarekin eta 1788. urtean, bien arteko gerrak hasi ziren berriro ere. Gerrak Finlandiako ekonomia arriskuan jartzeko balio izan zuen bakarrik.\nSuediar konstituzio berria sinatu ostean, suediarren artean tira-birak sortu ziren. Tirano baten lana zela ziotenez, hainbat altxamendu egon ziren. Finlandiar batzuk momentu hori erabili zuten Errusiar inperioaren laguntzarekin Finlandiar erresuma independiente bat eratzeko.\nGudak bukatu ostean, garapen garaia iritsi zen Finlandiara, izan ere nekazariak erreakzioinatzen hasiak ziren eta hain boterea handiagotu eta argiagoak eta konszienteagoak bihurtu ziren, burgesen kalterako.\nGoi-mailako klasekoak eta jakitunak, suediarrak ez zirenak, Finlandia independiente baten ideia garatzen hasi ziren. Tentsio politikoen ondorioz, finlandiar guztiak, independientzia lortzeko, Errusia inperialistarekin aliatzea ezinbestekoa izango zela ulertu zuten. Finlandia hegoaldean gainera, San Petersburgo, Errusia inperialeko hiriburua, ondoan izanda, bere gizarte garatua begiratu eta Suedia atzerakoitik irteteko irrika sorrarazten zien. Finlandiar nazionalismo sentimendua piztu zen.\n1792. urtean, Suediako erregea eraila izan zenean, oraindik erregetzarako prestatua ez zegoen semeak hartu zuen erregetza. Suediaren botere urria kontuan hartu gabe, Frantziako Iraultza eta Napoleonen gudetan bete-betean sartu zen, Suediaren botere apurra ezabatuz.\nFinlandiako Dukerri Handia.\nSuedia eta Errusiaren arteko Finlandiako Gerran, biak, Finlandiaren kontrola lortzeko borrokatu ziren. Errusia inperialista, Europako potentzia nagusienetakoa zenez, erraz gailendu zitzaion Suediari eta akordioa baten bitartez, Finlandia, Errusiaren esku gelditu zen, 1809. urtean. Finlandiak, Errusiak ostu zizkion lurraldeak berreskuratu zituen eta hauek, begirunea erakutsiz, dukerri bat sortu zuen Errusiaren barnean.\nFinlandia, bere autonomia osoaren jabe izan zen eta suediarrekin ez zuten askatasunaz gozatu zuten. Errusiarekin batera XIX. mendean industrializazioa iritsi zen dukerrira eta basogintzako industria pisu hartzen hasi zen, Finlandiako basoei esker.\nFinlandiar nazionalismoa.\nFinlandiera, batez ere errusiarrak menperatu osteko nazionalismo sentimendu sakon batek berreskuratu zuen. Suediarren menpe egondako mendeetan suediera, alemana eta latinaren atzetik egon behar izan baitzuen. Errusiak anexionatzerakoan, Finlandian bizi ziren Suediar gehienak, ihes egin zuten bere herrialdera, eta honela ia ahaztua zegoen Finn herriaren leialtasuna, irabazi zuten errusiarrek.\n1835. urtean, finlandierazko poema epiko nazionala idatzia izan zen, Kalevala. Ohitura zahar eta leienden poema epikoa zen, finlandierak hurrengo urteetan izango zuen garrantzia iragartzen zuena. Suedieraz hitz egiten zuten biztanleak finlandierara ohitu eta hau erabiltzen hasi ziren Finlandiaren baterakuntza ikusiz. Azkenik 1892. urtean, finlandierak suedieraren garrantzi bera edukitzera pasa zen. Gaur egun, biztanleriaren %95,6ak hitz egiten du finlandieraz, eta suedieraz hitz egiten dutenak, gutxiengo dira. Beraien hizkuntza ama ia galduaren berreskuraketa izan da Finlandiar nazionalismoaren garaipen garrantzitsuena.\nErrusiar Iraultzaren ondorioak.\n1906. urtean, 1905eko Errusiar Iraultzaren ondorio bezala, finlandiak munduko lehenengo sufragio unibertsala aplikatu zuen parlamentua berriaren lehenengo aukeraketan, eta emakumeak eta nekazariak lehenengo aldiz bozkatu ahal izan zuten.\nIndependentzia.\nErrusiak bere iraultzaren kontrola bermatzeko, eskubideak kendu zizkieten finlandiarrei, askatasun osoz bizi izan zirenak. Jazarpenak egon ziren, baina jazarpen guztien gainetik, independentzia nahiak irabazi zuen. Ondorioz, parlamentua desegin egin zuen Errusiako gobernuak eta berauen legeak ezarri zituen Finlandian.\nBurges dirudunak, errusiarrekin bat egitea gomendatu zuten, eta hauteskunde berrietan Errusiar legea onartua izan zen, aurkeztu ahal izan zuten alderdi bakarra izan zirelako.\nUrriko iraultzan, Boltxebikeak nagusitu ondoren, finlandiar sozialistak hauen ideien alde egin zuten. Bitartean burgesak, Finlandiaren independentzia aldarrikatu zuten 1917ko abenduaren 6an. Finlandia Sobietarren eraginpetik aldentzea nahi zuten, baina horretarako, boltxebikeek ezarritako legea erabili zuten, sezesio eskubidea. Momentu hartan, Finlandiako sozialistek 1914. urtean hasitako gerra zibila krudeldu egin zen. Alde batean, armada zuria zegoen (burgesak) eta bestetik, armada gorria, sozialistak. I. Mundu Gerraren bataila bat bilakatu zen Finlandia. Alemania inperialak eta Suediak, zurien alde egin zuten eta Sobietarrek aldiz, gorrien alde. 1918ko maiatzaren 14ean bukatu zen gerra eta zuriek irabazi zuten, Alemaniaren laguntza izugarriagatik batez ere (soldaduen erdia baino gehiago alemaniarrak baitziren). Behin-behineko independentzia urtarrilaren 3an ezarri zen.\nZorionez I. Mundu Gerra, Alemaniak galdu zuen, eta estatu satelite bat izateaz salbatu zen Finlandia. Gainera, gerra zibila gorriek irabazi izan balute, SESBen parte izango lirateke finlandiarrak. Honela, hasieratik nahi izan zutena gertatuko zen, independentzia. Brest-Litovsk ituna sinatu ondoren, Finlandia, eskubide osoko herrialdea bihurtu zen azkenik, eta hau berreskuratzeko edozein trikimailu egiteari muzin egin behar izan zion SESBk itunean.\nMunduko bi gerren arteko tartea.\nErrepublika berriak, \u00c5land Uharteen gatazkari egin behar izan zion lehenik. Hauek, Suediaren barne egon nahi zuten. Bere kultura, suediarrenaren antzekoa zelako (hizkuntza, ohiturak...). Finlandiak, autonomia estatutu bat eskaini zien uharteei, eta hauek onartu egin zuten. Honenbestez, uharteen erabakiak Finlandiaren esku gelditzen ziren, baina bertan inolako kontrolik ezarri gabe.\nSESBekiko harremanak hobetzen hasi ziren, eta hainbat lur irabazi zituen bake-tratuen arabera.\nI. Mundu Gerratik zirauen nazionalismo sentimenduak, faxismo mugimendu bat ekarri zuen Finlandiara, Lapua Mugimendua, 1929. urtean sortua.\nHala ere mugimenduak akats asko zituenez, 3 urte ondoren deseginda gelditu zen. Mugimendu horrek, arazoak ekarri zituen SESBekin, eta Ladoga lakua eta Finlandiako Golkoko merkataritza-bideak gutxinaka isten hasi ziren hauek, 1937. urte arte, SESBek bidea guztiz itxi zienean.\nFinlandia II. Mundu Gerran.\nFinlandiak hiru guda desberdinetan parte hartu zuen II. Mundu Gerran, bi SESBen aurka eta bakarra Alemania naziaren aurka.\nLehenengo guda, Neguko Gerra izan zen, 1939-1940 urte bitartean. Finlandiak, Karelia eskualdea galdu zuen SESBen aurka gerran. Bigarrengo gerra, Jarraipenaren Gerra, SESBen aurka baita ere, 3 urte iraun zituen (1941-1944), Alemania naziaren laguntza izugarria jasoz. Finlandiak hainbat lurralde irabazi eta Petsamo lurraldea galdu zuen, Finlandiak Ozeano Artikoan zuen itsasozko irteera bakarra. Azkenengo gerra, nazien aurkako Laponiako Gerra, (1944-1945), independentzia berreskuratzeko gerra izan zen. Alemaniarrak, Finlandia, Norvegiarekin egin zuten bezala, estatu satelite bihurtu nahi izan zuten, baina finlandiarrek gogor babestu eta naziak Norvegian gelditzera behartu zituzten.\nGerra bukatzerakoan, ehundaka hildakoz, pobreziaz eta herrialdeko suntsiketaz aparte, Finlandia oso gogor izan zen zigortua, eta bere bigarren hiri garrantzitsuena, Viipuri, SESBen esku gelditu zen, beste hainbat eskualde bezalaxe.\nFinlandiak, gertutik ikusten zituen SESBen egiten ziren jazarpenak, eta beraien eskutan erortzearen beldur zirenez, hauen aurkako defentsa bat osatu zuten, Alemania naziaren laguntzaz. Esan daiteke, Finlandiak, zuzenki ez zuela II. Mundu Gerran parte hartu, nahiz eta Alemania naziaren helburu bakarra, SESB menperatzea zen, Finlandiaren helburua defentsiboa baino ez zen. Alemania, Finlandiaren boterea eskuratzen ari zela ikusi zuenean, hauek bota egin zituen bitan pentsatu gabe. Hala ere, Alemania naziak gerra galdu ostean, herrialde aliatuek, ez zuten begi honez ikusi Finlandiaren jarrera eta hauen aurkako zigorrak, beste herrialde batzuetan baina gogorragoak izan ziren. Finlandiako 3 gerra nagusi hauetan, 80.000 ume erbesteratuak izan ziren. %5a Norvegiara joan zen, %10 Danimarkara eta gainontzekoak Suediara ihes egin zuten bere gurasorik gabe. Gehienak, bere jaioterrira itzuli ziren, baina %18a erbesteratuak izan ziren herrialdeetan gelditu ziren, gurasoak hil ostean.\nOrdudanik, Finlandiak, jarrera hotza hartuko zuen beste herrialdeekiko harremanetan, herrialde aliatuen zigorra, hauek nahi baino hobe ikasiz.\nGerra ondorengo urteak.\nII. Mundu Gerran jasotako ikasgaiari jarraituz, Gerra Hotzean ez zen inoren alde jarri, eta bere burua neutraltzat jarri zuen. Bi ardatzekin kooperatzen hasi zen, baina, SESB, guztiz kontent ez zegoenez, Finlandiak, lurralde batzuk trukean eskaini behar izan zituen bakea bermatzeko.\nUrte gogorrak izan ziren Finlandiarentzat. Pobreziak jo zuen herria, eta Suediak, Norvegiak eta SESBk, bere mugak ireki behar izan zizkien finlandiarrei. Hainbat eta hainbat finlandiar herrialde haietara jo zuten lan bila. Urteak joan ondoren, eta inmigrazio horri esker, Finlandiaren ekonomia hobetu eta iparraldeko herrialdeen ekonomien susperketa hasi zuen.\nNahiz eta Norvegia, Danimarka, Suedia eta Islandiarekin pasaporte gabeko muga izan, ezin izan zuen Ipar-Kontseiluan sartu 1955. urte arte. Izan ere, SESBekin itzartutako akordioen arabera, mendebalde oso kapitalistarekin bat hartuko zuelakoaren beldur, debekatua zuten bertan sartzea. Gainera, Norvegia eta Suedia, NATOko partaide ziren, eta ondorioz, SESB gaitzetsi egiten zuen Ipar-Kontseilua. Hala ere urte horretan, 1955an, Finlandiaren neutraltasuna agerian gelditu zen, eta kontseiluan sartzen utzi eta Porkkala penintsula itzuli zion SESBk.\nFinlandia 1961. urtean, EMAEn sartu zen, eta legezko partaidea bihurtzea lortu zuen 1986. urtean, komunisten baimenarekin.\nGerra osteko urteetan, Finlandiak, ekonomikoki, izugarrizko hazkuntza izan zuen, eta egonkortasuna lortu zuen politikoki eta sozialki. Gerra osteko herrialde pobre bat izateari utzi, eta 40 urtetan, teknologikoki munduko estatu garatu eta jakintsuena bihurtu zen, merkatuko izugarrizko botere ekonomikoarekin eta eguneroko bizitza maila altuarekin. Argi dago, neutraltasunak, on egin ziola Finlandiari, herrialde garatua eta konszietziaduna bihurtzeko gudan.\nHistoria Garaikidea.\n1990 urte hasieran, ekonomia finlandiarrak, hondoa jo zuen. Hainbat faktorek eragin zuten ekonomiaren gainbehera, baina garrantzitsuenetarikoa, SESB desegitea izan zen. Ondorioak, langabeek jasan zuten gehien bat, eta hauen kopurua %17ra iritsi zen. Hala ere, 90eko hamarkada erdialdean, ekonomia suspertu egin zen, batez ere, Nokia telekomunikazioko konpainiaren arrakastengatik.\n1992. urteko martxoan, Finlandia, EBn sartzeko tramiteak egiten hasi zen, eta azkenik, 1995. urtean, bertan sartzea lortu zuen Austria eta Suediarekin batera."}
{"id": "49136", "revid": "201", "url": "https://eu.wikipedia.org/wiki?curid=49136", "title": "Finlandiako Historia", "text": ""}
{"id": "49137", "revid": "105290", "url": "https://eu.wikipedia.org/wiki?curid=49137", "title": "Kalo", "text": "Kaloa Europa hegoaldeko ijitoen hizkuntza da, Romaniaren dialektoa. Iberiar penintsulan hitz egiten da batez ere. Jatorrizko hizkuntzaren elementuak gordez, gaztelaniaren edo katalanaren zenbait hitz eta, batik bat, euren gramatika bereganatu ditu.\nTalde etniko horren bizimodu gogorra eta estigma historikoagatik, hizkuntza hau ezkutatutako hizkuntza izan da: taldekoak ez zirenek ez ulertzeko erabiltzen zen. Hori dela eta, gaur egun, gramatika eta sintaxia galdua dago neurri handi batean. Ijitoen kolektiboak eta Gobernuz kanpoko erakundeetatik, bultzatzeko eta berreskuratzeko ahaleginak egiten ari dira.\nMailegu linguistikoak.\nAldibidez, gaztelaniak edo beste erromantze hizkuntzetatik ere, bere hitzen mailegu linguistikoekin aberastu dira."}
{"id": "49141", "revid": "1545", "url": "https://eu.wikipedia.org/wiki?curid=49141", "title": "Erromintxel", "text": "Erromintxela (baita \"errumanzel\" eta \"erremaitzela\" ere) buhame edo ijito euskaldunen eta haien hizkeraren izena da. Erromintxela ez da hizkuntza, ez eta dialektoa ere: pagadolektoa da, \u00abhizkuntza apurtua\u00bb, euskara eta erromaniera batzen dituena. Erromaniera linguistikaren baitan \"para-erromaniera\" multzoan sailkatu ohi da, hiztegi arloan jatorrizko erromani hizkuntzaren lexikoa hein handiz gordetzen duelako, baina aldiz gramatikaren arloan erromanieraren ezaugarriak galdu eta beste hizkuntza batenak hartu dituelako, kasu honetan euskararenak. Hortaz erromintxelak erromanieraren hiztegia eta euskararen gramatika uztartzen ditu.\n\"Egaxu\" da buhameak ez direnei deitzeko darabilten izena. Kalo kulturako ijitoei aldiz, \"hankagorri\" deitzeko ohitura dute. Agian hori erromintxelen talde-sentimenduaren froga da.\nXV. mendean Europako iparraldetik etorri eta Lapurdiko kostaldean, Zuberoako mendi inguruetan, Nafarroa Garaian, Gipuzkoan eta Bizkaian bizirik dirauen talde etniko baten mintzaira da erromintxela.\nHizkuntza.\nErromaniera eta euskara batzetik sortutako mintzoa da erromintxela, Euskal Herriko buhame edo ijito jendeek hitz egin izan dutena. Oso gutxi ikertu da: Resurreccion Maria Azkuek erromintxelezko hitz gutxi batzuk bere hiztegian jaso bazituen ere, azken urteotan Josune Mu\u00f1oz filologoa izan da euskararen eta erromanieraren nahastura hori sakon ikertzen lehena, eta bostehun hitz inguru biltzea lortu du.\nErromaniera hizkuntzalariek diote erromintxela pagodolekto edo \"broken spoke\" bat dela, hau da, erromani hizkuntzaren dialekto baten eta bertako hizkuntzaren artean sortutako hizkera nahastua. Morfologia eta gramatika euskararenak ditu. Aditzak ere euskararenak dira, eta tokian tokiko euskalkien ezaugarriekin erabiltzen dituzte; bizkaitarrek bizkaierakoak, lapurtarrek lapurterakoak... Lexikoa, ordea, erabat da erromintxela, horregatik euskaldunei ulergaitza egiten zaigu hizkera hau. Gainera, oso bizkor hitz egiten da, izan ere, bere garaian horixe zen erromintxelaren helburua, \"egaxu\"ek, euskaldunek, ulertuko ez zuten hizkera izatea.\nEuskal Herrian barna 500 erromintxel inguru omen daude. Askok badakite kaloa, gaztelania edo euskara ere, eta hiruretan hitz egiteko gai denik ere bada. Etxeberria deitura oso ohikoa da haien artean. Hegoaldean hiztun gehienak laurogei urtetik gorakoak dira, eta gazteagoek ulertu bai, baina ez dakite erromintxelez hitz egiten. Iparraldean, oraindik ere, hiru belaunalditan, erromintxela eguneroko hizkuntza da buhame familia batzuetan.\nErromintxelari gehienbat \"erromintxela\" esaten diote erdaretan ere. Badira bakanago erabiltzen diren beste sinonimo batzuk ere:\nEtimologia.\nErromintxela hitzaren etimologia ezezaguna da guztiz, oso hitz berria delako eta hiztunek ere jatorriz ez zutelako erabiltzen. Lehen erromintxelez aritzen zirenei \"ijito\", \"ungriano\" edo \"buhame\" deitzen zitzaien. Baliteke \"*errom\" (\"Rrom-\"en euskal egokitzapena) eta \"mintzaira\" hitzen lotunetik ekarria izatea.\nIkerketak.\nXX. mendearen bukaeran, erromintxel herriaren historiari, bizimoduari eta hizkuntzari buruz ikerketa-proiektua hasi zen, Kale Dor Kayiko gobernuz kanpoko erakundeak bultzatuta eta Euskaltzaindiaren eta Euskal Herriko Unibertsitatearen diru-laguntzarekin. Egitasmo horretan, Josune Mu\u00f1oz izan da hizkuntza sakonki ikertu duen lehen euskalaria. Horretarako Elias Lopez de Mungia historialariaren laguntza izan du.\nKale Dor Kayiko da erromaniera bultzatu eta sustatzeko lan egiten duen erakundea. Erakundekideek 1990eko hamarkadan oraindino erromintxelez aritzen zenik bazela jakin zuten Alizia St\u00fcrtzeren \"Agotak, juduak eta ijitoak Euskal Herrian\" artikuluaren bidez. Erakundearen helburua Nafarroa Garaian eta Ipar Euskal Herrian erromintxelak duen egoera aztertzea da.\nHizkuntza-ezaugarriak.\nAdituen iritziz, erromintxelen hizkuntza \"broken spoke\" edo \"pagodolekto\" bat da, erromani hizkuntzak eta euskarak elkar topatzetik sortua. Gaztelaniarekin izandako harremanaren ondorioz, kalo hizkuntza modu berean sortu zen, euskaratik hartutako mailegu linguistikoekin erromintxela eratorri zen. Josune Mu\u00f1oz filologoaren ustez, nahiz eta erabat frogatu gabe dagoen, erromintxelek erromanieraren kalderash dialektoa ekarri zuten, eta erromintxela kalderasharen eta euskararen nahastetik sortu bide zen. Hortaz, ez da kalotik eratorria, nahiz eta gaur egun kalozko eta euskarazko hitz batzuk ere erabiltzen dituen. Morfologia eta sintaxia euskararenak ditu. Aditzak ere euskararenak dira, eta tokian tokiko euskalkien ezaugarriak ditu: bizkaitarrek mendebaldekoak, lapurtarrek lapurterazkoak. Lexikoa, ordea, erabat erromintxela da. Josune Mu\u00f1ozek bostehun hitzeko hiztegi bat osatzea lortu du.\nMintzaira ulertezina da bai euskaldunentzat bai kalo hiztunentzat. Hala ere, kaloaren erro bera duenez, zenbait hitz antzekoak dira. Hona hemen adibide batzuk:\nFonologia.\nEgun, ez dago hizkuntzaren deskribapen fonologikoak erakusten duen paradigmarik. Beraz, ezin da jakin zein den grafemen balio fonetiko zehatza edo zuzenean euskarazko fonemekin elkarrekikotasunik duten.\nMorfologia.\nErromintxelaren ezaugarri morfologikoen adibideak:\nAditz sorrera.\nAditz gehienak erromanierazko erroek eta euskarazko \"-tu\" atzizkiak sortuak dira. Hona hemen adibide batzuk:\nErromintxelezko aditzen erabilera euskalkiena bera da:\nEzezko perpausa \"na/nagi\" (erromanieraz \"na/n\u00ed\u010di\"; euskaraz \"ez/ezetz\") da. Euskarazko \"bai\" adierazteko, \"ua\" (erromanieraz \"va\") erabiltzen da.\nIzenak.\nIzen gehienek erromanierazko erroa dute, normalean euskarazko atzizkiez lotuta:\nZenbakiak.\nHona hemen erromintxelezko zenbakien zerrenda\nAdjektibo eta adberbioak.\nErromintxelezko adjektiboak eta adberbioak erromanierazko errotik ekarriak izan ohi dira:\nIzenordainak.\nErromintxelezko izenordainak bi hizkuntzetatik \u2014euskaratik eta erromanieratik\u2014 datoz:\nAdibideak.\nLerroarteko bertsioa duten adibideak:\nBeste adibideak:\nHizkuntzaren egoera.\nHego Euskal Herrian egun 500 erromintxel hiztun inguru daude, hau da erroldatutako 21.000 erromanien %2 ; Ipar Euskal Herrian, berriz, beste 500 bizi dira. Hego Euskal Herrian dauden hiztun gehienek 80 urte baino gehiago dituzte, gainera, gutxiago dira erraz aritzen direnak (batzuk gaztelaniaz, euskaraz eta kaloz ere erraz hitz egiten dutenak). Talde etnikoko adin ertainekoak elebidun pasiboak izan ohi dira. Gazteak, berriz, euskaraz edo gaztelaniaz baino ez dira mintzo . Ipar Euskal Herrian, aldiz, belaunaldi arteko transmisioa badabil oraindik ere.\nHala ere, euskal jatorriko buhameen artean erromintxel-hiztunen portzentajea aipatutakoa baino handiagoa omen da, XX. mendeko industrializazioan kalo hiztun askok migratu baitzuen Hego Euskal Herrira.\nHistoria.\nErromintxela sortu zuten buhameak XV. mendean Europako iparraldetik Euskal Herrira migratutako kalderash hiztunak ziren. Mu\u00f1ozen eta Lopez de Mungiaren ustetan, euskararen eta erromanieraren arteko antzekotasun morfologikoak eta fonologikoak izateak asko erraztu zuen buhameen mintzairak euskararen morfologia hartzea.\nTaldea laster gizarteratu zen Euskal Herrian, tokian tokiko euskalkiak erabiliz, euskal herritar emakumeen eskubideak onartuz, eta bertsolaritzan eta pilotan arituz. Baliteke askok Euskal Herrian geratzea aukeratzea Europan jasandako jazarpenetik ihes egiteko. Nafarroa Garaian XVI. mendean aipaturiko lehendabiziko abizenak Bustamante, Hern\u00e1ndez, Aragon\u00e9s, Zamora, Malla, Heredia, Cort\u00e9s, Campo, Ribera, Iturbide, Gaiferos, Garc\u00eda, Navarro, Moyno edo Moreno izan ziren, baina hurrengo mendeetan Barrutia, Etxeberria edo Agirretarrak agertu ziren. Hala ere, Euskal Herrian ere jasan zuten jazarpena. Adibidez, 1549an Tuteran bildutako Nafarroako Gorteek erresuman sartzea galarazi zieten, ehun zigorradaren mehatxupean. Bi urte geroago, Iru\u00f1ean bildu eta zigorra zehaztu zuten: 14 eta 60 urte artekoak izan behar ziren. 1602an Nafarroako Gorteek lege berri bat atera zuten \u00aberromes\u00bb guztiak atxilotzeko eta sei urteko galera zigorra ezartzeko.\nXVIII. menderako jarrera aldatu egin zen eta buhameak gizarteratzea zen helburu berria. Adibidez Nafarroako Gorteek 1780. eta 1781. urteen artean 23. Legea atera zuten, \u00abagintariek bildu, kokaguneak eta lan onestak bil diezazkieketen...\u00bb.\nErromintxelek beren burua \"buhametzat\" hartzen badute ere, \"kalo\" ijitoetatik bereizi izan dira, eta \"xangogorri\" edo \"hankagorri\" da kalo ijitoei deitzeko erabili duten izena.\nErromintxela euskal literaturan.\nEuskal idazle batzuek erromintxela erabili izan dute sorkuntza literarioan. \"Kama-goli\" erromintxelezko poema jasotzen du Jon Miranderen \"Poemak 1950-1966\" antologiak, gero Mikel Markezek \"Kantu Erotikoak\" diskorako musikatu zuena. Koldo Izagirreren \"Metxa esaten dioten Agirretar baten ibili herrenak\" eta \"Agirre Zaharraren kartzelaldi berriak\" eleberrietan, pertsonaia batzuek erromintxelezko hitzak erabiltzen dituzte."}
{"id": "49142", "revid": "1105", "url": "https://eu.wikipedia.org/wiki?curid=49142", "title": "Gerra hotza", "text": ""}
{"id": "49143", "revid": "201", "url": "https://eu.wikipedia.org/wiki?curid=49143", "title": "SD Eibar", "text": ""}
{"id": "49146", "revid": "512", "url": "https://eu.wikipedia.org/wiki?curid=49146", "title": "Saturnismo", "text": "Saturnismoa beruna (\"Pb\") ahotik edo larruazalaren bidez sartzearen ondorioz har daitekeen intoxikazio kronikoari deritzo. Saturnismoak anemia eragiten du, berunak odolean hemoglobinaren sintesia gelditzen duelako eta oxigenoaren garraioan eragiten duelako. Beruna metal astun neurotoxikoa denez, odolean egonez gero, burmuinetara heltzen denean kalte neurologiko atzeraezinak eragiten ditu."}
{"id": "49147", "revid": "336", "url": "https://eu.wikipedia.org/wiki?curid=49147", "title": "Berun", "text": "Beruna elementu kimiko bat da, Pb ikurra (\"Plumbum\", latinezko izena) eta 82 zenbaki atomikoa dituena.\nEzaugarri nagusiak.\nMetal txiro bigun, astun, toxiko eta xaflakorra da. Beruna zuri urdinxka da moztu berritan, baina gris leun kolorea hartzeraino ugertzen da airearekin kontaktuan. Eraikuntzan, baterietan, jaurtigaietan, pisuetan, soldaduran eta aleazio galdagarrietan erabiltzen da. Elementu egonkorren arteko zenbaki atomikorik altuena dauka, nahiz eta hurrengo elementuak, bismutoak alegia, erdibizitza hain luzea edukirik (unibertsoaren bizitza baino luzeagoa), hura ere egonkorra dela kontsideratzen den. Merkurioak bezala, beruna ehun bigunetan eta hezurretan metatzen den neurotoxina bortitza da. Oso fusio puntu baxua du (327.5\u00a0\u00b0C).\nErauzketa.\nBeruna lortzeko galena erabiltzen da hasierako material gisa, lehenik eta behin birrinduz eta xehatuz aberasteko, eta zaborra eta beste elementu batzuk bananduz.\nHoneri, fundente siliziko eta basikoak gehitzen zaizko, eta txigorketa egiten da 800\u00a0\u00b0Cko tenperatura baino handiagoa izanik, eta horrela berun monoxido bihutzen da.\n2 PbS + 3 O2 --&gt; 2 PbO + 2 SO2\nPbOren erredukzioa lortzeko, labegarai batean koke karboia sartzen da, eta honek erregai gisa funtzionatzen du, baita erreduktore gisa ere. Haizebideetatik insuflaturiko airea kokea karbono monoxido bihurtzen du, eta honek berun (II) oxidoa metalera erreduzitzen du:\n2 C + O2 --&gt; 2 CO\nPbO + CO --&gt; CO2 + Pb\nMetal urtua eta zaborra arragoan erortzen dira, non dentsitatearen arabera banantzen diren. Horrela lorturiko berunari, obrako beruna deritzo, eta hainbat ezpurutasun ditu (kobrea, eztainua\u2026), eta errefinamendu elektrolitikoa aplikatzen zaio.\nErabilerak.\nBeruna kopuru handietan bateriak fabrikatzeko erabiltzen da, baita kable elektrikoen estalduran ere. Karbonato basikoa aplikatuz, agente atmosferikoei oso erresistente bihurtzen da eta honegatik tutu sanitarioetan, tangetan eta lurpeko kableen estalduran erabiltzen da. Lehen berunezko konposatu batzuk gehitzen zitzaizkion gasolinari erredimendua handitzeko, baina osasunarentzat oso kaltegarria zenez debekatu egin zen.\nErradiazio nuklear eta X-izpien babes gisa erabiltzen da, baita aleazio desberdin asko egiteko (soldatzeko metala, inprentako metala\u2026). Berunaren oxidoak pintura babesgarri gisa erabili ohi dira, baina bere toxizitatea dela eta barne-espazioetan erabiltzeari utzi zaio."}
{"id": "49148", "revid": "336", "url": "https://eu.wikipedia.org/wiki?curid=49148", "title": "Asterisko", "text": ""}
{"id": "49149", "revid": "105290", "url": "https://eu.wikipedia.org/wiki?curid=49149", "title": "Kazakhstanen banaketa administratiboa", "text": "Kazakhstan 14 probintzia (\"oblys\" singularrean eta \"oblystar\" pluralean) eta hiru hiritan (\"qala\" singularrean eta \"qalalar\" pluralean) banatzen da. Hiriak izartxo batekin markaturik agertzen dira."}
{"id": "49152", "revid": "336", "url": "https://eu.wikipedia.org/wiki?curid=49152", "title": "Oblys", "text": ""}
{"id": "49153", "revid": "59723", "url": "https://eu.wikipedia.org/wiki?curid=49153", "title": "Oblast", "text": "Oblast (bielorrusieraz: \u0432\u043e\u0301\u0431\u043b\u0430\u0441\u044c\u0446\u044c; bosnieraz: oblast; bulgarieraz: \u043e\u0301\u0431\u043b\u0430\u0441\u0442; txekieraz: oblast; errusieraz: \u043e\u0301\u0431\u043b\u0430\u0441\u0442\u044c; serbieraz: \u043e\u0431\u043b\u0430\u0441\u0442; eslovakieraz: oblas\u0165; ukraineraz: \u043e\u0301\u0431\u043b\u0430\u0441\u0442\u044c) herri eslaviarrak eta Sobietar Batasun ohiko hainbat herrialde banatzeko modu bat da. Hitzaren itzulpena kasu batzuetan \"area\", \"zonalde\", \"probintzia\" edo \"eskualde\" moduan da, baina leku askotan \"oblast\" bat \"raion\"etan banatzen denez, eta horiek \"eskualde\" edo \"barruti\" moduan izendatzen direnez, gatazkak sortzen dira itzulpenetan.\nOblastak arruntak dira Bulgaria, Bielorrusia, Kirgizistan, Errusia eta Ukrainan, eta arruntak ziren SESBean ere. Kazakstanen \"oblys\" izena erabiltzen da eta Bielorrusian, \"voblast\"."}
{"id": "49158", "revid": "105290", "url": "https://eu.wikipedia.org/wiki?curid=49158", "title": "Qala", "text": "Qala (pluralean Qalalar) Kazakhstanen banaketa administratiboan estatus berezia duten 3 hiriak dira, nahiz eta probintzia edo oblys baten barruan egon. Hiru hiriak hauek dira:"}
{"id": "49160", "revid": "56334", "url": "https://eu.wikipedia.org/wiki?curid=49160", "title": "Almatyko probintzia", "text": "Almatyko Probintzia Almaty hiriaren inguruan dagoen probintzia da, Kazakhstango 14 probintzietako bat, baina hiria bera barne bildu gabe, honek Qala ezberdin bat hartzen baitu. Hiriburua Taldykorgan da, 98.000 biztanlerekin.\nHistoria.\nGaur egungo Almatyko Probintziaren aurrekaria Alma-Ata Oblasta izan zen. Semirechye izeneko eskualde historikotik sortua 1932ko martxoaren 10ean. Hiriburua Alma-Ata zen, gaur egungo Almaty. Sobietar garaian oblastaren iparekialdea, Taldykorganen inguruan zegoena banatuta egon zen, Taldy-Kurgan oblasta izenarekin. Gaur egun baturik daude baina hiriburua jada ez da Almaty, 2001ean hartutako erabakiaren ondorioz."}
{"id": "49161", "revid": "119347", "url": "https://eu.wikipedia.org/wiki?curid=49161", "title": "Taldykorgan", "text": "Taldykorgan Kazakhstango Almatyko probintziako hiriburua da. Bere koordenatuak dira. 2003ko erroldaren arabera, herriak 118.400 biztanle ditu."}
{"id": "49163", "revid": "105290", "url": "https://eu.wikipedia.org/wiki?curid=49163", "title": "Semiretxie", "text": "Semiretxie (errusieraz \u0421\u0435\u043c\u0438\u0440\u0435\u0447\u044c\u0435) Errusiako Turkestango eskualde baten izen historikoa da, gaur egungo Kazakhstango hego-ekialdean kokatua. Kazakheraz Zhetisu izena du (\u0416\u0435\u0442\u044b\u0441\u0443 edo \u0414\u0436\u0435\u0442\u044b\u0441\u0443) eta bi izenean \"Zazpi ibai\" esan nahi dute.\nSemiretxie gaur egungo Kazakhstango Almatyko probintzian kokatzen da batez ere, baina Errusiar Inperioaren garaian Semiretxie oblastak (\u0421\u0435\u043c\u0438\u0440\u0435\u0447\u0435\u043d\u0441\u043a\u0430\u044f \u043e\u0431\u043b\u0430\u0441\u0442\u044c) gaur egun Kirgizistanen dauden lurrak ere hartzen zituen."}
{"id": "49164", "revid": "7624", "url": "https://eu.wikipedia.org/wiki?curid=49164", "title": "Zhetysu", "text": ""}
{"id": "49167", "revid": "7624", "url": "https://eu.wikipedia.org/wiki?curid=49167", "title": "Jetisu", "text": ""}
{"id": "49168", "revid": "68881", "url": "https://eu.wikipedia.org/wiki?curid=49168", "title": "Aqmola", "text": "Akmolako oblasta edo Aqmolako oblasta (; ) Kazakhstango 14 oblast edo eskualde administratiboetako bat da, Astana hiriaren inguruan dagoena, baina hiria bera barne hartu gabe. Hiriburua Kokxetau da, 124.000 biztanlerekin. Akmola hiriak gaur egun Astana izena du eta Kazakhstango hiriburua da; lehen Tselinograd izena ere izan zuen."}
{"id": "49169", "revid": "105290", "url": "https://eu.wikipedia.org/wiki?curid=49169", "title": "X\u0131nal\u0131q", "text": "X\u0131nal\u0131q (azerbaijaneraz: \"X\u0131nal\u0131q\"; xinaliqeraz: \"K\u0259t\u015f\") Azerbaijango herrixka bat da. Kaukaso garaiko tontorretako batean kokaturik, beste herrietatik isolatuta dago. Herrixka honetan bizi diren lagunek hizkuntz propioa daukate: xinaliqera.\nHistoria.\n4000 urte baino gehiagoko historia duen herria da. III. mendean kristautasunera eta VII. mendean islamera aldatu baino lehen, Zoroastro profetaren jarraitzaileak ziren, hau da, zoroastristak ziren."}
{"id": "49170", "revid": "105290", "url": "https://eu.wikipedia.org/wiki?curid=49170", "title": "Kokxetau", "text": "Koksetau (K\u00f6ksetau, Kokchetav edo Kokshetau) Kazakhstango Akmola probintziako hiriburua da eta bertan 123.400 biztanle bizi dira."}
{"id": "49171", "revid": "336", "url": "https://eu.wikipedia.org/wiki?curid=49171", "title": "Akmola", "text": ""}
{"id": "49175", "revid": "23317", "url": "https://eu.wikipedia.org/wiki?curid=49175", "title": "Astrabudua", "text": "Astrabudua Bizkaiako Erandio udalerriko mendebaldean dagoen auzo bat da. 10.000tik gora biztanlerekin Erandioko auzorik jendetsuena da eta berezko herri izaera duena. Bilbo Handiko eskualdean dago, eta XX. mendean Bilboko udalerrian kokatuta zegoen.\nBilboko itsasadarraren ertzean kokatuta, Bizkaiko Labe Garaiei esker XX. mendean demografikoki asko hazi zen.\nMugakideak.\nIparraldean Leioa udalerria, hegoaldean Altzaga, mendebaldean Sestao udalerria (itsasadarraren bestaldean) eta ekialdean Erandio Goikoa mugakide ditu.\nKultura.\n1996ko datuen arabera, Astrabudua gaur egun Erandioko auzo nagusiki erdaldunen artean dago, euskal hiztunen portzentaia %13.5ekoa dela. Auzoko Bigarren Hezkuntzaren Institutuan ikasleen erdiak baino gehiagok A ereduan ikasten zuten, gainontzeko guztiek B ereduan.\nUdan, abuztuaren 10ean, San Lorentzo jaiak ospatzen dituzte astrabuduarrek.\nHezkuntza.\nLehen hezkuntzako ikastetxeak.\nHaur eta lehen hezkuntzako ikastetxe bakarra dago Astrabudua auzoan, Ignacio Aldekoa ikastetxe publikoa.\nBigarren mailako ikastetxeak.\nBigarren hezkuntzako ikastetxeei dagokienez ere, ikastetxe bakarra dago, Astrabudua BHI institutu publikoa."}
{"id": "49176", "revid": "105290", "url": "https://eu.wikipedia.org/wiki?curid=49176", "title": "Erandiogoikoa", "text": "Erandiogoikoa Erandioko hirugarren auzorik populatuena da. 2007ko urtarrilaren 1eko erroldaren arabera, auzoak 1.120 biztanle ditu."}
{"id": "49177", "revid": "119347", "url": "https://eu.wikipedia.org/wiki?curid=49177", "title": "Goierri (Erandio)", "text": "Goierri Erandioko laugarren auzorik populatuena da. Baserrien gunea izanda, herri kirolak bizirik daude inguru honetan, bereziki sokatira.\nMartiartu, Alkatena eta Degollaena auzuneek Goierri osatzen dute.\n2007ko urtarrilaren 1eko erroldaren arabera, auzoak 580 biztanle ditu, gehienak euskaldunak izanik.\nMugakideak.\nIparraldean Berango, Urduliz eta Laukizko udalerriak, hegoaldean Erandio Goikoa, mendebaldean EHUko Bizkaiko Campusa (Leioa) eta ekialdean Loiuko udalerria mugakide ditu.\nUnbe mendia (302 m) auzoko ipar-ekialdean kokatuta dago, Laukizko mugan.\nKultura.\nOndarea.\nMartiartu dorretxea XVI. mendekoa da, gehienbat pizkundetar arkitekturako estiloan egindakoa, baina osagarri gotikoekin. 18 metroko altuera dauka eta arku zorrotza duen atea. Kanpoaldeko eskailerak ere baditu. Alboan, Martiartuko San Antonio baseliza dago. Madalena auzoan Kristobal Deuna eta Madalena Deunaren baselizak daude. Leioako mugan Santi Mami baseliza dago.\nJaiak.\nGoierriko jaiak ekainaren 13an (San Antonio) eta uztailaren 10ean (San Kristobal) izaten dira."}
{"id": "49178", "revid": "63274", "url": "https://eu.wikipedia.org/wiki?curid=49178", "title": "Berreaga", "text": "Berreaga mendilerroak Txorierri eta Butroe haranak banatzen ditu. Bere mendirik altuenak 364 metroko altuera du. Berreaga mendiak muga egiten du Derio, Zamudio, Mungia eta Gamiz-Fika herrien artean.\nIgotzeko hiru bide nagusi daude: Derioko Artebakarra auzotik, Mungiako Laukariz auzotik eta Zamudioko Geldo auzotik.\n2013ko uztailaren 16an Eusko Jaurlaritzak bertoko Herrixka Gotortuaren eta Nekropoliaren Gune Arkeologikoa \"monumentu\" izendatu zuen, Sailkatutako Kultura Ondasuna, monumentu-multzo kategoriarekin. bertan gizakiaren okupazioaren aztarnak aurkitu dira Burdin Arotik, Kristo aurreko III. eta I. mendeen artean, eta Bizkaian garai horretan aurkitutako hileta-hilarrien bilduma onena.\nKaristiarrena izandako balizko lurraldean dago."}
{"id": "49179", "revid": "119347", "url": "https://eu.wikipedia.org/wiki?curid=49179", "title": "UGT", "text": "Langileen Batasun Orokorra edo UGT (jatorrizko izena, ) Espainiako sindikatua da, kide eta boto sindikalen kopuruetan Espainiako bigarrena (CCOO da lehena).\nMadrilen du egoitza nagusia, eta 2005ean ia 900.000 kide zituen. Hego Euskal Herrian bi lurralde-konfederaziotan banatuta dihardu: Nafarroakoa eta Euskal Autonomia Erkidegokoa.\nPSOEren jatorri bera du, eta alderdi politiko horrekin lotura handia du.\nHistoria.\n1888an sortu zuten Bartzelonan, Madrilgo talde sozialistak eta Kataluniako zenbait langile-elkartek egindako batzarrean. Parte-hartzaileek, PSOE alderdiari zuzenean loturik gehienak, marxismoaren eragin ideologikoa onartzeaz batera, langileen alderdia eta mugimendu sindikala bereizteko premia nabarmendu zuten. 1888 urtearen amaieran, 27 elkarte eta 3.355 bazkide biltzen zituen.\n1899an, Bartzelonako langile gehienak anarkistak izanik, sindikatuaren batzorde nazionala Madrila aldatu zuten, Pablo Iglesias lehendakari eta Garc\u00eda Quejido idazkari zirela. Lehen garai haietan, batez ere Madrilen, Bizkaian, Asturiasen eta Andaluzian errotu zen UGT. XX. mendearen hasierako langile-erakunde handietan parte hartu zuen, anarkistekin eta CNT sindikatuarekin elkar aditurik gehienetan: 1909ko Bartzelonako Aste Tragikoa, 1910eko eta 1911ko greba orokorrak, 1916-1917ko greba orokor iraultzailea. Urte horietan hazkunde nabarmena izan zuen: 1922an, 208.000 bazkide zituen.\nIII. Internazionalaren sorreraren eta komunisten zatiketaren (1921) aurrean, Besteiro eta Saborit buruzagiek erreformismoaren bidetik eraman zuten sindikatua. Hala, aurreko urteetako CNTrekiko ekintza-batasuna hautsi zen; 1923ko estatu-kolpea ez zuen erabat gaitzetsi, PSOEk bezala, eta 1924an UGTko buruzagia zen Francisco Largo Caballero Estatuko Kontseiluko kide izan zen.\n1931n, 300.000 bazkide zituela, monarkia eraisteko mugimenduan parte hartu zuen. Errepublika aldarrikaturik, ikusgarriro hazi zen 1932an milioi bat bazkide izateraino. 1933ko hauteskundeetan ezkerra galtzaile irtenik, UGTren jarrera erradikalizatuz joan zen. 1934an, Largo Caballero idazkari nagusi hautatu zuten, eta CEDAk (Confederaci\u00f3n Espa\u00f1ola de Derechas Aut\u00f3nomas) zuzenduriko gobernuaren aurkako jarrera hartu zuen. UGTk 1934ko nekazarien greba eta Asturiasko mugimendu iraultzailea bultzatu zituen.\n1936ko Espainiako hauteskundeetan UGT Herri Frontearen alde azaldu zen. 1936ko uztailaren 18an, UGTko eta CNTko miliziek aurre egin zieten matxinaturiko militarrei, eta haien ekintzak errepublikanoen garaipena ekarri zuen Espainiako hiri garrantzitsuenetan. Largo Caballero gobernuburu zela, UGTk miliziak gudarostean sartzea onartu zen; bestalde, produkzioaren kontrola sindikatuek beren gain hartzea aldarrikatzen zuten anarkisten aurrean, estatuaren kontrola defendatu zuen UGTk.\nGerra ondoren, legez kanpo ezarri zuten (1939-1977). Erbestean, Alianza Sindical osatu zuen CNTrekin eta ELArekin (1954-1963).\nFranco hil ondoren, UGTk bere XXX. batzarra egin zuen (1976), eta bertan Nicol\u00e1s Redondo bizkaitarra idazkari nagusi hautatu zuten. Denbora laburrean Espainiako bigarren erakunde sindikala bihurtu zen CCOOren ondoren, eta 1983ko hauteskunde sindikaletan lehen postua lortu zuen. PSOErekiko harremanak eta Europako sindikatuen laguntza zirela eta, lehentasun hori bermatu zen 1984-1986 aldian. 1986an ordezkari sindikalen % 40,2 lortu zuen.\n1987az gero Espainiako gobernuaren (PSOE) eta sindikatuaren harremanek okerrera egin zuten, sindikatuak gobernuaren politika ekonomikoa kritikatzen baitzuen eta PSOEri botoa ez ematea eskatu zuen. 1988ko abenduaren 14an CCOOrekin batera greba orokorrera deitu zuen; geroztik, bi sindikatu nagusien arteko lankidetza areagotu zen estatuko politika ekonomiko liberalari eta langabezia gero eta handiagoari aurka egitearren. 1992ko maiatzaren 27an beste greba orokor batera deitu zuten. 1994an behin eta berriro idazkari hautatua izana zen N. Redondok kargua utzi zuen. 1994 eta 2016 bitartean, C\u00e1ndido M\u00e9ndez izan zen idazkari nagusi.\nUGT Euskal Herrian.\nEuskal Herriko lau sindikatu nagusietako bat zen UGT 1990ko urteetan, ELA, LAB eta CCOO sindikatuekin batera. Azken urteotan euskal mapa sindikalean nabarmena den etendura-giroan, CCOOrekin aritu da elkarlanean gehienbat, ELA eta LAB sindikatu abertzaleekin harreman handirik izan gabe. 1990tik 2000ra bitartean egin diren hauteskunde sindikaletan sindikatu ez abertzaleek oro har ordezkariak galdu badituzte ere, UGTk CCOOk baino gehiago igarri du beherakada, eta 1999an utzi zion lehen aldiz, LABen mesedetan, Euskal Autonomia Erkidegoko hirugarren sindikatu izateari, laugarren postura jaitsita. 2000. urtearen amaieran hauteskunde sindikalak egiteko eskubidea zuten enpresetako 17.500 delegatuetatik, 2.645 zituen UGTk, eta horrek ordezkaritzaren % 15,17 ematen zion, LABengandik oso hurbil. Aurreko urteetako ordezkaritza-mailarekin alderatuz gero, % 0,39 egin zuen behera UGTk."}
{"id": "49180", "revid": "336", "url": "https://eu.wikipedia.org/wiki?curid=49180", "title": "Ate logiko", "text": "Ate logikoa sarrera logiko bat edo gehiagorekin irteera logiko bat inplementatzen duen zirkuitua da. Normalean, Booleren aljebran oinarrituta daude.\nSistema konbinazionalak eta sekuentzialak.\nAte logikoak baliatzen dituzten sistemak konbinazionalak zein sekuentzialak izan daitezke. Sistema konbinazionaletan, irteera uneko sarreren mendean dago eta ez dute memoriarik. Sistema sekuentzialetan, emaitza eskuratzeko fase batzuk behar dira, eta fase hauetatik pasatu behar den informazioa biltegiratzeko memoriako elementuak behar ditu."}
{"id": "49182", "revid": "512", "url": "https://eu.wikipedia.org/wiki?curid=49182", "title": "Triskel", "text": "Triskel (grezieraz \"\u03c4\u03c1\u03b9\u03c3\u03ba\u03b5\u03bb\u03ae\u03c2\" \"hiru hanka\"; bretainieraz \"hiru hegal\", \"tri\"=hiru eta \"askell\" = hegal) hiru giza hanka dituen ikur zelta da.\nErabilera.\nEspiral formako triskelak eguzkia irudikatzen du, zenbait adituen ustez, baina hiru-hankadun triskelaren esanahia ezezaguna da.\nTriskela Sizilia, Man uhartea, Bretainia eta Ingushetiako ikurra da, besteak beste."}
{"id": "49186", "revid": "56334", "url": "https://eu.wikipedia.org/wiki?curid=49186", "title": "Aerodromo", "text": "Aerodromo bat aireontzien lur hartze, aireratze eta lur-uretan egiten dituzten maniobretarako mugaturiko ur edo lur gainazala da, gainazal honetako eraikin, instalakuntza eta ekipamendua barne. Aireportu eta heliportuak aerodromo mota bi ditugu. Orohar aerodromo hitza aireportu hitzaren sinimotzat erabiltzen da aireportua aerodromo mota nagusia baitugu. Lehen aerodromoak globo aerostatikoen egaldietarako eraiki ziren."}
{"id": "49187", "revid": "56334", "url": "https://eu.wikipedia.org/wiki?curid=49187", "title": "Jose Antonio Campos", "text": "Jose Antonio Campos Granados, \"Tontxu Campos\", (Barakaldo, Bizkaia, 1962ko maiatzaren 19a) Eusko Alkartasunako politikaria da. Horrez gain, Eusko Jaurlaritzako Hezkuntza, Unibertsitate eta Ikerketa Sailburu ohia da.\nEkonomia eta Enpresa-Zientzietan doktorea da Deustuko Unibertsitatean eta unibertsitateko irakasle izan da. 1990 eta 1991 urteetan, Barakaldoko Udaletxeko zinegotzia izan zen. Ondoren, Bizkaiko Foru Aldundiako eta Eusko Jaurlaritzako hainbat kargutan aritu da, esaterako:\nGaur egun, Deusto Business School-eko irakaslea da \"Enpresen antolamendua\", \"Marketina\" eta \"Ekintzailetza eta berrikuntza\" ikasgaietan."}
{"id": "49188", "revid": "1491", "url": "https://eu.wikipedia.org/wiki?curid=49188", "title": "Idoia Zenarrutzabeitia", "text": "Idoia Zenarrutzabeitia Beldarrain (Usansolo, Bizkaia, 1959ko ekainaren 6a) EAJko politikaria da. Eusko Jaurlaritzako Lehendakariordea eta Ogasun eta Herri Administrazio Sailburua izan da.\nZuzenbide ekonomikoan lizentziatua da Deustuko Unibertsitatean eta soziologia politikoko irakaslea izan da. III. eta IV. legegintzaldietan Eusko Jaurlaritzako EAJko legebiltzarkidea izan zen. Ondoren, 1995 eta 1998 artean, Eusko Jaurlaritzako Administrazioa Eraberritzeko Koordinazioko idazkari nagusia izan zen. 1999tik 2009ra arte, Eusko Jaurlaritzaren Lehendakariordea eta Ogasun eta Herri Administrazio Sailburua ere izan da."}
{"id": "49193", "revid": "459890", "url": "https://eu.wikipedia.org/wiki?curid=49193", "title": "Idoia Zenarruzabeitia", "text": ""}
{"id": "49194", "revid": "536", "url": "https://eu.wikipedia.org/wiki?curid=49194", "title": "Pista", "text": "Pista bat lurrrean dagoen aerodromo batean aireontziek lur hartu eta aireratzeko bereziki prestaturiko eremu karratu bat da. Pista elementu konstruktibo bakarra den arren lau elementu operatibo biltzen ditu bere baitan zentzu bakoitzean lur hartu eta aireratzeko erabili daitekelako.\nPistak ipar magnetikoaren norantzarekin osatzen duten angeluaren arabera izendatzen dira. Angelua gradutan neurtzen da hamarkada hurbilenera biribiltzen delarik, biribilduriko angeluaren balioaren lehen bi zifrak dira pistaren norabide horretako kodea. Pista bakoitzak bi kode ezberdin ditu norabidearen arabera.\nIzenpetze adibide bat.\nAdibidez alboko irudiko pistak 34\u00bako angelua osatzen du ipar magnetikoaren norantzarekin.\nformula_1\nPistaren norabide horretako kodea beraz formula_2 izango da\nKontrako norabidean:\nformula_3\nPista horretako kodea beraz formula_4 izango da beste norabide hontan.\nPista honi 03-21 pista esango zaio orohar kode bakar bat aipatzen denean pistaren norabide jakin bat aipatzen delarik, horrela hego ekialdetik datorren egazkin batek 03 pistan lur hartuko luke eta ipar mendebaldetik datorren egazkin batek 21 pista erabiliko luke.\nBi pista paralelo daudenean bati eskubikoa esten zaio eta besteari ezkerrekoa eskubikoari R (ingeleraz Right esaten delako) hizkia gehitzen zaiolarik (adibidez 03R edo R03) eta ezkerrekoari L (ingeleraz Left esaten delako) hizkia gehitzen zaio (adibidez 03L edo L03). Hirugarren pista bat egon ezkero C hizkia erabiltzen da erdikoa adierazteko (ingeleraz Center esten delako). Zenbaitetan biribiltzea egiterakoan pista bakoitza hamarkada ezberdin batera biribiltzen da, adibidez 34\u00bako bi pista egon ezkero 03 eta 04 pistak direla esan liteke."}
{"id": "49195", "revid": "201", "url": "https://eu.wikipedia.org/wiki?curid=49195", "title": "Pista (aerodromo)", "text": ""}
{"id": "49196", "revid": "141474", "url": "https://eu.wikipedia.org/wiki?curid=49196", "title": "Funikular", "text": "Funikularra malda oso pikoak igotzeko erabiltzen den garraiobidea da. Kablez loturiko bi kabina ditu eta igogailu baten moduan dabil, kabina bat igotzen denean, bestea jaisten da.\nXIX. mendean sortutako garraiobidea da. Lurrun-makinarekin zebilen munduko lehenengo funikularra Rue Terme Croix Rousserekin batzen zuen. 1862an inauguratua izan zen Lionen.\nOndoren, hurrengo funikularrak instalatu ziren:\nMotor elektrikozko lehenengo funikularra Suitzakoa izan zen."}
{"id": "49199", "revid": "15795", "url": "https://eu.wikipedia.org/wiki?curid=49199", "title": "Arrazionalismo arkitektoniko", "text": ""}
{"id": "49200", "revid": "103793", "url": "https://eu.wikipedia.org/wiki?curid=49200", "title": "Mikel Irujo", "text": "Mikel Irujo Amezaga (Caracas, Venezuela, 1972ko urriaren 6a) Europako Zuzenbideko doktorea, Europako Parlamentuko diputatua izan zen (2007-2009) eta gaur egun Nafarroako Gobernuko Ordezkaria da Bruselan.\nPrestakuntza eta jarduera profesionala.\nEHUko Europako Zuzenbideko doktore da, bai eta Nafarroako Unibertsitateko Zuzenbideko lizentziaduna (1995) ere; Europako politikari buruzko ikasketa espezializatuen graduondokoa egina du (Saint Louiseko Unibertsitatea eta Bruselako Unibertsitate Librea, 2002), eta UHUNeko Europar Batasuneko Zuzenbidearen arloko Ikasketa Aurreratuen Diploma jaso zuen 2004an.\n1996an Aranzadi argitaletxean hasi zen lanean analista juridiko gisa. 1999tik 2002ra, eszedentzia hartu eta Bruselara joan zen Europako Parlamentuan aholkulari lanak egitera. Handik itzuli zenean Thomson Reuters Aranzadi argitaletxean hasi zen lanean berriz.\nGeroago, 2007-2009 urteetan, Eusko Alkartasunaren diputatua izan zen Europako Parlamentuan, eta parte hartu zuen Hezkuntza eta Kultura Batzordean eta Garapenerako Lankidetzaren Batzordean, bai eta Parlamentuko ACP Biltzarrean ere (Afrika, Karibe eta Pazifikoa).\n2009an, Thomson Reuters Aranzadira itzuli zelarik, bere ekimenez sortu zen enpresa horretan EBko Lizitazioen Unitatea, Europako Batzordearen, Europako Parlamentuaren, Erregioen Batzordearen, Munduko Bankuaren eta Luxenburgoko Argitalpen Bulegoaren zenbait proiekturen esleipena hartu zuena (14).\nEurobaskeko Biltzarreko kidea da (Europako Mugimenduaren Euskal Kontseilua), eta Europako Aliantza Librearen lehendakariordea izan zen.\nEuropako zuzenbideari buruzko zenbait lanen egilea da, eta beste zenbaitetan hartu du parte (monografiak eta artikuluak), besteak beste: \"Panor\u00e1mica actual de la comitolog\u00eda\" (Aranzadi, 2003), \"El coste de la no Europa\" (2008) edo \"Basque political system\" (Renoko Unibertsitatea, 2012). Euskalduna da, oso ongi daki ingelesez, eta frantses maila altua du.\nNafarroako Gobernuaren Bruselako ordezkari izendatua 2015eko abuztuan.\nGizarte-jarduera.\nNafarroako Gazte Kontseiluko Kidea 1991etik 1993arte\nJarduera politikoa.\nGazte Abertzaleak-eko kidea 1991tik. Nazioarteko Idazkaria Gazte Abertzaleak-en, 1994tik 1996ra eta 1998tik 2002ra. ALE-Youth-eko lehendabiziko presidentea (Europako Aliantza Librearen gazte-erakundea) 2002 urterarte. Herrien Europaren aldeko kandidaturako bigarren hautagaia 2004ko ekainaren 13ko europar hauteskudeetan.\n2007-2009 urteetan, Eusko Alkartasunaren diputatua izan zen Europako Parlamentuan, eta parte hartu zuen Hezkuntza eta Kultura Batzordean eta Garapenerako Lankidetzaren Batzordean, bai eta Parlamentuko ACP Biltzarrean ere (Afrika, Karibe eta Pazifikoa).\nNafarroako Gobernuaren Bruselako ordezkari izendatua 2015eko abuztuan.\nErakunde-jarduera.\nDiputatu laguntzailea eta Eusko Alkartasuna bulegoaren arduraduna Europako Legebiltzarrean"}
{"id": "49201", "revid": "15251", "url": "https://eu.wikipedia.org/wiki?curid=49201", "title": "Gaztelumendi", "text": "Gaztelumendi mendia Berreaga mendilerroan dago, Larrabetzu aldean. Mendi honek Txorierri eta Butroe haranak banatzen ditu.\nGaztelumendik 311 metroko altuera du.\nHistoria.\nMendi honetan Espainiako Gerra Zibilaren hainbat aztarna dago. Izan ere, mendi hau Bilboko Burdin Hesiaren parte zen. Gainera, tropa faxistek Burdin Hesia mendi honetan apurtu zuten.\nAbiapuntuak.\nMendi honetara igotzeko Larrabetzutik edo Gamiz-Fikatik egin daiteke. Dena den, errepidea ia-ia tontorreraino doa."}
{"id": "49202", "revid": "512", "url": "https://eu.wikipedia.org/wiki?curid=49202", "title": "Bizkargi", "text": "Bizkargi mendia Larrabetzu, Muxika, Morga eta Zornotza artean dago. 565 metroko altuera du mendi honek. Tontorrean Santa Kurtzi eskainitako baseliza dago.\nHistoria.\nEspainiako Gerra Zibilean mendi honetan gatazka odoltsuak izan ziren. Horregatik, urtero-urtero maiatzeko lehen igandean gudariei omenaldia egiten zaie tontorrean bertan.\nAbiapuntuak.\nBizkargira igotzeko hainbat bide daude: Muxikako Gorozika auzotik, Zornotzako Autzagana eta Zabale auzoetatik, Morgako Gerekiz auzotik eta Larrabetzuko Goikoelexalde eta Aretxabalaganetik."}
{"id": "49203", "revid": "52511", "url": "https://eu.wikipedia.org/wiki?curid=49203", "title": "Ganguren", "text": "Ganguren Enekurin hasi eta Erletxeraino doan mendilerroa da. Tartean Artxanda, Iturritxualde eta Elorriaga mendiak daude. Mendilerro honek Bilbo, Hego Uribe eta Txorierri banatzen du.\nDena den, Ganguren menditzat hartu ohi da, Gangurengana deitutakoa (474 m garai). Mendi hau Galdakao eta Lezama artean dago."}
{"id": "49204", "revid": "56334", "url": "https://eu.wikipedia.org/wiki?curid=49204", "title": "ONCE", "text": "Organizaci\u00f3n Nacional de Ciegos de Espa\u00f1a (ONCE) edo Espainiako Itsuen Erakunde Nazionala. Irabazteko asmorik gabeko erakundea da, Espainia osoko itsuen eta ikusmen arazoak dituzten pertsonen bizi-kalitatea hobetzea du egiteko nagusi.\nONCE 1938ko abenduaren 13an sortu zen, beren etorkizuna eraiki nahi zuten herrialde osoko itsu askoren nahiak betetzeko. Erakunde honek izaera sozial eta demokratikoa du, guztientzako irekita ditu ateak, itsutasuna ez den beste ezintasunak dituzten pertsonekin ere solidarioa da, berdintasunaren aldekoa eta parte-hartzailea, egunero-egunero demokrazian jarduten duena.\nUrte asko daramate oztopoak gainditzen, lorpenak -batzuetan, apalak; besteetan, handiak- apurka-apurka eta irmotasunez egin baitituzte Espainiako itsuok. Lehenengo, batasuna izan zen; gero, kupoia -helburuen alde borrokatzeko baliabideak eman zizkien-; ondoren, eskolak eta lanerako zentroak sortu zituzten, gizarte-aurreikuspena, osasun-laguntza, etab. Hainbat helburu lortu zuten gure historiako gertaera gogoangarrietara iritsi arte; ONCE Fundazioa sortu arte.\nHistoria.\nONCE 1938ko abenduaren 13an ofizialki sortu zen. Baina hamar urte aurrerago Luis del Rosal y Carok (Loja-n 1881ko Ekainaren 20a) \"Reglamentos de la Sociedad de Socorro y Defensa del Ciego\" idatzi zuen. Bere herrian itsuen kupoia ezarri zuen, gero Jerez de la Fronterara zabaldu zen, 1938an Andaluzian osoa saltzen zen eta 1942an Espainia osoan.\n1980tik salmentak igoera handia izan zituzten."}
{"id": "49206", "revid": "336", "url": "https://eu.wikipedia.org/wiki?curid=49206", "title": "Harreman publikoak", "text": "Harreman Publikoak gizarte zientzietan aplikatzen den artea da, eta bere helburua gizartearen interes publikoa eta pribatua batzea da. Horretarako, komunikazio korronteak sustatzen dituzte, antolakundearen publiko ezberdinen konfiantza eta sinesgarritasuna lortzeko antolakundearekiko.\nHarreman Publikoek (HHPP) kontuan izan behar dute morala eta etika, horiek barik profesionalen lanak ez baitu zentzurik. Enpresaren barnean interes propioa bilatzen denean HPko adituak dira gizartearenganako etika mantentzen dutenak, eta horrela lortzen du komunikazioa. Bestalde, beste hainbat funtzio ere baditu giza-zientzia honek (lan osoan zehar azalduko direnak), eta funtsezkoena komunikazio sistema da; HPak komunikatzeko tresna dira enpresarentzat, eta izen ona lortzen eta mantentzen laguntzen dute; eragina dute gizarteak erakundearekiko duen iritzian. Hala ere, badaude zenbait eragozpen: zaila bada ere, Harreman Publikoek enpresa baten komunikazio ekintzetan proaktibo izaten dakite; horrek esan nahi du arazoa konpontzeko garaian lehenagotik pentsatua izan denez, krisia ekiditeko edota konpontzeko erraztasunak daudela, lana aldez aurretik egin delako: krisiak aurrikusi egiten dira, egoerak irudikatzen dira badaezpada ere.\nHiru aspektuetan pertsuasiorako bidea bilatzen da, eta publikoak biribil batetik bestera bideratu nahi dira, enpresaren helburua bete dadin.\nHistoria.\nHarreman Publikoen historia erraz laburbildu daiteke: hasiera batean HPek ospe txarra zuten, helburu maltzurrak lortzeko erabiltzen baitziren. Jendea manipulatu nahi zen; garaiko leloak zioenez, gizartea kontrolatuta eta txotxongilo gisa eduki behar zen. Hedabideen bitartez propaganda egiten zen eta gizartea oinarri maltzurra zuten gerren alde egotea nahi zen. Iritzi publikoak ez zuen axola eta mozkinak lortzea zen helburu bakarra.\nGeroago iritsi zen informazioaren garaia: enpresetatik publikorantz joaten zen informazioa. Urruti dauden taldeen artean konfiantza giroa sortu nahi zen. Iritzi publikoa garrantzitsua zen eta, are gehiago, enpresaburua langileen artean nahasten hasi zen, ikus zezaten enpresako partaide zela, eta ez jaun eta jabe bakarrik. Horrela hasi zen HPak enpresa barnean jarduten, eta ez kanpoan bakarrik.\nGaur egun Harreman Publikoek ospe hobea lortu dute eta enpresa eta instituzio ia guztietako saila da; euren ekintzak eguneroko lana dira eta gaur egungo adituek etika profesional handiagoa dute. HPek orain komunikazio egonkorra eta iraunkorra lortzen dute enpresa edo erakunde eta publikoaren artean. Horrela, merkatuaren mundua gertuago dago guztientzat.\nHistoriako aurrekariak.\nAntzinatik dator herria pertsuaditzeko beharra. Betidanik publikoaren iritzia moldatu edo bereganatu nahi izan da. Horretarako, jendea informatu beharra dago eta teknika idatzia da eraginkorrena. Egipton, esaterako, apaizek pertsuasio teknikak erabiltzen zituzten publikoak euren erlijioa jarrai zezaten. Mesopotamian, bestalde, nekazaritza teknikak harrietan markatzen ziren iraunkorrak izateko asmoz. Grezian oso ezagunak ziren herria bideratzeko hizlariak, politikariak eta sofistak (aholkulariak). Erdi Aroan, aldiz, ilunpeko garaia bizi izan zuten, herriaren iritzirik ez zen kontuan hartzen Eliza eta Inperioaren botereak zirelako nagusi. Pizkundea heldu zenean berreskuratu zen iritzi publikoaren garrantzia eta Erreforma garaia izan zen. Protestanteen artean, Gregorio XV.ak fede kristaua zabaltzeko helburua betetzeko propaganda institutua sortu zuen.\nIndustri Iraultza iritsi baino lehen bazeuden zenbait gabezia; esaterako: irudi eta iritzi publikoarekiko hausnarketa sistemikoaren falta nabaria zen, publiko horretan eragiteko tekniketan metodologia eskasia zegoen eta orduko egoera sozio-ekonomikoa zein politikoa ahaztuta utzi zituzten.\nHarreman Publikoen eskolak.\nBi adar ideologiko nabarmentzen dira diziplina honetan, eta horietkao bakoitzak helburu propioak ditu:\n1930etik gaur egun arte.\nDepresio garaia.\nEgoera ekonomiko txarra bizi zen eta Harremn publikoetako ekintzak noizbehinkako defentsa ahaleginak izatetik programa positibo iraunkorrak izatera pasatu ziren. II. Mundu Gerra AEBetan izan zenean Harreman Publikoen eragina ezinbestekoa izan zen.\nBigarren Mundu Gerra.\nEgoera militar eta politikoa larria zen. Gizarte amerikarra informatzeko, 1935an McArthur generalak HPen sail bat sortu zuen. Ondoren, armadako sail guztiek bazuten HPetako departamentua. 1942an Office of War Information (OWI) sortu zen helburu hauekin: estatu bonoen salmenten sustapena, janari banaketa, militarren erreklutaketa eta fabriketako produktibitate eta efizientziaren bultzada.\nGerraostea.\nHarreman Publikoek ospea, onarpena eta profesionaltasuna lortu zuten garai honetan. 1947an Bostongo Unibertsitatean lehenengo HPetako fakultatea ireki zen. Earl Newson izan zen garai honetako profesionalik garrantzitsuena. 1945ean Standard Oil kontratatu zuen eta Henry Ford II.a pertsona publiko bihurtu zuen.\n1954an Public Relations Society of Americak (PRSA) lehen etika kodigoa sortu zen HPetako lanbidearen mesedetan. Enpresa eta Gobernuaren arteko harremanek garrantzia irabazi zuten. Garai berriak zetozen: kontsumismoa, ekologismoa, eskubide berdintasuna, energia nuklearra... Vietnamgo Gerra zela eta Harreman Publikoen tekniken berrikuntza azkarra eman zen eta metodolog\u00eda berriak erabiltzeko premia sortu zen: audientziaren neurketa, ingurumenaren azterketa, plangintza estrategiak... HPek statusa lortu zuten.\nGaur egun.\nEnpresa eta instituzio guztietako saila da, bere ekintzak eguneroko lana dira eta gainera, iraunkorrak. Programak positiboak dira, eta ez defentsiboak. Profesionalek etika profesional handiagoa dute gaur egun lehen baino.\nEtorkizunera begira zenbaitatu aurkeztu behar dira:\nHarreman Publikoko kanpaina baten egitaraua.\nEnpresa batentzako Harreman Publikoko kanpaina bat egiteko modu asko erabili daitezke, baina guztiek badute oinarri amankomun bat. Kanpainaren egitarauak hurrengo urratsak jarraituko ditu:\n1. Egoeraren azterketa: lehen puntu honetan ikerketak hartzen du garrantzia; edozein mugimendu egin baino lehenago jakin behar baita enpresaren kokapena eta baliabideak, kanpaina eraginkorragoa eta egonkorragoa izan dadin.\n2. Proposamenaren asmoa: kanpainarekin zer lortu nahi den definitu behar da: zer-nolako emaitzak espero diren jakin behar da, egoeraren azterketa kontuan edukiz. Enpresa batek egin dezakeen bidea ez da ahaztu behar, gehiago eskatzen bada emaitza ez delako positiboa suertatuko.\n3. Xede taldeak: zein audientzietara zuzenduko den kanpaina. Taldeak bereiztu egiten dira eta horietako bakoitzari kanpaina nola zuzendu determinatzen da.\n4. Ikerketa modua: ikerketa lehen mailakoa edota bigarren mailakoa izan daiteke. Lehenengoan informazio-iturria profesionala bera da, inkesten bidez jasotzen dituzte datuak; hau da, adituek egindako informazio bilaketa da. Bigarrenean, ordea, dokumentu edota liburuetatik jasotzen da informazioa: lehenago beste norbaitek bildutako informazioa da.\n5. Mezu gakoak: xede taldeak definitu ondoren, horietako bakoitzari zer transmititu nahi den erabaki behar da, eta horietatik zer jasotzea espero den; horrela finkatuko dira esloganak eta enpresa identifikatzeko erabiltzen diren esaldiak.\n6. Komunikazio bideak: audientzia bakoitzera zuzentzeko hainbat baliabide erabil daitezke helburuaren arabera: hitzaldiak, ekintza bereziak, dossierrak, gutunak, gonbiteak... Komunikazio baliabide horien bidez enpresa xede taldeetara gerturatzen da eta horiekin harremana lortzen du.\n7. Proiektu taldea: kanpainan zein pertsonek egingo duten lan definitzen da. Batzuetan Harreman Publikoko profesionalak bakarrik nahikoak izaten dira; beste batzuetan, berriz, enpresak beste talde batzuk kontratatu behar ditu publikoen interesen arabera. Adibidez, preskriptoreak erabil ditzake publikoak enpresa hobeto identifika dezan.\n8. Denbora: Harreman Publikoko proiektu batek denbora jakin bat izan dezake. Kanpainaren iraupena determinatzen da. Erabakia enpresaren interesen arabera hartzen da eta kontutan edukitzen dira proposamenaren asmoa eta audientzien beharrizanak.\n9. Aurrekontua: proiektuek gastuak dakartzate eta kostu horiek aurrikusi egin behar dira jakiteko enpresaburu ondo dagokion edota beste aukera batera jo behar den.\nKanpainaren ondoren, hausnarketa egitea komeni da, bai Harreman Publikoko adituen aldetik zein enpresako zuzendarien aldetik ere. Emaitzak nolakoak izan diren ebaluatu behar da eta kanpaina abiarazi baino lehenago espero zena lortu den edo ez.\nKontzeptuak.\nHarreman Publikoen zeregina ulertzeko ezinbestekoa da barne eta kanpo egitura ulertzea.\nZuzendaritza funtzio gisa.\nArdura orokorrak eta zehatzak ditu. Zenbait ekintza Zuzendaritzako kide guztiekin egin behar ditu; esaterako: barne eta kanpo publikoarekiko komunikazioan denbora asko eman behar du, talde lana bete behar du. Zuzendaritzako kideak helburu, filosofia eta politika definitzea du zereginetako bat. Argi determinatu behar du erakundea zer den, zer egin behar duen eta gizarteak zer nahi duen eta zer espero duen erakundearengandik. Zuzendaritzak egingo ditu aldaketak ingurunera eta gizartera egokitzeko asmoarekin.\nKomunikazio gisa.\nGuztiek komunikatu behar dute zerbait, baina arduradunak daude esplizituki horretarako.\nIdatzi/hitz egin trebetasuna, teknikak, ikerketak, planak formulatu, emaitzak neurtu\nIritzi publikoan eragiteko medio gisa.\nGizartea eta HP elkar ulertzea posible izan dadin plangintza errazak edo konplexuak erabili ohi dira, kasuaren arabera.\nPublizitatearen eta Harreman Publikoen arteko aldea.\nBeti lotu izan dira Publizitatea eta Harreman Publikoak, lehen begiratu batean antzeko lana egiten dutela dirudielako. Baina baliabideak, funtzioak eta baita helburuak ere, desberdinak dira bien artean. Argi eta labur azaltzen du Al Ries adituak zalantza ezabatu dadin puntu gutxi batzuk zenbatuta:\n&lt;img alt=\"Al Ries aditua\" src=\"https://web.archive.org/web/20070926061047/http://www.ries.com/images/aboutus-alries1.jpg\"&gt;\nDesberdintasun horiek kontuan edukita, errentagarriago eta eraginkorrago izaten da erakundearentzako Harreman Publikoko profesionalak izatea, Publizitateko langileak baino. HPak iraunkorrak dira, eguneroko lana delako. Enpresa batek bere irudi ona eta gizarteak enpresaz pentsatzen duena positiboa izatea nahi badu, adituek etengabean mantendu behar dute harreman ona kanpoko eta barruko publikoekin. Publizitatea gehigarri bat izan daiteke HPen lanean baina ez lanaren funtsa ezta pisu gehien duena ere, sinesgarritasuna galtzen baitu. Hala ere, esan bezala, Publizitatea eta Harreman Publikoak bateratu daitezke; lehenengoak epe motzean lortzen ditu emaitzak; kostu txikienarekin audientzia maximora iritsi nahi du, norabide bakar bateko mezuak bidaltzen eta edozein formatutan eta hedabidetan. Harreman Publikoek, ordea, norabide bikoitzeko komunikazioa mantentzen du enpresaren eta publikoen artean; mezuak aukeratutako audientziei bidaltzen zaizkie, eta horretarako komunikazio kanalak hautatu egiten dira, publiko edo audientzia bakoitzaren interesen eta beharren arabera. Horrela, HPko kanpaina batean hainbat xede talderentzako ekintza desberdinak antolatzen dira (aurrerago azalduko dira Harreman Publikoko kanpaina bateko urratsak).\nKazetarien eta Harreman Publikoko adituen arteko harremana.\nHPko profesionalek euren harremanak publikoekin eta bitartekariekin zaindu egin behar dituzte enpresa edo antolakundearen onurarako. Harreman hori nolakoa izatea komeni den jakiteko, Arturo Pinedoren hitzetan oinarrituko gara.\nLehenengo eta behin, ez da ahaztu behar gezurrak ez duela lekurik Harreman Publikoetan: zerbait ezin bada esan, hobe da onartzea. Gezurrak jakin egiten dira epe batean eta enpresaren irudia kolokan jartzen dute. Bigarren puntua beti kazetarien lanerako prest egotea da, beraien deiak erantzutea eta laguntzeko prest egotea, eta behar dutena eskaintzea bide egokia erabiliz. Garrantzitsua da kazetaritzan erabiltzen den hizkuntza ulertzea eta erabiltzea: gertutasuna dakar. Kazetarien iritziak ere ulertu egin behar dira komunikazio fluxua eraginkorra izan dadin. Mezua edozein dela, hizkuntza egokia erabiltzen bada, esandakoa ez da ukatuko. Pinedok dioen bezala, presioa ez da bidea eta negoziaketan eta elkarrizketan dago funtsa; kazetariaren zuzendariarengana jotzeak ez dakar komunikazio ona.\nZerrendako bosgarren oinarria joko garbian datza: kazetari batek enpresaburu eragozten dion informazioa lortzen duenean, egiaztatu, gezurra dela esan edo isilik geratzea dira aukerak, baina sekula ez zaio albistea lapurtuko. Pinedoren seigarren premisaren arabera, HPko adituak kazetaria ez du gehiegitan deitu behar, eta deitzen duenean, momentu egokietan egin behar du: aldez aurretik pentsatu beharra dago. Kazetariaren askatasuna errespetatzea oinarrizkoa da; ezin zaio esan nola egin bere lana. Bestalde, HPko profesionalak jakin behar du bereizten noiz den informazioa albiste edo ez. Ildo horretatik dator zortzigarren oinarria: kazetariek ez dute HPkoen beharra euren jarduerarako, horregatik erakutsi behar zaie ekarpen on asko egiteko aukera badagoela.\nBenetan garrantzitsua da HPek harreman ona izatea kazetaritza munduarekin, horrek esan nahi baitu enpresak ere beharrezko duen harremana baduela kanpoko taldeekin; gainera, enpresaren interesetako bat betetzen da horrela: komunikabideek enpresaren irudi ona zabaltzea, eta horrela gizartearengan eragina izatea.\nKrisi egoeretan Harreman Publikoen zeregina.\nHarreman Publikoko departamentuak enpresaburu etorkizunean suerta dakizkiokeen krisi egoerak irudikatu behar ditu eta horiek ebaluatu. Ondoren krisi horietan guztietan nola joka daitekeen definitu beharra dago ondorioak ahal bezain gutxien eta positiboen izan daitezen. Lan hori aurreratua edukitzeak krisi egoerak gerturatzean irtenbidea errazagoa jartzen du enpresarentzat. Arazoetan erakundearen erantzunak kudeatu egin behar dira; hainbat bozeramale hautatu behar dira xede taldeen interesetara egokitzeko. Gakoa segurtasuna transmititzean datza: enpresak badaki zer gertatzen den eta ulertzen ditu audientzien kezkak baina jakinarazi behar du krisi egoera kontrolatuta dagoela eta horrela kezkak ezabatuko dira.\nBeraz, Harreman Publikoen departamentuaren baitan Krisi Batzordea sortzen da. Batzorde horrek erabiltzen ditu ahal bezain baliabide guztiak (aurreko paragrafoan azaldutakoak) prebentziorako.\nEnpresak ez badu lehenago krisi bat planteatu, bat-batean konponbiderik gabe ikusiko du bere burua eta lana gogorragoa izango da. Horregatik, HPek simulazioak egiten ditu, arazoaren momentuan lana handitu daitekeelako eta enpresaren jokabidea neurtu beharra dagoelako pauso bakoitzean. Enpresa edo erakunde guztiek dituzte arazoak bere zikloan zehar, eta errealitate hori onartzeak eta horretan pentsatzeak enpresaren jarraitasuna eta iraupena berma dezake.\nKomunikazioa.\nIdatzizko komunikazioa.\nHarreman Publikoetan lan egiten duenak azkar, argi eta ulergarri idazteko gaitasuna behar du. Horretarako, idazten hasi baino lehen ZIRRIBORROA egitea garrantzitsua da. Testuak ulergarria izan behar du jende gehiagorengan iritsi dadin.\nIrakurleak hainbat aukera ditu:\nEntzuleak, ordea, mezua jasotzeko aukera bakarra du.\nAhozko komunikazioa.\nHITZALDIA (erretorika).\nHPetako aditu batek idaztea komeni da; pertsona horren profila honako hau izango litzateke komenigarri:\nIKUS-ENTZUNEZKOAK.\nEz dira askotan erabili irratia edota telebista diziplina honetan; hala ere, hurrengokoak dira ezagunenak:\nAlbisteak, orokorrean, 30 segundo baino gutxiagokoak izan ohi dira.\nBibliografia.\nPINEDO, A.: \"Issues Consultores de Comunicaci\u00f3n\" (Komunikazio aholkulariak) gabineteko zuzendaria."}
{"id": "49207", "revid": "1491", "url": "https://eu.wikipedia.org/wiki?curid=49207", "title": "Sozializazio", "text": "Sozializazioa edo gizarteratzeanorbanako bat gizartean bizitzean jasotzen duen eraketa- eta moldaketa-prozesua da, bereziki norbanakoaren ekintza autonomoei eta haren gizarte integrazioari dagokionean. Sozializazio-agenteak norbanakoa harremanetan sartzen pertsona eta erakundeak dira, haiengandik balioak eta arauak jasotzeko, hala nola, familia, eskola eta hedabideak. Sozializazio-prozesuak bizitza osoan dago indarrean, baina ezaugarri ezberdinekin; lehen mailako sozialiazioan nortasuna (generoa, kasu), hizkuntza eta gizarteko beste elementu nagusiak jasotzen dira, eta haurtzaroan garatzen da, gurasoengandik eta eskolan bereziki; bigarren mailako sozializazioan, berriz, arau eta balio espezifikoagoak jasotzen dira, lanbide bat garatu edo ideologia politiko jakin bat hartzean adibidez, eta erakundeak eta adin berekoak dira horren agente nagusiak.\nSozializazioa oso lotuta dago garapenaren psikologiarekin. Gizakiak esperientzia sozialak behar ditu bere kultura ikasteko eta bizirauteko. Sozializazioak bizitza osoan zehar ikasteko prozesu osoa adierazten du funtsean, eta eragin nagusia da helduen zein haurren portaeran, sinesmenetan eta ekintzetan.\nSozializazioa, kultura eta giza-egitura.\nHaurrari erakutsi egiten zaio giza-egitura jakin bat onartzen. Gizartearen jarraipena posible da klase guztietako jendeak interiorizatu egin dituelako ohiturak, aktitudeak, pentsamoldea eta hizkuntza aurreko belaunaldiarengandik.\nSozializazio moduak aldakorrak dira aspektu batzuen baitan; horregatik, ondorioak askotarikoak dira. Interiorizazioari esker kulturala den horrek naturala dirudi.\nGizarte modernoetan ezagunak dira sozializazioaren gailurra ospatzeko errituak; adb: unibertsitate titulua.\nTeknikoki aurreratutako gizarteetan agente sozializatzaile tradizionalei eta transmisio kulturalari agente berriak gehitu zaizkio: informazio gehiena bide inpertsonal eta teknikoen bidez igortzen da. Baina komunikabide bakoitzaren atzean pertsonak, alderdiak eta taldeak daude, interes eta iritzi jakin batzuekin, eta gainontzekoetan erantsi nahi dituzte helburu propioak lortzeko.\nAgente sozializatzaileak:\n1.- Gurasoak, familia, eskola, eta ingurua (super-ni)\n2.- Soldadutza; kanpokoari aurre egiten dion gizakiaren jarrera erregulatzen duen kontzientzia (ni)\n3.- Asetzen duten energia biologiko iturriak (haiek)\nSozializazioa eta ekintza soziala.\nParsonsen esanetan, ekintza sozialak beti arazo bat eragiten du norbanakoarentzat, eta hori konpondua dago parte den taldearen balio-sistemaren bidez. Balio horiek bideratu egiten dute norbanakoa une bakoitzean bide jakin bat hartzeko. Norbanakoak bere ekintza sozialetan aukeratu egin behar du polaritate kultural batzuen artean (\"pattern variables\"):\n1. Gaitasuna-exekuzioa: balioak erantsiak dira eta horrela norbanakoak jakiten du noiz jarri arreta pertsina edo talde bat denari edo egiten duenari. Estigma diskriminatorio guztiek dute erantzuna bertan.\n2. Unibertsalismoa-partikularismoa: Gizakiak ekin dezake moralitate kriterio unibertsal baten arabera, edota kriterio partikularistaren arabera.\n- Unibertsalismoa morala: guztiok ditugu oinarri batzuk, hizkuntza, etnia, erlijio edo familiaren gain.\n- Partikularismoa: alde edo kontra ekin diezaiokegu kategoria jakin bati.\n3. Afektibitatea-neutraltasuna: neutraltasun afektiboaren jarrera jakina, pasioaren baitan dagoen jarreraren aurkakoa.\n4. Hedakuntza-zehazpena: jarrera hedatua elkarbizitzaren hainbat aspektutan aplikatzen da. Askotan zerbitzu eskaintza ematen da kontratu baten arabera, ekintza soziala mugatzen duena.\n5. Autoorientazioa-taldekako orientazioa: ekintza soziala interesen etekina lortu nahian dago bideratuta. Taldearenganako orientazioak ez du esan nahi horrenganako eskaintza altruista egitea. Negozio kapitalisten munduan bakoitzaren etekina ekintza sozialen kriterio bakarra da.\nPuntu hauek talde guztietan daude hainbat mailatan, eta hainbat konbinazioetan. Mugakide guztiek dira bateragarriak, ekintza soziala materializatuko den eremuaren arabera. Zenbat eta konplexuagoa izan zibilizazio bat, orduan eta balio kontrajarriagoak aurkituko dira bertan.\nErrealitate kulturalaren dimentsioak: komunioa, domeinua eta berrikuntza.\nBadago sorkuntza kulturala ezaugarri objektiboak eta subjektiboak barneratzen dituen mundua.\nAntzinako filosofoek bi mundu bereizten zituzten (errealitate duala):\n- kontzientzia subjektiboa.\n- Kanpoko mundua\nKarl Popperrek errealitatearen hiru mundu bereizten ditu:\n1.- gauza fisikoak\n2.- kontzientzia (pentsamendua)\n3.- giza-pentsamenduaren objektibatutako produktuak (teoriak, ideiak, zientzia...).\nHirugarren horretan dago kultura, pentsatzeko ekintzak sortua.\n3 mundua posible da bakarrik 2 munduarengatik kontzienteki hautematen denean, autonomia du ezaugarri, gizakiak 1 munduaren bidez islatzen dutelako. Kultura gordeta eta gauzatua dago 1 munduan, baina 2 munduan pentsatua eta sortua. Girdetako kultura hori emaitza sinesterrazgarria da ulertzeko 3 mundua dimentsio objektiboa dela.\nKritika posible izango da hizkuntza objektibatua izan denean. Idatzitako (gordetako) kulturari esker ekintza kritikoak baimendu egiten du gure prozesuen mundua, horretan dago pentsamendua islatuta sinbolo objektibizatuen sarean.\nKulturak hiru dimentsio ditu:\n1.- Komunioa: elementu hau unibertso sinbolikoan elkarbanatzen da. Horren bidez egiten da kultura bat komunitate. Kultura bat partehartze unibertsoa da.\n2.- Hierarkia (domeinua): egitura berdintasun ezaren, pribilegioaren eta boterearen araberakoa da. Ordena bertikala da. Estamentu batzuek eskari kulturala esplotatzen dute, baita manipulatu ere. Lehen eta bigarren dimentsioak tentsioan bizi dira etengabean.\n3.- Dinamika (berrikuntza): momentuko kulturan bere baitako jendeak osagai berriak eranstean ematen da: asmakizun materialak, eta ideia abstraktuak; horrela, kultura aldatu egiten da. Berrikuntzek aurreko bi dimentsioak indartu edo deuseztatu ditzake. Ezin da ekidin berrikuntza, nahiz eta zenbait talde interesatu saiatu berrikuntza oztopatzen."}
{"id": "49208", "revid": "96586", "url": "https://eu.wikipedia.org/wiki?curid=49208", "title": "John Locke", "text": "John Locke ( Wrington, Somerset, 1632ko abuztuaren 29a - Essex, 1704ko urriaren 28a ) ingeles filosofo eta medikua izan zen, ingeles enpirismoaren pentsalaririk eragingarrienetariko bat kontsideratua eta \" Liberalismo Klasikoaren Aita\" izenez ezaguna. Lehen britainiar enpiristetako bat izan zen. Francis Baconen ideiek eraginda, ekarpen garrantzitsua egin zion kontratu sozialaren teoriari . Bere lanak epistemologia eta filosofia politikoaren garapenean eragin handia izan zuen . Bere idatziek Voltaire eta Rousseau, Frantziako Ilustrazioaren pentsalariengan, baita iraultzaile amerikarretan ere eragina izan zuten. Errepublikanismo klasikoari eta teoria liberalari egindako ekarpenak Estatu Batuetako Independentzia Adierazpenean eta 1689ko Eskubideen Agirian islatzen dira.\nLockeren adimenaren teoria maiz aipatzen da identitatearen eta norberaren kontzepzio modernoen jatorrian, zeinak nabarmen agertzen diren geroagoko filosofoen lanetan, hala nola Hume, Rousseau eta Kantengan. Locke izan zen Nia kontzientziaren jarraitasun gisa definitu zuen lehena. Postulatu zuen, jaiotzean, gogoa arbel hutsa edo tabula rasa zela. Teoria kartesiarren aurka \u2014aurretik existitzen diren kontzeptuetan oinarrituta\u2014, berezko ideiarik gabe jaiotzen garela esan zuen, eta, horren ordez, ezagutza sentsorial - pertzepziotik eratorritako ezagutza aldarrikatzen du, esperientziak soilik zehazten duen ezagutza.\nOxfordeko Christ Church College entzutetsuaren beka bati esker ikasi zuen, eta hark, orduan ohikoa zen bezala, ikasketak filosofia eskolastikora murriztu eta filosofia kartesiarra eta zientzia edo matematika berriaren aurrerapenak baztertu zituen. Etsita, bere karrera esperimentu kimikoetara (Robert Boyleren kolaboratzailea izan zen) eta medikuntza ikasketetara bideratu zuen. Oxforden greko klasikoko irakasle bezala jardun zuen eta hogeita hamalau urtera arte ez zuen Descartesen filosofia irakurri, horrek \"ikasketa filosofikoetarako gustua\" piztu zion eta eragin erabakigarria eduki zuen beregan (benetako alternatiba gisa ikusi zuen eskolastika) . Pierre Gassendiren (Descartesekiko kritikoa eta epikureismoaren jarraitzailea zen filosofoa) eta, filosofia politikoan, Hobbes eta Shaftesbury britainiarrek ere eragin zuten. Londresen bizi izan zen batez ere, lau urtez Frantzian eta Herbehereetan erbesteratuta egon zen labur. Iraultza Loriatsuaren ostean Londresera itzuli zenean, Whigen (Alderdi Liberaleko ordezkariak) aholkulari bihurtu zen.\nBiografia.\n1632ko abuztuaren 29an jaio zen, Wringtongo elizaren ondoan lastozko txabola txiki batean, Somerset, Bristol -etik zortzi mila kilometro ingurura. Egun berean bataiatu zuten. Lockeren aita, John ere deitua, Chew Magnako Bake Epaileetako abokatua eta idazkaria zen, Ingalaterrako Gerra Zibilaren hasieran zalditeria-kapitain gisa aritu zena Parlamentuko indarretan. Amaren izena Agnes Keene zen. Bi gurasoak puritanoak ziren. Locke jaio eta gutxira, familia Pensford merkataritza eremura bizitzera joan zen , Bristoletik lau bat kilometrora, non Bellutoneko landa-etxe Tudor batean hazi zen.\n1647an, Locke Londresko Westminster eskola entzutetsura bidali zuten, Alexander Popham Parlamentuko kide eta bere aitaren nagusi ohiaren babespean. Bertan ikasketak amaitu ondoren, Christ Church -en (Oxford) onartua izan zen. Garai hartan unibertsitateko dekanoa John Owen zen, unibertsitateko errektoreordea. Ikasle trebea bazen ere, Locke garai hartako graduko ikasketa-planarekin nazkatuta zegoen. Filosofo modernoen lanak, Ren\u00e9 Descartesena adibidez, unibertsitatean irakasten den material klasikoa baino interesgarriagoak aurkitu zituen. Westminster Eskolatik ezagutzen zuen Richard Lower adiskidearen bitartez, beste unibertsitate batzuetan eta Royal Society -n aplikatutako medikuntza esperimentala eta filosofia ezagutu zituen, azkenean kide bihurtu.\n1656an lizentziatua, 1658an masterra eman zioten. 1674an mediku titulua lortu zuen, Oxford-en egondakoan medikuntza sakonki ikasi zuelako eta hainbat zientzialari eta pentsalari aipagarrirekin lan egin zuelako, hala nola Robert Boyle, Thomas Willis, Robert Hooke eta Richard Lowerrekin. 1666an, Lord Anthony Ashley Cooper ezagutu zuen, Shaftesburyko lehen kondea, gibeleko infekzio baten tratamendu mediko bila Oxfordera joan zena. Cooper Lockerekin harrituta geratu zen eta bere segizioaren parte izateko konbentzitu zuen.\nLocke karrera egonkorra bilatzen saiatu zen eta 1667an eta horretarako Lord Ashleyren etxera joan zen Londresko Exeter House-n, bere mediku pertsonal gisa jarduteko. Londresen, Thomas Sydenham -en tutoretzapean hasi zen berriro medikuntza ikasketak. Sydenhamek eragin handia izan zuen Lockeren pentsamendu filosofiko naturalean \u2014\"Essay Concerning Human Understanding\"en agerikoa izango zen efektua\u2014.\nLockeren medikuntza ezagutza proban jarri zen Shaftesburyren bizitza arriskuan jarri zenean gibeleko infekzio baten ondorioz. Hainbat medikuz osatutako kontseilua koordinatu zuen eta ziurrenik Shaftesburyri kista kentzeko ebakuntza bat egin zezan konbentzitzeko funtsezkoa izan zen. Shaftesbury bizirik atera zen eta berreskuratu zuen, Lockeri bere bizitza salbatu zuela aitortuz.\nShaftesburyk, Whig mugimenduaren sortzaileetako bat izanik, eragin handia izan zuen Lockeren iritzi politikoetan. Shaftesbury Lord Kantziler bihurtu zenean politikan sartu zen 1672an. 1675ean Shaftesburyren aldeko erorketaren ostean, Lockek denbora pixka bat eman zuen Frantzian zehar bidaiatzen Caleb Banksen tutore eta mediku laguntzaile gisa. 1679an Ingalaterrara itzuli zen, Shaftesburyren zori politikoak buelta positibo laburra izan zuenean. Garai honetan, Shaftesbury-ren garai gorenean, ziurrenik, Lockek Gobernu Zibilari buruzko Bi Tratatuen zatirik handiena osatu zuen. Lockek 1688ko Iraultza loriatsua defendatzeko Tratatuak idatzi zituela uste bazen ere, azken bekek erakutsi dute lana data hori baino lehenago idatzia zela. \u00a0 Orain monarkia absolutuaren aurkako argudio orokorrago gisa ikusten da lana (bereziki Robert Filmerrek eta Thomas Hobbesek defendatzen dutena) eta zilegitasun politikoaren oinarri gisa adostasun indibiduala lortzeko. Whig eragingarriekin lotu zuen arren, eskubide naturalei eta gobernuari buruzko bere ideiak gaur egun nahiko iraultzailetzat hartzen dira Ingalaterrako historiako garai horretarako.\n1683an Herbehereetara ihes egin zuen, Rye Houseko konplotean parte hartu zuenaren susmoa baitzegoen, nahiz eta froga gutxi dagoen zuzenean parte hartu zuenik. Rebecca Newberger Goldstein filosofo eta eleberrigileak dio Herbehereetan igaro zituen bost urteetan, Lockek bere lagunak aukeratu zituela \"disidentziako talde protestanteetako kide askeen artean Spinozaren konfidantza leialen zirkulu txikiaren artean\". [Baruch Spinoza 1677an hil zen. ] Ia ziur, Locke Amsterdamen hainbat gizonekin elkartu zen, judu konbertsoen ideiei buruz hitz egin zutenak... euren erlijioaren bidez identifikatzen tematu ziren arrazoi bakar gisa.\" \"Lockeren joera enpirista indartsuak\" Spinozaren \"Etika\" bezalako metafisika handi baten irakurtzera bultzatuko zuela esan zuen arren, besteak beste Spinozaren ideien erakusketa sakona izan zen, eta batez ere, ideia gogoetatsu gisa. arrazionalistek tolerantzia politiko eta erlijiosoaz eta Eliza eta Estatua bereizteko beharraz\u00bb.\nHerbehereetan, idazketara itzultzeko denbora izan zuen eta asko inbertitu zuen Saiakera birlantzen eta \"Tolerantziari buruzko gutuna\" idazten. Ez zen etxera itzuli Iraultza loriatsuaren ostean, eta William Orangeko emaztearekin batera joan zen Ingalaterrara 1688an. Lockeren argitalpen gehienak erbestetik itzuli ondoren idatzi ziren \u2014aipatutako E\"ssay Concerning Human Understanding\", \"Two Treatises on Civil Government\" eta \"Letter on Tolerance\" segidan argitaratzen dira.\nMasham andreak, Lockeren lagun minak, Mashamtarren landa-etxera gonbidatu zuen Essexen. Asma-erasoen ondorioz, bere egonaldia hango osasun-egoerak markatu bazuen ere, Whigen heroi intelektual bihurtu zen. Garai horretan, John Dryden eta Isaac Newton bezalako pertsonaiekin eztabaidatu zituen gaiak.\n1704ko urriaren 28an hil zen, eta High Laver herriko elizan lurperatu zuten, Harlow, (Essex) ekialdean, non Sir Francis Masham-en etxean bizi izan zen 1691tik. Locke ez zen inoiz ezkondu edo seme-alabarik izan.\nLockeren bizitzan zehar gertatutako gertaerak honako hauek dira: Ingalaterrako Berrezarkuntza, izurrite handia eta Londresko Sute Handia . Ez zuen 1707ko Batasun Akta ikusi, nahiz eta Ingalaterrako eta Eskoziako tronuak bere bizitzan zehar elkartasun pertsonalean izan. Monarkia konstituzionala eta demokrazia parlamentarioa bere haurtzaroan egon ziren indarrean Lockeren garaian.\nJohn Lockeren pentsamenduaren oinarriak.\nBere epistemologiak (ezagutzaren teoria) ez du sinesten innatismoaren eta determinismoaren existentzian, ezagutza jatorri sentsorialekoa dela kontuan hartuta, beraz, ideia absolutua arbuiatzen du probabilistika matematikoaren alde. Lockeren ustez, ezagutza gertaeren arteko erlazioetara murrizten da, nola galdetuz eta ez zergatik. Bestalde, harmonia global bat hautematen duela uste du, berez ageriko sinesmen eta hipotesiek lagunduta, beraz, bere pentsamenduek arrazionalismo eta mekanismoko elementuak ere badituzte. Erlojugile handiaren kontzepzio kalbinistatik hurbil dagoen Jainko sortzaile batean sinesten du, bere argudioa gure existentzian eta ezerk izaterik sortu ezin dezakeen ezintasunean oinarrituz. Hau da, Jainko bat, pentsalari arrazionalistak, Ren\u00e9 Descartesek, Metodoari buruzko Diskurtsoan, haren hirugarren zatian deskribatzen duen moduan. Jainkozko esentziatik akzidenteak bakarrik ezagutu daitezke eta haren diseinuak lege naturalen bidez bakarrik nabari daitezke.\nErlijioa gai pribatu eta indibidual gisa tratatzen du, gizakiak Jainkoarekin duen harremana bakarrik eragiten duena, ez giza harremanetan. Pribatizazio horren eraginez, gizakia eliz-inposizioekiko duen menpekotasunetik askatzen da eta autoritate politikoari zilegitasun konfesionala kentzen dio, kristau estatu bati oinarri biblikorik ez dagoela uste baitu.\nLege naturala jarrera mental baten bidez harmonia globala ezartzen duen jainkozko dekretutzat hartzen du (errespetua, Jainkoaren beldurra, afektu filial naturala, hurkoarekiko maitasuna), debekatutako ekintzetan (lapurreta, hilketa eta, azken finean, besteen askatasunaren edozein urraketa). elkarbizitzaren alde behartzen dutenak.\nEpistemologia.\nJohn Lockek 1666an amaitu zuen idazten obra hau, baina 1690. urtera arte ez zen argitaratua izan, An Essay Concerning Human Understanding ingelesezko jatorrizko izenburuarekin argitaratu zen arte. Tratatu horretan, Lockek giza ezagutzaren oinarriak ezarri zituen eta \u00abmoralki lan erabilgarria\u00bb egiteko asmoaz ohartarazi zuen. Aurkikuntza zientifiko handien garaian pentsatua (batez ere Christiaan Huygens, Isaac Newton -en lanetan nabaria), Lockek uste zuen filosofiak parte hartu behar zuela aurrerapen garrantzitsu horietan, aurreko urteetan pilatutako asmakizun eta kontzeptu alferrikako guztiak ezabatuz, adibidez. Haren ustez, ezagutzaren edukien arteko analogiak eta erlazioak ezagutza okerrak ezabatzeko gai diren tresna kritikoak garatzea ahalbidetzen duten elementuak dira. Bere enpirismo analitiko bereizgarria zen eta, ikuspegi kartesiar mekaniko eta sistematiko hutsaren aurka egin zuen, Gottfried Wilhelm Leibniz -ek zalantzan jarri bazuen ere, Ilustrazioaren filosofoengan izan zuen eragina nabarmena izan zen.\nLaburbilduz, Saiakeraren azpian dagoen ideia nagusia sentsazioak soilik errealitatea ulertzea ahalbidetzen duela da eta egia diskurtsoari soilik dagokiola.\n\"Tabula Rasa\".\nLocke-k NIa honela definitzen du: \"pentsamendu kontzientearen gauza hori (edozein substantzia izan daitekeen, espirituala, materiala, sinplea edo konposatua, berdin dio) plazer eta minaren kontzientzia edo kontzientea dena, zoriona edo miseria izateko gai dena, eta horrela dena, bere buruaz arduratzen da, kontzientzia zabaltzen den neurrian\". Hala ere, ez du baztertzen \u00absubstantzia\u00bb, eta \u00abgorputzak ere gizakia egingo duela\u00bb idatzi du. John Locke-k identitate pertsonala kontzientzian (hau da, memorian ) oinarritutako jarraipen psikologikoko gai gisa ikusten zuen, ez arimaren edo gorputzaren substantzia. Bere \"Essay Concerning Human Understanding\"eko \"Identitateari eta Aniztasunari buruz\" izeneko XXVII kapitulua II liburua da kontzientziaren kontzeptualizazio modernoenetako bat, norberaren auto-identifikazio errepikatu gisa. Identifikazio horren bidez, erantzukizun morala subjektuari egotzi ahal izango zaio, eta zigorra eta errua justifikatu. \nBere \"Saiakera\"n, Lockek adimen kontziente honen pixkanaka-pixkanaka garapena azaltzen du gizakia jatorriz bekatutzat duen agustindarren ikuspegiaren aurka argudiatuz, eta posizio kartesiarren aurka, zeinak oinarrizko proposizio logikoak gizakiak berez ezagutzen dituela dioenaren aurka. Lockek gogo \"huts\" bat planteatzen du, \"tabula rasa\", arbel huts bat. Ikaskuntza esperientziaren bidez gertatzen da, non subjektuek beren bost zentzumenak proban jartzen dituzten. Sentsazio eta gogoetak dira gure ideia guztien bi iturri nagusiak.\nIdeia Sinpleak eta Ideia Konplexuak.\nLockek pentsamenduaren objektu bat dagoela suposatzen du, eta objektu horri ideia deitzen dio. Lockeren ustez, ideia bakunak zatiezinak eta osoak dira, baina ez dira beti argiak; nahastu gabeak, homogeneoak eta analizaezinak dira: ezin dira, beraz, definitu edo azaldu. Ezin dira komunikatu edo ezagutu esperientzia pertsonalik gabe. Ideia hauek gure pentsamenduaren materialak besterik ez dira. Bi ideia mota bereizten ditu: ideia sinpleak eta ideia konplexuak.\nLockeren arabera, konposizioaren bidez ulertzeak ideia sinple batzuk substantzia deitzen dion osotasun batean biltzen ditu. Baina substantziak hauteman gabe jarraitzen du. Lockek, azkenik, baieztatzen du substantzia beharrezkoa den zerbait dela, zeinetan kualitateak baina ezaguezina den. Substantziak existentzia independenteak dira. Substantzia gisa zenbatzen diren izakiek Jainkoa, aingeruak, gizakiak, animaliak, landareak eta eraikitako hainbat gauza dira. Moduak menpeko existentziak dira. Moduek matematika, morala, erlijioa eta politika eta, oro har, giza konbentzioen ideiak ematen dizkigute.\nLehen mailako eta bigarren mailako kualitateak.\nZeharkako errealismoaren jatorria John Lockerekin sortzen da, objektu fisikoak hautemate-objektu zuzenak direla dioen baieztapena errefusatzean. Locke-k honela sailkatu zituen perfekzio sentsorialak:\nEzagutza.\nLockek, beraz, ideien analisi honetarako ezarri du gure ezagutza guztiak gure ideiei buruz, haien artean dituzten erlazioei buruz eta haien aldaketei buruz direla. Ezagutza, beraz, gure ideiek haien artean duten erosotasunaz edo ez-erosotasunaz dugun pertzepzioan datza. Jakitea ideiak alderatzea da, haien harremanak zein diren deskubritzea eta epaitzea.\nLau erosotasun eta ez-erosotasun mota bereizten ditu, gutxi gorabehera, giza ezagutzaren arloei dagozkienak:\nLau ezagutza mota ere bereizten ditu: ziurtasuna lehenengo bietatik dator; hirugarrenetik, iritzia eta probabilitatea ; laugarrenarena, fedea.\nPentsamendu politikoa.\nHaren ideien arabera, Estatuaren eginkizun nagusia hiru eskubide naturalak babestean datza: bizitza, askatasuna eta jabetza pribatua, jabetzak muga bat baitu; Hiru eskubide horiei laugarren bat gehitzen zaie: eskubide horiek defendatzeko eskubidea, bai eta herritarren beste edozein askatasun indibiduala ere, herritarrak idatzizko baimen edo konstituzio baten bidez Estatuari lagatzen diona. Gobernua errege batek eta parlamentu batek osatu behar duela ere uste du. Parlamentua da herri-subiranotasuna adierazten eta non erregeak zein herriak bete beharreko legeak egiten diren. Montesquieu -ri aurrea hartuz, Lockeren eragina izan zuena, botere legegilea eta betearazlea bereiztea deskribatzen du. Estatuaren agintea herri-subiranotasunaren eta legezkotasunaren printzipioek eusten dute. Boterea ez da erabatekoa baina giza eskubideak errespetatu behar ditu.\nEstatuak erabakiak hartzeko funtzioak ematen ditu gizabanakoen arteko polemiketan, pluraltasunaren eta tolerantziaren testuinguruan, gizonen artean iritzi eta interes aniztasuna dagoenez, zoriontasuna bilatzeko modu indibidual ezberdinen emaitza, beraz, desadostasuna eta gatazka saihestezinak dira.\nGizonak natura-egoeran bake-egoeran bizi direla dio eta arrazoitik sortzen diren lege naturalen menpe (justizia beren eskuz gauzatzeko eskubidea eta jabetza pribatua gehienetan galkorrak diren elementuen bidez mugatzea) . Gizonek injustizia-egoera bat sortu ondoren uzten dute, bai zigorrean, bai egindako delituagatiko kalte-ordainetan, eta horrek ondorengo injustizien ziklo infinitua dakar. Eta gizarte zibil eta/edo politikoa sortzeko prozesu hori jabetza pribatua eta pertsonen bizitza babesteko helburuz duen kontratu sozial baten bidez gertatzen da.\nHelburu pedagogikoetarako, bi zatitan banatzen da:\nGizarte politiko honek justizia inpartziala bermatzeko betebeharra du, berriro gatazka egoera batera ez itzultzeko. Ez jabetza pribatua ez bizitza bermatzen ez bada, menpekotasun-kontratua hautsi eta beste erakunde politiko bat eratzen da.\nTolerantzia erlijiosoa.\nLockek, Europako Erlijio Gerraren ostean bere Letters on Tolerance (1689\u20131692) idatziz, erlijio tolerantziarako arrazoibide klasiko bat formulatu zuen. Funtsezkoak diren hiru argumentu dira:\nLocke tolerantziaren defendatzailea bazen ere, agintariei ateismoa ez onartzeko eskatu zien, Jainkoaren existentzia ukatzeak gizarte-ordena ahuldu eta kaosa ekarriko zuela uste zuelako. Katolikoei dagokienez, Locke-k uste du ezin zaiela legearekiko benetako leialtasuna fidatu, izan ere, \"aita santu hutsezin bati obedientzia itsua zor diote, kontzientziaren giltzak gerrikoari lotuta dituena, eta noizean behin gabe egin dezake\". beren printzearekiko zin, promesa eta betebehar guztiak\u00bb.\nIntolerantziak, Lockerentzat, Elizaren eta Estatuaren arteko nahasketan du jatorria: Estatu erlijioso batek ez du bere zilegitasuna herritik ateratzen, jainkozko eskubide batetik baizik. Estatu teokratiko horren aurka, gizabanakoak matxinatzeko eskubidea du.\nJarrera erlijiosoari buruz zuen jarrerari dagokionez, John Smyth eta Thomas Helwys bezalako teologo baptistek eragin zuten Lockek, kontzientzia askatasuna aldarrikatzen zuten tratatuak argitaratu baitzituzten XVII. Roger Williams teologo baptistak Rhode Islandeko kolonia sortu zuen 1636an, non konstituzio demokratikoa eta erlijio askatasun mugagabea uztartu zituen. Haren The Bloody Tenent of Persecution for Cause of Conscience (1644) tratatua, ama-herrian oso irakurria, erabateko erlijio askatasunaren eta eliza eta estatuaren erabateko bereizketaren aldeko aldarri sutsua izan zen. Kontzientzia askatasuna agenda teologiko, filosofiko eta politikoan goia izan zen, Martin Luterok 1521ean Worms-eko Erromatar Inperio Santuaren Dietaren aurrean bere sinesmenak atzera botatzeari uko egin baitzion, Bibliak faltsua edo kontrakoa frogatu ezean.\nPedagogia.\nNobleen hezkuntza.\nBere pentsamendu pedagogiko guztia ikaslearengan ezarri nahi den nortasuna irudikatzeko arau batzuk emateaz arduratzen da, eta, kasu honetan, jakina, kontua da mutikoak zaldun noble izatera iritsi arte heztea.\nHorrekin guztiarekin, proposatzen duen hezkuntzak zentzu hertsiki diziplinazkoa hartzen du eta horrela, bere didaktikaren oinarriak ariketa eta, jakina, diziplina dira; diziplina da giza adimenean garatzeko modua, hausnartzeko eta arrazoitzeko ohitura, eta, horrela, hezten ari denaren espiritua zehaztea, ohiturak etorkizunean ere beren nortasuna ezaugarri dezan, aurreko paragrafoan azaldu bezala.\nDiziplina-hezkuntzaren helburua, oso argi izatea da zein nortasun lortu nahi den, hurrengo atalean azaltzen dena; Era berean, esan nahi du \u201cpertsona askatasunez pentsatzeko eta nahi izateko gai den pertsona eratzea, hobetzeko joera, norberarentzat eta gizartearentzat erabilgarria izan dadin\u201d\nHaren ustez, Pedagogia prozedura mingarri eta neketsua da, zeinaren bidez ohitura txarrak desagerrarazi eta jarrerarik onenak sustatzen eta garatzen dira.\nBere instrukzioaren metodoa intuitiboa da, ezagutza zentzumenetatik eratortzen dela adierazten duena; beraz, mutilek jakintza aurkitu behar dute, esperientziaren laguntzarekin gidatuz; inguruko guztia ukituz, ikusiz eta miretsiz ikasten dute. Gainera, \"urratsez urrats egin behar da haurraren garapena\"\nAitoren semeen ezaugarriak.\nBere diziplinaren bidez, John Lockek ezaugarri hauek betetzen dituen jaun moderno, osasuntsu eta sendo bat osatu nahi du:\nHezkuntza intelektuala.\nPrestakuntza hau posible egiteko kontuan hartu behar den lehen gauza hezkuntzarako benetan baliagarria zena aukeratu behar zela da; Haren ustez, \u00abgizakiaren eraketa intelektualerako baliagarria dena iritzi jakin baten aldeko edo kontrako argudioak aztertzera ohitzen duen guztia da, horren aurrean jarrera pertsonala har dezan\u00bb.\nEremu intelektualaren barruan hezteak arrazoitzen irakastea esan nahi du.\nBeraz, ideia horretatik abiatuta, esan zuen bizitzaren laburtasunak ez duela balio estetikoa baino ez duen ikasketa programa batean denbora galtzeko luxurik uzten, eta ez praktikoa, irakaskuntza humanistiko eta formala, non irakaskuntza ikasleengan zentratzen baita batez ere. grekoa eta latina ikastea, \"jakintsu\" profesional gisa trebatu nahi dutenei bakarrik balioko die, baina bere ama hizkuntza, haurrak ikasiko du erabilgarria dela aitortuko duelako eta ez dela beharrezkoa norbaitek barneratzea eta egitea. ikas dezala.\nHaien prestakuntzarako benetan baliagarria dena eta benetan adimenerako balio formatzailea duena, matematika eta logikaren irakaskuntza da, diziplina hauek adimen-fakultateak hobetzen dituztelako eta hobeto ikasteko aukera ematen dietelako.\nBerarentzat diziplina garrantzitsuen artean, geografia nabarmentzen da, zaldunaren ikuspegia zabaltzen baitu; historia, irudimena suspertzen duelako eta iraganak oraina nola zehazten duen ere irakasten baitigu.\nHeziketa fisikoa.\nGorputz hezkuntzaren helburua haurraren bilakaera jarraitzea da eta berari ere diziplina pixkanaka jarraitzea. Era berean, helburu higieniko edo estetikoa ez ezik (humanistentzat izan zen bezala), izaera eta moral ona osatzen laguntzen du.\nGorputzak gogortzearen arau zurrunak jasan behar dituela adierazten du, espartarrek egin zuten bezala, etorkizunean gizakiak elementuak jasan ditzan eta bere erresistentzia fisikoak gaixotasuna edo sufrimendua jasaten laguntzen dion.\nGimnasia edo kirola praktikatzea baino gehiago, igeriketa eta zaldia praktikatzea aholkatzen du, edozein egoeratarako jarduera baliagarriak direlako.\nHori dela eta, garrantzitsua zen anatomia aztertzea, horrela hobeto jabetzen baita ditugun gaitasun eta funtzio fisikoez.\nHezkuntza Morala.\nHezkuntza moralari dagokionez, askoz diziplina gehiago behar da.\nHeziketa honen helburua bertutea lortzea da, zeina, berarentzat, arrazoiaren aurrean beti eta bakarrik ona dena maitatzen ikastean datza eta horregatik, ona da gizona ez ohitzea, txikitatik, dena ematera.\nIdeia hau hobeto azaltzeko, Lockek dio: \u00abGazte gisa indarrez bere borondatea besteen arrazoiaren menpe egotera ohitu ez dena, nekez onartuko du bere arrazoiari men egiteko adina denean, hura erabiltzea\"\nEra berean, senak gizakia prestatzen duen diziplina batekin menperatu behar zirela uste zuen, arrazoizko izaki baten duintasuna edo bikaintasuna iraintzen ez duten gauzak bakarrik egin ditzan.\nHezkuntza mota honetarako, Seneka eta Marko Aurelio irakurtzea gomendatu zuen.\nEz da gutxiagorako, baina ez hain garrantzitsua, beretzat garrantzitsua da Arte Ederrak ezagutzea, eta batez ere jaunari pintura gustatzea, baina ez poesia."}
{"id": "49209", "revid": "90204", "url": "https://eu.wikipedia.org/wiki?curid=49209", "title": "Anthony Kiedis", "text": "Anthony Kiedis (Grand Rapids, Michigan, AEB, 1962ko azaroaren 1a - ) Red Hot Chili Peppers taldearen fundatzailea eta abeslaria da. Taldearen doinu eta hitz gehienak ere bereak dira.\n. Oso oso gazte hasi zen drogak kontsumitzen.11 urte arte bere amarekin bizi zen. Motorrarekin istripu asko izan ditu eta belarjalea da. Fairfax high eskolan ikasi zuen. Han poesia idatzi zuen, oraingo abesti batzuen hizkiak.Hasiberri taldetan hasi zuen abesten, baina izan zen 1983an beste hiru musikariekin batera RPCH taldea finkatu egin zenean musikaren orri batean. Musikari horietatik, Hillel Slovak izenekoa 1988an hil zen heroinaren gaindosiagatik. Gero Californiako unibertsitatera joan zen.esan dudanaren heriotza ondoren mexicora joan zen drogen atxikipenatik erauzteko eta los Angelesen errehabilitazio klinikara joan zen. 5 urte eta erdi iaun zuen drogak hartu gabe, hau da 1994 an jausialdi bat izan zuen. Orain guztiz errehabilitatuta, 2000tik ez duelako ezer kontsumitzen. 2007 an seme bat izan zuen heather christie modeloarekin. \"Point Break\" filmean Keanu Reeves eta Patrick Swayze aktorekin parte hartu zuen."}
{"id": "49210", "revid": "58701", "url": "https://eu.wikipedia.org/wiki?curid=49210", "title": "Sozialismo utopiko", "text": "Sozialismo utopikoa bereziki XIX. mendearen lehen erdian jendexumearen aldeko aldaketa soziala garatu eta gizarte harmoniatsua eratzeko helburuarekin jardun zuten pentsalari eta ekintzaile sozialista aitzindarien ekarpenak izendatzeko erabilitako izen generikoa da. Haien helburua gizarte \"ideala\" bat antolatzea zen, eta horretarako komunitateen garapena, lankidetza, berdinzaletasuna eta jabetza kolektiboa sustatu zituzten, hezkuntzari, familiari eta sexualitateari buruzko ideia multzo batekin batera, gizakiaren eta gizartearen zientzia bat eratzen ari zirelako ustean, baina ikuspuntu idealista, filantropo eta paternalista batetik kasu askotan. Robert Owen, Saint-Simon eta Charles Fourier izaten dira sozialista utopikoen multzoan barneratzen diren pentsalari eta ekintzaileak, baina batzuen arabera izen horren baitan beste batzuk ere bildu behar dira, hala nola \u00c9tienne Cabet eta Wilhelm Weitling. \"Utopiko\" izena mespretxuz erabili izan da, sozialista utopikoen proposamenak errealistak ez zirela adierazteko. Hain zuzen, Marxek eta Engelsek ezarri zieten izen hori 1848ko \"Manifestu Komunista\" lanean, beraiek eratu eta marxismorako bidea zabalduko zuen zuten sozialismo zientifikotik bereizteko. Engelsen arabera, sozialista utopikoek gizakiaren ustezko berezko izaera eta jokabide on batetik abiatzen ziren, eta proletargoak eta burgesiak aurkako interesak zituztela onartu arren, ez ziren klaseen arteko borrokaren eta iraultza sozialistaren aldekoak, eta horien ordez pertsonen borondate onean oinarritutako proposamenak egin zituzten, Marx eta Engelsen arabera ekimen \"fantastikoak\" besterik ez zirenak. Kritika horien eraginez, marxismoaren arrakastak sozialismo utopikoaren gainbehera ekarri zuen azkenik, bereziki 1870eko hamarkadatik aurrera, baina bere proposamenetako asko anarkismoak eta kooperatibismoak bereganatu zituzten.\nAurrekariak.\nXIX. mendera arte, utopismoa hausnarketa filosofiko eta literarioei lotuta egon zen; Biblia kristaueko paradisu galduaren pasadizotik greziar eta erromatar mitologiako Urrezko Aroraino. Hala ere, Platonen \"Errepublika\" lana hartzen da komunitate ideal baten lehenengo planteamendu literario-filosofikotzat. Asian, batzuek historiako lehenengo sozialista iraultzailea Mazdak iraniarra izan zela diote, mazdakismoaren abiarazlea.\nErrenazimendu aldera, Tomas Morok bere \"Utopia\" nobelan (1516) asmatzen du korronte sozialista hau izendatuko duen terminoa (U=gabe eta topos=lekua). Beste utopia literarioak Tommaso Campanellaren \"La ciudad del sol\" (1602), Morelly-ren \"C\u00f3digo de la naturaleza\" (1755), Gabriel Bonnot de Mably-ren \"Fozion\" (1763).\nSozialismo utopikoaren goreneko unea igaro ondoren, utopia literarioaren generora itzuli zen. Edward Bellamy-ren \"Looking backward\" (1884), William Morrisen \"News from nowhere\" (1890)\",\" Pierre Quirouleren \"La ciudad anarquista americana\" (1914) eta Julio Dittrichen \"Buenos Aires en 1950 bajo el r\u00e9gimen socialista\" (1908), horren adibide dira.\nPentsamoldea.\nSozialista utopikoek pentsalari zabal eta heterogenoen talde bat osatu zuten, maiz ideia kontrajarriekin. Hala eta guztiz ere, haien printzipio eta proposamenek ezaugarri komunak dituzte hainbat alderditan. Pentsamendu sozialista utopikoaren jatorriari buruz, estoizismoa eta kristautasuna oinarri dituela aipatu izan da, bereziki Jainkoa, natura, eta beraz gizakia \"onak\" diren aldetik. Hain zuzen, gizarte eta zibilizazioaren kritika egiten zuten, garaiko kondizio sozialek gizakia naturatik eta haren berezko izaeratik aldentzen zutela irizten baitzuten. Gizarte idealak modu itxi batean, garaiko sistema sozioekonomikotik guztiz bereizirik, irudikatu bazituzten ere, kapitalismoaren kritika ere egiten zuten, hala nola lanaldiaren murrizketaren alde eta karitatearen aurka. Langileen bizimoduaren hobekuntzak haiek proposatutako komunitate eta gizarte idealetan kartzelaren, poliziaren eta laguntza sozialaren beharra ezabatuko zituen, haien ustetan.\nGizaki eta gizarte berri baterako, arrazoia aldarrikatzen zuten, Argien Garaiko filosofoek bezalaxe. Haien ideiek Frantziako Iraultza pizteko balio izan zuten, baina iraultzaren ondorengo erakunde politikoek burgesiaren alde jokatu zuten nabarmenki, eta txiroen eta aberatsen arteko aldea nabarmendu egin zen. Beste alde batetik, Britainia Handian bereziki, Industria Iraultzak langileen eta burgesiaren artean sortutako antagonismoa agerian geratzen zen, langileak kondizio latzetan bizi baitziren, enpresariek gero eta aberastasun handiagoak eskuratzen zituzten bitartean. Gizarte krisi horretan murgilduta, sozialista utopikoek arrazoiaren ideala berreskuratu eta gizarte berri harmoniatsu baterako proposamenak egin zituzten, bereziki lankidetzan, komunitatean eta berdinzaletasunean oinarrituta.\nHaien ideiak modu iraultzailean gauzatu edo biolentzia erabiltzetik urrun, haietako batzuek (Wilhelm Weitlingek, kasu) iraultza proposatzen bazuten ere, hezkuntza eta bereziki esperientzia utopikoak abian jarri eta eredu moduan erabiltzea aldezten zuten gizarte harmoniatsua zabaltzeko. Herritar guztiei egiten zieten dei, txiroei nahiz aberatsei, klase bereizketarik egin gabe. Proletargoaren existentziaren eta ekimenaren kontzientzia gabezia hori, ordea, sozialismo utopikoari buruz marxistek egin zituzten kritiken oinarri moduan erabili ziren gerora. Hain zuzen, sozialismo utopikoa mugimendu intelektuala izan zen bereziki, borroka politikoa gutxietsi egiten zuena. Iritzi horren aurka agertu ziren garaiko sozialista batzuk, hala nola Pierre Leroux, Philippe Buchez eta Louis Blanc, erakunde politikoen aldaketa eta \"errepublika soziala\" aldarrikatzen zituztenak.\nMarxismoaren kritikak.\nMarxismotik egindako lehen kritikak Marx eta Engelsengandik beraingandik etorri ziren, 1848 urtean plazaratutako \"Agiri Komunistan\". Agiriaren hirugarren atalean, non korronte sozialisten azalpena egiten duten, \"sozialismo eta komunismo kritiko-utopikoa\" delakoari buruzko hausnarketa egiten dute. Sozialista utopikoei aitortzen diete klaseen arteko antagonismoa antzeman izana, baina Marx eta Engelsen iritziz, ez dira gauza proletargoan mugimendu historikorik ikusteko, haiek bere ideiak garatu zituzten garaian \"proletargoaren emantzipaziorako kondizio materialak\" falta zirelako. Eta horren ezean, ekimen politikoa eta soziala ekimen pertsonalekin ordezten dituzte. Beste alde batetik, behar larrienak dituzten txiroak dituzte helmuga, Marx eta Engelsen proletargoaren definiziotik urrun (hain zuzen, Marxek eta Engelsek lunpenproletariotza mespretxatu egiten zuten eta langileen klasearen porroten errua egozten zioten gizarte klase horri). Gizartearen kritika egiteko txiroen arazoetatik abiatzen badira ere, gizarte klase guztiak bateratu nahi dituzte, eta horrela Marx eta Engelsentzat funtsezkoak den klase borrokaren aurka agertzen dira. Ekimen politikorik ez izatea ere leporatzen zieten sozialista utopikoei, eta haien proiektuak gauzatzeko bide baketsuak ere kritikatzen zituzten. Ekimen \"fantastikoak\" eta espekulatiboak, sineskeriak, besterik ez ziren haien iritziz. Azkenean, sozialismo marxistaren aurka azaldu eta sozialista erreakzionarioak bilakatzea leporatzen dizkiete. Hala eta guztiz ere, Marx eta Engelsek langileen klasearen kontzientzia piztea aitortu zieten."}
{"id": "49211", "revid": "336", "url": "https://eu.wikipedia.org/wiki?curid=49211", "title": "Argazkigintza dokumental", "text": "Argazkigintza dokumentala errealitateko gertaerak eta pertsonaiak irudikatzen dituen argazkigintza mota bat da. Zerbaiten berri eman nahi du, berehalakotasun eta objektibotasunez, testigantza moduan. Honenbestez, argazki dokumentaletan ondorengo manipulazioa txikia izaten da, aurreko prestakuntzak (kameraren kokapena eta konposizioa, esaterako) ohikoak badira ere. Hala ere, izaera artistikoa ere eman izan zaio argazkigintza dokumentalari, errealismoaren barnean gehien bat."}
{"id": "49212", "revid": "336", "url": "https://eu.wikipedia.org/wiki?curid=49212", "title": "Fotokazetaritza", "text": "Fotokazetaritza edo argazki kazetaritza argazkigintza, diseinu grafikoa eta bideoarekin lotura zuzena duen kazetaritza genero bat da. Irudiak albisteak kontatzeko erabiltzen ditu. Arlo honetako kazetariei fotokazetari edo argazki kazetariak deritze. Fotokazetaritza argazkigintzako beste adarretatik (kale argazkigintza edo argazkigintza dokumentala bezalakoak) bereizten dituen koalitateak:\nHastapenak.\nXIX. mendetik lehen erreportaje modernoak agertzen dira. Mende horretan ematen diren gertaera handien aurrean iritzi publikoak informazioa jaso nahi zuen, esaterako Ameriketako Estatu Batuetako Gerra Zibilaren ondorioz edo, Europan, Krimeako Gerraren ondorioz (1853-1856). Informazio horretan datu hotzak ez ziren nahikoa, irakurleek gehiago eskatzen zuten. Lehenengo erreportaje horiekin, halaber, fotokazetaritzaren hasiera ikusi zen: argazkilariek laborategia kanpaina inguruetara hurbiltzen zuten egunkarietara bidaliko ziren argazkiak prestatzeko.\nPrentsako Argazkiak.\nKazetaritzan, argazkia informazioaren beste alderdi bat da eta, berez, informazioa da. Gai honetan, prentsako argazkitegien ezaugarriak eta zereginak, irudien analisiak dituen berezitasunak eta argazkitegietan erabiltzen diren eskuzko sistemak eta automatizatuak aztertzen dira.\nArgazkitegiak komertzialak edo ez komertzialak izan daitezke: Argazki komertzialak euren diru iturriekin funtzionatzen dutenak dira. Hemen barruan, albiste agentziak, (EFE, Reuten, AFP, AP\u2026) argazki agentziak (Argazki Press, Sygma..), argazki profesionalen bildumak eta bilduma historikoak sartzen dira. Argazkitegi ez komertziala beste erakunde batzuek menpean daudenak, hemen bilduma publiko eta pribatuak (GureGipuzkoa, Kutxa\u2026), museoa edota arte galerien museoak, erakunde ofizialen bildumak eta prentsako argazkiak aurkitu ditzazkegu.\nArgazkitegi ez komertzialen barruan daude prentsako argazkitegiak, enpresaren eginkizunak sortutako materiala kudeatzen dute informazioa ahalik eta gehien suspertzeko. Hauen barruan argazki kopuru handia aurkitu dezakegu. Material hau etengabe hautatu behar da eskakizun handia dagoelako eta argazkiak oso azkar zaharkitzen direlako.\u00a0 Prentsako argazki hauek egunkariaren produkzioan daukate jatorria eta egunkariko argazkilariak, agentziak, argazkilari independenteak eta promozioak dira bere iturri nagusiak. Iturri hauetatik heltzen den materialetik kopuru bat aukeratzen da eguneko publikazioan argitaratzeko. Ondoren, argitaratua zein argitaratu gabe geratu dena Dokumentazio-zerbitzura doa zuzenean eta hemen erabakitzen da zein argazki gordetzen diren eta zein ez. Erabaki hau hartzeko irizpide batzuk jarraitzen dituzte:\nHainbat hautatze-irizpide dauzkagu, hala nola, balio informatiboa (berriaren garrantzia eta adierazkortasunaren arabera), iraupena (behin-behineko aukeraketa), originaltasuna eta interesa, identifikatzeko datuak, eskubideak, egilearen garrantzia, garrantzi hisotorikoa, originala edo kopia dem, argazkiaren egoera\u2026.\nPrentsa argazki askoren interesak ordu gutxi iraun dezake; beste batzuen, urteak; eta zenbait argazki historiko bilakatzen dira.\nEpe zehatza irauten duten gertakizunetan (adibidez, hauteskunde kanpainak, Tourra\u2026), interesgarria izaten da gertakizuna amaitu arte sortzen den material grafiko gehiena gordetzea; eta, gertakizuna amaituta, behin betiko hautaketak egitea.\nPrentsa-argazkietako bitarteko faktoreak: argazkilaria, kazetaria, irakurlea eta dokumentalista dira.\nPrentsa-argazkietako faktoreen prozesuan lau faktorek hartzen dute parte: hartzeko momentua, argitaratzea, irakurlea eta argazkitegia. Hartzeko momentuan, bitartekari teknikok, argazkilariaren asmoa eta enpresaren ideologia erabakitzen dira. Argitaratzerakoan, neurria, kokapena, eta abar erabakitzen ditu kazetariak, eta argazki-oina osatzen du. Onodren, irakurleak argazkia interpretatzen du, egunkariak eskaintzen dion testuingurutik, baina baita ikuspegi pertsonalaren arabera ere. Azkenik, argazkitegiak daude. Hauek dokumentalistak egindako hautaketa eta analisia argazkia geroan nola erabiliko den baldintzatuko dute."}
{"id": "49213", "revid": "46380", "url": "https://eu.wikipedia.org/wiki?curid=49213", "title": "Georges M\u00e9li\u00e8s", "text": "Georges M\u00e9li\u00e8s, izen osoa Marie-Georges-Jean M\u00e9li\u00e8s (Paris, 1861eko abenduaren 8a - Orly, 1938ko urtarrilaren 21a) filmegile frantziarra izan zen, ezaguna zinemaren hastapenetan garapen narratibo eta tekniko berriak sortu zituelako.\nBizitza.\nLumi\u00e8re anaiek 1895ean lehenengo proiekzioa eman zuten, M\u00e9li\u00e8s bertan zegoen. Geroago, M\u00e9li\u00e8sek zinematografoa asmatu zuen Londresen erositako bioskopiotik abiatuta. 1896an Parisen Europako lehen zinema ireki zuen, Robert Houdin zinema.\n20 urtetan 500 film baino gehiago egin zituen, denetan ezagunena 1902ko \"Le Voyage dans la Lune\" (\"Ilargirako Bidaia\") izan zelarik. Gai nagusia magia zen. Zinema aisia tresna gisa erabiltzen zuen. 1912. urtean gainbehera iritsi zen: ekoiztetxea, estudioa eta antzokia itxi behar izan zuen. Azti gisa ospea galdu zuenean jostailuak saltzen jarri zen kiosko batean; bat-batean kazetari batek ezagutu zuen eta erreportajea egin zion pasatako garaiak berreskuratzen.\n\"Escamotage d'une dame au th\u00e9\u00e2tre Robert Houdin\" filma izan da ezagunena, muntaiaren aitzindaria. Hainbat film erre egin zituen. Ordezkapenaren trukua (akats bati esker) lehenengo urratsa izan zen muntaia hasteko. Lehena izan zen efektu espezialak erabiltzen.\nM\u00e9li\u00e8sen filmak proiektatzean piano-jole eta narratzaile bat zeuden, filma mutua zelako eta zaila zelako kontakizuna jarraitzea. Pantailako pertsonaiak etengabean daude mugimenduan. Planoetan, pertsonaiak alde batetik sartzen badira, bestetik ateratzen dira.\nFilmografia hautatua.\n17 urtetan 600 film labur egin zituen, 1 eta 40 minutu artekoak, batez ere hiru gai jorratzeko: fantasia, zientzia fikzioa eta historikoa."}
{"id": "49214", "revid": "512", "url": "https://eu.wikipedia.org/wiki?curid=49214", "title": "Informazioaren zientzia", "text": "Informazioaren zientzia edo dokumentazioa informazioaren eta informazioa biltzen duten dokumentuen bilketa eta tratamendu sistematikoa aztertzen duen zientzia da. Informazioa modu egokian jaso eta gordetzeaz gainera, informazioaren sailkapena, eskuragarritasuna, zabalkundea, erabilera eta transmisioa ere aztertzen ditu. Azken hamarkadetan izandako informazioaren hazkunde itzela dela eta, informazioa kudeatzeko metodo eta prozedura berriak garatu ditu informazioaren zientziak, ikerkuntzarako ezinbesteko tresna bilakatuz horrela. Dokumentazioaren euskarri fisikoa dokumentua da, euskarri iraunkorrean erantsita dagoen edozein mezu ikoniko edo sinbolikoa alegia, helburu informatiboa duena. Izan ere, arrastoa uzteko, informazioa euskarri batean erregistratu beharra dago. Dokumentazio arloan aritzen diren profesional mota anitz dago, lan egiten duten dokumentazio-tokia zein den: dokumentalistak, dokumentazio zentroetan; artxibozainak, artxiboetan eta liburuzainak liburutegietan. Gero eta garrantzi handiagoa hartzen ari dira internet arloko dokumentalistak, bilaketa-motoreak diseinatu eta kudeatzeko.\nInformazio-zientziaren izaera.\nHistorian zehar era ezberdinetan ulertu da dokumentazioa:\nKontzeptuaren sorrera.\n1789. urtean Iraultza Frantsesa izan zen eta hortik eratorri zen Ilustrazio garaia. Berau arrazoian oinarritzen zen. XIX. mendean produkzio zientifiko handia egon zen. Sorkuntza zientifikoa handitu zen eta hori guztia txukundu beharra zegoen, kaosera ez iristeko eta nahi zen dokumentua berreskuratzeko. XX. mendean zientzia sozialak ugaritu ziren eta orduan sortu zen Dokumentazioa.\nHenri La Fontaine eta Paul Otlet elkartu ziren zientzia eklosioaz arduratuta XIX. mendearen bukaeran. La Fontainek \"Soci\u00e9t\u00e9 des \u00c9tudes Sociales et Politiques\"en egiten zuen lana. Pilaketa hori sailkatu nahi zuten, eta anabasa antolatzeko informazioa sistematizatu zuten. Zientzia antolaketa logiko arrazionala erabili zuten.\nProzesu dokumentala.\nDokumentazio-zerbitzuan egiten den lan bilduma prozesu dokumentala da. Dokumentuen gain egin beharreko operazio-multzoa da, erabiltzaileak nahi duenean dokumentu horiek erabil ditzan.\nDokumentazio-zerbitzuek, atzera-begirako informazioa eta dokumentazioa eskaintzeko, zenbait eginbehar dituzte, eta eginkizun-sail horri prozesu edo kate dokumentala deitzen zaio. Hor egiten diren lanek elkarren arteko eragina dute helburu bateratua lortzeko. Prozesu dokumentala dokumentuekin erabiltzen diren espezializazio-tresna eta prozeduren multzoa da, dokumentuak errepresentatu, berreskuratu eta erabiltzeko helburuarekin.\nFuntzioak.\nProzesu dokumentalak lau funtzio ditu:\nProzesu dokumentaleko eginkizunak berdintsuak dira dokumentazio- zerbitzu guztietan. Hala ere, erakunde baten ( komunikabide, enpresa, unibertsitate...) edota erabiltzaile- talde jakin baten behar informatiboak asetzeko antolatzen dira. Hori dela eta, erakundearen izaerak, erabiltzaileen ezaugarriek, horien interesak eta dokumentazio- zerbitzuaren baliabideek baldintzatuko dute prozesu bakoitza.\nInformazioaren digitalizazioa eta sareen hedapena eragin handia izaten ari dira dokumentazio- zerbitzu askoren antolamenduan.\nBilketa.\nBilketa-fasean dokumentazio-guneak ezarritako arloa edo dokumentu-mota definitu eta horri jarraiki egiten du dokumentuen hautaketa.\nDokumentazio-gunea zein den, bilketak ezaugarri ezberdinak ditu. Adibidez, artxibategietan aurrez definitutako dokumentu mota guztiak gordetzen dira (ez dago ez bilaketarik, ez hautaketarik, ez erosketarik).\nIturriak mota ezberdinetakoak izan daitezke:\nDokumentuen hautaketa irizpide ezberdinak jarraituz egin daiteke:\nAnalisi dokumentala.\nAnalisi dokumentala dokumentuaren irudikapen bat zehazten duen teknika da, dokumentua behar bezala gorde eta eskuratzeko: dokumentu bibliografikoetan katalogazio bibliografikoa (besteak beste, izenburua eta egilea zehaztuz) eta eduki-analisia (hitz gakoak, adibidez). Analisi dokumentalari esker, liburutegi katalogoak edo datu-base bibliografikoak osatzen dira.\nDokumentuak ordenatu-gorde-kontserbatzeko eragiketa-multzoa burutu behar da lehenik. Dokumentuaren erregistroa ere egin behar da: dokumentu bakoitzari kode bat eman, sistema dokumental horretako parte bihurtzeko. Emaniko kodea erregistro zenbakia da, dokumentua identifikatu, eskariak kudeatu eta dokumentu-bildumaren hazkundea kontrolatzeko balio duena.\nOndoren, katalogazio bibliografiko egin behar da, dokumentuaren ezaugarriak biltzen dituena (dokumentu mota, egilea, izenburua, orrialde kopurua, gaia, ...).\nKatalogazioarekin batera, dokumentu bakoitzaren edukia sintetizatu edo laburtzea posible egiten duen zehaztapenak definitu behar dira:indexazioa eta laburpenak barnehartzen ditu.\nIndexazioaren bitartez indexatze-terminoak (hitz gakoak) hautatzen dira, dokumentuaren edukiaren muina jasotzen dute (gaia, pertsonaiak, erakundeak, lekuak, datak\u2026 definitzen dituena). Horrela, informazio bilaketak erraztu egingo da. Horretarako, \"irakurketa-analisia-terminoen hautaketa-normalizazioa\" erabili behar da. Adibidez,\n\"Berria, 2007-04-26: Hamasen adar armatuak bertan behera utzi du Israelekiko su-etena \"\nErabiltzaileak informazioa bilatzeko orduan arazo ezberdinak sor daitezke:\nArazo hauek saihesteko hizkuntza dokumentala, eta ez naturala, erabiltzea komeni da. Adibidez, \"Zer emaitza izan ziren 2009ko hautezkudeetan?\" ordez, \"2009\" ETA \"hauteskundeak\" konbinazioa jarriz. Horrela, hizkuntza dokumentala hizkuntza naturalaren sinplifikazioa da, esanahi bereko edo antzeko galderetarako termino bakarra definitzen duena.\nIndexazioak egitura hierarkikoa azaltzen du; hain zuzen, zuhaitz moduan, termino orokorretatik termino zehatzagoetara jo daiteke, tartean (\"astronomia\" arlotik \"Hale-Bopp kometa\"ra joaz, tartean \"eguzki-sistema\" eta \"kometak\" terminoak daudelarik.\nDokumentuen gaia sailkatzeko sistema ohikoena SHU edo Sailkapen Hamartar Unibertsala da, ezagutza-esparruak 10 kategoriatan sailkatzen dituena. sailkapen honek zenbaki-kode bat esleitzen dio kategoria bakoitzari (adibidez, 3 Gizarte Zientziak, 6 zientzia aplikatuak). Kategoria bakoitzak bere zuhaitza du eta zenbat eta gai berezituagoa, orduan eta zenbaki gehiago jartzen dira ( 62 Ingeniaritza, 626 Lan hidraulikoak). Beste sailkapen batzuk ere badaude (Dewey, Bliss, Ranganathan, Library of Congres, besteak beste)\nHizkuntza dokumentalerako tresnak dira \"thesaurus\" edo tesauroak, gai-sarreren zerrendak eta egileen aurkibideak. Tesauroak jakintza-arlo ezberdinetarako terminoak biltzen ditu, hiztegi moduan, loturiko beste terminoak aipatuz baina definiziorik eman gabe. Tesauroko terminoen arteko loturak baliokidetasunezkoak izan daitezke (termino sinonimoak), hierarkikoak (termino baten nagusitasuna edo mendekotasuna zehazten duena gai bereko beste termino batekiko) edo elkarkorrak (termino kidetua, harreman hierarkiko edo baliokiderik gabe).\nLaburpenek, berriz, dokumentu baten edukiak, modu labur eta zehatzean jasota, iritzi kritikorik gabe, zehazten ditu, testu baten bitartez adierazi. Azkenik, folksonomia indexatzeko sistema sortu da interneten.\nDokumentazioa komunikabideetan.\nDokumentazioak komunikabideetan bi helburu ditu:\nDokumentazio zerbitzuak komunikabide handietan aurkituko ditugu; eta bertan dokumentalistek egiten duten lan, kazetaritza edo beste titulazioren bat duten langileak, dokumentazioan espezializatuak.\nEgunkarietan pertsona gutxi izaten dira (3-6), \u200btelebistan\u200b, ordea, lan talde handiak izaten dira (hogei lagun inguru ETBn, ehun TVEn).\nDokumentazio zerbitzu txikietan, \u200bkomunikatzaile bakoitzaren ardura izango da dokumentazioa.\nEuskal Herriko komunikabideen dokumentazio zerbitzuak enpresa barrurako dira eta komunikabideko bertako langileek erabiltzen dituzte, bereziki, kazetari moduan identifikatuak daudenak. Enpresako erabiltzaileek ez daukate inolako eragozpenik dokumentazio zerbitzuak kontsultatzeko; kanpokoei, ordea, ez zaie baimentzen edota zerbait ezhoikoa da.\nInfoadex.\nPublizitatearen kontrola dauka Espainian. Komunikabideetan txertatutako iragarkiak aztertzen ditu. INFOADEX datu-baseak urtero 5 miloi iragarpen kontrolatuak ditu. Urtean zehar hedabide konbentzionaletan egiten diren publizitate-txertatzeak artxibatu eta analizatu egiten ditu.\nBesteak beste honako hauek aurkitu daitezke Infoadexen datu basean:\nInfoadex enpresak aztertzen duen informazioa:"}
{"id": "49215", "revid": "512", "url": "https://eu.wikipedia.org/wiki?curid=49215", "title": "Saint Anne Sandy Point (parrokia)", "text": "Saint Anne Sandy Point Saint Kitts eta Nevisko parrokia bat da. Saint Kitts uhartean dago eta hiriburua Sandy Point Town da."}
{"id": "49216", "revid": "105290", "url": "https://eu.wikipedia.org/wiki?curid=49216", "title": "The Red Hot Chili Peppers", "text": "The Red Hot Chili Peppers izen bereko taldearen lehen diskoa da, 1984an argitaratutakoa.\nKantu zerrenda.\nAbesti guztiak Flea, Anthony Kiedis, Cliff Martinez eta Jack Shermanek idatzitakoak dira, besterik adierazten denetan izan ezik."}
{"id": "49217", "revid": "119347", "url": "https://eu.wikipedia.org/wiki?curid=49217", "title": "Alkartetxe", "text": "Alkartetxea, taberna, bulego eta abar bezala erabiltzen den Eusko Alkartasuna alderdi politikoaren egoitza da.\nAlkartetxeak herrialdez herrialde.\nHauek dira 2009. urtearen hasieran EAk zituen alkartetxeak:"}
{"id": "49218", "revid": "105290", "url": "https://eu.wikipedia.org/wiki?curid=49218", "title": "Californication", "text": "Californication Red Hot Chili Peppers taldearen estudioko zazpigarren diskoa da, 1999an argitaratutakoa.\n. John Frusciante berriro sartu zen taldera eta RDCP iraultzatu zituen .Estiloa aldatu zuten. Gaiak drogei, buru-hilketari,heriotzari eta lizunkeriari buruz izan ziren. RPCn Gehien erosi den diskoa da, 15 milioi kopia baino gehiago mundu osoan.\nDisko honek kritika positiboak jasan zituen. Anthony Kiedis errehabilitatu ondoren ahotsa berreskuratu zuen. Rolling Stone aldilkariak \"Californication\" musika historiaren guztiaren 399. posizioan kokatu zuen. Abesti ezagunenak, \"Otherside\", \"Scar tissue\", \"Around the World\" eta \"Californication\" bera izan ziren\nKantu zerrenda.\nAbesti guztiak Anthony Kiedis, John Frusciante, Flea eta Chad Smithek idatzitakoak dira."}
{"id": "49219", "revid": "105290", "url": "https://eu.wikipedia.org/wiki?curid=49219", "title": "By the Way", "text": "By the Way Red Hot Chili Peppers taldearen estudioko zortzigarren diskoa da, 2002an argitaratutakoa.\n286.000 kopia baino gehiago saldu zituzten kaleratzetik lehenengo astean. Bere unerik gailenean Billboard 200 Amerikako diska-salmenten zerrendan 2. postua lortu zuen. Taldearen punk-funk bereizgarritik nabarmen aldendua, By the Way-ri kutsu samur eta sormen aldetik txukunagoa dario. Abestitzen aldetik ere aldaketa izan zen; oraingoan giza-sentimenduak jorratuko dituzte, garai batean baino era zintzoagoan. Diskan agertzen diren bost abesti single moduan argitaratu ziren: \"By the Way\", \"The Zephyr Song\", \"Dosed\", \"Can't Stop\" eta \"Universally Speaking\"."}
{"id": "49225", "revid": "1519", "url": "https://eu.wikipedia.org/wiki?curid=49225", "title": "Felix Baltistan Fundazioa", "text": "Felix I\u00f1urrategi-Baltistan Fundazioa 2001ean sortutako erakundea da, Baltistan (Pakistan) aldeko garapen sozioekonomikoa bultzatzeko eta bertan mendi-eskola sortzeko helburuak dituena. Nazioarteko garapenerako Gobernuz kanpoko erakundea da, Felix I\u00f1urrategi Foundation Baltistan Machulu (FIFBM) izen osoa duena.\nFelix I\u00f1urrategiren izena darama Himalaian hildako mendigoizalearen omenez, berak eta bere anaiak aukeratutako sherpak Matxulu (Baltistan) herriaren ingurukoak zirela kontuan hartuz, 3.000 metroko altueran, herriak gaur egun 3.000 biztanle inguru dituelarik. Hushe ibarreko komunitatearen bizi-baldintzak hobetzea du xede erakundeak, Karakorum mendigune hartan.\nAretxabaletan dauka fundazioak egoitza nagusia, eta Bilbon bulegoa.\nLaguntzaileak.\nFundazioa diruz laguntzen duten erakunde publikoen artean, Aretxabaletakoaz gain, Arrasate, Bergara, O\u00f1ati, Zaldibia eta Zegamako Udalak daude, besteak beste, Eusko Jaurlaritza, Bizkaia eta Gipuzkoako Foru Aldundiarekin batera. Hainbat enpresa pribatuk ere sostengatzen dute."}
{"id": "49227", "revid": "512", "url": "https://eu.wikipedia.org/wiki?curid=49227", "title": "Kazakhstango geografia", "text": "Kazakhstan munduko bederatzigarren estatu zabalena da, gaur egun 2,7 kilometro karratuko azalera baitu. Sarri, \"Asia Erdialdeko\" herrialdetzat jotzen da dituen lotura linguistiko, kultural eta politikoak direla-eta, batez ere SESBeko herrialde ohiekin. Baina mendebaldea Europako zati bat da, kontinentea Ural mendietan amaitzen dela esaten baita. Horrela, Kazakhstan Asia eta Europan kokatzen da, hots, Eurasian.\nEstatu itsasgabetzat jotzen da, Kaspiar Itsasoa ez baitago munduko beste itsaso eta ozeanoekin lotua.\nMugak.\nLehorreko mugak 12.012 km luze dira. Hauetatik:\nKazakhstanek kostalde luzea du bi itsaso itxiekin:"}
{"id": "49228", "revid": "98220", "url": "https://eu.wikipedia.org/wiki?curid=49228", "title": "Gilgit-Baltistan", "text": "Gilgit-Baltistan (Urdu: \u0634\u0645\u0627\u0644\u06cc \u0639\u0644\u0627\u0642\u06c1 \u062c\u0627\u062a) Pakistanen menpe dauden lurraldeak dira, Kaxmirren kokatutakoak.\nIpar-mendebaldean Afganistan, ipar-ekialdean Txina, Azad Kaxmir (Pakistan) eta Jammu eta Kaxmir (India) hego-ekialdean eta Ipar-Mendebaldeko Muga Probintzia (Pakistan) mendebaldean.\nEremuen banaketa.\nHiru azpi-eremutan eta sei barrutitan banatuta daude lurralde hauek:\nHikuntzak.\nUrdu hizkuntza lurraldeko \"lingua franca\" da, biztanle gehienek ulertuta. Shina hizkuntza, aldaera askorekin, %40ak hitz egiten du, batez ere Gilgit eta Diamiren, eta Ghizereko toki bartzuetan.\nBestela, tibeteraren aldaera den Baltieraz mintzatzen da Baltistango jendea. Hiztun gutxiagok egiten dute Wakhieraz, Burushaskiz, Khowarez eta Pashtoz.\nMendiak.\nPakistango mendi nagusiak hemen kokatuta daude: K2 (8.611 m), Nanga Parbat (8.125 m), Gasherbrum I (8.068 m), Broad Peak (8.047 m) eta Gasherbrum II (8.035 m)."}
{"id": "49229", "revid": "336", "url": "https://eu.wikipedia.org/wiki?curid=49229", "title": "Baltistan", "text": "Baltistan (Urdu: \u0628\u0644\u062a\u0633\u062a\u0627\u0646) Pakistango iparraldean dagoen herrialdea da, Txinako mugaldean eta Iparraldeko Eremuak izeneko lurraldean kokatutakoa, Kaxmiren. Oso inguru menditsua da, batez beste 3.500 metroko altueran.\n300.000-400.000 pertsona bizi dira bertan.\nMugakideak.\nIparraldean Xinjiang (Txina) eta Brooshal (Pakistan), hegoaldean Kargil eta Ladakh (India), mendebaldean Dardistan eta Brooshal (Pakistan) eta ekialdean Siachen glaziarra mugakide ditu.\nInguru naturala.\nPakistango mendirik altuenak hemen daude kokaturik, Karakorumeko mendigunearen barruan: K2 (8.611 m), Nanga Parbat (8.125 m), Gasherbrum I (8.068 m), Broad Peak (8.047 m) eta Gasherbrum II (8.035 m).\nBestela, sei ibar nagusi ditugu inguru honetan: Gultari, Kharmang (Kartakhsha), Khaplu, Skardu, Shigar eta Rondu.\nHizkuntzak.\nBaltiera da bertako hizkuntza nagusia, tibeteraren aldaera zaharra dena, Kham dialektotik gertu. Izan ere tibetarrak dira populazioaren %60 ingurua. VIII. mendekoak dira lehenengo idatzizko lekukotzak, Manthal herrian, Skardutik hurbil. Jatorrizko idazkera hasi ziren aldatzen XVI. mendean, persierazkoarekin ordezkatuz. Literatura ahozko tradizioan transmititu egin da nagusiki. Ladakheko hizkuntzarekin parekotasun handiak daude.\nGaur egun, eragin handia daukate buruxaski, turkiera eta urdu hizkuntzek baltieran, baita persierazko literatura musulmanak ere. Modu horretan, tibetar jatorritik desbideratu egin da.\nFelix I\u00f1urrategi.\nFelix I\u00f1urrategi mendigoizale aretxabaletar ezaguna herrialde honetan hil zen 2000. urtean, istripuz, Gasherbrum II mendian behera egiten ari zela.\nBere omenez, eta herrialde honetako biztanleek hainbat urtez I\u00f1urrategi anaiei eta beste mendizale batzuei emandako laguntza eskertuz, 2001ean sortu zuten Gipuzkoan \"Felix Baltistan Fundazioa\", inguru honetako garapena sustatu nahian."}
{"id": "49230", "revid": "56334", "url": "https://eu.wikipedia.org/wiki?curid=49230", "title": "Tibetera", "text": "Tibetera Erdialdeko Asian mintzatzen den hizkuntza da, sino-tibetar familiakoa. Tibeten bertan bizi dira hiztun gehienak, baina hizkuntzaren aldaerak daude Kaxmir eskualdean, Baltistanen eta Ladakhen herrialdeetan.\nLau dialekto nagusi ditu eta Tibeteko hiriburukoa, Lhasakoa edo erdialdeko tibetera nagusia da. Indiar jatorriko idazkera sistema erabiltzen dute tibetarrek VII. mendetik aurrera. XIII. mendea arte, budismoaren testu sanskritoetatik eginiko itzulpenak izan ziren tibetar testu bakarrak. XIII. mendean osatu zen tibetar budisten kanon ofiziala eta mende horretan hasi ziren budismo testu ortodoxo berriak tibeteraz idazten: erlijio historiak, biografiak, dramak, eskuliburuak eta iruzkin liburuak. Tibetekoa da erlijio budistako herrien artean literatura oparoena dutenetako bat. \"Rgyal-po Ge-sar dgra-\u00b4dul gyi rtogs-pa brjod-pa\" (Gesar Errege eta Etsaien Suntsitzailearen ekintza handiak)\" \"poema epikotik kanpora, Tibeteko literatura laikoak ez du aparteko garrantzirik\".\""}
{"id": "49232", "revid": "1830", "url": "https://eu.wikipedia.org/wiki?curid=49232", "title": "Ezlekuak", "text": "Ezlekuak Lisab\u00f6 rock musika talde gipuzkoarraren 5. diskoa da, 2007an argitaratutakoa."}
{"id": "49234", "revid": "9434465", "url": "https://eu.wikipedia.org/wiki?curid=49234", "title": "Mikel Urdangarin", "text": "Mikel Urdangarin Abasolo (Zornotza, Bizkaia, 1971ko azaroaren 30a), euskal kantautorea da.\nBertsolaritzan hasita, musikaren bidea hartu zuen geroago, gitarra eta ahotsaz baliatuta. Estilo intimistakoa, beste esparru batzuk ere jorratu ditu.\nEzaguna da Kirmen Uribe poetarekin egindako elkarlana, baita Rafa Rueda, Bingen Mendizabal eta Josu Zabala Ajuriagerra musikariekin edota I\u00f1aki Aurrekoetxea, Arkaitz Estiballes eta Igor Elortza bertsolariekin ere.\nGaur egun, Gasteizen bizi da.\nBizitza.\n\"Egun batean, lagunak musean ari zirela, diskoa mahai gainera bota eta esan nien: \u20181.500 pezeta, erosiko didazue?'. Lagunak ezin sinistuta gelditu ziren\". Horrela hasi zen Mikel Urdangarin kantugintzan. Gitarra jotzen ikasi, konposatzen hasi, eta urte eta erdian atera zuen, bere kabuz, \"Haitzetan\" lehen diskoa, 1997an. Lehen disko haren 1.000 ale saldu zituen, baina \"Badira hiru aste\" diskoak (Gaztelupeko Hotsak, 1998) egin zuen ezagun Mikel Urdangarin. Hainbeste, ezen lehen disko hura berrargitaratzeko aukera izan zuen, digipack-en.\nBiluzia zen \"Haitzetan\" hura, barnekoa. Ahotsa eta gitarra zituen helduleku ia bakar, eta ondoan biolontxeloaren eta akordeoiaren kolaborazio oso puntualak hartzen zituen. Bertsogintzatik kantugintzara igaro zen kantautorearen diskoa izan zen lehen hura, bertsotan kantuan baino ezagunagoa baitzen orduan Urdangarin. Eta, musika ez ezik, berak egin zituen diskoko 11 abestien letra gehienak. Gainontzekoak, aldiz, bidean aurrera lagun izango zuen I\u00f1aki Aurrekoetxea bertsolariarenak ziren.\nLehena biluzia, eta bigarrena zelta egin zuen Urdangarinek: \"Badira hiru aste.\" Euskal Herria Eskoziarekin lotu nahi zuen disko monografiko hark arrakasta handia izan zuen; izan ere, Urdangarinen musikaren ezaugarrietako bat nabarmendu zen dagoeneko: sinpletasunetik lortu zuen jendearengana iristea. Hala, \"Haitzetan\" diskoan bezala, herri tradiziokoak diruditen abestiak egiten asmatu zuen. Disko horretan ere, berak idatzi zituen kantu asko mozkorrez, drogazaleez, \"maitasun eriak defraudatutakoez\", \"bihotz minak jota daudenez\" eta iheslariez. Gainerakoak Aurrekoetxeak eta Arkaitz Estiballesek idatzi zituzten. Letra horiei E\u00f1aut Elorrietak (gitarra akustikoa; Ken Zazpi), I\u00f1aki Zabaletak (trikitia), Izaskunek (panderoa), Josu Zabala Ajuriagerrak (soinu txikia eta ahotsak; Hertzainak, Zazpi Eskale) eta I\u00f1igo Ibarretxek (txistua) jarri zieten musika.\nUrte emankorrak izan ziren Urdangarinentzat. 2000. urtean hirugarren diskoa argitaratu zuen: \"Espilue\" (Gaztelupeko Hotsak). Kolore askotako hamalau abesti bildu zituen \"Espilue\"n. \"Musikari kontziente moduan\" ateratako lehen lan gisa aurkeztu zuen Urdangarinek, eta musikari ordura arte ez bezalako garrantzia eman zion, oinarri sendo bihurtuz. Kantautorearen beraren gitarraz gain, Aitor Rubiorenak, eta Angel Lopezen perkusioak eta Txubio Fernandez de Jauregiren kontrabaxuak jarri zuten oinarria. Baina hainbat kolaborazio ere izan zituen, Bingen Mendizabal, Josu Zabala Ajuriagerra, Jonathan Bews, I\u00f1aki Galartza, Aitor Garcia, Pablo Tato eta Rogelio Botanz tartean, aurrerantzean ere lagun izango zituen zenbait. Letrak egiteko bertsolariengana jo zuen beste behin, Aurrekoetxearekin batera, Jon Maia, Unai Iturriaga eta Igor Elortzarengana oraingoan, baina baita Gerardo Markuleta eta Kirmen Uribe idazleengana ere.\nEta Kirmen Uriberi eskutik helduta ekarri zuen Urdangarinek hurrengo diskoa: \"Bar Puerto\" (GH, 2001). Uriberen istorio batean oinarrituriko hura disko-liburua zen diskoa baino, irudiak ere tartekatzen zituen proiektu ibiltari baten emaitza (\"Bar Puerto.\" Bazterreko ahotsak). Urdangarinekin eta Uriberekin batera, Bingen Mendizabal zen proiektu haren hirugarren zutabea. Badira hiru aste eta \"Espilue\"-ren arrakastaren atzetik, koordenatu ezezagunak arakatzeko gogoa erakutsi zuen Urdangarinek, bakarkako lanetik atera eta taldekora igarota. Bilaketa lan hori diskorik disko etengabea izan da Urdangarinen musikagintzan, aldiko zerbait berria egin eta eskaini nahi izan baitu.\nHurrengo urtean, baina, bakarkako bidera itzuli zen Heldu artean diskoarekin (GH, 2002). Egunerokotasunari kantatzen dio zornotzarrak disko honetan: \"Nire diskoak normalean bizi dudan egoerari oso lotua daude eta azken hau ere bai. Batez ere, neure pentsamenduen, momentuko kezken, pozen eta tristuren isla da\". Eta urrats bat egin zuen, katalanez abestuta.\n\"Bar Puerto\"ko konpainia, baina, ez zuen urrun, eta hala etorri zen \"Zaharregia, txikiegia agian\" disko-liburua (GH, 2003). Kirmen Uriberen Bitartean heldu eskutik liburuaren (Susa) harira New Yorken egindako poesia errezitaldi batzuetatik abiatu zen \"Zaharregia, txikia agian\", Urdangarin, Uribe, Rafa Rueda (PI.L.T.), Mikel Valverde eta Bingen Mendizabal batzen zituen proiektua. 2003an boskoteak New Yorkera egindako bidaia hura ez zen disko-liburuan soilik gelditu, 2005ean Arkaitz Basterrak izen bereko dokumentala estreinatu baitzuen Donostiako Zinemaldian, taldearen estetika oinarri hartuta.\nNew Yorketik bueltan, barrura begira jarri zen ostera ere Urdangarin. Barne bilaketa ez zen soilik edukiari lotua izan, formari ere bai. Ordura arte egin izan zuen soinua eraldaturik ekarri zuen \"Dana-\"n (Elkar, 2005). Bi urtez, bere \"kezkak, nahiak eta izaera musikalki defini zezakeen diskoaren bila\" aritu zen, bere diskorik musikalena egiteko. Mikel F. Krutzagaren ekoizpen lana azpimarragarria da \"Dana\"-n. Soinu berriaren bilaketan, ordura arteko folk eta herri doinuak atzean utzi zituen, nahiz eta zornotzarrak bere burua etiketetatik bereizi: \"Ez dut uste kantari pop, folk edo rockzalea naizenik. Kantuak egiten dituen kantaria naiz, eta baita bere izaera poliedrikoa onartzen duen pertsona ere\". Beste behin, bilaketa horretan Bingen Mendizabal, Rafa Rueda eta Pablo Tato izan zituen bidaide. Letrei dagokienez, egunerokotasunari kantatzen jarraitu zuen Urdangarinek, pertsonetatik abiatuz, gertukotik.\nHasierako disko guztiak Gaztelupeko Hotsak diskoetxearekin argitaratu ostean, \"Dana\" Elkarrekin atera zuen, eta \"Anek idatzi dit zutaz,\" berriz, autoekoitzi egin zuen. \"Nahi nuen diskoa, buruan neukan diskoa ere osotasunean ateratzeko modu bakarra zen autoekoizpena\". Ordura arte egindako ibilbidearen nolabaiteko sintesia da \"Anek idatzi dit zutaz\". Musikalki, azken diskoetan izandako bilakaera nabarmena da, musikak presentzia handia hartzen du. Letrei dagokienez, ibilbide osoko bidelagunak batzen ditu: I\u00f1aki Aurrekoetxea, Unai Iturriaga, Igor Elortza, Jon Maia, Xabier Amuriza, Kirmen Uribe... eta berririk ere bada, Sustrai Colinaren hitzak ere musikatu baititu, eta noski, bereak ere badira. Baina begirada, beste behin, gertukoan edo, hobeto esan, gertuko pertsonengan jartzen du: Sebastian esne-partitzailearengan, Norvegiara joan zen lagunarengan...\n2009an bere hurrengo diskoa aurkeztu du Urdangarinek: \"Zubia\", bere azken diskoak,badu zerikusia aurrekoarekin, baina era berean, erabat desberdina. Bi diskoak daude ibai beraren alde banatara, baina behin zubia igarota ikusten dugun paisaia erabat bestelakoa da. \"Zubia\", ez da hainbeste istorioak kontatzen dituen diskoa. Istorioak baino, bertan areago daude sentsazioak, sentimenduak, egoera animikoak. \"Zubia\" hura gurutzatzera sekula ausartu ez ginen zubi hura da eta, behin igarota, betiko aldatuko gaituen zubia. Edadean sartuta haurtzaroko tokietara itzultzen garenean igaroko dugun zubi zaharra, horixe ere bai.\nZubia zerbait hauskorra da, zubia da aurrena botatzen dena gerra garaietan. Baina batzen gaituen hori ere zubia da, lotura beharrezkoa. Mikelen ahotsa bezala. Itxura batean hauskorra du boza Mikelek, baina guztiz beharrezkoa bilakatzen zaigu, munduarekin adiskidetzen gaituen zilbor-estea baita.\n\"Zuzenean\" Joan den 2010eko abenduaren 30ean, ehunka afizionatuk goraino bete zuten Bilboko Kafe Antzokia. Duela hamabost urtetik hona Euskal Herriko malenkonia berdea marrazten aritu den koblakari batek, Mikel Urdangarinek, piztu zuen interes hori, hain zuzen ere, folk-rockaren aldeko apustua egiten duen euskal bakarlari bakanetako batek (nahiz musika-banda batean edo hainbat koreografiatan ere oinarritzen den), mundu horretan narrazioaren beraren edertasun eta dotoretasunaren parte bilakatzen dituelarik erritmo ertainak.\n\"Azula\", Mikel Urdangarin lan berria aurkeztera dator urtearen hasieran. Bere baitan erabateko udagoien usaia daramana. Formatu berrian, orain arte erakutsi gabeko soinua besapean. Aspaldi ezagutarazi zizun intimotasunetik kantatu nahi dizu oraingoan ere. Alderantzizko bidaia egin nahian ur sakonetatik botako dizu aingura, kanpoaldera, arnasa bizi den lekura, zure azaleko krater hutsen batean toki hartzeko gosez.\nLanak.\nMikel Urdangarinek eginiko disko hauek atera dira argitara:\nZineman.\nOier Aranzabalek 2018an zuzendutako \"Margolaria\" dokumentalean protagonista nagusia Mikel Urdangarin da, inguruko musikari eta lagunekin batera. Izenburu bereko diskoaren ostean aurkeztu zuten."}
{"id": "49235", "revid": "11910", "url": "https://eu.wikipedia.org/wiki?curid=49235", "title": "API", "text": "API (inglelesez application programming interface - aplikazioak programatzeko interfazea) software funtzioak edo metodoak (objektuei orientatutako programazioari baderitzogu) multzoa da, beste software mailei liburutegi bezala erabiltzeko.\n3D-ko bideoko APIak.\nEuren helburua zera da: plataforma estandar bat eskaintzea 3Dko manipulazio-softwarea eta hardwareen arteko komunikaziorako. Horrela, software bat plataforma askotan erabili daiteke. Ezagunenak Silicon Graphics OpenGL, Apell QuickDraw 3D eta Microsoft Direct3D dira.\n3D-ko soinuko APIak.\n3Dko soinuan txartelak sortutako uhinei espazio-dimentsioa gehitzen zaio. Efektu hauek jatorrizko seinalearen bertsio desfasatuak nahasiz lortzen dira, ezkerreko eta eskumako irteeratik, eta horrela sakontasuna eta norabideen sentsazioak lortzen dira. Hau da inguratzaile soinua izenaz ezagutzen dena, soinu iturriak espazioan kokatzeko eta entzulearen inguruan zehar mugitzeko kapaz dena. 3Dko API ugari daude, eta estandar moduan Microsoften DirectSound 3D aukeratu da.\nAzpimarratu daiteken beste teknologia Enviromental Audio edo EAX da, erreberberazio efektuak sartzen dituena, oihartzunak eta abar jokoak errealagoak egiteko."}
{"id": "49238", "revid": "105290", "url": "https://eu.wikipedia.org/wiki?curid=49238", "title": "Astepe", "text": "Astepe Zornotzako (Bizkaia) hego-mendebaldean dagoen auzoa da, Lemoarako bidean kokaturik. 2007ko urtarrilaren 1eko erroldaren arabera, auzoak 235 biztanle ditu."}
{"id": "49239", "revid": "120962", "url": "https://eu.wikipedia.org/wiki?curid=49239", "title": "Software ingeniaritza", "text": "Software-ingeniaritza konputazio-zientzien adarretako bat da, eta software fidagarria eta kalitatezkoa sortzea aztertzen du, ingeniaritzako metodoetan eta tekniketan oinarrituta, eta eragiketa- eta mantentze-euskarriak \u00a0eskainiz. Software-ingeniaritzaren azterketa-eremuak konputazio-zientziak, zientzia aplikatuak eta ingeniaritzaren euskarri diren oinarrizko zientziak biltzen ditu.\nSoftwarea sortzeko prozesua berez sortzailea da eta softwarearen ingeniaritza prozesu hori sistematizatzen saiatzen da. Helburua lortzeko porrot-arriskua mugatzeko, aurreko esperientzian oinarrituta, egokiak direla frogatu diren hainbat teknika erabiltzen dira.\nSoftware-ingeniaritza softwareari aplikatutako ingeniaritzatzat har daiteke, hau da, bitarteko sistematizatuen bidez eta aurrez ezarritako tresnen bidez, horiek ahalik eta modu eraginkorrenean aplikatzea emaitza optimoak lortzeko; ingeniaritzak beti bilatzen ditu helburu horiek. Helburua\u00a0ez da problemak ebaztea bakarrik, baizik eta soluzio desberdinak kontuan hartuta, egokiena aukeratzea.\nHistoria.\nSoftwarea-ingeniaritza terminoa 1950eko hamarkadaren amaieran agertu zen lehen aldiz. Softwarearen ingeniaritza 1960tik 1980ra bitarteko hamarkadetako softwarearen krisiak bultzatu zuen. Softwarearen ingeniaritzak software-sistemen garapen- eta mantentze-prozesuak printzipio eta metodologien bidez identifikatzen eta zuzentzen laguntzen du.\n1980ko hamarkadarako, softwarearen jabetza eta mantentze kostua softwarearen garapena bera baino bi aldiz garestiagoa izan zen, eta 1990eko hamarkadan, jabetza eta mantentze kostuak % 30 egin zuen gora aurreko hamarkadarekin alderatuta. 1995ean, garapen-proiektu asko operazionalak ziren, baina ez ziren arrakastatsutzat hartzen. Software-proiektu ertainak % 50ean gainditzen zuen aldez aurretik egindako denbora-estimazioa; gainera, bezeroari ematen zitzaizkion software-produktu handi guztien % 75ak hain akats larriak zituztenez, ez ziren batere erabiltzen edo, besterik gabe, ez zituzten bezeroaren eskakizunak betetzen.\nInterneten erabileraren gorakadak World Wide Web-ean informazioa hedatzeko nazioarteko sistemen eskaria izugarri haztea ekarri zuen.\nSoftware ingeniaritzak 90.000 milioi dolar inguru eman zituen urtean, Internet jokoan sartu baitzen. Horren ondorioz, garatzaileek irudiak, mapak eta animazioak erabili beharra sortu zen irudien bistaratzea/biltegiratzea optimizatzeko (adibidez, miniaturazko irudien erabilera). Nabigatzaileak erabiltzeak eta HTML lengoaia erabiltzeak izugarri aldatu zuen informazioa ikustea eta jasotzea.\nHelburua.\nSoftware-ingeniaritzak hainbat arau eta metodo aplikatzen ditu emaitza hobeak lortzeko, softwarearen garapenari eta erabilerari dagokienez. Prozedura horiek behar bezala aplikatuz, software-ingeniaritzaren funtsezko helburuak egoki bete daitezke.\nSoftware-ingeniaritzaren helburuen artean daude:\nInplikazio sozioekonomikoak.\nEkonomikoki.\nEstatu Batuetan, softwareak BPGren hazkunde osoaren zortziren bat lagundu zuen 1990eko hamarkadan. Software ingeniaritzak hazkunde ekonomikoan eta produktibitatean lagundu zuen hamarkada horretan (1 $ bilioiko irabaziekin).\nSozialki.\nSoftware ingeniaritzak munduko kultura aldatzen du ordenagailuaren erabilera zabaltzeagatik. Posta elektronikoak (e-maila), WWWk eta berehalako mezularitzak modu berrietan elkarreragiteko aukera ematen dio jendeari. Softwareak kostua jaisten du eta osasun-zerbitzuen, suhiltzaileen departamentuen, gobernu-bulegoen eta beste gizarte-zerbitzu batzuen kalitatea hobetzen du. Software-ingeniaritzako metodoak erabili diren proiektu arrakastatsuen artean daude GNU/Linux, espazio-transbordadorearen softwarea, kutxazain automatikoak eta beste asko.\nMetodologia.\nProzesuaren etapak.\nSoftware-ingeniaritzak etapaka taldekatutako zeregin ugari egitea eskatzen du; etapa horiei guztiei bizi-zikloa esaten zaie. Bizi-zikloaren ia eredu guztien etapa komunak honako hauek dira:\nBetekizunak lortzea.\nZeri buruz lan egiten ari den identifikatu behar da, hau da, azterlanaren hasiera eta software berriaren sorrera edo lehendik dagoen software baten aldaketa eragiten duen gai nagusia.\nBetekizunen azterketa.\nBetekizunen azterketa lan erraza izan daiteke, baina ez, askotan bezeroek softwareak ondo funtzionatzeko behar duen guztia dakitela pentsatzen dutelako; hala ere, espezialistaren baten trebetasuna eta esperientzia behar da eskakizun osatugabeak, anbiguoak edo kontraesankorrak aitortzeko. Eskakizun horiek zehazteko, azken erabiltzailearen beharrak hartzen dira kontuan, eta lantzen diren sistemen kalitatea hobetzeko aukera emango diguten teknikak sartzen dira.\nMugak.\nSoftwareek adimena emulatzeko gaitasuna dute, giza adimenaren ezaugarri jakin batzuen eredu bat sortuz. Dena den, aurrez definitutako funtzioak baino ez dituzte, eta eremu batzuetan irtenbide mugatuak eskaintzen dituzte.\nEspezifikazioa.\nBetekizunen zehaztapenak garatutakoan, softwarean espero den portaera deskribatzen du espezifikazioak. Software-proiektu baten arrakastaren zati handi bat negozioaren beharrak identifikatzean eta erabiltzaile funtzionalekiko elkarreraginean datza. Elkarreragin horren bidez, softwarearen eskakizunak bildu, sailkatu, identifikatu, lehenetsi eta zehaztuko dira.\nArkitektura.\nAzpiegituren integrazioak, aplikazioen garapenak, datu-baseek eta gerentzia-tresnek gaitasuna eta lidergoa behar dute kontzeptualizatuak eta etorkizunerako proiektatuak izateko, gaur egungo arazoak konponduz. Jarduera horiek guztiak arkitektoaren esku uzten dira.\nProgramazioa.\nDiseinu bat kodean inplementatzea software-ingeniaritzako lanaren zatirik nabariena izan daiteke, baina ez da nahitaez lan handiena eskatzen duena, ezta zailena ere. Etapa honen konplexutasunak eta iraupenak lotura estua dute erabilitako programazio-lengoaiekin eta aurretik egindako diseinuarekin.\nAplikazioaren garapena.\nAplikazioa garatzeko, bost fase hartu behar dira kontuan aplikazio edo programa eraginkor bat izateko:\nSoftware-probak.\nSoftwareak arazoaren zehaztapenean adierazitako atazak behar bezala egiten dituela egiaztatzean datza. Teknika bat softwarearen modulu bakoitza bereizita probatzea da (proba unitarioa), eta, ondoren, modu integralean probatzea (integrazio-probak), helburura iristeko.\nInplementazioa.\nSoftware-diseinua inplementatzeko etapa sistemaren espezifikazio bat sistema exekutagarri bihurtzeko prozesua da. Softwarea diseinatzeko eta programatzeko prozesuak eskatzen ditu beti, baina garapen-ikuspegi ebolutiboa erabiliz gero, softwarearen espezifikazioa fintzea ere ekar dezake.\nDokumentazioa.\nSoftwarearen garapenaren eta proiektuaren kudeaketaren dokumentazioari dagokion guztia da, modelazioak (UML), erabilera-kasuen diagramak, probak, erabiltzaile-eskuliburuak, eskuliburu teknikoak eta abar barne hartuta; hori guztia balizko zuzenketak, erabilgarritasuna, etorkizuneko mantentze-lanak eta sistemari zabalkuntzak egiteko helburuarekin.\nMantentze-lanak.\nSoftwarea mantentzera eta hobetzera bideratutako fasea da, aurkitutako akatsak zuzentzeko eta betekizun berriak txertatzeko. Honek denbora gehiago behar izan dezake hasierako softwarearen garapenak baino."}
{"id": "49240", "revid": "105290", "url": "https://eu.wikipedia.org/wiki?curid=49240", "title": "Autzagana", "text": "Autzagana edo Autzagane Zornotzako (Bizkaia) iparraldean dagoen auzoa da, Muxikako mugan eta Gernikarako bidean (BI 635) kokatutakoa. Izen bereko mendatea inguruko punturik gorena da (202 m).\n2007ko urtarrilaren 1eko erroldaren arabera, auzoak 133 biztanle ditu.\nMugakideak.\nIparraldean Arburu mendia (522 m), ipar-ekialdean Gorozika (Muxika), ekialdean Esturo (Muxika), hegoaldean Zornotzako herrigunea, Epaltza auzunea eta Etxano eta mendebaldean Garaitaondo, Arazotza eta San Bartolome auzuneak mugakide ditu."}
{"id": "49241", "revid": "105290", "url": "https://eu.wikipedia.org/wiki?curid=49241", "title": "Berna (Zornotza)", "text": "Berna Zornotzako ekialdean dagoen auzoa da, Iurretako mugan kokatua eta itsasoaren mailatik 90 bat metrora dagoena.\nInguru naturala.\nIparraldean Saratsubekoa auzunea, hego-ekialdean Arriandi*, hegoaldean Orozketa*, hego-mendebaldean Bernagoitia eta ipar-mendebaldean Euba mugakide ditu.\nIbaizabal herritik oso gertu igarotzen da, eta hegoalderago Mugarra (964 m) eta Gaintzorrotz (780 m) mendiak ditu zelatan.\nKultura.\nDantzak.\n\"Ari\u00f1-Ari\u00f1\" dantza taldea 1969. urtean sortu zen bertan, Bernako jaiekin bat eginez. Gaur egun 46 kide ditu, gehienak andrazkoak, hala inguruko auzokoak nola beste udalerri batzuetakoak, eta hiru taldetan banatuta daude adinaren arabera.\nOrain arte bost ikuskizun sortu dituzte.\nJaiak.\nAbuztuaren lehenengo igandean ospatzen da jai nagusia auzoan, erromeria, dantzak eta bertsolariekin."}
{"id": "49242", "revid": "44278", "url": "https://eu.wikipedia.org/wiki?curid=49242", "title": "Bernagoitia", "text": "Bernagoitia Zornotzako (Bizkaia) hego-ekialdean dagoen auzoa da, herrigunetik 7.5 km-ra eta Durangorako bidean kokaturik eta Eubatik auzo honetara iristen delarik.\nAramozko mendilerroaren magalean kokatuta dago, ohiko abiapuntua izanda Gaintzorrotz (780m), Belatxikieta (661m) eta\nBernagoitiaburu (774m) tontorretara igotzeko.\n2007ko urtarrilaren 1eko erroldaren arabera, auzoak 113 biztanle ditu.\nMugakideak.\nEuba iparraldean, Arriandi ekialdean, Orozketa (Iurreta) hego-ekialdean eta Aramozko mendigunea hego-mendebaldean mugakide ditu.\nHistoria.\nXV. mendean Done Mikelen eliza eraiki zuten auzo honetan, Juan de Zaragoza lehen apaiza izanik 1492. urtetik 1504. urtera arte. 1559an berreraikia izan zen.\nZiortzako Diego de Irusta Abatak, 1544an, Pedro Ruiz de Avenda\u00f1o jauntxoari eman zion patronazgoa eta honek, bere seme, Prudencio de Avenda\u00f1o y Gamboari 1567ko martxoaren 15ean egindako eskritura baten bidez.\nElizak sorte txarra izan zuen suarekin eta 1928. urtean berreraiki beharra izan zen. Eraikin berrian, orduan zeuden estilo arkitektonikoei jarraitu beharrean, eliza zaharraren irudia mantentzeko ahaleginak egin zituzten.\nHildakoen lurperatzea eliza barruan egiteari utzi zioten 1899an hilerri berria egin zenean.\nBizkaiko Foru Aldundiak, XX. mendeko lehen urteetan, auzo-eskola bat eraiki zuen eta sakristauaren etxean eskolako ikasketak emateari utzi zioten. Gaur egun, eraikin hau txoko bezala erabiltzen da auzokideen artean.\nAuzo honek frontoia eta bolatoki bat ere baditu."}
{"id": "49243", "revid": "44278", "url": "https://eu.wikipedia.org/wiki?curid=49243", "title": "Boroa", "text": "Boroa Zornotzako (Bizkaia) ipar-mendebaldean dagoen auzoa da. 2007ko urtarrilaren 1eko erroldaren arabera, auzoak 189 biztanle ditu.\nBoroako zentral termikoa.\nBizkaia Energia da Boroako zentral termikoaren izen ofiziala. 2002ko apirilaren 14an erreferenduma egin zen Zornotzan, herritarrek zentrala nahi zuten ala ez ezagutzeko. Zornotzako erroldaren %42,8k, 5.352 lagunek alegia, Boroako zentral termikoaren proiektuaren aurka bozkatu zuten.\nZentrala 2005eko urriaren 19an inauguratu zuen Juan Jose Ibarretxe lehendakariak, protesta artean."}
{"id": "49244", "revid": "103793", "url": "https://eu.wikipedia.org/wiki?curid=49244", "title": "Etxano", "text": "Etxano Zornotzako ekialdean dagoen baserri-auzoa da, antzinean herri garrantzitsua izandakoa eta 1950eko hamarkada arte udaletxe propioa eduki izan duena. Horren lekuko udalerriaren izen ofiziala da, Amorebieta-Etxano alegia. Bestela, XX. mendearen hasieran \"auzo-ikastola\" bat sortu zuten bertan.\n2007ko urtarrilaren 1eko erroldaren arabera, auzoak 226 biztanle ditu.\nHistoria.\nErdi Aroan hainbat oinetxe eta etxe armarridunak eraiki zituzten: Larrea (877. urtekoa), Alzaibar, Aretxaga, Belaustegi eta Nafarroa. Azken honetan Bizkaiko Jaurerria eta Nafarroako Erresumaren arteko mugarria egon zen 1150 arte. Bestela, Etxano elizateak 30. eserleku eta botoa eduki zuen Bizkaiko Batzar Nagusietan.\nParrokia eliza, Andra Mariarena, X. mendean eraiki eta XVI.enean berreraiki eta handitu zuten. Elizaz gain, Etxanon bost baseliza zeuden: Santa Luzia, San Joan Bataiatzailea, San Bartolome, San Andolin eta Bizkargiko Kurutze Santuarena, bai eta 1712an egindako komentu bat ere.\nJaiak eta ospakizunak.\nEtxanoko jaiak tradizioz abuztuaren 15eko Ama Birjinaren Jasokundearen omenez ospatzen dituzte."}
{"id": "49245", "revid": "1712", "url": "https://eu.wikipedia.org/wiki?curid=49245", "title": "Euba", "text": "Euba Zornotzako (Bizkaia) hego-ekialdean dagoen auzoa da, Durangorako bidean."}
{"id": "49246", "revid": "71145", "url": "https://eu.wikipedia.org/wiki?curid=49246", "title": "Montorra", "text": "Montorra Zornotzako auzoa da. Zornotzako kanpoaldeko industrialdeak Montorran daude, mota desberdineko enpresa txiki, kotxe kontzesionarioak, altzari saltokiak eta abar.\nAuzoan elkarte gastronomiko bat dago 1974. urtetik, orain ehun bazkide baino gehiago dituena.\nJaiak eta ospakizunak.\nBertako San Lorenzo jaia abuztuaren 10 eta 11n ospatzen da."}
{"id": "49247", "revid": "105290", "url": "https://eu.wikipedia.org/wiki?curid=49247", "title": "Oromi\u00f1o", "text": "Oromi\u00f1o Zornotzako auzoa da. 2007ko urtarrilaren 1eko erroldaren arabera, auzoak 44 biztanle ditu. Oromi\u00f1o errekaren ertzean kokaturik dago.\nEuskarari dagokionez, bizkaiera hitz egiten da, euskaldunak % 55 dira."}
{"id": "49248", "revid": "843", "url": "https://eu.wikipedia.org/wiki?curid=49248", "title": "Adimen artifiziala", "text": ""}
{"id": "49249", "revid": "105290", "url": "https://eu.wikipedia.org/wiki?curid=49249", "title": "Dudea", "text": "Dudea edo Dudeako San Migel Zornotzako auzoa da. 2007ko urtarrilaren 1eko erroldaren arabera, auzoak 142 biztanle ditu."}
{"id": "49250", "revid": "219", "url": "https://eu.wikipedia.org/wiki?curid=49250", "title": "Herman Melville", "text": "Herman Melville (New York, 1819ko abuztuaren 1a \u2013 New York, 1891ko irailaren 28a) estatubatuar idazle bat izan zen. Eleberriak, poemak, saioak eta istorio laburrak landu zituen. \"Moby Dick\" eleberri ezagunaren egilea da, ziur aski munduko balearik famatuena dena. Erromantizismo Estatu Batuatarraren egile garrantzitsuenetako bat izan zen.\nBiografia.\nHerman Melville New Yorken jaio zen, 1819ko abuztuaren 1ean. Allan Melvill (horrela, \u201c-e\u201d gabe) eta Maria Gansevoort Melvillen hirugarren semea izan zen. Gurasoen familiak New Yorkeko eskoziar eta holandar kolonoen ondorengoak ziren eta Amerikako Iraultzaren garaian paper garrantzitsua jokatutakoak. Aitak sedak, kapeluak eta eskuzorroak saltzen zituen, eta sei aldiz igaro zuen Ozeano Atlantikoa Frantziatik salgaiak ekartzeko. 1830ean inportazio negozioak behea jo zuen eta familia Albanyra joan zen bizitzera. Enpresaren porrota zela eta, aita burutik egin zen eta handik bi urtera hil zen, ama eta seme-alabak egoera larrian utzita. Hermanek ikasketak utzi eta lanean hasi behar izan zuen.\nMelvilleren ibilerak itsasoan eta lehorrean.\nLan on bat lortzeko ahaleginek huts egin ondoren, 1839an ontzi batean itsasoratu zen eta Atlantikoa igaro zuen lehenengo aldiz.\nHura izan zuen bere lehenengo eleberrietarako materialez hornitzeko aukera eman zion bidaietako lehena. 1841eko urtarrilean \"Acushnet\" baleontzian abiatu zen Hegoaldeko Itsasoetarantz. 1842ko ekainean Markesa Uharteetan lehorreratu zen, eta uztailean, hera eta lagun bat, ontzia utzita, uharteetan geratu ziren, hala nahita. Bertan bizi izan zituzten abenturetan oinarrituta moldatu zuen bere lehenengo eleberria: \"Typpe\" (1846). Eleberriaren arabera, lau bat hilabete igaro zituzten han, taipi kanibaleen artean bizitzen, harik eta australiar baleontzi batek handik atera zituen arte. Beste itsas bidaia bateko abenturetan oinarri hartuta eta aurreko eleberriak izan zuen arrakastak bultzatuta bigarren eleberria idatzi zuen: \"Omoo\" (1847). Eleberrian, protagonistaren eta haren lagun Long Ghosten abenturen kontakizuna egitean, gogor kritikatzen dira kolonoen eta batez ere misiolari protestanteek indiarren artean egiten zituzten desmasiak. 1843ko abuztuan Estatu Batuetako itsas armadako \"United States\" fragatan sartu zen. 1844ko urrian ontzia Bostonen lehorreratu zen, Melvillek baimena eskatu zuen, eta zegokion saria kobratu ondoren itsasora bota zuen uniformea ; han bukatu zituen itsasoarekikoak. Hogeita bost urte zituen.\n1847an Massachusetts-eko Gorte Goreneko presidentearen alaba zen Elizabeth Shawrekin ezkondu zen. Urte hartan bertan, udazkenean, senar-emazteek New Yorkera aldatu zuten beren bizilekua. Ahaleginak ahalegin, lan iraunkorren bat lortu gabe jarraitzen zuen. 1849an bere hirugarren liburua kaleratu zuen : \"Mardi\".\nEleberri satiriko-filosofiko horrekin Melville abenturazko narraziotik esperimentazio alegorikora igaro zen eta nahasirik utzi zituen haren aurreko lanen irakurleak, abentura exotikozko heste liburu bat espero baitzuten. Bai irakurle arruntari bai kritikariei ulergaitzak iruditu zitzaizkien liburuko fantasia alegoriko eta basatia, batetik, eta estilo nahasketa, bestetik. Liburuari egindako harrera kaxkarrak sortu zion nahigabea ezkutatu nahirik, heste bi liburu idatzi zituen handik gutxira, irakurleak berarengandik espero zuen eran: \"Redburn\" (1849) eta \"White Jacket\" (1850, \"Jaka Zuria\"). Gaztetan Europara egindako bidaiaren eta bidaia hartako itsasontziko bizimodu basatiaren kontakizuna egin zuen lehenengoan, eta bere azken bidaiarena, itsas armadako fragata batean, bigarrenean. \"White Jacket\" eleberriak oso harrera ona izan zuen eta laudoriozko aipamenak jaso zituen kritikaren aldetik, itsas armadako diziplina gogorraz egin zuen kritika zorrotza gorabehera.\nItsasaldietako oroitzapenen altxorra hustuta, alde batera utzi zuen bidaien gaztetako ikuspegi ironikoa, eta bidaia bilaketa gisa azaldu zuen aurrerantzean. Shakespeareren zenbait lanen irakurketak, itxuraren eta errealitatearen arteko erlazioaren gaia lantzera bultzatu zutenak, eta Nathaniel Hawthorne idazlearen \"The scarlet letter\" (1850, \"Letra Eskarlata\") liburuarenak, gizakiaren ontasuna eta gaiztotasuna sakon aztertzen dituenak, eragin handia izan zuten haren ondorengo lanetan. Han hasi zen Melvilleren obraren heldutasun aroa.\nMoby Dick.\n1850an Melvillek Pittsfield udalerrian etxe bat erosi zuen, Nathaniel Hawthorne (1804-1864) idazlearenaren ondoan. Harekiko harremanak indar herriez hornitu zion sormena, eta urte bete geroago agertu zen haren maisulana: \"Moby Dick\". Obra hau itsasoan girotutako lan bat da oraindik ere, haina aurrekoak ez bezala, ez da abenturaren eta satiraren sailan sartzen, egitandien epopeiarenean baizik. Eleberri honetan itsasoa, homerikoa eta aldi berean biblikoa, munstroen eta izuaren erreinua bilakatzen da. Moby Dick izen bereko balea zuri beldurgarri baten eta itsu-itsu hura harrapatzera itsasoratzen den Akhab kapitainaren arteko borrokaren kontakizuna da. Azkenean balea ateratzen da garaile, kapitain amorratuaren esetsaldi itsuak eskifaia osoa -bat izan ezik, Ishmael, kontakizunaren narratzailea- galtzen duelako. Balea zuria munduaren gaiztotasunaren eta zentzugabetasunaren sinboloa da, Melvilleren bizitzari buruzko ikuspegi trajikoak eragina. Nolanahi ere, narrazioaren esanahi sinboliko hori ez zaio sekulan gailentzen kontakizunari, eleberrian alegoria ez da sekula nabarmentzen, ez da helburu, eleberriaren arkitekturaren funtsa baizik.\n\"Moby Dick\" Londresen argitaratu zen 1851ko urrian \"The whale\" izenburuarekin eta hilabete beranduago Estatu Batuetan \"Moby Dick or The whale\" izenburuarekin. \"Moby Dick\"-ek oso harrera txarra izan zuen, egileari ez zion eman ez osperik ez dirurik, eta kritikak ero baten eldarnioen emaitzatzat hartu zuen.\n\"Mardi\" eleberriarekin hasitako bidea, aurretik idatzitakoaren haustura bat suposatu zuena, areagotu egin zen \"Moby Dick\"-ekin. Hurrengo lanetan bide berri horri ekingo zion, erantzun pertsonal bat emanez bere garaiko arazo sozial, ekonomiko, moralei\u2026 Bide honek urrundu egingo zuen irakurleetatik. Melvillek bere lanetan heldutasuna lortu ahala galdu zuen ospea. Haren izen onaren azkena hurrengo eleberriak ekarri zion, \"Pierre\" (1852), izugarri harrera txarra egin baitzioten. Bere garaiko bizitzari buruzko kontakizun bat zen, melodramatikoa eta sinestezina, protagonistaren eta haren arrebaordearen maitasun trajikoa kontatzen zuena (ongiaren eta gaizkiaren arteko ahaidekeriaren edo ezkonezintasunaren alegoria). Hala beraz, Melvillek bere mezua azaltzeko idatzi zituen hiru obrak (Mardi, \"Moby Dick\" eta \"Pierre\") haren literatur karrera laburraren amaiera ekarri zuten. Hogeita hamahiru urte zituen eta porrot egin zuela esan zitekeen; familia mantentzeko ere lanak zituen.\nAzken aldiko maisulanak.\nArrakasta handixeagoko eleberri itxuraz errazago baten ondoren (1855, \"Israel Potter\"), ipuin bilduma bikain bat argitaratu zuen, gizakiaren hipokrisia eta materialismoa kritikatuz: \"The Piazza Tales\" (1856, \"Galeriako ipuinak\"). Zalantzarik gabe, bere hitz lauzko lan hoberenetako batzuk daude bilduma horretan: \"Bartleby eskribatzailea\" (ingelesez, \"Bartleby the Scrivener)\", \"Benito Cereno\" eta \"The Encantadas\", besteak beste.\nZenbait literatura kritikariren arabera, ezkutuko kidetasun halako bat dago Bartleby eskribatzailearen eta Moby Dick-en artean, Bartlebyren eta haren sortzailearen bizitzetan kidetasun nabermena dagoen bezala . Bartleby bezala, Melville ere bulego lanetan aritua zen, eta hura bezala, bizitzaren garai hartan Melville gizon bakartia eta isila zen (haren lagun eta ahaideek bere buruaz heste egingo ote zuen beldurrez egon ziren). Lan egin nahi eza adierazteko erabiltzen duen bere esaldi betiereko horrekin, \u00abAukeran, nahiago ez\u00bb, Wall Streeteko burokraziaren kosmosa azpizkoz gora jartzen duen izkiriatzaile apal eta eraginkorraren nihilismo xalo hori izan daiteke Melvilleren espirituaren erretraturik fidelena. Kontakizunean Bartleby bulegoko nagusiaren begiez baizik ez da aztertzen; narratzaileak, Bartlebyren nagusiak, kristau on bati dagokion legez, hurkoari lagundu beharra aipatzen du askotan, haina Bartlebyren lanerako ezetza negozioa kaltetzen hasten denean, kristautasuna eta hurkoarenganako karitatea mugatuak direla ikusten da: kalte egilea, Bartleby, lanetik botatzen dute. Testuak Dickensen eleberrien giroa gogorarazten du hasieran, baina barruko mekanismoak eta ipuinaren alegoria asmoak Kafkaren testu batzuk dakartzate gogora. Urte bete geroago \"The Confidence Man\" (1857, \"Konfiantzazko Gizona\") argitaratu zuen, merkataritzaren amets higatuek usteldutako Amerika bati buruzko satira nahigabetua. Handik aurrera ez zuen eleberririk gehiago idatzi, poesiak, bidaietako oroitzapenak eta saiakerak bakarrik, irakurleen arreta bereganatzea lortu gabe. Nolanahi ere, lan horiek argitaratzeko aukera handirik ez zegoen eta, familia aurrera atera beharra izanik, lanposturen baten bila hasi zen. Ez zuen, ordea, berehala aurkituko.\n1863ko bukaeran, aitaginarrebaren oinordekotasuna eskuratu eta Pittsfield-eko etxea saldu ondoren, New Yorkera joan zen bizitzera . Gerra zibila piztu herria zerabilen buruan eta hari buruz idatzi zuen bere lehenengo bertso bilduma: \"Battle-Pieces and Aspects of the War\" (1866). Liburua argitaratu eta lau hilabetetara aurkitu zuen, azkenik, segurtasun ekonomikoa emango zion lanpostu bat, New Yorkeko kaiko aduanan. Han aritu zen lanean erretiroa hartu arte.\nAduanako lana eta bere osasun txarra gorabehera, Melvillek idazten jarraitu zuen, gauetan, asteburuetan eta oporraldietan. Nolanahi ere, haren literatura produkzioa asko moteldu zuen, are gehiago 1867an haren seme zaharrenak bere buruaz heste egin ondoren. Bigarren semea ere handik urte batzuetara hil zen, erialdi luze baten ondoren. 1885ean erretiroa hartu zuenez gero, idazteko denbora gehiago izan zuen eta beste bi bertso bilduma idatzi zituen.\n1891n, hil baino bost hilabete lehenago,idatzi zuen, hitz lauz, bere azken maisulana, bidegabeki akusatzen duten eta hiltzera kondenatzen duten marinel gazte baten historia, xalotasun harrigarriz kontatua, eta 1924 arte argitaratu ez zena: \"Billy Budd\".\nBilly Budd Ingalaterrako fragata batean doan marinel gazte bat da. Claggar kaporal gaiztoak, harenganako gorrotoak itsuturik, De Vere kapitainaren aurka matxinatu nahi izana leporatzen dio. Kapitainak berarengana deitzen ditu kaporala eta akusatua gauzak argitu nahian. Buddek, bere kontrako akusazioak eta gezurrak entzutean, kaporala jotzen du, eta hau zerraldo erortzen da. Hil egin du, nahi gabe. Kapitainak, kode militarraren eta nahigabeko hilketa arin lezaketen zertzeladen arteko oreka gorde behar duenak, diziplina militarraren alde egitea erabakitzen du, eta marinela urkaturik hiltzera kondenatzen du. Hurrengo goizean, hil baino lehen, esaten du oihuka Billy Budek: \"Jainkoak gorde dezala De Vere kapitaina!\". De Vere kapitaina bi muturren artean aurkitzen da, Billy axolagabe onaren eta Claggart gaiztoaren artean, eta Claggarten nahi gabeko hilketaren ondoren, errugabetasunaren hiltzaile errugabea bihurtzen da.\nHerman Melville, XIX. mendearen erditsuan Estatu Batuetako idazle ospetsuenetako bat izan zena, Nathaniel Hawthorne, Ralph Waldo Emerson, Henry David Thoreau eta Walt Whitman-ekin batera Estatu Batuetako literatura tradizioaren sortzaile handienetako bat, erdi ahaztua hil zen, New Yorken, 1891ko irailaren 28an."}
{"id": "49251", "revid": "512", "url": "https://eu.wikipedia.org/wiki?curid=49251", "title": "Ternua eta Labrador", "text": "Ternua eta Labrador (ingelesez \"Newfoundland and Labrador\", frantsesez \"Terre-Neuve-et-Labrador\", innueraz \"Akamassiss\", Ternuako irlanderaz \"Talamh an \u00c9isc\") Kanadako hamar probintzietakoa bat da, herrialdeko ipar-ekialdean dagoena.\nLabrador izen bereko penintsulan dago, Quebecek inguratzen duela mendebalde, hegoalde eta ekialdean, eta Ozeano Atlantikoak iparraldean. Ternuako uhartea probintziako ekialdean dago, eta urek banatzen dute Brunswick Berria, Eskozia Berria eta Eduardo Printzearen Uhartea probintzietatik.\n405.212 km2-ko azalera dauka, eta 2006an 505.469 biztanle zituen (1,35 bizt./km2).\nSaint John's du hiriburu eta hiri nagusia (100.646 biztanle). Mount Pearl bigarren hiri handiena da (24.671).\nHistoria.\nXVI. mendean bereziki, Euskal Herriko baleazaleak lanean ibili ziren Ternuko alde haietan, balea eta bakailao bila.\nDemografia eta hizkuntzak.\nIngeles jatorrikoak (% 39,4) nagusiak dira, irlandarren (% 19,7), eskoziarren (% 6), frantziar (% 5,5) eta Lehen Nazioetako jatorrikoen (% 3,2) aurrean. Ingelesa hizkuntza nagusia da; halaber, gaelera, eskoziako gaelera eta inuktituterazko hiztunak ere bizi dira han."}
{"id": "49252", "revid": "59723", "url": "https://eu.wikipedia.org/wiki?curid=49252", "title": "Bakailao", "text": "Bakailaoa (\"Gadus morhua\") Gadidae familiako ur gaziko arraina da, Ozeano Atlantikoaren iparraldean bizi dena, 4,5-11,3 kilogramo ingurukoa da normalean. Euskal arrantza ekonomian garrantzi handia izan du bakailao arrantzak, bai eta Europan eta Ameriketan ere.\nIzena.\nIzena nederlanderako \"bakeljauw\" hitzetik dator (\"kabeljauw\" aldaera ere badago). Bizkaian \"makallo\", \"makallao\", \"makallu\" eta \"makillao\" izenak ematen zaizkio. Gadidae familia ugariko kidea da, beste hauek bezalaxe: Groenlandiako bakailaoa (\"Gadus ogac\") eta Ozeano Bareko bakailaoa (\"Gadus macrocephalus\").\nDeskribapena.\nAzal marroi-berde leuneko arraina da. Aurpegia bete aho du, eta begi handi biziak. Bizkarrean hiru hegats ditu eta isatsaldean, bi; beheko baraila goikoa baino txikiagoa du, eta zakatzen azpian sabel-hegatsak izaten ditu. 160 zentimetroko luzera eta 40 kilogramoko pisua har dezake. Urtero 10 bat zentimetro hazten da eta emeen eta arren artean ez da hazkuntzan ezberdintasun nabaririk antzematen. Ale gehienek heldutasuna 6-8 urte bitartean lortzen dute. Ugalketa-garaia, Ipar Atlantikoaren bi aldeetan desberdina izanik ere, negu-udaberri garaian izaten da, eta uda-partean, errute-garaian egindako esfortzua dela-eta, bere burua indarberritzeko elikatzen jarduten da.\nBiologia.\nNahiko milika da jate-kontuetan: espezie selektiboa denez, ez du denetarik jaten. Bai Ternuan, bai Svalbarden, kapelina (\"Mallotus villosus\") elikagai preziatuena du: anfipodoak eta beste zenbait arrain nahikoa ditu. Haatik, kapelina-eskasia dagoen urteetan ez du inolako arazorik izaten espeziekide txikiagoak jateko. Urte horietan kanibalismo-tasa handia izaten da.\nBatzuetan ur azaletik hurbil ibiltzen da eta besteetan sakonera handietan, 300 metro edo gehiagotan. Era berean, hegoalderantz ere joaten da, itsasoaren tenperatura aldatzen denean. Itsasoan ezagutzen den arrain-espezie ugalkorrenetakoa da, urtero eme bakoitzak 1.000.000-18.000.000 arrautza errun baititzake. Arrautzak uretan geratzen dira eta bakailao arrek hortxe ernaltzen dituzte. Bi asteren buruan umeak jaio eta itsaslaster batera joaten dira, harik eta zentimetro pare bat hazi eta beren kabuz bizitzeko gai diren arte.\nBanaketa.\nBakailaoa oso arrunta da Ipar Atlantikoaren bi aldeetan, Kanadako hegoaldetik hasi eta San Laurendi golkotik eta Ternuatik gora Groenlandiaraino, eta hortik ekialderantz Islandia, Ipar Itsasoa, Norvegia eta Svalbard uharteraino. 0-400 metroko sakonean bizi da, eta ur hotza gustuko du (2-5\u00a0\u00b0C).\nBakailao arrantzaren historia.\nHistorialari batzuen ustez, bakailao-arrantzaren lehen arrastoak 1000. urtekoak dira, garai haietan bikingoek arrantzatzen baitzuten Eskandinaviako kostaldean. Luzaro gabe, euskal arrantzaleak Bizkaiko golkoa utzi eta Europako uretan barneratu ziren bakailaoari jarraituz, arrain hori ez baitzen Kantauri itsasoan, arrantzatu ahal izateko kopuruetan behintzat. Nahiz eta bakailao-arrantzan aitzindari ez izan, autore batzuen aburuz, beraiek garatu zuten arrain hori gazitzeko teknika eta horrek, ustekabean, abantaila ugari eragin zuen. Batetik, arraina luzaroan hondatu gabe irautea ahalbidetu zuen eta, horrela, bidaia luzeetako elikagai aproposa bihurtu zen. Era horretan, euskal ontziak Ipar Atlantikoko ur hotzetan arrantzagune berriak bilatzeari ekin zioten. Bestalde, espainiar zein atzerriko merkatuetara hedatzeko aukera eskaini zuen. Kristautasunak ere bultzatu zuen bakailao gazituaren garrantzia; garizuman ostiraletan haragia jateko debekuak bakailaoa bihurtu baitzuen dieta betetzeko osagarririk nagusi.\nEzin ahaztu balearen arrantzak eta bakailaoak duten lotura. Balea arrantza urrutiko eremuetara hedatzea epe luzean hondatuko ez zen elikagaiak ahalbidetu zuen, bakailao gazituak alegia. Honela, baleei jarraituz, gero eta urrunago abiatu ziren lur eta inguru ezezagunak aurkituz, Labrador eta Ternua hain zuzen ere. Baleak ur hotz horietara jan bila bertaratzen ziren uda-partean, eta horien atzetik euskal arrantzaleak. Bertan lehorreko kanpamentuetan ematen zuten uda balea-arrantzan. Balea-ugaritasunaz gain, bakailaoa ere oso ugaria zela konturatu ziren eta azken hau arrantzatzeari ekin zioten.\nGisa horretan, ternuar bihurtu ziren euskaldunak. Gerora, bi herrien arteko harremana estua izan da eta Ternuko euskal toponimo ugarik horixe gogorarazten digute. Adibide gisa, bertako hiriburuaren izena Saint Johns da: Euskal Herriko arrantzaleak bertaratu zirenean, Donibaneko portuaren sarrera ekarri zielako gogora. Adibide-zerrenda mardul horretan, Portutxo edo Port Basque herrien eta Aingura charra (zaharra) izenak ere aurki ditzakegu.\nTernuako bakailaoaren ugaritasun-hotsak ziztu bizian zabaldu ziren Euskal Herriko eta Europako arrantzaleen artean; konturatu orduko arrantzale gehienak bertara joateko planak egiten ari ziren. Ordutik, Ternuako inguruetan bakailao-arrantza arras garrantzitsua izan zen euskal arrantzaleentzat. Hasiera batean, XVI. eta XVII. mendeetan, arrantza itsasontzi handien itzalpean ziren txalupa txikiek burutzen zuten, amuak eta tretzak erabiliz. Itsasontzi handia kostaldean ainguratuta geratzen zen bitartean, txalupa txikiak bakailaoa arrantzatzera abiatzen ziren eta ,lehorrean gazitu ondoren, arrantzontzi handian pilatzen zuten harrapaketa. Gerora, XVIII. mendean, arraste-ontzi handiak izan ziren hondoko arraste-sareak erabiliz bakailaoaren arrantza burutu zutenak. XX. mendetik aurrera, berriz, bakailao-arrantza bi ontziren artean burutzen zen arraste-arrantzara aldatu zen, bikoteko arraste-arrantza, eta gaur egun oraindik horrela egiten da.\nXX. mendean, 1950-1985 bitartean, Pasaiako portuak bere urrezko garaia ezagutu zuen. Horren eragilea, batik bat, bakailaoaren arrantza izan zen. Garai haietan bikote anitz ziren Pasaiako portuan kabitu ezinik eta orduko bakailao-enpresa handiek, PYSBE esaterako, kontrolatzen zuten bakailao-merkatua. Normalean bi bidaia egiten ziren, bat urte-hasieratik uda arte eta bestea uda-partetik gabonak arte. Betiere lur horietako eguzki gabeko negua euren baitan pairatzen zuten: gau amaigabeak, hotz jasanezina, izotz eta elur bukaezinak. Zoritxarrez, garai haiek urrun geratu dira eta ordutik hona bakailao-harrapaketak eta, bide batez, bakailao-ontzien kopuruak, nabarmen egin du behera.\nArrantzaguneak.\nIpar-mendebaldeko Atlantikoko bakailaoa.\nEgun Ternuako bakailao-harrapaketak hutsaren hurrengo dira. 1977. urtean 200 itsas miliako Kanadako Arrantza Eskualdearen legea ezartzean gertatu zen lehenbiziko beherakada. Ordura arte denen arrantza-leku zena, kanadar bihurtu zen eta bakailao-ontzientzat ehunka urtetan zehar arrantzan ibili ziren kalak itxirik geratu ziren egun batetik bestera. Ordura arte Kanadan (Kala Handian batik bat) ziharduen flotak egoera berriari aurre egiteko Kala Handia baino askoz eskualde murritzagoan aurkitu zuen irtenbide bakarra. Eremu txikiagoan arrantzatzearen begi-bistako emaitza arrantza-baliabideen murrizketa izan zen eta, ondorioz, hainbat eta hainbat bikoterentzat Ternuako haizeak eraman zuen ordura arte arrantzak eskaintzen zuen errentagarritasuna. Nahiz eta arrazoi horregatik ontzi asko desagertu, oraindik 200 miliatik kanpo arrantzatzen zuten zenbait bikote mantendu ziren.\n200 miliako legea ezarri ondoren, eta harrigarria badirudi ere, hamabost urteren buruan, Ternuako bakailao-arrantzaren baliabide guztien gainbehera ikusgarria gertatu zen: 600.000 tona arrantzatzetik harrapaketak hutsaren hurrengo izatera pasatu ziren. Hasiera batean ez bezala, egun aho batez onartua dago hainbat faktoreren elkarrekintzak eragin zuela gainbehera:\nBakailao-populazioaren beherakada ikusgarri hori ikusirik, Ipar-mendebaldeko Atlantikoko Arrantza Elkarteak (NAFO: Northwest Atlantic Fisheries Organization) bakailaoaren arrantza debekatu zuen 1992an, eta ordutik debekuak bere horretan segitzen du. Oraindik bertako populazioen indarberritzea ez da sumatu. Dirudienez, uraren tenperatura igotzen ari da eta, horrek lagun dezake bakailao-populazioa leheneratzen.\nIpar-ekialdeko Atlantikoko bakailaoa.\nHistorikoki Ternuako bakailaoaren arrantzan jarduten zuten ontziak, noizean behin, arrantza eskasak zirenean batik bat, Atlantikoko sortalderantz abiatzen ziren arrantza oparoagoen bila. Horrela, euskal bakailao-ontziek eskubide historikoak lortu zituzten Norvegia iparraldean dagoen Svalbardeko arrantzagunean. Nahiz eta Svalbard Norvegiaren 200 miliatatik kanpo izan, bertako kontrola Norvegiak eta Errusiak dute. Ternuan ez bezala, Svalbard-eko bakailao-populazioak osasun ona du eta azken urteotako harrapaketak maximo historikoaren pareko dira (754.131 tona inguru harrapatu ziren). Bertan egiten den arrantzaren zati txiki bat euskal ontziek burutzen dute eta urtero uda-partean Svalbard aldera abiatzen dira beraiei dagokien arrain-kopurua harrapatzera. Normalean itsasoratzeak dagokien kupoa arrantzatu arte luzatzen dira eta gutxi gorabehera, nahiz eta urtetik urtera aldatu, hiruzpalau hilabetetan bueltatzen dira.\nGastronomia.\nSukaldaritzan, oso plater ohikoa eta tradizionala da Euskal Herrian. Aipagarriak dira, besteak beste, bakailao pil-pilean, bakailao ajoarriero eta bakailaoa bizkaitar erara. Hemendik kanpo, Portugalen ere guztiz gustukoa dute."}
{"id": "49253", "revid": "137486", "url": "https://eu.wikipedia.org/wiki?curid=49253", "title": "Heterotrofo", "text": "Heterotrofo (grezieratik \"heteros\" = \"beste\" eta \"troph\u00ea\" = elikagai) deritzo molekula inorganiko sinpleak erabilita bere molekula organiko propioak sintetizatzeko gai ez den izaki bizidunari. Hau horrela izanik, beste izaki bizidunengandik elikatu beharko da euren biomolekulak erabiliz prozesu metaboliko propioetan erabili ahal izateko. Animaliak, onddoak, bakterio gehienak eta protozooak heterotrofoak dira, eta izaki autotrofoen beharra dute hauen energia eta materia erabiltzen dituztelako molekula organiko konplexuak sortzeko. Energia lortzeko izaki heterotrofoek jandako autotrofoen molekulak apurtzen dituzte. Animalia haragijaleek ere izaki autotrofoen beharra dute, harrapakinengandiko energia eta materia azken finean harrapakin hauek jandako izaki autotrofoengandik datorrelako.\nHeterotrofoek elikagaiak lortzeko bi mekanismoetako bat erabiltzen dute: bestea autotrofo izaten da. Autotrofoek euren energia Eguzkiaren argitik eskuratu dezakete (fotoautrotofoak) edo konposatu inorganikoetatik (litoautotrofoak), karbono dioxidoaren karbonoarekin konposatu organikoak sortzeko. Hau ezinbestekoa da bizi osoa mantentzeko. Heterotrofoek, beraz, autotrofoak behar dituzte energia sortzeko, nahiz eta badiren heterotrofoak beste heterotrofo batzuetaz elikatzen direnak. Heterotrofo batzuek bietatik jaten dute.\nHeterotrofoen artean detritiboroak ere badaude, deskonposatzen ari diren landare edo animalien zatiak edo euren gorotzetatik elikatzen direnak. Saprofitoak edo lisotrofoak liseriketa extrazelularra erabilita materia organikoa degradatzen duten kimiotrofoak dira. Termino hau onddoekin lotuta egon ohi da. Prozesu hori, askotan, endozitosi bidez errazten da, mizelio eta hifen mugimenduaren bidez.\nHeterotrofoak piramide trofikoan.\nPiramide trofikoetan kate trofikoan parte hartzen duten elementuak irudikatzen dira. Piramide horren oinarrian organismo ekoizleak daude, hots, autotrofoak (landareak). Hauen gainetik, izaki heterotrofoak, maila ezberdinetan sailkatuak: lehen mailako kontsumitzaileak autotrofoen gainetik (animalia belarjaleak); gero, bigarren eta hirugarren mailako kontsumitzaileak (animalia haragijaleak eta harrapariak), Piramide trofikoan gora joan ahala, maila bakoitza txikitzen da, materia eta energia galtzen direlako \nJatorria eta dibertsifikazioa.\nBizitzaren jatorri kimikoaren hipotesiak iradokitzen du bizitza heterotrofoak zituen zopa prebiotiko batean sortu zela. Teoria honen laburpena honako hau da: Jatorrizko Lurrak atmosfera oso murriztailea eta energia iturriak zituen, tximista itxurako energia elektrikoa kasu, eta horrek konposatu organiko sinpleak eratu zituzten erreakzioak sortu zituen, aldi berean konposatu konplexuagoak sortzeko erreakzionatu zutenak eta azkenik bizitza sorrarazi zutenak. Bizitzaren jatorri autotrofo baten teoria alternatiboak teoria horren aurkakoak dira.\nBizitzaren jatorri kimiko baten teoria bizitza heterotrofotik abiatuta 1924an proposatu zuen lehen aldiz Aleksandr Ivanovitx Oparinek, eta azkenean \"Bizitzaren jatorria\" liburuan argitaratu zuen. 1929an proposatu zuen lehen aldiz ingelesez John Burdon Sanderson Haldanek. Autore horiek bat zetozen oraingo gasetan eta gertaeren progresioan puntu batera iritsi arte, baina Oparinek materia organikoaren konplexutasun progresiboa defendatzen zuen zelulak sortu aurretik, eta Haldanek, berriz, gogoeta gehiago zituen geneen kontzeptuari buruz herentzia-unitate gisa eta argiak sintesi kimikoan (autotrofia) paper bat betetzeko aukerari buruz.\n1953an, Stanley Millerrek Lur primitiboan zeudela uste zen gasak (ura (H2O), metanoa (CH4), amoniakoa (NH3) eta hidrogenoa (H2)) gehitu zizkion matraz bati, eta Lur primitiboko tximisten antzeko elektrizitatearekin estimulatu zituen. Esperimentuari esker, Lur primitiboaren baldintzek aminoazidoen ekoizpena errazten zutela ikusi ahal izan zen, eta datuen analisi berriak 40 aminoazido ezberdin baino gehiago sortu zirela onartzen du, horien artean bizitzak gaur egun erabiltzen ez dituen beste batzuk. Esperimentu hau kimika prebiotikoaren sintesiaren aitzindaria da, eta Miller-Urey esperimentua izenarekin ezagutzen da. \nJatorrizko Lurrean, ozeanoak eta sakonera gutxiko urak molekula organikoetan aberatsak ziren, jatorrizko heterotrofoek erabil zitzaketenak. Energia lortzeko metodo hori energiari dagokionez mesedegarria izan zen, karbono organikoa inorganikoa baino gehiago urritzen hasi zen arte, eta horrek autotrofo bihurtzeko presio ebolutibo potentziala ekarri zuen. Autotrofoen bilakaeraren ondoren, heterotrofoek elikagai-iturri gisa erabili ahal izan zituzten, inguruko mantenugai mugatuen mende egon beharrean. Denborarekin, zelula autotrofo eta heterotrofoak lehen heterotrofo horiek irentsi zituzten, eta harreman sinbiotiko bat sortu zuten. Zelula autotrofoen endosinbiosiak kloroplastoak sortu zituela uste da; heterotrofo txikienen endosinbiosiak, berriz, mitokondriak sortu zituen, eta horrek ehunak bereiztea eta zelula-aniztasuna garatzea ahalbidetu zuen. Aurrerapen horri esker, heterotrofoak gehiago dibertsifikatu ziren. Gaur egun, heterotrofo eta autotrofo askok harreman mutualistak ere erabiltzen dituzte, bi organismoei beharrezko baliabideak ematen dizkietenak. Horren adibide bat koralen eta algen arteko mutualismoa da, zeinean lehenengoek babesa eta fotosintesirako beharrezko konposatuak ematen dituzten, bigarrenek oxigenoa ematen duten bitartean.\nHala ere, hipotesi hori eztabaidagarria da, CO2 baitzen jatorrizko Lurreko karbono-iturri nagusia, eta horrek iradokitzen du bizitza zelular primitiboa autotrofoak zirela, substratu ez-organikoen mende zeudenak energia-iturri gisa, eta iturri hidrotermal alkalinoetan bizi zirela. Espaziotik garraiatutako biomolekula sinpleak hartzituak edo heterogeneoegiak izateko txikiegiak zirela pentsatu zen, mikrobioen hazkundeari eusteko. Mikrobio heterotrofoak, ziurrenik, H2ren presio partzial baxuetan sortu ziren. Baseak, aminoazidoak eta erribosa hartzidurako lehen substratutzat hartzen dira.\nHeterotrofoak gaur egun bizitzako eremu guztietan daude: Bacteria, Archaea eta Eukarya. Bakterioa domeinuak jarduera metaboliko barietate bat barne hartzen du, fotoheterotrofoak, kimioheterotrofoak, organotrofoak eta heterolitotrofoak barne. Eukarya domeinuaren barruan, Fungi eta Animalia erresumak guztiz heterotrofoak dira, nahiz eta onddo gehienek beren ingurunean zehar xurgatzen dituzten mantenugaiak. Erresuma protistako organismo gehienak heterotrofoak dira, Plantae erresuma, berriz, ia erabat autotrofoa da, landare mikoheterotrofoak izan ezik. Azkenik, Archaea domeinua izugarri aldatzen da funtzio metabolikoei dagokienez, eta heterotrofia metodo asko ditu.\nAnabolismo heterotrofoa.\nJakina denez, izaki autotrofoek konposatu inorganikoetatik abiatuta (CO2, H2O, NO3...) molekula organiko sinpleak sortzen dituzte: monosakaridoak, glizerol eta gantz-azidoak, eta aminoazidoak.\nIzaki heterotrofoek, aldiz, ezin dute molekula organiko simplerik sortu. Heterotrofoen prozesu anabolikoak, beraz, dietarekin hartzen dituzten molekula organiko sinpleetatik abiatzen dira, ondoren molekula organiko konplexuak sortzeko"}
{"id": "49254", "revid": "219", "url": "https://eu.wikipedia.org/wiki?curid=49254", "title": "Ourenseko eskualdea", "text": "Ourenseko eskualdea Galiziako barrualdean dago, izen bereko probintziaren iparraldean kokatutakoa. 12 udalerrik osatzen dute, eta Ourense bera da nagusia (108.137 biztanle 2006an)."}
{"id": "49255", "revid": "56334", "url": "https://eu.wikipedia.org/wiki?curid=49255", "title": "Veringo eskualdea", "text": "Veringo eskualdea Galiziako barrualdean dago, Ourenseko probintziaren hegoaldean kokatutakoa.\nVerin bera da udalerri nagusia (13.585 biztanle 2004an)."}
{"id": "49256", "revid": "56334", "url": "https://eu.wikipedia.org/wiki?curid=49256", "title": "A Baixa Limia", "text": "A Baixa Limia Galiziako barrualdean dagoen eskualdea da, Ourenseko probintziaren hego-mendebaldean kokatutakoa.\nLobios da udalerri nagusia (2.670 biztanle 2002an).\nMugakideak.\nIparraldean Terra de Celanova, hegoaldean Alto Tras-os-Montes eta Cavado azpieskualdeak (Portugal), mendebaldean Minho-Lima (Portugal) eta ekialdean A Limia mugakide ditu."}
{"id": "49257", "revid": "56334", "url": "https://eu.wikipedia.org/wiki?curid=49257", "title": "Limia (eskualdea)", "text": "Limia ( Galiziako barrualdean dagoen eskualdea da, Ourenseko probintziaren hegoaldean kokatutakoa.\nXinzo de Limia da udalerri nagusia.\nMugakideak.\nIparraldean Allariz-Maceda, hegoaldean Vila Realgo barrutia (Portugal), mendebaldean A Baixa Limia, ekialdean Veringo eskualdea, ipar-ekialdean Terra de Caldelas eta Terra de Trivesko eskualdeak mugakide ditu.\nInguru naturala.\nLimia ibaiak eskualdeari izena ematen dio, bertan sortuz (Tari\u00f1o mendian) eta lurraldea zeharkatuz hegoalderuntz Minho-Limako (Portugal) azpieskualderanzko bidean."}
{"id": "49258", "revid": "56334", "url": "https://eu.wikipedia.org/wiki?curid=49258", "title": "O Carballi\u00f1oko eskualdea", "text": "O Carballi\u00f1oko eskualdea Galiziako barrualdean dago, Ourenseko probintziaren ipar-mendebaldean kokatutakoa.\nO Carballi\u00f1o bera da udalerri nagusia (12.733 biztanle 2002an)."}
{"id": "49259", "revid": "56334", "url": "https://eu.wikipedia.org/wiki?curid=49259", "title": "Valdeorrasko eskualdea", "text": "Valdeorrasko eskualdea Galiziako barrualdean dago, Ourenseko probintziaren ipar-ekialdean kokatutakoa.\n28.740 biztanle zituen 2007an. O Barco de Valdeorras da udalerri nagusia (13.943 biz.).\nInguru naturala.\nPena Trevinca (2.127 m), Galiziako mendirik altuena, eskualde honetan dago kokatuta, Zamorako probintziarekin mugan."}
{"id": "49260", "revid": "119347", "url": "https://eu.wikipedia.org/wiki?curid=49260", "title": "Autotrofo", "text": "Autotrofo deritzo molekula inorganiko sinpleak erabilita bere molekula organiko propioak sintetizatzeko gai den izaki bizidunari; euren karbono-iturri nagusia karbono dioxidoa (CO2) izaten da. Autotrofo hitza grezieratik dator, eta azken finean, bere kabuz elikatzen direla esan nahi du. Landare guztiak, zianobakterioak eta bakterio batzuk dira autotrofoak.\nOrganismo aututrofoak gai dira materia organikoa eratzeko (gluzidoak) materia inorganikotik (CO2 eta ura) abiatuta. Organismo hauek beren kabuz elikatzen dira, ez dute beste organismorik jan behar.\nProzesuak.\nIzaki bizidun guztiak karbonoan oinarrituriko molekulaz osaturik daude. Izaki autotrofoek atmosferako CO2 hartu eta Calvin zikloaren bidez finkatzen dute karbonoa baina prozesu anaboliko horretarako beharrezko energia kanpotik hartu behar dute.\nFotoautotrofoak.\nLandareek eta fotosintesia egiten duten beste organismo batzuek eguzkiko argiaren energia erabiltzen dute, eta beraz fotoautotrofo deitzen zaie. Organismo autrotofoek argiaren energia energia kimiko (ATP) bihurtzen dute, fotosintesiaren prozesuan. ATP hori erabiltzen dute gero atmosferako CO2 karbono organikoa bihurtzeko.\nKImioautotrofoak.\nBakterio batzuek konposatu inorganikoen oxidazioa erabiltzen dute energia-iturri gisa (anhidrido sulfuroso edo konposatu ferrosoak, adibidez) eta kimiosintesia egiten dutenez kimioautotrofo deitzen zaie. Konposatu inorganikoak oxidatzen dituzte bakterio hauek (NH3, SH2, H2...) eta oxidazio horri esker energia kimikoa (ATP) lortzen dute, gero Calvin zikloan erabiliko dutena CO2 finkatzeko.\nGarrantzia.\nIzaki autotrofoak nahitaezkoak dira kate trofikoan, argiaren energia eta konposatu inorganikoak xurgatu eta molekula organiko bihurtuko dituztelako, funtzio biologikoak betetzeko eta hazteko erabiliko dituztenak. Izaki bizidun heterotrofoek elikagai bezala erabiliko dituzte.\nPiramide trofikoetan kate trofikoan parte hartzen duten elementuak irudikatzen dira. Piramide horren oinarrian organismo autotrofoak daude, hots, materia organikoaren ekoizleak (landareak). Hauen gainetik, izaki heterotrofoak, maila ezberdinetan sailkatuak (lehen mailako kontsumitzaileak -belarjaleak-, bigarren mailako kontsumitzaileak -haragijaleak-, etab.). Piramide trofikoaren oinarrian daudenez, autotrofoak funtsezkoak dira ekosistema guztien elikadura-kateetan, heterotrofo guztiek autotrofoen menpe daudelako.\nHistoria ebolutiboa.\nLur planetaren gainean agertu ziren lehenengo bizidunak heterotrofoak ziren, ez autotrofoak, duela 3.500 milioi urte. . Heterotrofoak ziren antzinako ozeanoek materia organiko asko zutelako, eta errazagoa zen materia hori hartzea sintetizatzea baino (autotrofismo).\nLehenengo bizidun autotrofoak askoz beranduago agertu ziren, duela 2.000 milioi urte gutxi gorabehera , zelula batzuek fotosintesia burutzeko gaitasuna garatu zutenean. Halere, lehenengo autotrofo horiek hidrogeno sulfuro (SH2) erabiltzen zuten uraren ordez fotosintesia egiteko, gaur egungo bakterio batzuen antzera. Geroago garatu zuten bakterio horietako batzuek ura erabiltzeko gaitasuna, eta gaur egungo zianobakterioek eta landareek egiten duten fotosintesia hasi ziren burutzen."}
{"id": "49261", "revid": "98220", "url": "https://eu.wikipedia.org/wiki?curid=49261", "title": "Ver\u00edn", "text": "Ver\u00edn Ourenseko udalerria da, Ver\u00edn eskualdean dagoena.\n2008ko urtarrilaren 1eko erroldaren arabera 14.237 biztanle zituen."}
{"id": "49262", "revid": "119347", "url": "https://eu.wikipedia.org/wiki?curid=49262", "title": "O Barco de Valdeorras", "text": "O Barco de Valdeorras Galiziako barnealdeko udalerria da, Ourenseko probintziaren hirugarren populatuena eta Valdeorrasko eskualdearen nagusia. Probintziako ipar-ekialdean kokaturik dago.\n2004an 13.518 biztanle zituen."}
{"id": "49263", "revid": "98220", "url": "https://eu.wikipedia.org/wiki?curid=49263", "title": "O Carballi\u00f1o", "text": "O Carballi\u00f1o Galiziako udalerria da, Ourenseko probintziaren laugarren populatuena eta izen bereko eskualdearen nagusia. Probintziako ipar-mendebaldean kokaturik dago.\nHerri itsusiaren ospea du batez ere bertan egin diren dorrei esker; umorez \"Novayorci\u00f1o\" diote.\n2004an 13.226 biztanle zituen."}
{"id": "49265", "revid": "98220", "url": "https://eu.wikipedia.org/wiki?curid=49265", "title": "Xinzo de Limia", "text": "Xinzo de Limia Galiziako barnealdeko udalerria da, Ourenseko probintziaren bosgarren populatuena eta A Limiako eskualdearen nagusia. Probintziako hegoaldean kokaturik dago.\n2004an 9.869 biztanle zituen."}
{"id": "49266", "revid": "56334", "url": "https://eu.wikipedia.org/wiki?curid=49266", "title": "Terra de Celanova", "text": "Terra de Celanova Galiziako barrualdean dagoen eskualdea da, Ourenseko probintziaren mendebaldean kokatutakoa.\nCelanova bera da udalerri nagusia (6.012 biztanle 2002an)."}
{"id": "49267", "revid": "512", "url": "https://eu.wikipedia.org/wiki?curid=49267", "title": "Celanova", "text": "Celanova Galiziako barnealdeko udalerria da, Ourenseko probintziaren mendebaldean kokaturik dagoena eta Terra de Celanovako eskualdearen herri nagusia dena.\n6.079 biztanle zituen 2004an.\nParrokiak.\nAcevedo do R\u00edo (San Xurxo) | Alc\u00e1zar de Milmanda (Santa Mar\u00eda) | Amoroce (Santiago) | Ansemil (Santa Mar\u00eda) | Barxa (San Tom\u00e9) | Bobadela (Santa Mar\u00eda) | Ca\u00f1\u00f3n (San Lourenzo) | Casardeita (Santiago) | Castromao (Santa Mar\u00eda) | Celanova (San Rosendo) | Fechas (Santa Mar\u00eda) | Freixo (Santa Cristina) | Milmanda (Santa Eufemia) | Mourill\u00f3s (San Pedro) | Orga (San Miguel) | Rabal (San Salvador) | A Veiga (San Paio) | Vilanova dos Infantes (San Salvador) | Viveiro (San Xo\u00e1n)"}
{"id": "49268", "revid": "119347", "url": "https://eu.wikipedia.org/wiki?curid=49268", "title": "Karniboro", "text": "Carnivora (latinez: \"carnis\", \"haragia\" eta \"vorare\", \"jatea\") ugaztunen barneko ordena bat da. Haren barruan 280 bat espezie sailkatzen dira. Nahiz eta ez diren animalia haragijale bakarrak, ordena horretako guztiak beste animalia batzuen gorputzez elikatzen dira, eta askok hori baino ez dute jaten. Oso tamaina desberdinetakoak daude: erbinude arruntak 25 gramoko pisua du, hartz zuriak 1.000 kilogramokoa, eta \"Mirounga leonina\" arra helduak 5.000 kilogramokoa, 6,9 metroko luzerarekin.\nLehenengo karniboroa haragijalea zen, eta ordenako gaur egungo kide gehienek haragia jaten dute. Felidae eta Pinnipedia taldekoek haragijale hertsiak dira. Hartzek, ordea, orojaleak dira, eta panda handia belarjalea, batzuetan arrainak, arrautzak eta intsektuak jaten baditu ere. Karniboroek ikusmen binokularra, haginak eta atzaparrak dituzte, ehizarako egokiak. Batzuk sozialak dira eta taldean ehizatzen dute.\nZiurrenik Ipar Amerikan eboluzionatu zuten, Miacidae familiaren baitan, orain dela 42 milioi urte. Laster Feliformia eta Caniformia taldeak sortu ziren, katuen antzekoak eta txakurren antzekoak. Euren filogenia molekularrak erakusten du talde monofiletikoa direla, Carnivoramorpharen koroa-taldea."}
{"id": "49269", "revid": "105290", "url": "https://eu.wikipedia.org/wiki?curid=49269", "title": "Sarraskijale", "text": "Zoologian sarraskijale deritze animalia eta landare hilez elikatzen diren animaliei. Sarraskijaleak oso garrantzitsuak dira ekosistemen zikloak bete daitezen, animalia eta landareen gorpuak desintegratzen dituztelako. Sarraskijaleek utzitako arrastoak izaki deskonposatzaileek erabiliko dituzte.\nSarraskijale ezagunak dira putreak, kakalardo batzuk, euli batzuk edo mapatxeak. Normalean ehizatzen duten haragijale handiak sarraskijale bihurtzen dira aukera dutenean, hiena edo lehoien kasuan adibidez."}
{"id": "49270", "revid": "201", "url": "https://eu.wikipedia.org/wiki?curid=49270", "title": "Kilohertz", "text": ""}
{"id": "49271", "revid": "201", "url": "https://eu.wikipedia.org/wiki?curid=49271", "title": "Megahertz", "text": ""}
{"id": "49272", "revid": "56334", "url": "https://eu.wikipedia.org/wiki?curid=49272", "title": "Terahertz", "text": ""}
{"id": "49273", "revid": "336", "url": "https://eu.wikipedia.org/wiki?curid=49273", "title": "Gigahertz", "text": "Gigahertza (GHz) hertz frekuentzia neurtzeko unitatearen multiplo bat da eta formula_1 Hz-ren baliokidea da. Beraz, nanosegundo bateko oszilazio periodoa du. Unitatea 1930ean proposatu zuen Nazioarteko Batzorde Elektroteknikoko Kantitate eta Unitate Elektriko eta Magnetikoetarako Batzorde Teknikoak, eta 1935ean sartu zen Unitate Sistema Teknikoaren barruan.\nGigahertzetik gertu dauden irrati-uhinak mikrouhin deritze. 1 GHz-ko mikrouhin batek 30 cm-ko luzera du eta 3 GHz 10 cm-ko beste bat oso erabiliak dira danbor itxura duen antena paraboliko baten bidezko komunikazioetan."}
{"id": "49274", "revid": "201", "url": "https://eu.wikipedia.org/wiki?curid=49274", "title": "Petahertz", "text": ""}
{"id": "49275", "revid": "201", "url": "https://eu.wikipedia.org/wiki?curid=49275", "title": "Exahertz", "text": ""}
{"id": "49277", "revid": "201", "url": "https://eu.wikipedia.org/wiki?curid=49277", "title": "Hertzio", "text": ""}
{"id": "49278", "revid": "44278", "url": "https://eu.wikipedia.org/wiki?curid=49278", "title": "Belatxikieta", "text": "Belatxikieta mendia Aramozko mendilerroaren tontorrik garrantzitsuenetakoa da. 661 metroko altuera du. Belatxikietan mendiaren tontorrean mugarri handi bat dago.\nBelatxikieta mendira Zornotzatik (ordu eta erdi) edo Lemoatik (bi ordu) igo daiteke."}
{"id": "49279", "revid": "119347", "url": "https://eu.wikipedia.org/wiki?curid=49279", "title": "Malmasin", "text": "Malmasin mendia Ganekogortako mendilerroko mendia da. Gaur egun, hala ere, Ganekogortaren mendilerroarekin zuen lotura A68 autopistak moztu du. Horrez gain, A-8 autopistak ere Malmasin zeharkatzen du, euren tunel ezagunen bidez. Halaber, haren magaletan Nerbioi eta Ibaizabal ibaiek bat egiten dute.\nMalmasinek 361 metroko altuera du. Ollargan auzotik igo daiteke, baita Basauri eta Arrigorriagatik ere. Izan ere, mendi honek Bilbo, Basauri eta Arrigorriagarekin muga egiten du.\nMendiaren tontorrean Burdin Aroko eta erromatar garaiko \"herri harresitu\" bat aurkitu da. Aztarna hauek dira Bilboko lurretan aurkitutako aztarnarik zaharrenak. 2001ean Eusko Jaurlaritzak Kultura Ondasun deklaratu zuen Monumentu Multzo izendapenaz."}
{"id": "49280", "revid": "902", "url": "https://eu.wikipedia.org/wiki?curid=49280", "title": "Arrazola", "text": ""}
{"id": "49281", "revid": "105290", "url": "https://eu.wikipedia.org/wiki?curid=49281", "title": "Enekuri", "text": "Enekuri Erandioko auzoa da. Enekurik Bilborekin egiten du muga.\nMuino txiki batean dago kokatua Enekuri. Errepide lotune handia du Enekurik eta Bilbora sartzeko errepide garrantzitsua du.\nGarraiobide eta azpiegiturak.\nEnekurin Txorierrira doazen Bizkaibus autobus konpainiaren linea batzuk geltokia dute.\n1990eko hamarkadan Enekuriko errepide zaharra berriztu, eta norabide bakoitzeko errei bat gehitzeko lanak burutu ziren. Eraikuntza lanak hiru fasetan egin ziren eta 2008ko azaroan amaitu zituzten."}
{"id": "49286", "revid": "81544", "url": "https://eu.wikipedia.org/wiki?curid=49286", "title": "Ibarruri", "text": "Ibarruri (azentua bigarren silaban) Muxikako auzoa da. 1966. urtera arte udalerria eta elizatea izan zen eta urte horretan Muxikara batu egin zen. Bertakoek \"Iburri\" ahoskatzen dute herriaren izena. 2007ko urtarrilaren 1eko erroldaren arabera, auzoak 29 biztanle ditu.\nGeografia.\nIbarruri Autzagane mendatearen eta Oiz mendiaren magalean dago, Zornotza, Garai, Munitibar eta Mendatarekin muga eginez. \nMuxikako eta Urdaibaiko hegoaldeko muturra hartzen du Ibarrurik, baina Maguma auzoa Biosfera Erreserbatik kanpo geratzen da, beste isurialde batean (ez Oka ibaiarenean).\nBi errekak egiten dute Oka ibairako bi haran Ibarruritik, bat Aiuria eta Irazabaldik doa Zugastietaruntz. Bestea Ibarruri-Elexaldetik doa, eta Zugastieta baino hegoalderako egiten du bat BI-635 errepidearekin Laubide deritzon gurutzebidean: egun hiru bide abiatzen dira hortik, Durangaldera, Ibarruri-Elexaldera, eta Zugastietatik harantza itsasora; baina laugarren bide bat bazen, egun basoak estalia, Esturo auzo gaur egunean hustura zihoana.\nAuzuneak.\nHonako gune eta auzoek osatzen zuten elizatera, egun Muxikaren auzo izendatuko genituzkeenak:\nIruditegia.\n20. mendean bi bisita egin zituen Ibarrurira Indalezio Ojanguren argazkilariak, lehena 1918-1919 tartean, eta orduan udalerri zenaren irudiak atera zituen:"}
{"id": "49288", "revid": "512", "url": "https://eu.wikipedia.org/wiki?curid=49288", "title": "Baltzola", "text": "Baltzola Dimako auzo bat da.\nBaltzolan San Lorenzo baseliza dago. Horrez gain, auzotik hurbil Baltzolako kobazuloak daude. Bi koba handi dira, baina haien barruan hainbat eta hainbat kobazulo txikiago daude. Mitologiaren arabera, bi kobazulo hauetan bizi zen Sugoi. Beste batzuen arabera, Mikelats zen kobazulo hauetan bizi zena.\nHorrez gain, Abaro izeneko tunel naturala dago. Tunel honetatik erreka pasatzen da ur emari handia duen egunetan. Axlor aztarnategia ere hemendik hurbil dago. Gaur egun, hesi batek ixten du aztarnategia.\nAzkenik, Jentilzubi izeneko zubi naturala ere Baltzolako kobazuloen inguruan dago.\nBaltzolatik mendi ibilaldi interesgarriak egin daitezke: Arrietabaso mendira edo Leungane mendira."}
{"id": "49289", "revid": "119347", "url": "https://eu.wikipedia.org/wiki?curid=49289", "title": "Erletxe", "text": "Erletxe edo Gumuzio Galdakaoko ekialdean dagoen auzoa da, Larrabetzu eta Zornotzarekin muga egiten duena.\ngaztelaniazko \"Erleches\" izen itxuraldatua erabiltzen da nagusiki.\nBidegurutzea.\nErletxe errepide lotune garrantzitsua da. Bertan bat egiten dute A8 autopista, Txorierriko korredorea, Asua-Erletxe errepidea eta Bilbo-Donostia errepide nagusia.\nHorrez gain, gasolindegi bi daude, industria gunea eta zenbait taberna eta jatetxe."}
{"id": "49290", "revid": "7994451", "url": "https://eu.wikipedia.org/wiki?curid=49290", "title": "Matxitxakoko itsas gudua", "text": "Matxitxakoko itsas gudua 1937. urteko martxoaren 5ean, Bizkaiko Matxitxako lurmuturraren aurrean gertatu zen itsaso-borrokari deritzo. Espainiako Gerra Zibil garaian izan zen, Errepublikaren alde ari zen Eusko Itsas Gudarostearen itsas armada eta frankisten alde borrokatzen ari zen \"Canarias\" gurutzaontziaren artean.\n1937ko martxoaren 5ean, \"Galdames\" merkatal ontzia Bilborantz zihoan, 173 bidaiari gainean zeramatzala. Matxitxako parean, errefuxiatu eta politiko errepublikar ugari zeuden ontzi hark \"Canarias\" ontziarekin egin zuen topo. \"Galdames\" babesteko inguruan zeuden bou euskaldunek \"Canarias\"-i egin zioten aurre. \"Canarias\"-ek bou haietako bat, \"Nabarra\", hondoratu zuen eta beste bi matxuratu.\nGertakari.\nAurretiko.\nMartxoaren 4an \"Bizkaya\", \"Gipuzkoa\", \"Donostia\" eta \"Nabarra\" bou armatuak Baionatik irten ziren \"Galdames\" ontziko gutunak, bidaiariak, makineria eta Eusko Jaurlaritzarentzat ziren nikelezko 500 tona txanpon jagoteko.\n\"Canarias\" gurutze-ontzi astuna Ferroldik atera zen, Salvador Moreno kapitainaren agindupean, \"Galdames\" ontzia gerarazteko xedez, errepublikarentzat hornidurak eta armak zeramatzalako.\nArerioak ikus ez zezan \"Galdames-\"ek argiak itzalirik zein irratia isilik zeramatzan. Baldintza horietan \"Bizkaya\" eta \"Gipuzkoa\" bouek aurrea hartu zioten. Martxoak 5eko egunsentian, gainontzeko ontzien bila zebiltzala, \"Canarias\" ontzi frankistarekin egin zuten topo.\n\"Bizkaya\"ko kapitaina Alejo Bilbao zen, \"Nabarra\"koa Enrique Moreno Plaza murtziarra eta \"Gipuzkoa\"koa Manuel Galdos.\nBorroka.\n\"Canarias\" guda-ontzi inperialari aurre egin nahian euskal bou errepublikazalek gurutzaontzia Bizkaiko kostaruntz erakartzen saiatu ziren, bertako kanoien irismenpean jartzeko.\nBilbotik 20 milatara \"Canarias\"-ek lehenik \"Gipuzkoa\" atzeman zuen eta eraso egin zion, bouaren zubia eta branka kanoia joz eta ontzia sutuz. \"Gipuzkoa\" xumea gurutzaontziari aurre egin zion eta \"Canarias\" ukituz bertako marinel bat hil eta beste bat zauritu zituen. \"Gipuzkoa\"k 5 hildako eta 12 zauritu jasan zituen eta larri kaltetu geratu zen; Portugaleterantz zuzendu zen ihes baina \"Canarias\"-ek atzetik jazartzen zuen. Galea lurmuturra eta Luzuero artean sartzea lortu zuen eta hango bateriek \"Canarias \"uxaraziz. \"Gipuzkoa\"k lurrera iristea lortu zuen.\nTarte horretan, \"Bizkaya\" Bermeorantz zuzendu zen eta \"Yorkbrook\" merkatal ontziarekin egin zuen topo. Ontzi hau estoniar banderaz zihoan eta Errepublikarentzat armak zeramatzan\u2014hori uste da baina ez dago garbi. \"Bizkaya\"k Bermeoraino eskoltatu zuen.\nGainontzeko ontzitaldekidek \"Canarias\"ekin aurrez aurre gertatu ziren eta honek \"Galdames\" eraso zuen, emakume bat eta 3 ume bidaiari hilik. Merkatal ontziak amore eman zuen bandera zuria jasoz eta motoreak geratuz.\n\"Canarias\"ek oldarraldia jarraitu zuen eta \"Donostia\" eraso zuen, hau ihesean jarri zuelarik. Bou honek Frantziara iristea lortu zuen.\nNabarra Boua.\n\"Nabarra\"k \"Canarias\"i aurre egin zion urperatu izan arte, ordu biz tiroka borrokan. Boua urperatzen ari zela eskifaian bizirik iraun zuten 20 salbamen txalupetan igoz ontzia uzten saiatu ziren; Enrique Moreno kapitainak eta Ambrosio Sarasola lehen ofizialak, frankisten eskuetan eror nahi ez zutenez, \"Nabarra\"n geratzea erabaki zuten. Guztira 49 itsasgizonez osatutako eskifaiaz gainontzekoak borrokan hil zituzten.\nBorroka-ostea.\n\"Canarias\"tar eskifaiak bizirik irten ziren gudariak erreskatatu zituen eta hauek ustez jasango zuten etsaigo eta tratu txarren ordez mediku laguntza jaso zuten. Hilabete batzuk geroago, Franco bera zauska zuen borrokan \"Nabarra\"ko gudariek erakutsitako ausardiaz zirraratuta, gurutzaontziko agintari Salvador Morenok (etorkizun frankista almirante) eta kapitain Manuel Calder\u00f3nek 1936ko abenduan errepublikazalek atzipetutako \"Virgen del Carmen\" bou armatuko eskifaiko biregain eginiko tiroketaren mendekuz guda kontseiluan euskal marinelei ezarri zitzaien heriotza-zigorraren aurka Franco aurrean bitartekaritza egin eta indultua lortuz askatasun eslei zitzaiela erdiets zuten.\n\"Canarias\"ek \"Galdames\" Pasaiara eraman zuen. Bidaiarietako batek urera jauzi egin baina tiroz hil zuten. Ontzian zeuden bidaiari eta eskifaiak zigor gogor jasan zituzten eta haietako batzuk fusilatu izan ziren. Ezagunetako bat Manuel Carrasco Formiguera izan zen, Eusko Jaurlaritzan Kataluniako Generalitateko ordezkari. \"Visca Catalunya lliure!\" (Gora Katalunia jare!) aldarrikatzen hil zuten.\nBizirik irten ziren \"Nabarrako\" 20 marinelak epaimahai militar batek epaitu zituen eta heriotza-zigorra jaso zuten \u201cmatxinadan laguntzeagatik\u201d. Haatik, \"Canarias\" ontziko komandanteak eta tiro-zuzendariak haien alde egin zuten Francoren aurrean, 20 marinel horiek indultatuta geratzea lortu arte, borroka gogorrean erakutsitako adorea aitortzeko. Hilabete gutxiren buruan, 1938ko azaroaren 30ean, 20ak libre geratu ziren.\nItsas gudari eguna.\nGertakari hau gogoratzeko, 1978an, atzerrian zegoen Eusko Jaurlaritzak \"Itsas Gudarien Eguna\" izendatu zuen martxoaren lehen igandea eta Bermeon ospatu ohi da.\n2007. urtean, artelan berriak ordezkatu zuen lehendik zegoen oroitzapen monolitoa, artelan biak Nestor Basterretxearenak dira.\nBitxikeriak.\nBataila honen omenez Urdaibai arraun elkarteak bere traineruari \"Bou Bizkaia\" izena jarri dio."}
{"id": "49291", "revid": "512", "url": "https://eu.wikipedia.org/wiki?curid=49291", "title": "Transakzio (informatika)", "text": "Transakzioa, DBKSen (datu-base kudeatzeko sistema) esparruan, datu-basearen sendotasuna mantenduz, beronen egoerak aldatzen dituen ekintza-multzo banaezina da, hau da, multzoko ekintza guztiak burutuko dira ala ez da bat bera ere burutuko.\nTransakzio baten faseak eta ezaugarriak.\nNahiz eta arazoren bat sortu, transakzioa beti bukatu egiten da. Kasu honetan arrakastarik gabe bukatuko bada ere.\nEzaugarriak.\nIngelesez ACID anglosaxoi terminoaz ezagunak dira.\nTransakzio motak.\nTransakzioak sailkatzeko erabil daitezkeen irizpideak:"}
{"id": "49292", "revid": "512", "url": "https://eu.wikipedia.org/wiki?curid=49292", "title": "Transakzio (argipena)", "text": "Transakzio terminoak bi aldeen arteko hitzarmen edo tratua adierazten du, bereziki bien arteko harreman edo trukaketa bati buruz. Erabilera zenbait ditu:"}
{"id": "49293", "revid": "1491", "url": "https://eu.wikipedia.org/wiki?curid=49293", "title": "Artium Museoa", "text": "Artium Museoa edo Arte Garaikideko Euskal Zentro-Museoa Gasteizen dagoen arte garaikideko zentro-museoa da. 2002ko apirilaren 26an inauguratu zen, eraikinaren jabetza Arabako Foru Aldundiarena delarik. Eraikinaren diseinuaren egilea Jose Luis Caton arkitektoa da, Arabako Foru Aldundiko Arkitektura Zerbitzuko Proiektu Saileko zuzendaria.\nEdonori zabalik dagoen liburutegi eta dokumentazio-zentro bat ere eskaintzen du.\nBilduma iraunkorrean hainbat artisten lanak daude erakusgai: Ana Laura Al\u00e1ez, Txomin Badiola, Miquel Barcel\u00f3, Joseph Beuys, Joan Brossa, Rafael Canogar, Juan Francisco Casas, Jacobo Castellano, Jake &amp; Dinos Chapman, Eduardo Txillida, Salvador Dal\u00ed, Oscar Dominguez, Equipo Cr\u00f3nica, Alberto Garc\u00eda Alix, Luis Gordillo, Eva Lootz, Manolo Millares, Joan Mir\u00f3, Juan Mu\u00f1oz, Jorge Oteiza, Pablo Palazuelo, Pablo Picasso, Antonio Saura, Jos\u00e9 Maria Sicilia, Antoni Tapies, Dar\u00edo Urzay, Juan Usl\u00e9, Dar\u00edo Villalba eta abarrenak.\nHistoria eta titulartasuna.\nMuseoa Arabako Foru Aldundiak, Bilduma iraunkorra osatzen duten funtsen jabe nagusia eta eraikinaren jabea, eta Eusko Jaurlaritza, Espainiako Kultura Ministeritza eta Gasetizko Udalarekin eginiko lankidetzatik atera zen. 2002Ko apirillak 26an inauguratu zen. Aurretik, 2001eko otsailean, Arabako ARTIUM Fundazioa sortu zen, etorkizuneko Arte Garaikidearen Euskal Zentro-Museoa kudeatzeko eta zuzentzeko helburuarekin.Hone Patronatua Artium museoaren eraikintzan eta martxan jartzeko inplikatu ziren instituzio publikoez osatua dago, baita Fundazioaren Kide Korporatiboen programan parte-hartuz patrono pribatuen baldintza betetzen duten entitate pribatuek ere. Eskema honetatik kanpo Kide Elkartuen Programa dago, ekintzen eskaintza berezi baten parte-hartzearen bitartez ARTIUMera lotu nahi duten pertsononentzako.\nEraikina.\nJos\u00e9 Luis Cant\u00f3n arkitektoaren lana da, Frantzia, La Ploma, La Esperanza eta Prudencio Mar\u00eda Ver\u00e1stegui kaleek inguraturako trapezio formako plaza baten inguruan eta azpian antolatzen da. Eraikina egin aurretik bertan kokatzen zen Gasteizko autobus geltokia. Bodega batean bezala, aretoen kopuru handi bat lur azpian kokatzen da. Plazaren mendebaldean kokatutako hormigoizko kubo zuri batean antolatzen da Zentro-Museoaren sarrera, baita zenbait zerbitzu eta leku gehigarri, hala nola, sarrera nagusia, auditoriuma, Plaza Aretoa, Cube ARTIUM jatetxea eta leihatilla eta kontsigna, besteak beste.\nSarrera nagusiak Joan Mir\u00f3 eta Josep Llorens i Artigasen Z\"eramika-murala\" eta Javier P\u00e9rezen \"Zeru Kristaldu zati bat\" eskultura daude. Lur azpitik zazpi metroko jaitsiera batek Zentro-Museoaren gelaurrera garamatza erakusketa aretora garamatzan lekua.Anabel Quincoces artista gasteiztarrak 2007an Water Falmes (flowing) lana ezarri zuen behi betirako, beira puztuko pieza multzo eskultorikoa. Plazaren azpian kokatzen den gelaurreraren eskuin zein ezkerrera Ipar zein Hego Aretoetarako sarrerak banatzen dira, hauek aldi berean beste bi erakusketa gelarekin lotzen direlarik, Behe Ekialdekoa eta Goi Ekialdekoa, \"U\" moduko bat osatuz.\nBehe Ekialde eta Goi Ekialdeko Aretoen gainean granito griseko eraikin bat azaleratzen da, plazaren trapezioa itxiz eta ondorengo zerbitzuak dituenak bere baitan: Tailer didaktikoak eta irudi tailerrak, Liburutegia eta Dokumentazio Zentroa, baita museoko kudeaketa zerbitzuak ere.\nFuntsak eta zerbitzuak.\nBilduma iraunkorrak ondorengo artisten lanak ditu: Ana Laura Al\u00e1ez, Txomin Badiola, Miquel Barcel\u00f3, Joseph Beuys, Joan Brossa, Rafael Canogar, Juan Francisco Casas, Jacobo Castellano, Costus, Jake &amp; Dinos Chapman, Eduardo Chillida, Salvador Dal\u00ed (\"Fagen anedrearen erretratua\"), \u00d3scar Dom\u00ednguez, Equipo Cr\u00f3nica, Alberto Garc\u00eda-Alix, Luis Gordillo, Eva Lootz, Manolo Millares, Joan Mir\u00f3, Juan Mu\u00f1oz, Jorge Oteiza, Pablo Palazuelo, Guillermo P\u00e9rez Villalta (B\"ainua\"), Pablo Picasso (Pipadun \"Mosketaria\"), Antonio Saura, Pablo Serrano, Jos\u00e9 Mar\u00eda Sicilia, Antoni T\u00e0pies, Dar\u00edo Urzay, Juan Usl\u00e9 eta Dar\u00edo Villalba, beste askoren artean. Guztira bilduma 3000 margo, eskultura, grabatu, marrazki, argazki, bideo eta instalakuntza pizez osatzen da. \"Begirada\" (2001), Miguel Navarrok eginiko 45 metroko eskultura monumentala Frantzia kalera eramaten duen eraikinaren parean zutitzen da.\nBilduma Iraunkorraren oinarri nagusia Arabako Foru Aldundiak bildutako funtsek osatzen dute, nahiz eta azken urteetan obra esanguratsu eta depositu eta soihaintza gisara sartu diren hainbat lan ere badaude, baita bildumazale pribatu eta instituzio publikoek eginikoak ere. ARTIUM Fundaziaok onartzen dituen lanen erosketak hiru irizpideren pean egiten dira:\nArtiumek aldizkako erakusketak egiten ditu, gehienak berriak, berak eginak edo ospea duten espainiako edo europako beste museo batzuekin eginak. Erakusketekin batera Artiumek hezkuntza eta kultura mailako ekintza ezberdinak eskaintzen ditu, aldi baterako erakusken testuinguruan, sorkuntza garaikidearekin loturiko adierazpen aristikoak zabaltzearekin batera. Zine zikloak, hitzaldiak, mintegiak, mahainguruak, hezkuntza programa zehatza edo dantza eta musika garaikidearen emanaldiak dira Zentro-Museo honen beste eskaintzetako batzuk.\nArtiumeko Liburutegia eta Dokumentazio Zentroa, arte moderno eta garaikidean espezializtaua, mundu guztiarentzat irekia da eta ez dago ikertzaileei bakarrik irekia, baizik eta sorkuntza artistiko sail honetan interesa duen ororentzat. Bere funrsak 20.000 liburuz osatuak daude, monografiko, erakuseta katalogo, aldizkari, bideo, kartel eta liburuxken artean. Gainera, liburutegia eta dokumentazio zentroak bertako musika, bideo edo zinemarein erlazionatutako funts bibliografikoak zabaltzeko ekintza gehigarriak programatzen ditu. Ordutegia: astelehenetik ostiralera 11:00etatik 14:00etara eta 16:00etatik 19:30etara. Larunbata 10:00etatik 14:00etara.\nMuseoak gainera Denda-Libururudenda bat du, non ladizkako erakusketen katalogoak eskuratu daitezken, espezializaturiko beste argitalpenak, baita diseinuzko eta oparietarako gauzak. Ordutegia: asteartetik ostiralera, 11:00etatik 14:00etara eta 17:00etatik 20:00etara; larunbatak eta igandeak, 11:00etatik 20:00, etenik gabe. Instalakuntzak Cube Artium Jatetxe-Kafetegiarekin osatzen dira.\nOrdutegiak eta salneurriak.\nArtium museoak bere ateak asteratetik ostiralera 11:00etatik 14:00etara eta 17:00etatik 20:00etara zabaltzen ditu eta larunbata, igande eta jai egunetan 11:00etatik 20:00etara(etenik gabe); jai egunak ez diren astelehenetan itxia egoten da. Jendaurreari irekia dagoenean, Artium Zentro-Museoko erakusketa bisitatzeko txarteltxoa eskuratu behar da. Salneurrien-zerrenda ondorengoa da:\nZeuk nahi duzuna Tarifa: zuk erabakitzen duzu ordaindu ala ez eta zenbat.\nEginiko ekarpenak progarmak garatzeko eta Zentro-Museoaren mantenimendurako erabiliko dira.\nZuk nahi duzuna tarifa, gainera, bsitari guztiei ezartzen zaie:\nExperientzia artea eta gastronomia\nUrteko bonoa: 8 \u20ac\nTaldeak:\nZerbitzu gehigarriak:"}
{"id": "49294", "revid": "17", "url": "https://eu.wikipedia.org/wiki?curid=49294", "title": "Kaos (argipena)", "text": "Kaos hitzak adiera zenbait ditu:"}
{"id": "49295", "revid": "105290", "url": "https://eu.wikipedia.org/wiki?curid=49295", "title": "Kaos (fisika)", "text": "Kaosa, fisikaren termodinamikan definituriko entropiaren berdintsua da. Kaosa kontzeptu poetiko edo metafisikoa da diskordia zentzua duena, eta entropia, aldiz, sistema fisiko baten zehazki definituriko funtzioa da. Kaosak zentzu orokorrean erabateko nahaste, ulertezin eta heterogeneoa den anabasa adierazten du. Kontzeptu intuitibo hau ez dator bat Termodinamikaren Bigarren Legearekin, honek dio sistema itxi batean entropia ezin dela gutxitu. Entropia maximizatua egotea beti sistema baten itxurazko homogeneotasunaren adierazle da. Sistema homogeneo batean eragindako zorizko perturbazioek ez dute aldaketa adierazgarririk ematen, beraz zientzialariek esango lukete, aleaotoriotasuna, kaosa, maximizatua dagoela. Sistema hauek isotropikoak dira."}
{"id": "49297", "revid": "1310", "url": "https://eu.wikipedia.org/wiki?curid=49297", "title": "Artium", "text": ""}
{"id": "49298", "revid": "336", "url": "https://eu.wikipedia.org/wiki?curid=49298", "title": "Cirque du Soleil", "text": "Cirque du Soleil 1984an Quebecen Guy Lalibert\u00e9k eta Daniel Gauthierrek sortutako zirku konpainia da. Mundu osoan ezaguna da bere ikuskizunengatik eta 125 miloi lagunek ikusi dute zuzenean.\n\"Cirque du Soleil\" sortu zen urtean, 450 urte ospatu ziren Jacques Cartier Kanadara heldu zenetik. Zirkuko arauak berritzeko ideiarekin jaio zen. Bere lehen ikuskizuna \"La Magie continue\" izan zen eta Kanadatik itzuli bat egin zuten. 1987an Estatu Batuetara bidaiatu zuten eta 1990an Europara. Produkziorako historia bat kontatzen dute eta beldurra, fantasia, poza denboraren iragana edo Ekialde eta Mendebaldeko ohitura mistikoari buruz kontatzen dute. Bi urte hasi zirenetik Ontario eta Vancouverretik bira bat egin zuten, eta hurrengo urtean Kaliforniara joan ziren. Hemen lortutako arrakastagatik Estatu Batuetatik zehar bira bat egiten dute. Gaur egun Amerika, Europa eta Japoniatik bidaiatzen dute. 2002an Hego Amerikara joan ziren eta Mexikon izan ziren. 2006an Txilera eta gero Argentinara. \"Delirium\" ikuskizuna Monterreyn, \"Quidam\" Monterreyn eta Mexiko Hirian, \"Alegr\u00eda\" Brasilen zehar, Buenos Aires eta Santiagon, eta 2008an \"Delirium\" eta \"Varekai\" ikuskizunak Espainian egongo dira.\n100 sari baino gehiago lortu ditu \"Cirque du Soleil\" konpainiak. Munduan zehar 13 ikuskizun batera ditu. Hilero \"casting\"ak antolatzen dituzte munduko ikuskizun onena emateko. 40 herrik eta 25 hizkuntzek osatzen dute zirkua. Ingelesez edo frantsesez hitz egin dezakete denon artean ulertzeko. 3000 langile dituzte munduan zehar."}
{"id": "49299", "revid": "105290", "url": "https://eu.wikipedia.org/wiki?curid=49299", "title": "Egirleta", "text": "Egirleta gaina edo mendatea (gaztelaniaz \"Santo Domingo\" eta euskaraz \"Agirleta\" ere deitua) Bilboko Otxarkoaga eta Zurbaran auzoen artean kokatuta dago, eta Bizkaiko hiriburua eta Txorierri banatzen ditu. Mendixka honek 262 metroko altuera du. Lehen Santo Domingori eskainitako baseliza zegoen gainean, eta gaur egun izen bereko auzunea dugu.\nEgirletak Bilbo eta Zamudiorekin muga egiten du. Artxandako menditik hurbil dago, baita Ganguren menditik ere.\nEgirletatik errepidea pasatzen da, Bermeo-Bilbo errepidea. Egirletatik barna, Bilborako sartzeko bide garrantzitsua dago."}
{"id": "49300", "revid": "119347", "url": "https://eu.wikipedia.org/wiki?curid=49300", "title": "Ollargan", "text": "Ollargan Arrigorriagako auzoa da, Bilbo eta Basauriko mugan dagoena. Bertan 3.000 pertsona inguru bizi dira. Arrigorriagako auzoa izan arren, Bilboko Abusu auzoari lotuta dago, Arrigorriagako erdigunetik 5 bat kilometrotara baitago. Hortaz, askok Bilboko auzotzat daukate Ollargan.\nSanta Isabel eta Olatxu auzuneak bereizi daitezke Ollarganen barruan.\nGarriobideak.\nTrena.\nADIFen trenbideak auzoa zeharkatzen du, bidaiarientzako zein zama garraiorako zerbitzuak ustiatzen direla.\nBidaiarientzako zerbitzuari dagokionez, Renfeko Aldirien C-3 lineari dagokion Ollargango geltokia dago.\nAutobusa.\nBilbobus zerbitzuaren 50. lineak auzoa eta Bilbo lotzen ditu.\nMontefuerte.\nMontefuerte Ollargan eta Basauri artean dagoen parkearen izena da, Malmasin mendiaren magalean kokatutakoa.\nZubietxe.\nZubietxe Mariaren Konpainiak sortutako elkartea, gizarte auziekin lan egiten duena, hala droga menpekotasuna nola immigrazioa nagusiki."}
{"id": "49301", "revid": "105290", "url": "https://eu.wikipedia.org/wiki?curid=49301", "title": "Iturritxualde", "text": "Iturritxualde mendia (gaztelaniaz \"Monte Avril\" deitu ohi zaio) Ganguren mendilerroan dago. 386 metroko altuera du. Mendi honek Bilbo eta Txorierri banatzen du, eta Bilboko eta Zamudioko udalerrietan hedatzen da.\nMendi honek beste izen batzuk ere jasotzen ditu: gaztelaniaz, mendia Avril bezala ezagutua izan da. Izen honek Jean Jacques Avril generalari zor dio. General hori Bilboko gobernadorea zen frantsestean.\nEuskaraz Biribil izenarekin ere ezagutua izan da."}
{"id": "49304", "revid": "336", "url": "https://eu.wikipedia.org/wiki?curid=49304", "title": "Gordon Brown", "text": "James Gordon Brown (Giffnock, Ekialdeko Renfrewshire, Eskozia, 1951ko otsailaren 20a) Erresuma Batuko lehen ministro ohia da 2007ko ekainaren 27tik 2010eko maiatzaren 11ra arte. Alderdi Laboristako buruzagia izan zen halaber 2010arte.\nHorrez gain, Britainia Handiko Ekonomiaren zuzendaria, Herrizaingo ministroa eta Parlamentuko kidea izan da. Halaber, Ogasuneko ministroa izan zen 1997ko maiatzaren 2tik 2007ko ekainaren 27ra arte.\nBiografia.\nGlasgowen (Eskozia) jaioa, Kirkcaldy High Schoolen ikasi zuen. 16 urterekin, Edinburgheko Unibertsitatean onartu eta historia ikasi zuen. Han, errugbian jokatzen ari zela izandako ezbeharrean, begi baten ikusmena galdu zuen. 1972an, ohorezko matrikularekin bukatu zuen karrera. Ondoren, filosofia ikasi zuen eta 1982an doktoratu zen \"The Labour Party and Political Change in Scotland 1918-29\" izenburuko tesia aurkeztuz.\nGainera, 1972an, ikasketak amaitu gabe zituela, Edinburgheko Unibertsitateko errektore hautatu zuten eta 1975ra arte egon zen karguan. Gero, 1976tik 1980ra arte lektore izan zen. Hurrena, Scottish Television telebista-katean egin zuen lan, lehendabizi kazetari gisa eta ondoren edizioan, baina 1983an utzi zuen Parlamenturako hautatu zutenean. 1979an ez baitzen hautatua izan.\n2010eko Erresuma Batuko hauteskunde orokorretan gehiengoa galdu zuen Komunen Ganberan eta 2010eko maiatzaren 10ean laboristen buru bezala dimisioa aurkeztu zuen, Gobernua eratzeko bidea libre uzteko. Hurrengo egunean, lehen ministro gisa dimisioa aurkeztu zuen. David Cameron lehen ministro bilakatu zen."}
{"id": "49305", "revid": "105290", "url": "https://eu.wikipedia.org/wiki?curid=49305", "title": "Urioste", "text": "Urioste Ortuellako (Bizkaia) auzo bat da, Portugaleterako bidean. Herriko lehen berriak XV. mendekoak dira. 1901. urte arte Urioste (Ortuella bezala), Santurtziko auzoa zen. Bertan elkartu ohi ziren, 350 urte inguruz, Sestao, San Salvador del Valle (gaurko Trapagaran) eta Santurtzi-Ortuellako herritarrak, kontzeju irekian. Urteroko urtarrileko lehen igandean diru kontuak argitzeaz gain, Avellanedarako ordezkariak hautatzen ziren, 1799 arte. Ortuellako udalak 2016tik aurrera historiaren pasarte garrantzitsu hori eguneratu du, jai moduko bat eginez, eta San Bernabe baseliza irekitzen du.\nTrianoko mendietatik hurbil dago. Hegoaldean muga egiten du Trapagaran udalerriarekin.\nRenfe Aldirietako C-2 trenbideak auzoaren behealdean geltokia du.\n2007an, Uriostek 803 biztanle zituen."}
{"id": "49306", "revid": "336", "url": "https://eu.wikipedia.org/wiki?curid=49306", "title": "Axpe-Martzaa", "text": "Axpe-Martzaa Atxondo haraneko auzoa da. Axpe-Martzaa Alluitz mendiaren magalean dago kokaturik, 300 metroko garaieran. 238 biztanle ditu.\n1964 arte herri independentea izan zen Axpe-Martzaa edo \"Axpe\" izenekin, baina urte horretan Arratzola eta Apatamonasteriorekin bat egin eta Atxondo herria sortu zuten.\nHistoria.\nEskualdeko herri eta auzo gehienak bezala, Axpe Martzaa leinuaren alde izan zen Ahaide nagusien gerretan. Horregatik, oinaztarren alde izan zen. Durangoko merindadeko kide izanik, jezarleku eta botoa zuen bertako Batzarrean.\n1550an San Martin eliza eraiki zuten bertan, Martzaatarren dorretxearen ondoan. 1552ean Axpeko San Joan Bataiatzailearen baseliza parrokia bihurtu zen.\nEkonomia batik bat nekazaritzan eta abeltzaintzan oinarritua zegoen. Meatzaritzak ere garrantzia izan du, batez ere kobre, eztainu eta beruna ustiatzeko. Zenbait burdinola ere baziren.\nJaiak eta ospakizunak.\nAxpeko jaiak San Juanen omenez ospatzen dira ekainaren 24ean eta Martzaakoak azaroaren 11ean San Martinen omenez."}
{"id": "49307", "revid": "105290", "url": "https://eu.wikipedia.org/wiki?curid=49307", "title": "Zornotzako merindadea", "text": "Zornotzako merindadea Bizkaiko lurralde antolaketaren aztarna zaharra da. Durangaldea Bizkaiarekin bat egin baino lehen, Zornotzako merindadea zen Bizkaiko muga Durangaldearekin. Gerora desegin egin zen.\nZornotzako merindadea honako herri hauek osatzen zuten:"}
{"id": "49308", "revid": "56334", "url": "https://eu.wikipedia.org/wiki?curid=49308", "title": "Inauteriak Euskal Herrian", "text": "Euskal Herriko inauterietan antzinako tradizioari atxikitakoak (bereziki herri txikietan), nahiz hiri eta herrietan ospatzen diren inauteriak daude. Toki batetik bestera egun desberdinetan ospatzen dira: Zubieta eta Iturenen urtarrileko azkeneko igandearen osteko lehen astelehen eta asteartean izaten dira; Tolosako inauteriak inauterien ohiko egunetan ospatzen dira, \"Ostegun Gizen\" egunetik \u00a0Astearte Inautea (edo \"Asteartita\") egunera arte, hausterre-egunaren bezperan; azkenik, Algorta, Plentzian, Bilboko Santutxu auzoan eta Errenterian, besteak beste, \"Pi\u00f1atako inauteriak\" ospatzen dira, ohiko inauterien ondorengo hurrengo asteburuan.\nJatorria.\nJulio Caro Baroja antropologoaren arabera, \u201cInauteri\u201d hitzak hiru osagai ditu: INAU aldaera, -TE atzizkia eta -ERI atzizkia. Lehen elementuak \u201ckarnabal\u201d esan nahi du; -TE atzizkiak \u201cgaraia\u201d adierazten du eta -ERI atzizkia bizioekin dago erlazionatuta. Antropologoaren arabera, ospakizun hau erokerietan edo eguneroko bizimodutik urrun dauden jarreretan oinarritzen da eta hortik dator \u201cinauteri\u201d hitzaren esanahia.[1]\nEuskal inauterien jatorria ez dago argi, eta hau azaltzen duten hainbat hipotesi daude. Gehienak \u201cKarnabal\u201d hitzaren etimologian oinarritzen dira. Aditu batzuek erromatar kulturako \"Saturnal\" eta \"Lupercalia\" jaietan oinarritzen direla esaten dute. Beste batzuek Garizumarekin eta honek daukan haragia jateko debekuarekin lotzen dute (hortik, Euskal Herriko eremu batzuetan inauteriei \u201caratusteak\u201d ere deitzen zaie, \u201charagia uzte\u201d-tik datorrena).\nHala ere, esaten da euskal inauteriek beste jatorri bat dutela. Tradizioa neguaren amaierarekin eta udaberriaren helduerarekin dago lotuta. Ehiza, arrantza edo nekazaritzatik bizi zirenentzat, urtaro aldaketa oso garrantzitsua zen, baina artzainentzat batez ere. Hauek urte erdia mendian bizitzen igarotzen zuten eta elur-garaian etxeetan babesten ziren, ia janaririk gabe. Horregatik, neguaren amaiera ezinbestekoa zen haientzat, bizitza berri bat zekarrelako. Gosete eta hotz garaia atzean uzteko, janariz, edariz eta musikaz beteriko festa bat ospatzen zen. Hauetan zenbait erritu eta sakrifizio gauzatzen ziren lurraren eta emakumeen emankortasuna ziurtatzeko edota etxe-abereak basapiztien atzaparretatik zaintzeko.[2][3]\nJaiak.\nHego Euskal Herrian Francoren diktaduran zehar jai hauek debekatu eta asko galzorian egon ziren. Toki batzuetan, Tolosan esaterako, jarraipena izan zuten garai hartan, \"Udaberri jai\" moduan.\nNafarroan bereziki atxiki da antzinako inauteri tradizionala: Ituren eta Zubietako inauteriak, Lantzeko inauteria eta Unanuko inauteriak dira bereziki lehengo inauteri tradizioari eusten diotenak. Berako inauterietan, berriz, tradiziozko inauteriari elementu berriak erantsi dizkiote, hala nola artzain eta inudeen desfilea eta dantza.\nAraban Zalduondoko inauteriak dira ezagunak. Haietan, \"Markitos\" pertsonaia erretzen da. Salcedon, \"Porretero\" izeneko pertsonaia epaitu eta teilatu batera botatzen da azkenean.\nGipuzkoan, Tolosa eta Donostiako hiri inauteriak dira jende gehien biltzen dutenak. Lezon molde tradizionaleko inauteria sortu zuten XX. mendearen bukaeran, Trapujale pertsonaiarekin. Oiartzunen Ihotik egiten dira, Intxixu, basandre eta sorginen pertsonaiekin batik bat. Gerra aurretik hasitako usadioa da eta urte asko ezerezean egon ondoren, herritarrek berreskuratu eta berriro martxan jarri zen. Inauterien aurreko asteburuan, Arditurriko mendi zoleetatik ateratzen dira, udala hartu eta hiru egunera berriro Kataxulo haitzulora bueltatzen dira.\nBizkaian, Enkarterrin hain zuzen, \"Carrascoliendas\" dute izena eta parte-hartzaileek oilar beltz bat eskuan, koplak abesten zituzten oilar beltzaren historia eta orduko kontuei buruz.[4]Durangon Surrandien konpartsa irteten da kalez kale, hartza lagun, zapatu karnabalez, \"Jaizale\" taldeko txistularien eta \"Tabira\" Musika Bandaren doinu hotsean. Eskuan putxikak eramaten dituzte ingururatzen direnak zirikatzeko.Artean (Arratia) Kokomarroak irteten dira kalejiran eta \"kuberue\" izeneko panpina erretzen dute epaitu ondoren. \nLapurdin Kaskarotek eta azkenean erre egiten den Zanpantzar izeneko pertsonaiak dute protagonismo berezia. Batez ere Uztaritzeko inauteria da tradizioari lotuta jarraitzen duena.\nNafarroa Behereko inauterietan desfile bat egin ohi da, Kabalkada izenekoa. Honetan parte hartzen duten pertsonaiarik ezagunenak Bolantak dira. Dantzariak dira eta lepotik zetazko koloretako zintak daramatzate. Desfilearen amaieran joaten dira. Hauetaz aparte Zaldikoak, Zapurrak, Makilaria, Erraldoitxoak eta abar joaten dira.\nZuberoan Maskaradak izaten dira garai honetan. Maskaradak ere inauteriekin daude lotuta. Pertsonaiak bi multzotan banatuta daude: beltzak eta gorriak. Gorriak garbi eta dotore jantzita doaz eta haien kolore nagusia gorria da. Horietan daude txerrero, artzaina, gatuzain, kantiniersa eta zamaltzaina, besteak beste. Beltzak, itxura zarpailtsu eta zikinarekin, musikarien atzetik doaz desfilea itxiz: ijitoak edo buhameak, berzkinak edo kauterak, zorrotzaileak eta eskaleak.\nHistoria.\nEuskal Herriko Inauteriak aipatzen dituzten lehenengo dokumentuak Erdi Aroakoak dira. Hala ere, aurrehistoriatik ospatzen direla uste da, hala nola, gizakiak artzain bihurtzen hasi zirenetik.\nFrankismoaren garaian, Elizak indar handia zuen eta ez zitzaion komeni hainbeste eduki pagano zuen festa bat onartzea. Horregatik, inauteriak guztiz debekatu zituzten. Herri gehienek ospatzeari utzi zioten, baina Unanuan adibidez, diktaduran zehar Inauteriak ospatzen jarraitu zuten. Diktadura amaitu ondoren, 80-90eko hamarkadetan, herri gehienek ohitura berreskuratu zuten. [5][6]\nGaur egun, bi inauteri mota ospatzen dira Euskal Herrian. Alde batetik, ospakizun tradizionalei eta mitologiari lotuago daudenak, eta bestetik, modernoagoak.\nTradizionala.\nInauteri tradizionalak, natura eta antzinako ohiturekin erlazionatuta daude. Hasieran, artzain eta baserritarrak animalien larruekin mozorrotzen ziren. Mitologiarekin lotuak zeuden eta, herriaren arabera, hainbat ospakizun egiten ziren. Gaur egun, tradizio horiek errespetatzen jarraitzen dira eta herri batzuk oso ospetsuak egin dira. \u00a0Lantzeko inauteriak, adibidez, ospe handia lortu du. Euskal Herrian eta Europan, Zuberoako maskaradak dira inauteri tradizional ospetsuenak. Hainbat herrialdetan maskaraden bertsio propioak egin dituzte, Andorran, Suedian edo Alemanian, besteak beste.\nModernoa.\nInauteri modernoei buruz hitz-egiten denean, Tolosako Inauteriak dira ospetsuenetarikoak. Inauteri mota honetan, karrozak dira elementu garrantzitsuenak. Kolore eta argiz betetako karrozen desfile bat egiten da, gehienetan musikarekin lagunduta. Tradizioarekin zerikusi gutxiago dauka eta ikusgarriagoak dira. Normalean, urtez-urte aldatzen dira.\nPertsonaia nagusiak.\nAtorrak (Mundaka).\nAtorrak, Inauterietako Igandeetan ateratzen dira Mundakan. Normalean, bandako zuzendaria izan ezik, guztiz zuriz janzten dira. Zuzendaria praka eta kapela beltzarekin ateratzen da. Musikarekin batera, burkoaren azala janzten dute. Batzuetan buru-aurpegiak estaltzen dira eta beste batzuetan ez. Aurpegia estaltzen ez dutenak bibote handi batekin joaten dira. Lehen, kirruz egindako soinekoak erabiltzen zituzten. Gaur egun, edozein oihal mota erabiltzen da. Bi gona zuri daramatzate, horietako bat buruan sartuta. Herritik zehar beraien instrumentuak jotzen dituzte, portura iritsi arte. Bertan, petril baten gainean jartzen dira eta ekitaldiak egiten dituzte. Urtero abesti berri bat asmatzen dute eta aurreko urteetako abestiekin batera abesten dute.[8]\nHartza (Arizkun, Ituren, Zubieta...).\nGizon edo gazte batek bere gorputza artilez estaltzen du eta hartzarena egiten du. Arizkunen hartzarekin hartzaren zaintzailea doa eta, hau, hartzari lotuta dago, hartzak ihes ez egiteko. Bitartean, hartza kaleko jendea izutzen saiatzen da. Festa hau, beste hainbat lekutan ospatzen da.[8]\nJoaldunak (Ituren eta Zubieta).\nZubietako joaldunek ator zuria janzten dute, Iturengoek, aldiz, ardi larruzko txalekoa. Gerrian ardi larrua jartzen dute eta bertan joareak lotzen dira. Oso garrantzitsua da gerriko ardi larrua, honen kokapenaren arabera joarearen soinua desberdina delako. Galtza urdinak janzten dituzte eta oinetan larruzko zein gomazko abarkak. Ttuntturroa izeneko txapela eramaten dute; honek metro erdiko altuera eta kukurutxo forma dauka. Bertan kolorezko oihalezko xingolak jartzen dituzte eta txapelaren puntan oilar lumak izaten dituzte.\nJoaldunak eskuan zartailua darama. Heldulekua egurrezkoa da eta honen soka zaldi ileekin dago eginda.\nBizkarrean bi joare txiki daramatzate, eta gerri atzean beste bi handi. Joareak modu oso zehatzean ipinita daude joaldunari kalterik ez egiteko eta nahigabean soinua egin ez dezaten. [9]\nZanpantzar (Lapurdi eta Nafarroa Behera).\nLapurdin eta Nafarroa Beherean, Zanpantzar lastozko panpina da pertsonai nagusia. Inauterietako azken egunean epaitu eta erre edo itotzen dute. Panpina hiltzearekin batera gaitzak ere hiltzen direla esaten da. \"Zanpantzarrak\" joaldunei buruz hitz egiteko erabiltzen den hitza ere bada, baina Ipar Euskal Herrian pertsonai hau desberdina da.[8][9]\nMarkitos (Zalduondo).\nZalduondo herriko maisuari Larderako ostegunean opariak egiteko ohitura zegoen. Haur bakoitzak txorizoa edo arrautzak oparitzen zizkion.\nMarkitosak metro eta erdiko altuera izaten du. Hezurdura egiteko bi makil erabiltzen dituzte, batekin gorputza eginez eta bestearekin besoak. Praka zaharrak jartzen dizkiote eta hauek goroldioz betetzen dituzte. Gorputzeko goiko aldea edozein koloretako atorra batekin estaltzen dute, goroldioaz betetzen berriz ere. Arroparekin amaitzeko atorraren gainetik jertse bat jartzen diote. Lapiko bat jartzen dute burua balitz bezala, eta hau kartoizko maskara batekin estaltzen dute. Oinetan lehenago larruzko abarkak jartzen zizkioten, baina gaur egun botak erabiltzen dituzte.[8][9]\nMiel Otxin (Lantz).\nLantzeko inauterietako pertsonai nagusia Miel Otxin da. Erraldoia bi pago-adarrekin egiten da. Batekin besoak egiten dira eta bestearekin gorputzaren beste atal guztiak. Burua kartoizko maskara eta txapel batekin estaltzen da, eta lepoa painelu batekin tapatzen da. Ator estanpatu bat eta galtza urdinak ditu jantzita. Hiru metrotako altuera dauka eta gorputza goroldioz eta belar idorrez betea dauka.\nGazte batek Miel Otxin eramaten du, eta aldi berean dantzatzen da. Zaldikoak Ziripot ez du bakean uzten eta etengabe \u00a0lurrera botatzen saiatzen da. Txatxoak zaldikoa uxatzen saiatzen dira eta Ziripot lurretik altxatzen laguntzen dute. Burdingileak galderoi batekin doaz eta ibilbidearen leku zehatz batzuetan ingudeak dituzte zaldikoari lagundu ahal izateko.\nAsteartean Zaldikoa eta Ziripot gabe Miel Otxin erraldoia plazara eramaten dute eta bertan eskopeta batekin bi tiroz hiltzen dute. Hil ondoren Miel Otxin erre egiten dute eta Txatxoek Zortzikortzikoa dantzatzen dute haren inguruan.[8][9]\nMamuxarroak (Unanua).\nUnanuko inauterien berezitasuna burdinazko maskara misteriotsuak dira. Herriko zazpi gazte Mamuxarroz \u00a0janzten dira. Atorra eta flanelazko galtzontzilo zuriekin, gerriko gorri eta beltza daramate. Gerrian ezkilak eta kaskabiloez betetako larruzko zinta bat dute; oso soinu berezia egiten dute. Buruan xingola eta apaingarriz beteriko txanoa janzten dute. Horren azpitik, kolorezko zapiak. Katolak izeneko maskara berezi hauek arinak eta erosoak dira. Maskara hauek burdin xaflekin eginda daude, eta duela ehun urte ingurukoak dira. Eskuetan bi metro eta erdiko hurritz-makilak dauzkate, kalean harrapatzen duten edozein egurtzeko.\nMamuxarroak mozorrotu eta gero, Unanuko kale maldatsuetatik korrika doaz jendearen atzetik, hauek harrapatzeko eta egurtzeko intentzioarekin. Beranduago, etxez-etxe eskatzen joaten dira afari bat egin ahal izateko eta, eguna bukatzeko, dantzaldi bat eskaintzen dute.[8][9] Altsasuko momotxorroen antzeko rola jokatzen dute.\nZamaltzainak (Zuberoa).\nZamaltzainek zaldi burua eta buztana duen egurrezko armazoi bat daramate lepotik zintzilikatuta. Eskubiko eskua, zaldiaren buruari lotuta dago. Janzteko era oso definituta dago: jaka gorria, bularralde zuria urrezko apaingarriekin, praka beltzak belaunetaraino, beheko aldean urrezko parpailetan amaiturik. Oinetan, galtzerdi eta zapatila zuriak eta, haien gainean, zangozorro beltzak zinta txikiekin. Buruan, buruko gorri bat.\nPertsonaia honen lana berezia da. Gerrian daraman zaldi armazoiak dantzatzeko trabak jartzen dituenez, dantzari trebeenak izaten dira paper hau egiten dutenak. Zamaltzainei buruz egindako lehenengo aipamenak XV. mendekoak dira. Horretaz gain, Agosti Xahok 1855. urtean egindako deskribapenaren arabera, sorbaldatik jausten ziren zintak Luzaideko Bolanteenak bezalakoak ziren, eta praka zuriak ziren, beltzak izan beharrean.[8][9]\nZaku Zaharrak (Lesaka).\nLesakako Zaku Zaharrak inauterietako igandean ateratzen dira. Zaku Zaharrak prestatzeak lan handia dakar. Hiru zaku erabiltzen dituzte, bat gorputz enborrerako eta beste bi zango bakoitzerako. Forma eman ahal izateko, urrian egindako bigarren mozketan bildutako belar idorra erabiltzen da, meheagoa baita. Burua oihal zuri batez estaltzen dute, begiak eta ahoarentzako zuloak eginez. Azkenik lastozko txapela daramate.\nIbilaldian zehar elkar bultzatzen dute eta jendea izutzen dute. Taberna guztiek ardoa eskaintzen diete. Ikusleak aztoratu ondoren Zaku Zahar guztiak herriko plazarantz abiatzen dira.\nIntxixuak (Oiartzun).\nOiartzungo ihoteetako pertsonai basatiak \u00a0dira. Zakuz eta larruz egindako arropa basatia daramate. Buru haundi bat izaten dute, ile, hortz, begi, sudur eta adar haundiz osatua. Arropan apaingarri moduan, hezurrak, oilo hanka\u2026eramaten dituzte. Gomazko abarkak izaten dituzte. Makil edo goraizeak ere izaten dituzte jendea zirikatzeko. Intxixu bakoitza auzo batekoa denez, edo auzo bat ordezkatzen duenez, auzo horretako kolorezko zapi bat eramaten du.\nInauterien oinarrizko egutegi bat.\nUrtarrilarekin batera hasten da inauteri garaia. Zuberoako maskaradak, Lapurdiko kaskarotak eta beste zenbait inauteri goiztiar hasten dira urtarrilean. Data nagusiak, ordea, otsailean izaten dira. Esaterako, 2023an otsailaren 16an izan zen Ostegun gizen eta 21ean Inaute asteartea. Inauteri garaiko hainbat festa azaltzen dira inauterietako oinarrizko egutegi honetan. Hiri eta herrietan ospatzen diren inauteri modernoak ez dira sartu egutegi honetan. 2023ko datak azaltzen dira taulan, baina beste urte batzuetako datak asmatzeko erreferentzia ona izan daiteke. Maskaraden eta kaskaroten egutegi osoa bukaeran azaltzen da aparte.\nZuberoako maskaraden egutegia (2023).\nBatetik Zuberoako maskaradak ezagutu behar dira, 15 saio egiten dira, asko dira eta lau hilabetetan kokatzen dira, urtarriletik apirilera arte. 2023ko maskaradaren datak hauek dira:\nKaskaroten egutegia (2023).\nUrtea hastearekin batera hasten dira kaskarotak dantzan eta eskean. Goiztiarrenak Beskoitzekoak izan ziren 2023an, urtarrilaren 7an egin zuten lehen ateraldia. Urtarrileko eta otsaileko asteburutan Lapurdiko hainbat herritako gazteak puska-biltzen, dantzan eta kantuan ibiltzen dira."}
{"id": "49310", "revid": "105290", "url": "https://eu.wikipedia.org/wiki?curid=49310", "title": "Rapid Application Development", "text": "Rapid application development (RAD), software garatzeko prozesu bat da. CASE (Computer Aided Software Engineering) tresnak, prototipoak eraikitzea eta garapen interaktibo barnean hartzen du metodo honek. GUI-ak arin garatzeko erabiltzen den terminoa da. Hauen artean ezagunenak Delphi, Foxpro eta Visual Basic daude.\nSarrera.\nPrototipoa eta 4. belaunaldiko teknikak ondo konbinatuz, RAD teknikak lortzen dira. Teknika hauek, prototipoetan oinarritutako aplikazio funtzionalak lortzen laguntzen dute.\nErabiltzaileen interfazetik diseinatzen hasten da. Bezeroari, momentuz lortzen den aplikazioa erakusten zaio, bere iritzia jasoten da eta aldaketak inplementatzen dira. Prozesua honela da bezeroa gustura gelditu arte.\nEspiraleko modeloaren edizio berria bezalako teknika da baina orain, aplikazioa lortzeko, azkartasuna diseinua baino garrantzitsuagoa da. Prozesua azkarra denez, gauzak sarritan txarto egiten dira eta aplikazioa amaitu aurretik, honek, konponketa asko sufritu izaten ditu. Honi heriotzako prototipoaren espirala deitzen zaio, bukaerako aplikazioa lortzeko diru asko alferrik gastatzen delako, bezeroa ez delako gustura gelditzen eta aplikazioen bizia oso iragankorra izaten delako.\nDiseinuaren ikuspegitik, teknika hauek erabiliz, garapen on bat lortzeko, proiektua bere osotasunean ikusi behar da, hau da, aplikazioaren helburu enpresarialak argi mantendu behar dira."}
{"id": "49311", "revid": "105290", "url": "https://eu.wikipedia.org/wiki?curid=49311", "title": "Objektu (informatika)", "text": "Objektua maila nagusiko arazo baten errepresentazio informatiko bati dagokion egoeraren (datuen balioak, propietateak) eta jokabidearen (metodoak) enkapsulazioa da. Enkapsulazio hitzaren bitartez objektuaren osagaiek euren konpoarekiko duten isolamendua aipatu nahi da.\nObjektu batek dituen propietate eta metodo motak, aplikazio informatikoaren baitan izango duen erabileraren araberakoak izango dira. Oro har, esan dezagun propietateak esanguratsuak izan behar dutela, eta aplikazioaren helburuak lortu ahal izateko gutxienekoak kopuruaren aldetik.\nObjektu batek datu mota abstraktu edo modulu baten antza du. Mundu errealaren adibide bat ipiniz, objektua liburua izango litzateke, eta atributu zerrenda bat izango luke (liburuaren datuak, edukia...) batetik, eta liburuarekin egin daitezkeen eragiketa batzuk (irakurketa, idazketa), bestetik.\nKlaseak.\nObjetu bakoitza klase bateko alea da, instantzia deitzen dioguna. Horrek nahi du esan, klase bereko objektuek jokaera berdina dutela.\nAdibidez, \u201cliburu\u201d objektua, \u201ctestu koadernatuak\u201d klasean sar daiteke eta \u201corria pasatzea\u201d metodoa klase horretan zentzu handia dauka.\nMezuak.\nPrograma bat aurrera ateratzeko, objektuen artean komunikazioa egon behar da, eta hau mezuekin lortzen da. Objektuek metodoekin erantzuten diete mezuei. Metodoak orduan dira, klaseko objektuek batzen dituzten mezuen erantzunaren protokoloaren inplementazioa.\nHerentzia.\nKlaseak, hierarkiko herentzia zuhaitz batean klasifikatu daitezke. Honek nahi du esan, zuhaitzean beheko aldean dauden klaseak, beraien jatorrizko klaseen ezaugarriak eta jokaera eskura ditzaketela. Honek etekina ateratzen dio programazioari eta baita beste mesede batzuk ere, adibidez: interfazearen sendotasuna, prototipo eredu egite azkarra, informazioaren ezkutatzea ...\nKlase batetik beste bat sortzen denean ezaugarri eta metodo guztiak heredatu ditzake baina ez da derrigorrezkoa, ezaugarri eta metodo berezkoak eduki ditzakeelako.\nPolimorfismo.\nProgramazio lengoaien polimorfismoak, maila handiko berriz erabiltzeko osagaiak sortzeko aukera, ematen dio programatzaileari. Osagai hauek, aplikazio ezberdinetan erabil daitezke, behe mailako osagaiak aldatuz gero.\nAdibidea: \u201cZerrenda kateatuta\u201d klasea daukagu eta honen barruan \u201cgehitu\u201d metodoa, barneko objektu bi hartu eta gehitzen dituena, beste objektu bat sortuz. Honek \u201cgehitu\u201d mezua sortuko du, \u201c+\u201d ikurra erabiliko duena . Gero beste klase bat daukagu, \u201cZenbaki osoa\u201d deitzen dena eta metodo berdina daukana \u201cGehitu\u201d, objektu bi hartu eta beste objektu bat sortzen duena, eta mezu berdinarekin, ikur berdinarekin \u201c+\u201d. Hau dela eta, A + B jartzen dugunean, \u201c+\u201d mezuak erabaki behar du zein klase erabili behar duen, zerrendena edota zenbakiena, parametroak aztertuz."}
{"id": "49312", "revid": "1830", "url": "https://eu.wikipedia.org/wiki?curid=49312", "title": "Neurona-sare artifizial", "text": "Neurona-sare artifiziala (ingelesez \"Artificial neural network\", \"ANN\") neurona artifizialen multzo elkarlotua da, modelo metamatikoak erabiltzen dituena informazioa prozesatzeko. Nerbio-sistemak ikasten duen moduan oinarritzen da. Adimen artifizialaren arloan erabiltzen da gehien bat\nSarrera.\nGizaki adituen arrazoitzeko egiturak berregiten saiatzen da, hau da, burmuin eta neuronen egitura berbera ezartzea da bere helburua.\nNeurona bakoitza zirkulu batez adierazten da, eta neuronen arteko loturak bektore batez, bakoitzak bere pisua daukana eta bi neurona horien arteko indarra adierazten duena. Neuronak mailaka banatzen dira, altuena emaitzen loturari dagokio, eta baxuena datuen loturari. Aldameneko mailetan beheko neurona bakoitza, goiko neurona guztiekin lotzen da.\nSareek, ondorioak ateratzeko, prozesu bi izaten dituzte:"}
{"id": "49323", "revid": "110628", "url": "https://eu.wikipedia.org/wiki?curid=49323", "title": "Flea", "text": "Michael Peter Balzary (Melbourne, Australia, 1962ko urriaren 16a - ), Flea izenez ezagunagoa dena, Red Hot Chili Peppers taldeko baxu-jotzailea da. Fairfax eskolan ikasi eta Anthony ezagutu zuen. Tronpeta jotzen baino ez zekien eta lan handia egin behar izan zuen baxua menperatzeko. 1996an aldizkari batek urteko baxu-jotzailerik hoberena izendatu zuen. Film askotan agertu da, adibidez, \"Etorkizunera itzultzea\" pelikulan. Alaba bat dauka. Mick Jaggerekin edo Nirvanarekin ere lan egin du."}
{"id": "49325", "revid": "880", "url": "https://eu.wikipedia.org/wiki?curid=49325", "title": "Gerra Zibila", "text": ""}
{"id": "49327", "revid": "219", "url": "https://eu.wikipedia.org/wiki?curid=49327", "title": "Pedro Etxenike", "text": ""}
{"id": "49328", "revid": "119347", "url": "https://eu.wikipedia.org/wiki?curid=49328", "title": "Turkierazko literatura", "text": "Turkierazko literatura hizkuntza hartaz egindakoa da, bai Otomandar Inperioko garaikoaz baita gaur egungo mintzairaz ere. XV. eta XVI. mendean olerkariak nabarmendu baziren, XIX. mendean erromantizismoa ikur nagusia izan zen.\n2006an Orhan Pamukek jaso zuen Literaturaren Nobel Saria, hizkuntza honetako idazle bakarra.\nHistoria.\nXVI. mendean, Otomandar Inperioaren zabalkundearekin batera, Arabiako eta Persiako eraginak zituen literatura egin zen. Garai hartako idazle aipagarrienak Fuzuli (1480-1556) eta Baki (1526-1600) olerkariak dira.\nXIX. mendean, aldaketa nabarmena izan zen, Frantziako erromantizismoaren eragineko literatura egiten hasi baitzen. Namik Kemalek (1840-1888) aberriaren eta askatasunaren ideiak zabaldu zituen.\nHizkuntzaren erreformarekin batean (ortografia fonetikoa bideratzea eta arabieraren eta persieraren irakaskuntza galaraztea) idazkera egunoroko hizkuntzara etorri zen. Errealismoak gorteko poesiaren tokia hartu zuen, eta idazleek herri xumearen bizimodua islatu zuten: Nazim Hikmet (1902-1963), Yachar Kemal (1923-2015) eta Mahmut Makal (1930-2018) dira aipagarri batzuk.\nOrhan Veli Kanik (1914-1950) olerkari berritzailea izan zen XX. mendean.\nIdazle garaikideak.\nIdazle ospetsu garaikideak eman ditu, tartean Yasar Kemal (1923-), Literaturako Nobel saria lortu duen Orhan Pamuk (1952-), Duran \u00c7etin (1964-) eta Mehmet Murat \u0130ldan (1965-)."}
{"id": "49331", "revid": "336", "url": "https://eu.wikipedia.org/wiki?curid=49331", "title": "John Frusciante", "text": "John Anthony Frusciante (Queens, New York, AEB, 1970eko martxoaren 5a - ) Red Hot Chili Peppers taldeko gitarrajolea da. Horrez gain, bakarka ere hainbat disko kaleratu ditu.\nRed Hot Chili Peppers taldean egon zen 1988-1992 eta 1998-2009 artean, 2019-an bere itzulera jakinarazi zuen.\nLan esanguratsuak.\nBere lan esanguratsuenak hauek dira:\nRed Hot Chili Peppers-ekin:\nBakarka:"}
{"id": "49336", "revid": "59723", "url": "https://eu.wikipedia.org/wiki?curid=49336", "title": "Orhan Pamuk", "text": "Ferit Orhan Pamuk (Istanbul, Turkia, 1952ko ekainaren 7a -) turkiar idazlea da, gaur egungo turkierazko idazlerik ezagunenetarikoa.\n2006an Literaturako Nobel saria eskuratu zuenean, horrelakorik lortzen lehen turkiarra izan zen. Hiru urtez AEBetan bizi izan zen, zabaldu zenez, Armeniako genozidioaz berak esandakoagatik Turkian jasotako mehatxuak zirela eta: \"Berriro esaten dut, ozen eta argi, milioi bat armeniar eta 30.000 kurdu hil zituztela Turkian\". Berak, ordea, hori ukatu du eta arrazoi profesionalengatik egindakoari irakurketa politikoa eman nahi izan zaiola azaldu du. Izan ere, jaio zenetik Istanbulgo auzo berean bizi izan da eta oraindik ere bertan bizi da.\nBiografia.\nIstanbulgo Ni\u015fanta\u015f\u0131 auzoan bizi zen familia aberats batean jaio zen (aita ingeniaria zuen), bere eleberri batzuetan deskribatzen dituenen antzekoa. Bigarren Hezkuntza jaioterriko Robert College unibertsitate estatubatuarrean egin zuen eta ondoren arkitektura ikasten hasi zen, baina handik hiru urtera ikasketak utzi zituen eta literaturan murgildu. 1977an Istanbulgo Unibertsitateko kazetaritza institutuan graduatu zen, baina ez zuen inoiz lanbide horretan jardun. 1985 eta 1988 artean, New Yorken bizi izan zen eta irakasle gisan lan egin zuen Columbiako Unibertsitatean, emazte Aylin T\u00fcreg\u00fcn historialariak bertan ikasten zuen bitartean. Ondoren, Istanbulera itzuli zen. Pamuk musulman kulturala da. 1982tik 2001era arte egon zen T\u00fcreg\u00fcnekin ezkonduta, eta 1991n haien alaba R\u00fcya jaio zen.\nBere bokazioari buruz honako hau esan du: \u00abOso ondo gogoratzen dut idazle izatea nahi nuela erabaki nuen unea. Martxoko edo apirileko arratsalde batean izan zen, 1973ko udaberrian. Paper bat eta boligrafo bat hartu eta idazteari ekin nion. Hala izan zen. Gogoan dut Camusen \"Arrotza\" irakurri nuela, eta nire idazkeran eraginik izan ez bazuen ere, idazle izaten lagunduko zidala pentsatu nuela\u00bb. Eta arkitektura utzi zuen uneari buruz: \u00ab23 urte inguru nituen, eta familiari eta lagunei esan nien ez nintzela arkitektoa edo margolaria izango, eleberrigilea baizik. Denek hori ez egiteko esan zidaten, ez nuela ideiarik ere bizitzaz. Uste dut uste zutela nobela bakarra idatziko nuela. Baina esan nien bazirela Borges eta Kafka, eta haiek ere ez zekitela ezer bizitzaz... Nobelak, nire ustez, bizitza ikusteko modu berri bat dira. Orain, denbora honen guztiaren ondoren, aitortzen dut familiak bizitzaz ezer ez zekiela esan zidanean, arrazoi zutela. Une horretan ez nekien ezer\u00bb.\nIdazlegoan 1970eko hamarkadaren amaieran hasi zen, eta lehen eleberria 1982an argitaratu zen. Hala ere, nazioarteko oihartzuna \"Astrologoa eta sultana\" lanarekin lortu zuen (John Updike estatubatuarrak goraipatu zuen), eta \"Benim Ad\u0131m K\u0131rm\u0131z\u0131\" obrak (1998) eman zion behin betiko ospea. Azken lan horrek narrazioa, misterioa, amodioa eta filosofia hausnarketa uztartzen ditu, eta XVI. mendeko Istanbulen kokatzen da, Murad III.a sultanaren agintaldian.\n2004ko abenduan Pamuk auzitara eraman zuten, \u00abTurkiaren nortasuna iraindu eta ahultzeagatik\u00bb, Suitzako egunkari bati egindako elkarrizketa batean honako esaldi hau esan ondoren: \u00abTurkian milioi bat armeniar eta 30 000 kurdu hil zituzten. Inork ez du horretaz hitz egiten, eta ni gorroto naute hori egiteagatik\u00bb. Lehen epaiak sei hilabeteko baldintzapeko zigorra ezarri zion eta, epe horretan, ez zuen deliturik egin askatasunari eutsi ahal izateko. 2005eko urrian esandako hitz horiek berretsi zituen. 2006ko urtarrilean, auzitegi batek prozesu judiziala bertan behera utzi zuen.\nPamukek polemika sortu izan du bere aberrian, Giza Eskubideen aurrean duen jarrera zibikoa dela eta, eta batez ere Turkiako armeniar eta kurdu arazoen aurrean duen jarrera dela eta: batzuek miresten duten arren, beste batzuek traidoretzat hartzen dute. Turkiako gobernuak uko egin dio 1915ean armeniarren aurkako genozidioa egin zuela onartzeari. Elkarrizketa haren ondoren, Turkian bere aurka hasitako gorroto-kanpainak herrialdetik alde egitera behartu zuen.\n2007ko urtarrilean, Hrant Dink kazetari turkiar-armeniarra hil eta Pamukek heriotza mehatxuak jaso ondoren, berriro utzi zuen bere aberria. Turkiako hedabide batzuek, \"Aksam\" egunkariak kasu, Dinken hilketa Estatu Batuetara dirua irabaztera joateko aitzakia bezala erabili izana leporatu zioten, Columbiako Unibertsitatean hitzaldiak ematera joan baitzen. \"Sabah\" egunkariko zuzendariak, \"Fatih Altayli\"k, akusazioak ukatu egin zituen. Pamuk urte bereko apirilean itzuli zen bere jaioterrira beste eleberri bat idazteko: \"Masumiyet Muzesi\" (\"Errugabetasunaren museoa\").\n\"Der Spiegel\" astekari alemaniarrari eskainitako elkarrizketa batean, Alemanian zehar bere obraren irakurketa batzuk hasiko zituenean, Dink hil ondoren intelektual asko depresio sakon batean erori zirela aipatu zuen, eta pertsonalki kolpe ikaragarria izan zela. Horregatik nahiago izan zuen herrialdetik aldendu eta New Yorkeko Columbia Unibertsitateko katedretara joan. 2007ko otsailean obraren irakurketak bertan behera gelditu ziren. Pamuken arabera arrazoia ez zen Alemaniako polizia-kidegoek Alemanian bizi diren talde islamisten erasoak prebenitzeko duten eraginkortasuna zalantzan jartzen zuelako.\n2006ko urriaren 12an, Literaturako Nobel Saria irabazi zuen, \u00abbere jaioterriko arima malenkoniatsuaren bila, kulturen arteko talka eta konexioa islatzeko ikur berriak aurkitu dituen\u00bb idazlea izanagatik, Suediako Akademiaren arabera. Sari hori jaso duen lehen turkiarra da. Haren lanak 40 hizkuntza baino gehiagotara itzuli dira."}
{"id": "49338", "revid": "336", "url": "https://eu.wikipedia.org/wiki?curid=49338", "title": "Rubeus Hagrid", "text": "Rubeus Hagrid Hogwarts azti eskolako izaki magikoen zaintzako irakaslea da, bai eta eskola horretako zaindaria ere.\nErdi gizakia eta erdi erraldoia denez izugarrizko altuera eta zabalera du. Ile beltza eta luzea du bizarra bezalaxe eta Harryren oso laguna da. Albus Dumbledore asko miresten du eta honetaz gaizki hitz egiterik ez du onartzen."}
{"id": "49339", "revid": "1545", "url": "https://eu.wikipedia.org/wiki?curid=49339", "title": "Neville Longbottom", "text": "Neville Longbottom Harryren ikaskidea da, eta bera bezalaxe Gryffindor etxekoa da. Herbologian bikaina den arren hainbat arazo izaten ditu Pozoien ikasketetan eta horregatik Severus Snape irakasleari beldur izugarria dio. Lodi xamarra da eta ile beltza du baina oso jatorra eta bihotz onekoa da baita leiala ere. Apur bat traketsa da eta hainbat akzidente izaten ditu."}
{"id": "49340", "revid": "336", "url": "https://eu.wikipedia.org/wiki?curid=49340", "title": "Claudio Bravo", "text": "Claudio Andr\u00e9s Bravo Mu\u00f1oz (Santiago, 1983ko apirilaren 13a-) futbol jokalari txiletarra da, atezain moduan jokatzen duena Espainiako ligako Real Betis taldean.\nTxileko selekzio nazionalean ere aritu da, eta kapitaina izan da urte askotan.\nIbilbidea.\nColo-Colo taldetik etorritako gaztea da Claudio Bravo. Errealak egindako fitxaketetatik ondorio onenak eman dituena da azken urteetan. Kova\u010devi\u0107 da Errealan Bravo baino partidu gehiago jokatu duen atzerritar bakarra.\nErrealan oso maila altuan 8 urtez jokatu ondoren FC Barcelonak sinatu zuen 2014ko udan. Gero Ter Stegen atezain alemaniarra etorri zen, eta 2016ean Manchester Cityra saldu zuten. Han lesioen ondorioz ez zuen aukera asko eduki."}
{"id": "49342", "revid": "336", "url": "https://eu.wikipedia.org/wiki?curid=49342", "title": "Nihat Kahveci", "text": "Nihat Kahveci (Istanbul, 1979ko azaroaren 23a-), futbol jokalari turkiarra da.\nGeurean ezaguna eta zaleek maitatua izan da Errealean emandako denbora emankorragatik: John Benjamin Toshacken eskutik taldera ailegatu zen 2002an, eta jokatutako lau urteetan 57 gol sartu zituen (115 partidatan), Darko Kovacevicekin egindako bikotea ospetsu bihurtuz. 2002-03ko denboraldian 21 gol lortu zituen, Espainiako futbol ligako lehen mailaren hirugarren golegilerik hoberena izanda. Hurrengo denboraldian, 2003-04an, Txapeldunen Liga jokatu zuen talde txuri-urdinarekin.\nBestela, Turkiako selekzioan debuta 2002an, eta urte hartako Munduko Futbol Txapelketan jokatu zuen."}
{"id": "49343", "revid": "105290", "url": "https://eu.wikipedia.org/wiki?curid=49343", "title": "Plugin", "text": "Plugin (ingelesez, plug-in -konektatu- addin, add-in, addon edo add-on izenekin ere ezaguna) bat aplikazio (Web nabigatzaile edo eposta bezero bat, adibidez) nagusi (edo ostalari) bati funtzio edo baliagarritasun zehatz bat emateko ordenagailu programa bat da."}
{"id": "49346", "revid": "1545", "url": "https://eu.wikipedia.org/wiki?curid=49346", "title": "L\u00e1 (egunkaria)", "text": "\"L\u00e1 Nua\" edo \"L\u00e1\" egunkari irlandarra izan zen, gaeleraz egindako garrantzitsuena. Izenak \"Egun berria\" esan nahi du.\nBelfasten zeukan kazetak egoitza nagusia, Belfast Media Group taldeak argitaratutakoa. Halaber, MIDAS elkarte europarraren kidea zen.\nHistoria.\n1980ko hamarkadan sortu zuten. Bost zuzendari izan zituen, lehenengo zuzendariak Gear\u00f3id \u00d3 Caireall\u00e1in eta Eoghan \u00d3 N\u00e9ill izan ziren. Gainerakoak Ciar\u00e1n \u00d3 Pronntaigh, Concubhar \u00d3 Liath\u00e1in eta azkenik D\u00f3nall Mac Giolla Ch\u00f3ill (2008ko otsaila-abendua tartean).\n2008ko urrian, argitaratzeari utziko ziotenaren berri eman zuten. Izan ere, Irlandako gobernuak irlandar hizkuntza sustatzeko duen Foras na Gaeilge erakundeak L\u00e1 egunkariari ematen zizkion diru-laguntzak bertan behera geratuko zirela esan zuen. Erakunde honen arabera, zirkulazioa eta praktikotasuna eskasa zen.\nAzkenengo zenbakia 2008ko abenduaren 19an izan zen. Hainbat hilabeteetan interneten eskaini zituzten beraien artikulu zaharrak baina gaur egun interneten ere zaila da egunkari honen aztarna aurkitzea."}
{"id": "49348", "revid": "137486", "url": "https://eu.wikipedia.org/wiki?curid=49348", "title": "Lleng\u00fces Vives", "text": "Lleng\u00fces Vives (LLVV) hizkuntza arloan Europako hego-mendebaldeko gaurkotasunari buruz informatzen zuen argitalpena zen. Bere interesa bideratzen zuen galaikoportuges, asturiera, euskara, aragoiera, okzitaniera eta katalanera. Sei hizkuntza hauetaz idatzitako buletina zen, Bartzelonatik koordinatuta, eta mintzaira bakoitzerako korrespontsal bana zeukan. Izaera kulturala eta aldarrikatzailea zeukan agerkaria zen, gizarteko beste eremu batzuetan sakontzen ez zena. Hiztunek pairatutako egoerak salatzeaz gain, gutxitutasunak eragindakoak beti ere, normaltasunarako urratsak ere nabarmentzen zituzten. Musika, literatura eta internet alorretako albisteak ere aipagai zeuden.\nEgitasmoaren lehenengo etapan (1996tik 2009ra) LLVV bi hilabetetik behin argitaratzen zen, paperezko formatuan. Frederic Perers-ek koordinatuta eta editatuta, 71 zenbaki argitara eman zituzten. LLVV-ek Europako Hizkuntzen Eguna sustatu zuen eta bi musika bilduma eleanitz editatu (Hirugarren milurtekoaren hizkuntza biziak eta Lleng\u00fces Vives 1996-2006 ). Halaber, hainbat ekitalditan parte hartu zuen , Aragoiko Hizkuntzen Jardunaldietan edo Hizkuntzaren aldeko elkarteen topaketa . 54. eta 71. zenbakien artean argitalpenak sardiniera gehitu zuen.\nBigarren etapan (2009tik 2013ra), egitasmoa blog bilakatu zen , I\u00f1aki Pe\u00f1ak bultzatuta. Astero sareratzen zen, eta post-ak monografia txikiak ziren, txandaka hizkuntza bakoitzean.\nHelburuak.\nArgitalpenaren helburuak hauek ziren:\nHistoria.\n1993an Frederic Perers (Lleng\u00fces Vivesen sortzaile eta editorea) Euskal Herria eta Galiza lehenengo aldiz bisitatu zuen, komunitate bien hizkuntza egoera gertutik jarraitzen zuelarik. Nazio galaikoranzko bideak aragoiera eta asturiera kasualitatez deskubritzera eraman zuen. Etxerako itzuleran eta hizkuntza hauen (baita okzitanierarena ere) informazioa etengabean eta modu gaurkotuan lortzeko zailtasunen aurrean, sei lurraldeetako militanteak batuko zituen sarea sortzea planteatu zion bere buruari. Helburu honekin, 1994an \"L6, Hizkuntzen aldeko Ekintza\" elkartea sortu zuen eta sei hizkuntza esparruetan lehenengo harremanak lortzeari ekin zion. 1995ean L6 Generalitat de Catalunyako Elkarteen Erregistroan sartu zuen 16.616. zenbakiarekin.\nElkartearen xedeak hauek ziren: 1) Europako hego-mendebalaren hizkuntzei buruzko iritziak, esperientziak, ikerketak, dokumentazioa eta bestelakoak komunitate bakoitzaren kideen artean elkartrukatzen ahalbidetzea. 2) Europako hego-mendebalaren errealitate eleanitza zabaltzeko egitasmoak burutzea, lurralde honen barruan eta honetatik kanpo. 3) Aragoiera, asturiera, kataluniera, euskara, galaikoportuges eta okzitanieraren normalizazioaren aldeko kanpainak sustatzea. 4) Aipatutako hizkuntzen aldeko ofizialtasun osoaren aldeko kanpainak sustatzea.\n1996an L6ren kideek sei hizkuntza eremu gehienetan egindako ekitaldi eta agerraldietan aktiboki parte hartu zuten: Corsa Aran per sa lengua, Kilometroak, D\u00eda de les Lletres Asturianes, L\u2019Aragon\u00e9s en a carrera eta abar.\nElkarteak barne hartzen duen lurralde geografiko zabalak eraginkortasuna hein handi batean zailtzen du eta haren jarduera batik bat Lleng\u00fces Vives buletinaren argitalpenean gauzatzen amaitu zen. 0 zenbakia 1996ko uztailean argitara eman zuten. Sei hizkuntzetara sartzeko ate moduan pentsatuta, lehendabiziko zenbaki hartan Isaac Alonso Estraviz, Lourdes \u00c1lvarez, Francho Nagore eta Jacme Taupiac moduko filologoek parte hartu zuten. Lehenengo berriemaile talde finkoa hauxe izan zen: Jo\u00e3o Aveledo, David Guardado, Imanol Miner, Chuan Carlos Bueno, Patric Milhet/Jacme Delmas eta Jordi Lon.\n1997an L6 Arbona (Euskal Herria) eta Turri (Sardinna) herrietara joan zen estaturik gabeko eta hizkuntza gutxituekiko nazio europarretako gazte topagune bietan parte hartzeko. Uescan (Aragon) L6 aragoierari buruzko ikasketen lehendabiziko topagunean egon zen.\n1998an \"Lleng\u00fces Vives\" eta \"Synergia\" buletinek Frantziako konstituzioaren 2. artikulua aldatzeko kanpaina sustatu zuten, elkarte okzitaniar, euskaldun eta katalan gehienen sostengua jaso zutelarik. 9. zenbakiarekin bat eginez, Lleng\u00fces Vivesek gehigarri berezia argitaratu zuten bigarren \"Europako hizkuntza gutxituen eguna\" zela-eta, sei hizkuntzetako araugile nagusiek parte hartuz: Maria do Carmo Henr\u00edquez Salido (Associa\u00e7om Galega da L\u00edngua), Xos\u00e9 Llu\u00eds Garc\u00eda Arias (Academia de la Llingua Asturiana), Jean Haritschelhar (Euskaltzaindia), Francho Nagore (Consello d'a Fabla Aragonesa), Joan Thomas (Institut d'Estudis Occitans) eta Joan Albert Argente (Institut d'Estudis Catalans).\n1999an Lleng\u00fces Vivesek Nogar\u00e1 elkarteak antolatutako Aragoiko hizkuntzen jardunaldietan parte hartu zuen.\n2000an Lleng\u00fces Vivesek \"Lleng\u00fces vives del tercer mil\u2022lenni\" CDa argitaratu zuen, Esan Ozenki Recordsek laguntzarekin aterata eta sei hizkuntzetazko abesti bana jasotzen zuena. \"Nenos da revolta\" (Galiza), \"Mus\" (Asturies), \"Kashbad\" (Euskal Herria), \"Mallac\u00e1n\" (Aragon), \"Mescladissa\" (Occit\u00e0nia) eta \"Tots sants\" (Pa\u00efsos Catalans).\n2004an Lleng\u00fces Vivesek \"Europako hizkuntzen eguna\" delakoaren aldeko kanpainari ekin zion (irailaren 26a), Europar Batasunak hiru urte aurrerago sortu zuena herritarrek kontinenteko kultura eta hizkuntza aniztasunaz ohartzeko eta mintzairak ikastera bultzatzeko. Egunari eduki gehiago emateko asmoarekin eta batez ere publiko nagusiak (gutxienez urtean behin) Europako hego-mendebaleko hizkuntza gutxituetara iristeko, buletinak mintzaira hauetako idatzitako hedabideei proposatu zien egun hau sostengatzea. \"Les Noticies\" (Asturies), \"Avui\" (Pa\u00efsos Catalans), \"Berria\" (Euskal Herria) eta \"La Setmana\"k (Occit\u00e0nia) parte hartu zuten. \"A Nosa Terra\"k (Galiza) modu oso berezian kolaboratu zuen, Lleng\u00fces Vivesen 44. zenbakia irailaren euren azken zenbakian gutunen barruan sartuz (44. hark 15.000 ale gainditu zuen).\n2005ean Lleng\u00fces Vivesek aurreko urteko kanpaina berriro egin zuen repeteix, orduan \"La Setmana\" (Occit\u00e0nia) eta \"Qriterio\" (Aragon) hedabideen parte hartzearekin. \"L\u2019Avan\u00e7\" eta \"El Punt\"-ek (Pa\u00efsos Catalans) gehienezko inplikazioa erakutsi zuten, Lleng\u00fces Vivesen 50. zenbakia irailaren 16 eta 26an gutunetan sartuz, hurrenez hurren, buletinaren historia osoko zenbakirik hedatuen bihurtuz (30.000 ale). Zenbaki haren edizioa aprobetxatuz, Lleng\u00fces Vives Catalunya Radioko \"Si m\u00e9s no\" eta \"Escolta la nit\" saioetara gonbidatu zuen, hizkuntza gutxituei buruz hitz egiteko.\n2006an Lleng\u00fces Vivesek \"Lleng\u00fces Vives 1996-2006\" CDa kaleratu zuen, argitalpenaren hamargarren urteurrena ospatzeko. Non residentz, Marful, Ecl\u00e9ctica Ensemble (Galiza); Mus, K-Nal\u00f3n, Xera (Asturies), Fermin Muguruza, Sorkun, MAK (Euskal Herria); Mallac\u00e1n, La Orquestina del Fabirol, Eleutroxiloca (Aragon); Massilia Sound System, Mauresca, Gai Saber (Occit\u00e0nia); Sisa &amp; La Verbena Gal\u00e0ctica, Joan Miquel Oliver eta Niu (Pa\u00efsos Catalans) abeslari eta taldeek parte hartu zuten.\n57. zenbakitik aurrera Lleng\u00fces Vivesek Sardinnan ordezkaritza zabaldu eta sardiniera barne hartu zuen. Eta, lehen esan bezala, 71. zenbakia arte paperez argitaratu zuten, 2009ko martxoa arte. Azkenik, urte hartako irailetik aurrera, buletina blog bihurtu zuten, Vilawebeko atariaren barruan integratuta."}
{"id": "49354", "revid": "336", "url": "https://eu.wikipedia.org/wiki?curid=49354", "title": "Eva Longoria", "text": "Eva Jacqueline Longoria (Corpus Christi, 1975eko martxoaren 15a - ) aktore estatubatuarra da, \"Desperate Housewives\" telesaileko \"Gabrielle Solis\" pertsonaia dela-ela ospetsua.\nBiografia.\nGuraso mexikarrak zituen, eta nerabe zenean bere adinekoek haren kontra ekiten zuten itsusia zelakoan. 2001etik 2003ra arte \"The Young and the Restless\" telesailean debutatu zuen Isabella Brana Williams psikotikoaren pertsonaia interpretatuz, eta ezagun bihurtzen hasi zen. Gero, L.A. Dragnet telesailean aritu zen. Hau burutzean, \"Desperate Housewives\" telesailean Gabrielle Solisen modelo ohi tristearen papera eman zioten. ABC katean emititzen zuten 2004an.\n2003. urtean, \"People en Espa\u00f1ol\" aldizkarian munduko ederrenen artean izendatu zuten eta 2005ean Maxim aldizkarian sentsualena.\nTyler Chistopher aktorearekin egon zen ezkondua 2002 eta 2004 artean. Tony Parker NBAko saskibaloiko jokalariarekin ezkonduta dago orain.\n2004ko abenduaren 15ean \"Rolling Stone\" aldizkarian aitortu zuen dardaragailuak gustatzen zitzaizkiola. Elkarrizketa horren ondoren, bere jarraitzaileak jostailu erotikoak hasi ziren bidaltzen eta ABCko arduradunek Evak ematen zuen elkarrizketetan \"dardargailu\" hitza ez esatea eskatu zioten.\nIragarkien munduan asko aritua da, jantzi, izozki, edertze produktu eta abarretan. L\u00b4Oreal enpresarekin kontratu garrantzitsu bat dauka eta bere irudia ile ederraren eredutzat erabili ohi dute. \"Desperate Housewives\" telesailean sinatutako kontratuaren aranera ezin du haurdun jarri sinatu zuenetik hurrengo sei urtetan."}
{"id": "49355", "revid": "201", "url": "https://eu.wikipedia.org/wiki?curid=49355", "title": "Eva longoria", "text": ""}
{"id": "49361", "revid": "105290", "url": "https://eu.wikipedia.org/wiki?curid=49361", "title": "Galicia Hoxe", "text": "\"Galicia Hoxe\" (euskaraz \"Galizia Gaur\") galizierazko egunkari bat zen, 2011an desagertu zena. Compostelako Donejakuen argitaratzen zuen \"Editorial Compostela\" taldeak, \"El Correo Gallego\" kazeta bezala.\n1994an kaleratu zuten lehen aldiz \"O Correo Galego\" izenarekin, eta 2003an izenaz aldatu zuen.\nMIDAS elkarte europarraren kide ere bazen.\nKrisi ekonomikoa eta diru laguntzen murrizketaren ondorioz 2011ko ekainaren 28an bere azken alea kaleratu zuen, halere interneteko argitalpen digitalak aurrera jarraitzen du."}
{"id": "49363", "revid": "1545", "url": "https://eu.wikipedia.org/wiki?curid=49363", "title": "El 9 Nou", "text": "El 9 Nou katalanez idatzitako egunkaria da, Osonako eskualdean kaleratutakoa. \"Premsa d\u00b4Osona S.A.\" taldeak argitaratzen du 1993tik.\nHalaber, MIDAS elkarte europarraren kidea ere bada."}
{"id": "49364", "revid": "1491", "url": "https://eu.wikipedia.org/wiki?curid=49364", "title": "Regi\u00f3 7", "text": "Regi\u00f3 7 katalanez idatzitako egunkaria da, Bages, Bergued\u00e0, Cerdanya, Solson\u00e8s, Alt Urgell, Baix Llobregat eta Anoiako eskualdeetan kaleratutakoa. \"Edicions Intercomarcals S.A.\" taldeak Manresan argitaratzen du 1978tik.\nHalaber, MIDAS elkarte europarraren kidea ere bada."}
{"id": "49365", "revid": "1491", "url": "https://eu.wikipedia.org/wiki?curid=49365", "title": "Diari de Balears", "text": "Diari de Balears katalanez idazten den egunkaria da, Balear Uharteetan hedatutakoa. \"Grup Serra S.A.\" taldeak Palman argitaratzen du 1996tik.\nHalaber, MIDAS elkarte europarraren kidea ere bada."}
{"id": "49366", "revid": "56334", "url": "https://eu.wikipedia.org/wiki?curid=49366", "title": "Osona", "text": "Osona Kataluniako ipar-ekialdean dagoen barnealdeko eskualdea da, Bartzelonako probintzia (48 udalerri) eta Gironakoaren (3) artean kokatutakoa.\n138.630 biztanle zituen 2005ean, 154.588 aldiz 2012an. Vic udalerri nagusi eta hiriburu du (48.287 biztanle 2018an). 1.245,2 km\u00b2-ko azalera dauka.\nGeografia.\nKokapena.\nIparraldean Ripoll\u00e8s, Garrotxa eta Bergued\u00e0, mendebaldean Moian\u00e8s eta Bages, ekialdean Selva eta hegoaldean Vall\u00e8s Oriental eskualdeak mugakide ditu.\nBisaura, Llu\u00e7an\u00e8s, Plana de Vic, Cabrer\u00e8s, Voltregan\u00e8s eta Guilleries-Montseny azpieskualdeak dira.\nInguru naturala.\nIparraldean, Pirinioaurrean Milanys, Bellmunt eta Curull-eko medilerroak daude, ipar-ekialdean Cabrer\u00e8s-eko goi-ordokiarekin (Serralada Transversal) lotzen direnak. Ekialdean, Ter ibarrak banatzen du goi-lautada hau Les Guilleries\u00e9ko mendigunetik, Montsenyekin lotutakoa. Matagalls (1.698 m) da azken mendigune honen tontor nagusia. Pla de la Calma (Montseny) eta Bert\u00ed aldea hegoaldean kokatuta daude. Mendebaldean, azkenik, Moian\u00e8s eta Llu\u00e7an\u00e8s-eko goi-ordokiak daude.\nUdalerri nagusiak.\nHauek dira Osonako udalerririk populatuenak, beti ere 2.000 biztanletik gorakoak:"}
{"id": "49367", "revid": "512", "url": "https://eu.wikipedia.org/wiki?curid=49367", "title": "Bages", "text": "Bages Kataluniako erdialdean dagoen eskualdea da, Bartzelonako probintzian kokatutakoa.\n173.236 biztanle zituen 2006an eta 178.885 2019an. 30 udalerri ditu 2015etik, 35 zirelarik aurretik. 1.092,3 km\u00b2-ko azalera dauka.\nManresa herri nagusi eta hiriburu du (70.343 biztanle 2005ean eta 76.250 2018an).\nGeografia.\nMugakideak.\nIparraldean Bergued\u00e0, ekialdean Osona, hegoaldean Vall\u00e8s Oriental, Vall\u00e8s Occidental eta Baix Llobregat, hego-mendebaldean Anoia eta mendebaldean Solson\u00e8s mugakide ditu.\nHedabideak.\nEskualde honetan argitaratzen dute \"Regio 7\" eskualde-egunkaria."}
{"id": "49368", "revid": "56334", "url": "https://eu.wikipedia.org/wiki?curid=49368", "title": "Allariz-Maceda", "text": "Allariz-Maceda Galiziako barrualdeko eskualdea da, Ourenseko probintziaren erdialdean kokatutakoa.\nAllariz bera da udalerri nagusia (5.151 biztanle 2002an)."}
{"id": "49369", "revid": "56334", "url": "https://eu.wikipedia.org/wiki?curid=49369", "title": "Terra de Caldelas", "text": "Terra de Caldelas Galiziako barrualdeko eskualdea da, Ourenseko probintziaren iparraldean kokatutakoa.\nCastro Caldelas da udalerri nagusia (1.895 biztanle 2002an)."}
{"id": "49370", "revid": "56334", "url": "https://eu.wikipedia.org/wiki?curid=49370", "title": "Terra de Trives", "text": "Terra de Trives Galiziako barrualdeko eskualdea da, Ourenseko probintziaren iparraldean kokatutakoa.\nA Pobra de Trives da udalerri nagusia (2.807 biztanle 2002an)."}
{"id": "49371", "revid": "56334", "url": "https://eu.wikipedia.org/wiki?curid=49371", "title": "Vianako eskualdea", "text": "Vianako eskualdea Galiziako barrualdean dago, Ourenseko probintziaren ekialdean kokatutakoa. Eskualdek 7.316 biztanle ditu 2006ko erroldaren arabera.\nViana do Bolo da udalerri nagusia (3.442 biztanle 2007an)."}
{"id": "49373", "revid": "512", "url": "https://eu.wikipedia.org/wiki?curid=49373", "title": "Viana do Bolo", "text": "Viana do Bolo (\"Viana del Bollo\" gaztelaniaz) Galiziako barnealdeko udalerri mugakidea da, Ourenseko probintziaren ekialdean eta Zamorako probintziaren mugan kokatutakoa dagoena eta Vianako eskualdearen hiriburua dena.\n3.826 biztanle zituen 2002an."}
{"id": "49374", "revid": "512", "url": "https://eu.wikipedia.org/wiki?curid=49374", "title": "Lobios", "text": "Lobios (\"Lovios\" gaztelaniaz) Galiziako barnealdeko eta mugaldeko udalerria da, Ourenseko probintziaren hego-mendebaldean kokatutakoa eta A Baixa Limiako eskualdearen hiriburua.\n2.670 biztanle zituen 2002an.\nMugakideak.\nIpar-mendebaldean Entrimo, ipar-ekialdean Lobeira, ekialdean Mui\u00f1os eta hegoaldean Montalegre, Ponte da Barca eta Terras de Bouro (Portugal) mugakide dauzka.\nParrokiak.\nAra\u00faxo (San Marti\u00f1o) | A Cela (Santa Mar\u00eda) | Grou (San Mamede) | A Illa (San Lourenzo) | Lobios (San Miguel) | Man\u00edn (San Salvador) | R\u00edo Caldo (Santa Mar\u00eda) | San Marti\u00f1o de Grou (San Marti\u00f1o) | San Paio de Ara\u00faxo (San Paio) | Torno (San Salvador)"}
{"id": "49375", "revid": "119347", "url": "https://eu.wikipedia.org/wiki?curid=49375", "title": "Allariz", "text": "Allariz Galiziako udalerria da, Ourenseko probintziaren erdialdean eta barnealdean kokatutakoa eta Allariz-Macedako eskualdearen hiriburua.\n5.985 biztanle zituen 2011n."}
{"id": "49376", "revid": "512", "url": "https://eu.wikipedia.org/wiki?curid=49376", "title": "Castro Caldelas", "text": "Castro Caldelas Galiziako barnealdeko udalerria da, Ourenseko probintziaren iparraldean kokatutakoa eta Terra de Caldelaseko eskualdearen hiriburua.\n1.313 biztanle zituen 2016an.\nErrepideak.\nOU-536 Ourensera eta Ponferradara joaten da\nPena do Xastre errepidetik Quirogara eta Torbeora joan ahal da\nErrepideak.\nOU-536 Ourense eta Ponferradara joaten da.\nPena do Xastre errepidetik Quirogara eta Torbeora Joan ahal da."}
{"id": "49377", "revid": "512", "url": "https://eu.wikipedia.org/wiki?curid=49377", "title": "A Pobra de Trives", "text": "A Pobra de Trives (\"Puebla de Trives\" gaztelaniaz) Galiziako udalerria da, Ourenseko probintziaren iparraldean kokatutakoa eta Terra de Triveseko eskualdearen hiriburua.\n2.807 biztanle zituen 2002an."}
{"id": "49378", "revid": "201", "url": "https://eu.wikipedia.org/wiki?curid=49378", "title": "Yuri Gagarin", "text": ""}
{"id": "49379", "revid": "219", "url": "https://eu.wikipedia.org/wiki?curid=49379", "title": "Poesia", "text": ""}
{"id": "49381", "revid": "1545", "url": "https://eu.wikipedia.org/wiki?curid=49381", "title": "Antzerkigile", "text": ""}
{"id": "49382", "revid": "219", "url": "https://eu.wikipedia.org/wiki?curid=49382", "title": "Olerkari", "text": ""}
{"id": "49383", "revid": "512", "url": "https://eu.wikipedia.org/wiki?curid=49383", "title": "Antonio Machado", "text": "Antonio Machado, jaiotzez Antonio Cipriano Jos\u00e9 Mar\u00eda y Francisco de Santa Ana Machado Ruiz (Sevilla, 1875eko uztailaren 26a - Collioure/Cotlliure, Ekialdeko Pirinioak, 1939ko otsailaren 22a) poeta espainiar ezaguna da.\n1907an Soriara iritsi zen, eta bertan Leonor Izquierdorekin ezkondu zen.\nEspainiako Gerra Zibilean, errepublikarren alde,egin zuen eta 1939an erbesterako bidea hartuz.\nBiografia.\nMachado, poeta.\nAntonio Machado Sevillan jaio zen 1875ean, tradizio liberal eta intelektualeko familia batean, baina familia Madrila aldatu baitzen, garai hartako eskolarik aurrekoienean ikasi ahal izan zuen Antoniok, \"Institucion Libre de Ense\u00f1anza\" ikastetxean \u2014urte batzuk geroago, besteak beste, Federico Garc\u00eda Lorca poeta, Luis Bu\u00f1uel zinemagilea, Salvador Dali margolaria bildu zituena\u2014. 1899an Parisa joan zen, aurreneko aldiz, eta han ezagutu zituen, beste askoren artean, Ruben Dario \u2014haren lehen poemetan eragin handia izan zuena\u2014, Anatole France, Oscar Wilde. Parisen egin zuen beste egonaldi batean, Henri Bergson filosofoaren eskoletara joan zen (1910). Bergsonen irakatsiek, zenbait puntutan uko egin zien arren, eragin handia izan zuten Machadoren pentsamoldean.\n\"Soledades\" (\"Bakarraldiak\") poema lirikoen lehen bilduma 1902an argitaratu zen. Lehen poema haietan agerikoak dira Gustavo Aldolfo B\u00e9cquer poeta erromantikoaren eta Rub\u00e9n Darioren modernismoaren oihartzunak, zenbaitetan elkarren kontrakoak ere gertatzen direnak; nolanahi ere, B\u00e9cquerren eragina nagusitzen da oro har poemetan: arimaren barrena, arimak dioena \u2014ezer baldin badio\u2014, bere ahots propioaz adierazi nahia. Bilduma hura zela-eta, bere poesiaren \"intimismoaz\" mintzatu zen: sentsazio hori \"izpirituaren taupada sakon batetik\" sortzen da eta \"munduarekiko harremanaren erantzun bizi\" modura adierazten. Aipagarria da nola hasieratik bertatik ohartzen den Machado geure burua ezagutzeko dugun ezintasunaz; garai hartako beste espainiar idazleengan baino askoz ere argiago agertzen da hor Mendebaldeko filosofia eta kulturaren baitako prozesu zabal bat \u2014Nietzscherengandik hasita azken ehun urteak hartu dituena-, alegia, \"Ni-aren krisia\" deitu den hori.\n\"Bakarraldiak\"-eko poemetan, Machadok, idazteko unean bizileku zuen Madriletik, Sevillako etxeko patioa eta hango iturri marmartiak, kale estuak, umeen ahotsek betetzen dituzten plazak, lorez betetako balkoiak eta lorategi isilak gogoratzen ditu.O roitzapen biziak giro eta paisaiekiko lotura estua eta berehalakoa sorrarazten du, halako moduan non gauzak, izadia, denbora, solaskide bihurtzen baitira. Gaiak ez dira oso ugariak, eta behin eta berriz aipatzen dira, poetak iradozikun ahalmen oro atera nahiko balie bezala : badira egoera inportanteak (ilunabarra) eta badira sinboloak (iturria, noria), Machadok bere hausnarketaz beteko dituenak, iraganari eta orainari, heriotzari eta bizitzari buruzko hausnarketaz.\nBilduma 1907an berriz argitaratu zen, osatua, \"Soledades, galer\u00edas, otros poemas\" izenaz (\"Bakarraldiak, galeriak, beste zenbait poema\"), iraganaren bihurrera eta gizakiaren patua iradokitzeko sinbolo berriak baliatzen dituena : ibaia, galeria ; aldi berean, ukitu estilistiko trebeen bidez, aurreko gehiegikeria modernistak ezabatu zituen egileak, eta pasarte sentimentalak kontzeptuen aldetik argitu. Urte hartan bertan, 1907an, Soriara bidali zuten institutuko frantseseko irakasle gisa. Hantxe aurkitu zuen poetak emaztea, Leonor, hamabost urteko neskatxa \u2014Machadok 34 urte zituen ezkondu zenean\u2014, eta han aurkitu zuen Gaztelako paisaia \u201498ko belaunaldi osoaren ikur izan zena\u2014, errealitatearen irakaspen gertatu zitzaion, objektibotasunaren erakusgarri, aurreneko poemetan jada zalantzan jarri zuen subjektibotasun erromantikoari kontrajarria.\nHain zuzen ere, \"Campos de Castilla\" (\"Gaztelako zelaiak\") deritzan Machadoren bigarren poema bilduma handia, 1912an argitaratu zen. Paisaia, objektibotasunaren adierazgarri ez ezik, Espainiaren egoerari buruzko gogoeten abiapuntu gisa ere ageri da poema horietan. Aldi berean, ordea, gauza intimoago eta sakonago bat ere sortzen da, \"bestea\", emakumea: Leonor.\nBaina hiru urteren buruan hil zen Leonor, tuberkulosiak jota, eta Andaluziako hiri txiki batera aldatu zen poeta alargundu berria, Baezara; han, bakardadean, filosofia lantzen hasi zen.\n\"Gaztelako zelaiak\"-eko poemekin, giro modernista behin betiko utzirik, Erdi Aroko tradiziora itzuliz eta Andaluziako paisaia gozoaren ordez Gaztelako paisaia gogorra kantatuz, 98ko belaunaldiko moraltasunaren poeta gisa nagusitu zen Machado.\nUnamunoren eragina erabakigarria da liburu honetan, eta berezkoa dirudi erromantzeen estilo liriko-epikoarekiko lotura.\nPoemak sarritan luzeak eta egitura konplexukoak dira, Gaztelako lekuak gogoratzen dituzte eta Duero ibaiaren ibilbidea jarraitzen, Moncayo mendiaren oinean.\nLaztasuna eta handitasuna, kolore ilunak eta zeru zabalak, urtaroen aldizkatzean eta argien ugaritasunean kantatzen ditu Machadok. Izadiaren handitasunak hartuta, bigarren mailan geratzen da ni-a ; aldi berean, hementxe hasten da gerora Machadoren lanean hain garrantzitsua izango zen bikoiztasun moduko hori, Juan de Mairena eta Abel Martin \"apokrifoak\", asmatuak, ekarriko zituena.\n1917an Gaztelako zelaiak-en beste edizio bat agertu zen, aski zabaldua : poema batean bere burua Baezan deskribatzen du, Bergson eta Unamuno irakurtzen, ironiaz betetako autoerretratuan. Unamuno maisu izan zuen beti, eta hain zuzen ere Baezatik, urte haietxetan, gutun mamitsuak bidali zizkion, inguratzen zuen andaluziar gizartearen bidegabekeriak eta miseria kritikatzeaz gainera, bere emazte hila gogoratuz, heriotzaren ondoren irauteko irrika adierazten dutenak.\nHurrengo liburua, \"Nuevas canciones\" (\"Kanta berriak\"), 1924an kaleratu zuen. Poema sail aberatsa da, baina ez aurreko biak bezain trinkoa, itxuran behintzat. Horren arrazoia konposizio eta metrika ereduetan egon liteke: Andaluziako cante hondo-a, kopla zaharrak, haikua eta sonetoa, hitzaren mamira heltzeko behar zituen forma guztiak hartu zituen poetak. Badirudi eskema metriko andaluziarrak, geroago Garcia Lorcak erabiliko zituenak, hobesten dituela ; baina ardura metafisiko bat dago sakonean, gauzak ezik, misterioaren seinale sekretuak bilatzen dituena.\nHeraklito, Pitagoras, Platonen metafora filosofiko handiak (etengabe isurtzen den ura, lira, leize-zuloa), mitologia klasikoa eta Ebanjelioa, hausnarketa poetikoaren gai dira, eta forma poetikoa ematen diete bizitza eta izakiari buruzko galderei.\nMachado, filosofoa eta plazagizona.\nSentimendu eta eginkizun herriek markatuko dituzte 1924-1932 urteak, Segovian igaroak, jadanik maisutzat hartzen zuten poeta gazteez inguraturik zegoenean: \"Guiomar\" (Pilar Valderrama) maiteari eskainitako poema bakan ederrak, bere anaia Manuelekin batera idatzitako antzerki lanak, prosazko lanak (Complementarios [Osagarriak, gehienak hil ondoan argitaratuak]), \"Cancionero ap\u00f3crifo\" (1926, \"Kantutegi apokrifoa\"), Juan de Mairena (1936an argitaratua). Horiek guztiek diskurtsu koherentea eta bateratua osatzen dute, eta azken ondorioetaraino daramatzate poetaren gogoetak.\nErreferentzia filosofikoez betetako idatziak dira (presokratikoak, Platon, Leibniz, Krause, Kant, Bergson, Unamuno, Heidegger), eta ni-aren eta bestearen arteko harremana dute gai nagusia (jadanik \"Gaztelako zelaiak\"-en ageri zena). Baina oraingoan irtenbide bikoitza aurkitu du poetak, teoriazkoa eta irudizkoa. Teoriazko irtenbidea ukoaren erlijio moduko bat da, Ezereza den bestearen kontenplazioa, Hutsaren kontenplazioa. Irudizko irtenbidea herriz, heteronimoen asmakizunean datza, Fernando Pessoa portugaldarrari jarraituz seguraski. Machadoren arabera, berak hainbeste gaitzesten zuen intimismo hartatik ateratzeko, norberaren iraganaz libratu beharra dago, eta iragan apokrifo batera jo. Hala, poeta sail luze bat asmatu zuen (haietatik, Abel Martin eta Juan de Mairena-k iraun zuten luzaroan), bere poesiaren egileak izango zirenak. Itzuri egin zion beraz pertsona historikoaren predeterminazio ezin saihestuzkoari, eta era horretan nolakotasun absolutua eman ahal izan zien gairik zailenei (maitasuna, denbora, heriotza).\n1932an Madrilen hartu zuen egoitza, eta han gertutik bizi izan zituen Errepublikaren sorrerako gertaerak. Berrikuntza giro pozgarri horretan kokatu behar da Juan de Mairena. Machadoren helburu kritikoak eta bere teoriekiko leialtasuna galtzen ez diren arren, pedagogia nagusitzen da obra honetan. Ironia handiz, errukirik gabe kritikatzen ditu \"betiko\" ideiak, zaharrak nahiz berriak; oso argi agertzen da lan honetan -harrokeriarik batere gabe- kultura europar zabala duen gizona. Hitz lauzko orri argiak dira, tonuen ugaritasunak eta estiloen aldizkatzeak bizitasuna ematen dietenak.\nEspainiako gerra zibilak (1936), poetaren barnerakotasuna hautsita, plazara aterarazi zuen: minez zegoen arren, hitzaldiak egin zituen, aldizkari politikoetan lan egin zuen, propagandako erakundeen zuzendari izan zen: eskura zituen modu guztietan borrokatu zen Espainiako atzerapenaren erantzule ziren indarren kontra, herriarekin zuzenean hitz eginez. Machadoren azken poemetan beti ageri da, latz, gerra. 1939ko urtarrilean, Francoren osteak Madrilen sartzekotan zirela, Frantziako muga igaro zuen Machadok; hilabete geroago hil zen, Colliuren, muga hartatik ez urruti. como poeta"}
{"id": "49386", "revid": "219", "url": "https://eu.wikipedia.org/wiki?curid=49386", "title": "Olerki", "text": ""}
{"id": "49387", "revid": "115099", "url": "https://eu.wikipedia.org/wiki?curid=49387", "title": "Siberia", "text": "Siberia (errusieraz: \u0421\u0438\u0431\u0438\u0301\u0440\u044c, \"Sibir\") Iparraldeko Asian kokatutako Errusiako lurralde zabala da. 12.765.000 kilometro koadroko eremua hartzen du, hots, Asia osoaren laurdena baino gehiago eta Errusiako azaleraren % 77. Bertan 40 milioi pertsona inguru bizi da, Errusiako biztanleriaren % 27.\nMugak.\nIparraldean Ozeano Artikoarekin du muga; ekialdean, Ozeano Bareko Bering eta Okhotskeko itsasoekin; hegoaldean, Mongoliarekin, Txinarekin eta Kazakhstanekin; eta mendebaldean, Ural mendiekin.\nGeografia.\nOrografia eta hidrografia.\nSiberiak hiru alderdi nagusi ditu: mendebaldea (Ural mendien eta Jenisei ibaiaren artekoa), erdialdea (Jenisei eta Lena ibaien artekoa) eta ekialdea (Lena ibaitik ekialderakoa):\nKlima eta landaredia.\nSiberiak klima kontinentala du, oso negu luze eta hotz handikoa, uda labur epelekoa eta, oro har, euri gutxikoa. Urtarrilean, batez beste, -15\u00a0\u00b0C eta -40\u00a0\u00b0C bitarteko tenperatura izaten da, eta udan 10-20\u00a0\u00b0C izaten dira. Hotzagoa ohi da Siberiako ekialdea erdialdea eta are mendebaldea baino, eta, toki batzuetan -70\u00a0\u00b0C-rainoko hotza ere egin dezake. Haatik, ekialdeko kostaldeak, Ozeano Bareko itsas-haizearen eraginez, askoz klima samurragoa du, eta baita euritsuagoa ere. Bestalde, urteko euri gehiena udako bizpahiru hilabeteetan izaten da eta, oro har, euri gehiago izaten da mendebaldean ekialdean baino. Batez beste, urtean, 550 mm baino gutxiagoko euri, kazkabar edo elur izaten dira, Erdialdeko Siberiako hegoaldeko mendialdean eta ekialdeko kostaldean izan ezik. Kamtxatkan 1.000 mm inguru izaten dira, elurra gehienbat. Baina, oro har, neguan elur gutxi egiten du.\nSiberiako landaredia, iparraldetik hegoaldera, tundra, taiga edo estepa motakoa da. Artiko aldeko tundra lur izoztuetara egokitutako goroldioz eta likenez osatua da; baina Siberiako tundrak, Europako beste alderdi batzuetan ez bezala, iparraldea ez ezik iparraldetik beheragorako lurrak ere hartzen ditu, Siberiako erdialdean eta ekialdean batez ere. Nolanahi ere, taigako pinudi zabalek hartzen dute Siberiako lurraldeko eremu gehiena. Hegoaldeko estepa zabalagoa da Mendebaldeko Siberian erdialdean eta ekialdean baino.\nHistoria.\nXII. mendeaz gero Novgorod hiriko ehiztariak eta larru salerosleak Ural mendietatik ekialdera joan ohi ziren. Baina, XVI. mendea arte errusiarrek ez zuten behin betiko bizitokia hartu lurraldean. 1558an, Ivan Izugarria tsarrak Ural mendietatik ekialderako lurrak eman zizkion Stroganov sendiari, eta ordainez stroganovtarrek lurraldea kolonizatzeko ardura hartu zuten. 1598an, kosakoez osatutako gudarosteak Sibir-eko (hortik du lurraldeak Siberia izena) khanerri txikia tsarraren aginpidea onartzera behartu zuen. Handik aurrera, errusiar larru salerosle eta ehiztariak, eta kosakoez osatutako espedizio gehiago sartu ziren Siberian barrena, Bering itsasoraino.\n1587an, Tobolsk eraiki zuten Obiren adarra den Irtyx ibaian. 1628an Krasnoiarsk eraiki zuten, Jenisei ibaiaren aldemenean; 1652an, Irkutsk, Baikal aintziraren inguruetan; eta 1649an, Okhotsk, izen bereko itsasoaren ondoan. 1648an, Semion Dezhniov kosakoa, Ozeano Artikoan barrena, Asiako ipar-ekialdeko muturreraino iritsi zen, eta Amerikarekin loturarik ez zuela egiaztatu zuen. XVII. mendearen bukaeran, errusiarrek gotorlekuak eraiki zituzten Kamtxatka penintsulan. 1689an, Errusiak eta Txinak Amur ibaia bi inperioen arteko mugatzat hartzea hitzartu zuten Nertxinsken.\nXVIII. mendean, are espedizio gehiago egin ziren, tsarraren aginduz. Petri I.a Handiarentzat lan egin zuen Vitus Bering daniar itsasgizonak Deznhiovek eginiko aurkikuntzaren egiatasuna sendotu zuen; izan ere, 1725-28 bitartean, Beringek bere izena duen itsasertzaren eta itsasoaren mapak egin zituen, xehetasun handiz. Errusiak eta Txinak 1858an Aigunen egindako hitzarmenaren ondorioz, Errusiako Inperioa hegoalderantz hedatu zen, eta Amur eta Ussuri lurraldeak hartu zituen. 1860an Vladivostok eraiki zuten.\nBaina, Siberia gaizkile eta preso politiko deportatuen bizilekutzat erabiltzen zen (geroago, Stalinen diktadurapean batez ere), eta lurraldeak ez zuen garrantzi handirik izan 1891-1916 bitartean Siberia alderik alde, Moskutik Vladivostokera (9.297 km), igarotzen duen burdinbidea (transiberiarra deitua) egin zen arte. Handik aurrera, milioika sobietar joan ziren Siberiara.\nErrusiako Iraultzaren ondorengo gerra zibilean, Siberian, Alexander Koltxak txekiar almirantearen lejioko Armada Zuria galtzaile atera zen Armada Gorriaren aurkako guduan. Japoniako gudarosteak Vladivostoken lehorreratu ziren, eta Siberiako hegoaldea hartu zuten, baina 1922an, lurralde hartatik joan behar izan zuten. Burdinbideak eta lehen bost urteko planak (1928-32) industriaren hazkuntza ekarri zuten, transiberiar burdinbidearen inguruan batez ere. 1930etik 1960 arte Gulag zigor-sistema ezarri zieten SESBean milaka presori.\n1960-70 urteetan, Sobietar Batasunaren eta Txinaren arteko tirabirak zirela eta, guduak izan ziren Ussuri ibaiaren ertzean. Sobietar gudaroste handiak Siberiaren eta Mantxuriaren arteko mugan finkatu ziren.\nBiztanleak.\nSiberiako biztanle gehienak errusiarrak dira. Izan ere, XVII. mendearen erdialdeaz gero errusiar askok bizitokia hartu zuten Siberiako bide nagusien aldemenetan, hegoaldean batez ere. Geroago, Sobietar Batasunarentzat Siberiako baliabide ekonomikoak ustiatzea lehentasunezko zeregin bihurtu zenenean, milioika sobietar (errusiarrak, bielorrusiarrak, ukrainarrak, kaukasiarrak\u2026) joan ziren bizitzera. Errusiartutako 400.000 germaniar ere bizi dira Siberian. Gaur egun, Siberiako leku jendetsuenak garraiabide nagusiak gurutzatzen diren inguruetako eta mea arro nagusietako hiriak dira (Novosibirsk, Krasnoiarsk\u2026). Siberiak 6,5 milioi biztanle zituen 1926an, 17 milioi 1959an eta 25 milioitik gora 1970ean. Gaur egun 30 milioi inguru biztanle ditu.\nEtorkinek denboraldi jakin bat egoteko eskubidea baino ez zuten, baina bien bitartean, Siberiako bertako biztanleen asimilazioak eta errusiartzeak aurrera egin zuen. Izan ere, kolonizazio sistematikoa eta suntsitzailea hasi baino lehen, lurraldeko ezaugarriei (tundra, taiga, estepa) egokitutako kultura eta bizimodua zituzten etnia asko bizi ziren. Herri nomadak ziren, bizimodua ateratzeko ehizan, arrantzan, edo elur-oreinak zaintzen zihardutenak. Hegoaldeko eta mendebaldeko estepetako herri gehienek behiak, ardiak eta zaldiak hazten zituzten, eta Artikoko eta Okhostkeko itsasoko kostaldeetan itsas ugaztunak ehizatzen zituzten. Gaur egun, herri horiek desagertzeko zorian daude, eta batzuek, dagoeneko, galdua dute hizkuntza edo herri nortasuna. Hogei komunitate autoktono baino gehiago bizi dira Siberiako mendebaldean (komiak, selkupeak, nenetak, khantak, samiak\u2026), erdialdean (buriatak, jakutak, evenak\u2026) eta ekialdeko muturrean (evenkak, kamtxadak, txuktxiak, koriakak, inuitak\u2026).\nEkonomia.\nSiberiak oso mea baliabide handiak ditu (urrea, burdina, kobrea, diamanteak, harrikatza, petrolioa, gasa\u2026), uraren indarra baliatzen duten argietxe handiekin batera, garrantzi handiko industria (metalurgia eta makinak) ahalbideratu dutenak. Bestalde abere hazkuntzak, Ozeano Bareko arrantzak, taigako oihanen ustiapenak eta, batez ere, hego-mendebaldeko estepetako labore sail handien ustiapenak ere garrantzi handia dute. Ekonomiaren hazkundea bideratzeko, Sobietar Batasuneko gobernuak, beste neurri batzuen artean, diru sari handiagoak ordaindu zizkien Siberiara joandako langileei (% 70 gehiago) eta garraiobideak egin zituen.\n21. mendean, Siberiako aberastasunak oligarka errusiarrei lotutako enpresen bitartez ustiatzen dira batik bat, 1990eko hamarkadako Errusiako pribatizazio prozesuen ondoren. Rusal, Errusiako aluminio ekoizle handiena, Oleg Deripaskak kontrolatzen du. Norilsk-Nickel, berdin nikelari dagokionez, Vladimir Potanin eta Roman Abramovitx aberatsei lotuta dago, eta Norilsk hiri siberiarrean du zentroa. Negozio hauek abantaila izan dute 21. mendearen hasieran energia prezio bikoitzak ezarri direlako Errusia europarrean eta Siberian, errazagoa bilakatuz lehengaien prozesamendua Siberian.\nGarraiobideak.\nTransiberiarra Siberia eskualdea Errusia mendebaldetik ekialdera zeharkatzen duen trenbidea da. XIX. mendearen amaieran hasi zen eraikitzen eta 1904ko uztailaren 21ean inauguratu zen, 13 urteko lanen ostean.\nTrenbideak 9.288 km-ko luzeera du eta Mosku eta Vladivostok (Ozeano Barea) hiriak lotzen ditu. Munduko tren-zerbitzurik luzeena da eta 7 egun behar dira hasieratik amaierara egiteko."}
{"id": "49388", "revid": "512", "url": "https://eu.wikipedia.org/wiki?curid=49388", "title": "Mexikoko Iraultza", "text": "Mexikoko Iraultza Mexikon 1910eko azaroaren 20an Francisco I. Madero buru zela Porfirio D\u00edaz\nlehendakari autokrataren aurka egindako matxinadarekin hasi zen gatazka armatua da. Hamaika urtean, 900.000 bat pertsona hil zirela kalkulatu da.\nXX. mendean, Porfirio D\u00edaz jeneralaren diktadura kontserbadore gogorraren pean geratu zen Mexiko; horrez gainera, nekazarien egoera guztiz tamalgarria zen lehendik ere, gutxi batzuen esku baitzeuden lurrak. Egoera horri eman zitzaion erantzunari esaten zaio Mexikoko iraultza: historialari gehientsuenen ustez, 1910 eta 1928-29 urteen artean gertatu zen, eta gizarte sektore guztiz desberdinak izan zituen protagonista. Lurrarengatiko borroka izan zen iraultzaren eragile nagusietako bat, baina garrantzitsuak izan ziren askatasunaren eta erreforma demokratikoen aldeko borrokak ere.\n1911n nazio osoko nekazariak Pancho Villa eta Pascual Orozcoren, eta Emiliano Zapataren gidaritzapean matxinatu egin ziren. D\u00edaz diktadoreak aginpidea utzi behar izan zuen eta hurrengo hauteskundeetan Madero hautatu zuten lehendakari. Erreformak ordea ez ziren gauzatu, eta Villa, Orozco eta Zapata hari oldartu zitzaizkion. 1913an Victoriano Huerta jeneralak estatu kolpe bat eman eta Madero hilarazi zuen. Iraultzaileek bat egin zuten Huerta aginpidetik kentzeko (1914), baina handik gutxira elkarren kontra hasi ziren borrokan; Villak eta Zapatak, elkar harturik, Venustiano Carranzari aurre egin zioten, baina hark, Alvaro Obreg\u00f3nen laguntzarekin, menderatu zituen. 1917an Carranzak konstituzio aurrerakoi bat egin zuen: herritarren eskubideei, lanari eta lurraren jabegoari buruzko erreforma, irakaskuntzaren sekularizazioa, ondasunen nazionalizazioa. Erreforma, ordea, ez zen gauzatzen, eta Zapata berriro matxinatu zen, baina 1919an hil zuten. 1920ko hauteskundeetan Obreg\u00f3n hautatu zuten lehendakari (1920-24), eta iraultza armatua amaitutzat jo zen.\nDena dela, ez dago adostasunik ea noiz bukatu zen iraultza hura. Iturri batzuek diote iraultzaren bukaera 1917an izan zela, Mexikoko Konstituzioa aldarrikatzean; beste batzuek, 1920an, Adolfo de la Huertaren lehendakaritzarekin, edo 1924an, Plutarco El\u00edas Callesen lehendakaritzarekin. Bada baita iraultzak 1940ko hamarkadaraino iraun zuela uste duenik ere.\nHistoria.\nAurrekariak: Porfirioren diktadura (1876-1911) eta lurraren arazoa.\n1876an Porfirio D\u00edaz jeneralak (1830- 1915) hartu zuen aginpidea. Porfirio D\u00edaz militar profesionala zen, eta Benito Ju\u00e1rezek Maximilianoren eta inbasore frantsesen gobernuaren kontra antolatutako borrokan nabarmendu zen. D\u00edazek, Ju\u00e1rezen gobernualdiko urteetan nagusi izan ziren gerrilla mugimenduak eta bandolerismoa desagerrarazteko asmoz, diktadura gogor baten aldera eraman zuen bere gobernua, nahiz eta gorde zuen, apaingarri gisa, konstituzioak bermaturiko bozketa, etengabe faltsutua.\nPorfirioren diktadurak 35 urte iraun zuen; Mexikoren egitura ekonomikoa modernoagotu zuen, Estatu Batuetako kapitalismoaren laguntzarekin batetik, eta bestetik, zilar meategi berrien aurkikuntzari eta lurpeko petrolioaren ustiakuntzari esker. Herriaren masa handiena, ordea, oparotasun horretatik kanpo geratu zen, atzerriko kapitalarentzat bakarrik izan baitzen onuragarri \u2013batez ere petrolioan eta burdinbideetan inbertitzen zuten Estatu Batuetako kapitalarentzat eta kapital anglo-saxoiarentzat\u2013, eta Mexikoko talde sozial pribilegiatuentzat.\nHorrez gainera, D\u00edazen diktadurak lurjabeen alde egin zuen; haien aldeko legeak egin zituen, eta era horretan are larriagotu zen nekazari apalen egoera lehendik ere latza.\n1910eko erroldaren arabera, Mexikoko biztanleak, guztira, 15 milioi lagun pasa ziren; %\u00a080 nekazariak ziren. Erroldan ondasundun gisa ageri ziren 840 lagun ziren, besterik ez, lur gehienen jabe; haien jabetzen eremua, batez beste, 100.000 hektareakoa zen. Latifundioa zen Mexikoko arazo nagusia; halaxe zen XIX. mendean, eta halaxe jarraitu zuen hurrengo mendean ere.\nAlferrekoak izan ziren nekazaritza berriztatu eta kolonien garaiko jabetza handiak desagerrarazteko Benito Ju\u00e1rezek egin zituen ahaleginak; 1856ko desamortizazio zibil eta elizakoak, jabetza txikien sorrera bultzatu beharrean, kreole pribilegiatuenei lagundu zien, eta nekazariak berriz auzo lurrez \"(ejidos)\" gabetu zituen. Horrela bada, latifundismoa sendotu egin zen. Arazoa are larriagotu zuten 1875 eta 1883ko kolonizazio legeek, atzerritar kolonoak erakartzeko egin baitziren, lugorriak lan zitezen. Helburu hori iristeko konpainia bereziak sortu ziren, zenbait lurjabe aberatsez osatuak, eta haiexek jabetu ziren lur gehienez, 49.000.000 hektareaz (Mexikoko lurren laurdena). Lur haietan sartu ziren, bestalde, legez kanpo, herri indigenen lurrak eta jabetza txikiak, horiek ezin baitzuten ezer egin lurjabeen alde agertzen ziren epaileen aurrean. Lurjabe eta ejidoetako jabe txikiak, milaka, peoi gisa joan behar izan zuten arrantxoetara, soldata guztiz urrien truke, edo miseria gorrian geratu bestela.\nHorrez gainera, Porfirioren diktaduraren urteetan inoiz ez bezala egin zuten gora laborantza gaien prezioek, eta horrek areagotu egin zuen gizarte klase apalen egoera larria.\nLangileen giro nahasia erantsi behar zaio horri, batez ere meatzarien eta burdinbide eta irundegietakoena; lan baldintza duinak lortzeko asmoz egin zituzten protestaldiak eta grebak gogortasun izugarriaz zapaldu zituzten, eta langile organizazio oro galarazi zen. Egoera horrek eztanda egingo zuen azkenean. Intelektual gazteen jarrera kritikoa (zenbait hirietan talde liberalak osatu zituzten) izan zen D\u00edaz jeneralaren erregimenaren erorketarako lehen urratsa. 1906an zabaldu zen herri osoan zehar, ezkutuan, \u00abAlderdi liberalaren egitaraua eta herriari zuzenduriko manifestua\u00bb, herria matxinatzera gonbidatzen zuena.\nPorfirioren erregimena kritikatzen zutenen artean, sektore moderatuenean, iparraldeko gizon aberats bat gailendu zen, Francisco Madero, Porfirio D\u00edaz berriz hautatzearen kontra eta benetako bozketen alde herriz herri kanpaina egiten ibili zena. Maderoren arrakastarekin larritu egin ziren agintariak, eta, 1910ean, hauteskunde kanpaina bete-betean zela, atxilotu egin zuten, herria matxinadara bultzatzen zuelako salaketapean. Fidantza ordaindu, eta Estatu Batuetan hartu zuen babesa; handik antolatu zuen diktadorearen aurkako hurrengo kanpaina. Horrelaxe hasi zen iraultza prozesu luze baten lehen aldia, ezaugarri izan zituena, batetik, nekazarien protagonismoa eta, bestetik, nekazaritza erreformaren aldeko errebindikazio mugimenduaren zapalkuntza sistematikoa, aginpidera iristen ziren guztiek bideratua, Maderok aurrena, eta Huertak eta Carranzak gero.\nIraultzaren aldiak.\nMaderoren iraultza (1910-1913).\nMaderok erbestetik antolatu zuen altxamenduak berehala lortu zuen Mexiko osoko nekazarien atxikimendua, nekazaritza erreforma egiteko \u2013lurjabe txikiei lurra itzultzeko\u2013 eta indigenak babesteko aginduek erakarrita. Bi lider gailendu ziren haien artean, herriak benetako mito bihurtu zituenak: Pancho Villa iparraldean eta Emiliano Zapata hegoaldean. Haien mugimendu iraultzaileak independenteak izan ziren, eta oso une jakinetan baino ez zuten bat egin.\nMaderoren eta nekazarien matxinadaren indarraren ondorioz, azkenean, D\u00edaz diktadoreak lehendakaritza utzi eta erbestera joan behar izan zuen (1911). Madero, hiriburuan arrakastaz sartu eta bozketak egin ondoren, lehendakari hautatu zuten. Berehala izan zituen arazoak, bere gobernuaren moderazioaren eta nekazaritza erreforma erabateko baten eskaeraren artean sortu ziren tirabirak zirela-eta; erreforma hori \u00abAyalaren egitaraua\u00bb zeritzanean proposatzen zen, eta haren banderapean berriz matxinatu zen Zapata, ez baitzuen bere armada desegin nahi lurrak banatzen ez ziren arte.\nEgonkortasunik gabeko egoera horretan, Estatu Batuen esku sartzeak eta Porfirioren erregimenera itzultzeko saioek larriagotuta, Victoriano Huerta jeneralak, Maderoren armadako batek, estatu kolpea jo, Madero hil eta lehendakaritza beretu zuen.\nHuertaren diktadura (1913-1914).\nVictoriano Huertaren diktadura oso laburra izan zen, haren politikagintza desegokia (gogor zapaldu zuen kontrako oro, eta gogortasun horren ondorioz berriz elkartu ziren indar iraultzaile guztiak) eta Estatu Batuen jarrera zirela-eta. Woodrow Wilson lehendakariak, internazionalismo demokratikoaren idealak bultzatuta, ez zuen Huertaren gobernua onartu nahi izan; hauteskunde prozesu bat zabaltzea eskatu zuen, eta beste herrialdeetan presioa egin zuen, erregimen berria berrets ez zezaten. Ezbehar diplomatiko batek (Huertak marine talde bat atxilotu zuen Tampicon), eta horrekin batera diktadorea alemanekin elkartu ahal izateak, Estatu Batuetako armada Veracruzen lehorreratzea ekarri zuen (1913). Aldi berean, Cohauilako lurjabe aberats bat, Venustiano Carranza, matxinatu zen, eta \u00abGuadalupeko egitaraua\u00bb aldarrikatu zuen \u00abkonstituzioaren errestaurazioa\u00bb lortzeko. Herri osora zabaldu ziren matxinada armatuak: Pancho Villa Chihuahuan matxinatu zen, Alvaro Obreg\u00f3n \u2013lurjabe mestizo bat\u2013 Sonoran, eta Emiliano Zapata hegoaldean.\nAntiklerikalismoa izan zen aldi hartako ezaugarri nagusietako bat; Mexikoko Iraultza guztiaren ezaugarria ere izan zen, Erromatar Eliza Katolikoak diktaduren eta aberatsen alde egin baitzuen, eta herriak zigortu egin zuen. Matxinada haiek Huertaren erregimenaren amaiera ekarri zuten: diktadoreak uko egin zion lehendakaritzari, eta haren ordez, Carranzak hartu zuen, aldi baterako.\nCarranzaren lehendakaritza eta nekazari mugimenduaren zapalkuntza (1914-1917).\nHuertak lehendakaritza utzi ondoren, aldi nahasi bat etorri zen, talde iraultzaileak zatikatu egin baitziren berriz ere (Aguascalientesko Konbentzioa), eta berriz hasi zen borroka armatua. Pancho Villak eta Emiliano Zapatak hiriburuan sartzea lortu zuten, baina laster gailendu zitzaizkien Venustiano Carranzaren osteak, Estatu Batuek babestuta, hasieran Villari lagundu zioten arren. Villak traiziotzat hartu zuen hura, eta sarraldiak egin zituen mugaz bestaldean eta hegoaldeko hirietan.\nWoodrow Wilsonek, orduan, Villaren kontrako zigor ekinaldiak baimendu zituen, Carranzari haren berri eman gabe, eta haiek tentsio diplomatiko larria eragin zuten, hainbeste non Lehen Mundu Gerran Alemaniaren alde egitera bultzatu zuen Mexikoko gobernua. Izan ere, Estatu Batuek gerra horretan neutraltasuna galtzeko arrazoietako bat Zimmermann telegrama delakoaren aurkikuntza (1917-01-01) izan zen; hartan, aginduak ematen zizkion Alemaniak bere Mexikoko enbaxadoreari, Estatu Batuekiko gerra piztuko balitz, aliantza bat proposa ziezaion mexikar gobernuari, Texas, Mexiko Berria eta Kalifornia berreskuratzearen truke.\nMexiko demokraziarantz (1917-1929).\nVenustiano Carranzaren gobernuak konstituzio berri bat onartu zuen (1917), sistema demokratiko bat ezartzen zuena \u2013teorian\u2013, eta errepublikako lehendakarialdiak lau urtera mugatzen zituena. Pixkana-pixkana indarra galdu zuen nekazarien mugimenduak, eta herriak berreraikuntzari heldu zion, erreforma sozialeko egitarau baten bidez: nekazaritza erreforma, irakaskuntzaren sekularizatzea, langileen eskubideak bermatzea, eta abar. Estatu Batuen eragin ekonomikoa \u2013petrolioaren kontzesioen eta jabetzen bidez\u2013 indartu egin zen.\nBaina lehendakaritzan ondorengo izateko barne borrokek eragotzi egiten zuten egonkortasun politikoa, lehendakarigaien hilketarekin amaitzen baitziren behin eta berriz: Alvaro Obreg\u00f3n Carranzaren kontra altxa zenean ez zela haren ondorengo izango jakin zuenean, hil egin zuten; Obreg\u00f3nekin (lehendakari 1920- 1924 urteetan), gauza bera egiten saiatu zen Adolfo de la Huerta, baina huts egin zuen, eta Plutarco El\u00edas Calles izendatu zuten lehendakari (1924-1928). Antiklerikalismo gogor batek markatu zuen haren politika \u20131926an berriz ere odoleztatu zen herria, Erromatar Eliza Katolikoaren aldekoen (\u00abcristeros\u00bb) eta kontrakoen (\u00abcamisas rojas\u00bb) arteko gatazkekin\u2013, eta orobat nekazaritza erreformarako egitasmoen gelditzeak; izan ere, ez zen erreforma benetan gauzatu L\u00e1zaro C\u00e1rdenasen agintaldi arte (20 milioi hektarea lur banatu ziren agintaldi horretan (1934-1940).\nCallesek sortu zuen Alderdi Nazional Iraultzailea, etorkizuneko PRI \"(Partido Revolucionario Institucional)\" ahaltsuaren sorburu zuzena, eta bera izan zen Mexikoko gizonik indartsuena C\u00e1rdenasek aginpidea hartu zuen arte. Alderdi horren sorrerak eta eliztarren matxinadak amaitzeak bukarazi zuten Mexikoko historiaren aldi iraultzaile hura."}
{"id": "49389", "revid": "1491", "url": "https://eu.wikipedia.org/wiki?curid=49389", "title": "Erramun Olabide", "text": "Erramun Olabide, jaiotzako izen-deiturez Raimundo German Olabide Karrera (Gasteiz, Araba, 1869ko martxoaren 15a - Okzitaniako Tolosa, 1942ko irailaren 9a) apaiza, hizkuntzalaria eta itzultzailea izan zen.\nBiblia osoa euskaratu zuen.\nApaizetxea eta unibertsitatea.\nUrdu\u00f1an ikasketak hasi zituen, Loiolan Jesusen Konpainian sartu eta 1902an apaiztu egin zen. Veruelan eta Tortosan egin zituen eliz ikasketak eta Filosofia eta Letretakoak. Valladoliden, Salamancan, O\u00f1an eta Gijonen egon zen irakasle.\nEuskalduntzea.\nGuraso gipuzkoarrak izanda ere, txikitan gaztelania eduki zuen etxeko hizkuntza. Gaztea zelarik, baina, ekin zion euskara ikasteari, Arturo Kanpion Salamancan irakurri ondoren: \"Entonces me avergonc\u00e9 de llevar sangre e\u00faskara en las venas y de ignorar la lengua nativa de los e\u00faskaros\". Hogeita zazpi urte zituen.\n1914an San Inazioren Gogo-jardunak itzuli zituen \"Loyola\u00b4tar Eneko Deunaren Gogo-i\u00f1arkunak\" izenburupean.\nHandik hiru urtera \"Giza-so\u00f1a\" izeneko obra idatzi zuen, gorputz atalak izendatzeko hiztegi osoa.\nEuskaltzaindia eratu zenetik euskaltzain osoa izan zen, alegia, 1919ko irailaren 21etik.\nKempisa itzuli zuen (1920, \"Kisto\u00b4ren antz-bidea\") eta \"Giza-gogoa\" izeneko obrarekin hasita zegoenean, lana bertan behera utzi eta Biblia osoa itzultzeko asmoarekin hasi zen, 1921ean.\nItun Berria itzultzen hamar urtez ibili zen eta 1931n Bilbon argitaratu zuen. Jesuitak Espainiatik bidali zituztenean Arantzazura joan zen, eta lau bat urte egin zituen han Itun Zaharra itzultzen. Ondoren Gernikara joan eta han harrapatu zuen Espainiako Gerra Zibilak.\nGerra Zibila.\nGernikako bonbardaketan bertan zegoen, baina Itun Zaharraren itzulpenaren eskuizkribua ezkutatu egin zuen. Urte hartan, 1937an, Okzitaniako Tolosara erbesteratu zen, eta han hil zen handik bost urtera kaleko istripu batean, Itun Zaharraren euskaratzea argitara eman gabe.\nBiblia osoaren argitaratzea.\n1958an osorik argitaratu zen \"Itun Zar eta Berria\", Patxi Etxeberria jesuitaren ardurapean. Olabidek ongi ezagutzen zuen Azkueren hiztegia, eta euskara garbiaren eragina nabarmen ageri da beraren obran.\nAditz formak.\nJokin Zaitegik Olabideren aditz formak aztertu zituen \"Euzko Gogoa\" aldizkarian argitaratu zen lan aipagarri batean: \"Adizki Berankoiak Olabide\u00b4ren Itun Berria\u00b4n\" (1958)."}
{"id": "49390", "revid": "336", "url": "https://eu.wikipedia.org/wiki?curid=49390", "title": "Vincenzo Scamozzi", "text": "Vincenzo Scamozzi (Vicenza, 1548ko irailaren 2a \u2013 1616ko abuztuaren 7a) Pizkundeko arkitektoa izan zen, \"Cinquecento\" eta \"Seicento\" garaiaren hasierakoa. Vicenzan eta Veneziar Errepublikan egin zuen lan. Bertako arkitekto esanguratsuena izan zen, Andrea Palladio eta Baldassare Longhena kenduta.\nScamozziren arabera, arkitektura zientzia zehatza izan behar da, konplexua, eta sakonki aztertu beharreko berezko erregelaz osatua.\nBiografia.\n1548an Vicenzan jaioa, kulturalki Sebastiano Serliorekiko lotua zen Giandomenicok eman zion bere lehenbiziko hezkuntza. 1572an Venezian ezartzen da. Bertan, Vitruvioren arkitektura tratatua ikasten du, Daniele Barbaro eta Andrea Palladioren interpretazioen arabera.\nVicenzara itzuli zenean, hainbat jauregi eta etxe eraiki zituen Vicenzan bertan eta inguruko eskualdetan. Palladio 1580an hil eta gero, amaitu gabe utzi zituen hainbat lani amaiera eman zien.\nBere azken lanak Venezian egin zituen.\nArkitektura zientzia bezala.\nScamozzik hainbat berrikuntza ekarri zituen: Europako lehen museo publikoa antolatu zuen (1591 \u2013 1593); espreski antzoki funtzioa izateko lehen eraikuntza proiektatu eta eraiki zuen Sabbionetan, Mantuan.\nHainbat lan garrantzitsu egin ostean, garaiko tratadu garrantzitsuenetakoa idatzi zuen 615ean: \"Arkitektura unibertsal baten ideia\". Garaiko arkitektoen artean, oinarrizko testutzat hartua zen, batez ere Europako iparraldekoen artean.\nScamozzi, hainbat aspektutan, bere garaiko figura moderno bat zen, bai arkitekto bezala, bai intelektual bezala. Liburutegi pertsonal zabal bat osatu zuen, alor askotariko liburuak bilduz - liburuak garestiak izan arren -. Museo baten funtzionamendua proiektatu zuen lehena izan zen, erakusgaien disposizioa aztertzeaz gain, argiztapen naturala landuz.\nLana.\nBere lan nabarmenena Villa Pisani izan zen, \"Arroka\" deitua, Lonigon, Vicenzan. Planta zentraleko tipologia du. Ez da Palladioren \"Villa Capran\" oinarritzen, baizik eta tipologia arras berria erabili zuen, Erromako Panteoian inspiratuta.\nItaliako Palmanova hiriaren diseinua, XVI. mendekoa, Scamozziri egozten zaio eskuarki."}
{"id": "49391", "revid": "28807", "url": "https://eu.wikipedia.org/wiki?curid=49391", "title": "Raimundo Olabide", "text": ""}
{"id": "49392", "revid": "105290", "url": "https://eu.wikipedia.org/wiki?curid=49392", "title": "Arkitektura paleokristau", "text": "Arkitektura paleokristaua, kristautasunaren eraginez Erromatar Inperioaren amaieran (313 \u2013 527) eman zen arkitektura erlijiosoa da.\nKokapena.\nKonstantino enperadoreak 313. urtean Milango Ediktuan kristautasuna baimendu zuenean, hasi zen kristau erlijioarentzat zuzenduta zeuden eraikuntzen eraiketa. Arkitektura paleokristaua Erroma ekialdera zein mendebaldera hedatu zen.\n527. urtean, Justiniano Ekialdeko Erromako enperadore izendatua izan zenean, arkitektura bizantziarra heldu zen.\nGaraiak.\nHastapenak.\nMilango Ediktua gertatu arte (K.o. 313), kristautasuna debekatuta zegoen, beraz, errituak ezkutuan egiten ziren. Hala ere beren errituak aurrera eramateko eraikinak behar zituzten:\nZabalkuntza.\nMilango Ediktuaren ondoren Kristautasunak ez du ezkutatu beharrik, eta jendetza ugari gehitzen zaio. Honen ondorio, erlijioak dituen beharretarako eraikin ezberdin berriak behar dira. 395. urtean Tesalonikako Ediktua sinatzean eta kristautasuna ofizial bihurtu zenean, kristau erakin monumentalak sortuko dira. Jendetza handia biltzen zuen erlijio honek tamaina handiko eraikinak behar zituen bere gurtza aurrera eramateko.\nEzaugarriak.\nGarrantzi handia jaso zuen tenpluen barne espazioak, jendea biltzeko eginak zirelako. Tenplu kristau guztiek funtzio berekoak ziren arren, forma askotariko arkitektura eman zen. Hala ere, gehien errepikatu zen forma, dinteldun basilikan oinarrituz ematen zena da.\nEzaugarri zehatzen artean, bi ildo nagusi berezi dira, garapen ezberdina eman zelako ekialdean eta mendebaldean.\nMendebaldekoa.\nApaizen kokalekua absidean egokitu zen. Bertatik sarrerako ateraino eraikuntza guztia luzeran zeharkatzen duen simetria ardatza markatzen da. Basilikari, simetria ardatzari jarraipen emanez, sarrera atari bat atxiki zitzaion. Atari honen albo batean nartexa erantsi zen, eta bertan bataiorako pila kokatzen zen.\nBasilikak hazi ziren, eta solairu bat gehitu zitzaien, matroneoa edo tribuna. Erdiko nabea, ardatza markatzen zuen, eta altuagoa zen, eta bertan ezarri zituzten leihoak argia sar zedin, termetan gertatzen zen bezala.\nKanpo apaingarririk gabeko eraikuntzak ziren, baina oso bestelako zen barneko aldea, ornamentuz kargatuak. Eraikuntzak, sinbologiaz beterikoak ziren: hamabi zutabe izan ohi zituzten eraikuntza hauek, apostolu kopuru bera; hiru leiho nagusi izan ohi zituzten, hirutasunean oinarrituta.\nEkialdea.\nArdatz longitudinalaren indarra gutxitzen da eredu ezberdinak landuz."}
{"id": "49393", "revid": "336", "url": "https://eu.wikipedia.org/wiki?curid=49393", "title": "Jacopo Sansovino", "text": "Jacopo d'Antonio Sansovino, jaiotzako izena Jacopo Tatti (Florentzia, 1486ko uztailaren 2a \u2013 Venezia, 1570eko azaroaren 27a) Pizkunde garaiko italiar arkitekto, eskultore eta margolaria izan zen. Venezian egin zituen bere obra ezagunenak, San Marko plazaren inguruan.\nBizitza.\nAndrea Sansovinoren ikaslea izan zen, eta harenganako esker onez hartu zuen maisuaren izena. 1506. urtean Erroman hartu zuen bizilekua, eta Rafaelekin batera lan egin zuen (\"Baco\", 1511-1514). Michelangeloren ereduei jarraituz Santa Maria di Monserrato elizako \"Santiago\" eskultura egin zuen. 1519an San Giovanni dei Fiorentini elizarako lehiaketa irabazi zuen; hala ere, baztertu egin zioten oin zentraleko eredua.\n1527an, Erromako harpilatzearen ondoren, Veneziara joan zen. Erroman ikasitako erromatar ereduko arkitektura klasikoa eraman zuen hara. Hiri hartako lehen udal arkitekto bihurtu zen, eta 1529an hiriko obra guztietako arduradun nagusi egin zuten. Hiri hartako lehenengo lau lanak hauek izan ziren: San Marko Eskola Nagusiko aldare nagusia (1533 aldean), Miserikordiako Eskola berria (1532tik aurrera), San Francesco della Vigna eliza (1534tik aurrera) eta Corner Jauregia San Maurizion (1533tik aurrera).\nJacopo Sansovinoren bidez sartu zen Venezian, lehenengo aldiz, erromatar klasizismoaren arkitektura sintaxia, ordu arte bertako tradizioarekin zituzten konpromezuak gaindituaz. Veneziak hirigunea berritzea erabaki zuenean (San Marko plaza), Sansovinok koordinatu zuen hiriaren bihotzaren egitura herria. 1537tik aurrera berari agindu zitzaizkion hiriguneko eraikin nagusiak: San Marko liburutegia (1536-1554), Monedaren etxea eta kanpandorreko logia txikia (\"Loggetta del campanile\", 1537-1540); eta horrez gainera, berak zehaztu zituen eraikin berrietarako irizpideak. San Marko plaza berrian orekan jarri zituen Sansovinik eraikin berrietan nagusi zen hizkuntza klasizista, batetik, eta, bestetik, Erdi Aroko eta Quattrocentoko eraikinak (San Marko, kanpandorrea, erlojuaren dorrea). Eskulturagile bikaina izan zen aldi berean: Campanileko estatuak, San Marko basilikako koruko \"Ebanjelistak\" eta sakristiako atea."}
{"id": "49394", "revid": "1545", "url": "https://eu.wikipedia.org/wiki?curid=49394", "title": "Michele Sanmicheli", "text": "Michele Sanmicheli, batzuetan \"Sanmmicheli, Sanmichele edo Sammichele\", (Verona, 1484 \u2013 \"ib.\", 1559), pizkunde garaiko italiar arkitekto manierista izan zen.\nGazte zela, Erroma bisitatu zuen. Han ezagutu zituen Bramanteren lanek erabateko eragina izango zuten bere estiloa definitzean.\nVeneziar Errepublikaren zerbitzura ingeniari militarra zela, Greziara joan behar izan zen. Horregatik antzinako Greziako eraikinak ezagutu zituen pizkundeko arkitekto italiar ospetsu bakarra izan zen.\nVenezian eta Veronan daude bere lan gehienak."}
{"id": "49395", "revid": "96586", "url": "https://eu.wikipedia.org/wiki?curid=49395", "title": "Elena Anaya", "text": "Elena Anaya Guti\u00e9rrez (Palentzia, Espainia, 1975eko uztailaren 17a - ) Espainiako aktore bat da.\nBiografia.\nTxikia zenean karate praktikatzen zuen Okinawa gimnasioan, asteburuetan mendira joaten zen edo arraunean egitea (urpekaritza da bere pasioa). Bere gurasoen banaketa bizi izan zuen. Ez zen ikasle ona eta bi alditan errepikatu behar izan zuen kurtsoa.\nTxikitatik aktorea izatea nahi zuen eta 1996ko udan C\u00e1dizera eta Madrila joan zen Madrilgo Arte Damatrikoko Goi Eskolan (RESAD) sartzeko probak egiteko.\n\"Afrika\" filma egin nahi zutenean, Katrina Bayonas bitartekariak Alfonso Ungr\u00eda zuzendariari aurkeztu zion Elena proba bat egiteko. Hamabost urteko neska bat behar zuten eta Elenak hamasei zituela esan zuen. Proba egin ondoren Alfonso Ungr\u00edak jakin zuen gezurra esan ziola, baina berari engainatu bazioten ikusleei ere engainatuko zuela.\nBere lehen filma eta ikasten batera hasi zen. Madrilen bizi zen etxe batean ezagutzen ez zituen bi frantsesekin.\nRESADeko frogak pasa zituen baina Fernando Le\u00f3n de Aranoak \"Familia\" filma zuzendu zuenenean Elenarekin RESADetik bota zuten klase gehiegi galtzen zituelako. Orduan Juan Carlos Coraza eskolan izena eman zuen. Gero, antzerki lanetan ibili da eta hainbat filmatan: \"Una luz que ya no est\u00e1\", \"Grandes Ocasiones\", \"Finisterre\", \"L\u00e1grimas Negras\", \"Las huellas borradas\", \"El invierno de las Anjanas\" eta \"El \u00e1rbol del penitente\"."}
{"id": "49396", "revid": "105290", "url": "https://eu.wikipedia.org/wiki?curid=49396", "title": "Alpujarra", "text": "Alpujarra () Andaluziako eskualdea da, Granadako probintzia eta Almer\u00edakoaren artean dagoena. Horregatik, bi Alpujarra bereiz daitezke:"}
{"id": "49397", "revid": "88969", "url": "https://eu.wikipedia.org/wiki?curid=49397", "title": "Lucia Lakarra", "text": "Lucia Lakarra (Zumaia, Gipuzkoa, 1975eko martxoaren 24a) euskal dantzari ospetsua da. Donostian Menchu Medelekin ikasi ondoren Victor Ullaterekin osatu zuen Madrilen dantza formazioa. 1994an Roland Petitek zuzendutako Marseillako Ballet Nazionalean sartu zen. Hiru urte geroago, San Frantziskoko Ballet konpainiara joan zen. 2002tik aurrera, Municheko Bayerisches Staatsballett konpainiako dantzari nagusia da. Urte horretan bertan munduko dantzaririk onenaren Nijinski saria irabazi zuen.\nOrain arte egin duen paperik garrantzitsuena 2007an izan zen, Vienako Urteberri Eguneko Kontzertuan dantzatu egin zuen eta. 2010ean hamarkadako dantzari onenaren saria eman zioten Moskun.\n2018tik 2020ra bitartean, V\u00edctor Ullaten konpainia eta ballet-eskolako zuzendari artistikoa izan zen, hura itxi arte.\nHaurtzaroa.\nZumaian, Gipuzkoan, jaio zen Lacarra. Oso gaztetatik zuen interesa dantzan, baina 10 urtetik aurrera hasi zen dantza ikasketak jasotzen,bere jaioterrian balet-eskola bat ireki zutenean. Rosella Hightower-ek zuzendutako udako ikastaro batean parte hartu ondoren, hiru urtez Mentxu Medelekin ikasi zuen Donostian, Madrileko V\u00edctor Ullate eskolara joan aurretik, Tamara Rojo eta \u00c1ngel Corellarekin batera. Laster V\u00edctor Ullate baleteko kide bihurtu zen, George Balineren Allegro Distiratsua dantzatuz 15 urterekin, eta baita beste zenbait ballet abstarktu eta moderno ere.\nKonpainia propioa.\nAtzerrian hainbat urte igaro ondoren, bere konpainia propioa sortu zuen 2023an. Madrilen ondu zuen \"Lost Letters\" konpainiaren aurreneko ikuskizuna, baina, konpainia berria Gipuzkoan kokatzeko asmoz, Euskal Herriko dantzariei bultzada bat emateko helburuarekin."}
{"id": "49400", "revid": "105290", "url": "https://eu.wikipedia.org/wiki?curid=49400", "title": "Diagon kalexka", "text": "Diagon kalexka Londresen kokaturiko magia merkatua da. Taberna baten patiotik sartzen da bertara eta kale luze eta oker bat da.\nKale hau dendaz josita dago eta bertan erosten dituzte magoek haien lanetarako tresnak edo baliabideak. Kale honetan adibidez Gringotts bankua eta hontzak saltzen dituzten denda bat daude."}
{"id": "49401", "revid": "2241", "url": "https://eu.wikipedia.org/wiki?curid=49401", "title": "Gringotts", "text": "Gringotts aztien bankua da eta mundu magikoko leku seguruenetakoa.\nHainbat tranpa eta aztikeriaz dago babestuta bankua eraikuntza zuri handi bat da. Bezero bakoitzak leize bat du bankuaren barruan eta bertan utz ditzake bere diru guztiak, baita baliozko gauzak ere\nLeize hauen irekitzeaz ipotx zahar batzuk arduratzen dira."}
{"id": "49402", "revid": "201", "url": "https://eu.wikipedia.org/wiki?curid=49402", "title": "Scamozzi", "text": ""}
{"id": "49403", "revid": "201", "url": "https://eu.wikipedia.org/wiki?curid=49403", "title": "Arkitektura paleokristaua", "text": ""}
{"id": "49404", "revid": "201", "url": "https://eu.wikipedia.org/wiki?curid=49404", "title": "Sanmicheli", "text": ""}
{"id": "49405", "revid": "1545", "url": "https://eu.wikipedia.org/wiki?curid=49405", "title": "Imanol Arias", "text": "Manuel Maria Arias Dom\u00ednguez, (Ria\u00f1o, Le\u00f3n, Espainia, 1956ko apirilaren 26a - ) Imanol Arias ezinenez ezaguna, aktorea da.\n1987an Donostiako Zinemaldian Aktore onenaren Zilarrezko Maskorra irabazi zuen. 2010an Euskadiren Lagun Onari saria jaso zuen.\nBiografia.\n1956 urtean Ria\u00f1on jaio zen, bere familiaren jatorrizko herrian. Haurtzaroa eta gaztaroa Ermuan pasa zituen. Maisutza industrialeko ikasketak hasi zituen Eibarko Armeria Eskolan, baina bertan behera utzi zituen, antzerkilaritzan lan egiten hasteko, Euskal Herriko hainbat antzerki talde independentetan.\nLaster Madrilera joan zen bizitzera antzerki munduan lan ugari eginez eta Espainiako Antzezpen Zentro Nazionalean sartuz, \"La Corea\" (Pedro Olea, 1976) pelikulan parte hartuz zinean bere lehen agerraldia egiteko aukera eman ziona.\nAurrerago, Kubara bidaiatu zuen, \"La imagen del pueblo\" filmean Celia, bere lehen protagonista papera antzezteko. 1982 urtean, Pedro Almod\u00f3var eta Antonio Banderasekin lan egin zuen \"Laberinto de pasiones\"en, baina Pedro Masoren \"Anillos de Oro\" (1983) serieari esker publikoaren artean ezaguna izan zen. Serie hori haren lehen film garrantzitsuarekin batera aireratu zen, \"Demonios en el jard\u00edn\", Manuel Gutierrez Arag\u00f3n, Angela Molina eta Ana Bel\u00e9nekin batera egindakoa.\nOndoren hainbat paper nagusi egin zituen: apaiz gazte batena Jaime Chavarriren \"Bearn\" filmean, Imanol Uriberen \"Mikelen heriotzean\" sufritzen duen homosexual batena eta Vicente Arandaren \"Tiempo de silencio\"n zientzialari barnerakoi batena. Azken zuzendari horrekin lankidetza luzea izan zuen Victoria Abrilekin beste bi filmetan eta Ornella Mutirekin \"El amante biling\u00fce\" filmean (1993) lan egiteko aukera eman ziona.\nHainbat urtetan galai papera egin ondoren, bere aktore dramatiko izaera ezagutzera eman zuen \"El Lute\" (Vicente Aranda) filmari esker, 1987 urtean Donostiako Nazioarteko Zinemaldian Zilarrezko Maskorra irabazten lagundu ziona. Bi urte geroago, telebistan lan egin zuen \"Brigada Central\" seriean eta \"Cal\u00edgula\" antzezlana antzerkietara eraman; horrekin, Argentinan arrakasta handia lortu zuen.\n\"Intruso\" filmarekin (1993) \u2014Vicente Aranda eta Victoria Abrilekin egin zuen azken lana\u2014 Goya sarietarako laugarren hautagaitza lortu zuen. Pedro Almod\u00f3varrekin lan egin zuen berriz \"La flor de mi secreto\" filmean (1995), bigarren mailako papera batean, Marisa Paredesekin. Hurrengo urtean zuzendari moduan lehen lana egin zuen \"Un asunto privado\" filmean, Pastora Vegak protagonizatutako \"thriller\"rean. 1997an, Emma Su\u00e1rezekin batera, \"Querido maestro\" sailean protagonista lanak egin zituen: hara geroago Ana Duato elkartu zen, telebistako ibileran lankide garrantzitsua izan duena.\nTVE Espainiako telebista publikoko produkzio batean Severo Ochoa zientzialariaren papera egin ondoren, Ana Duatorekin batera \"Cu\u00e9ntame c\u00f3mo pas\u00f3\" saila goraipatua protagonizatu zuen. Antonio Alc\u00e1ntara interpretatu duen pertsonaia arrakastatsuena da: horri esker, azken urteotan hainbat antzezpen sari irabazi ditu. 2003an ahotsa jarri zion Baltasarri Antonio Navarroren \"Reyes Magos\" filmean eta 2006an Josetxo San Mateoren gidaritzapean, \"La semana que viene (sin falta)\" filma egin zuen.\nBere ibilbide zabalaren errekonozimendu modura, 2003an Malaga Saria jaso zuen M\u00e1lagako Espainiar Zinemaldian eta bere ohorez eraikitako monolito bat inauguratu zuen hiri honetako Antonio Banderas pasealekuan.\nArlo pertsonalean, Imanol Arias Pastora Vega aktorearekin ezkondu zen 1984an eta bi seme dituzte: Jon eta Daniel. 2009an banatu ziren. CAYTEC izeneko enpresaren jabe da, ekologia eta ingurumen arloetan diharduena. Beti alde profesionalean nabari izan bada ere, giza eskubideen eta Euskal Herriaren bakearen aldeko hainbat ekintzatan parte hartu du. Horrez gain, UNICEF erakundeko enbaxadore berezia da eta hainbat GKEtan parte hartu du, hala nola Intermon Oxfamen, Munduko Medikuaken edo Attac mugimenduan. Bere ekoizpen-etxea ere sortu du, \"L\u00ednea Sur\" deritzana.\nSariak eta hautagaitzak.\nDonostiako Nazioarteko Zinemaldia\nNazioarteko Emmy Sariak\nGoya Sariak\nZilarrezko Fotograma Saria\nEspainiako Aktoreen Batasunaren Sariak\nUrrezko TP Sariak\nTelebistaren Akademiaren Sariak\nLagun Onari"}
{"id": "49406", "revid": "201", "url": "https://eu.wikipedia.org/wiki?curid=49406", "title": "Imanol arias", "text": ""}
{"id": "49409", "revid": "137486", "url": "https://eu.wikipedia.org/wiki?curid=49409", "title": "Kosovo", "text": "Kosovoko Errepublika (; ), antzina, Kosovo-Metohia (; ) alde bakarretik independentzia aldarrikatu duen Europako hego-ekialdeko lurraldea da. 10.908 km2-ko azalera du, eta 1,8 milioi pertsonako biztanleria. \nKosovoren egoera Jugoslavia ohiaren desintegrazio prozesuaren emaitza da, nahiz eta aurrekari zuzenak XIX. mendeko Balkanetako nazionalismoen sorreran dauden. Zehazki, albaniar eta serbiar nazionalismoen arteko gatazka iturria izan da ordutik. Serbiak, bertako probintzia autonomo bezala aldarrikatzen du. 1999tik 2008ra, Kosovoko Gerra amaitu ostean, NBEren administraziopean geratu zen. 2008ko otsailaren 17an Kosovoko Parlamentuak Serbiarekiko independentzia aldarrikatu zuen; azken horrek, Errusia eta beste zenbait estaturekin batera, aldarrikapen hori legez kanpokotzat jotzen du. Ekainaren 15ean Konstituzio berria sinatu zuten, estatu baten botere guztiekin.\nGaur egun, Nazio Batuetako 193 kideetatik 97k onartzen dute Kosovo estatu subirano gisa. Serbiak, Errusiak, Txinak, Espainiak eta Amerika, Asia eta Afrikako herrialde gehienek ez dute onartzen aldebakarreko independentzia aldarrikapena, eta ez dute onartzen Kosovoko Errepublika estatu subirano gisa. Nazioarteko komunitatea honela dago banatuta: Kosovoren independentzia ofizialki onartu duten herrialdeak, independentzia aitortzeari uko egiten diotenak eta neutraltasuna edo aldeek adostutako gertaeren bilakaerarako itxaropena adierazi dutenak.\nAlbaniar jatorri etnikoko biztanle gehienek aldarrikatu zuten Kosovoren subiranotasuna errepublika gisa. Hala ere, Kosovoko iparraldea, gehienbat serbiar etnia bizi dena, autonomiaz administratzen da Kosovoko eta Metohiako Batzar Komunitarioaren koordinazioarekin. Erakunde hori 2008ko ekainean sortu zen Serbiako Errepublikaren babesarekin, eta Kosovoko Gobernuak ez du onartzen.\nSei hilabetez Europar Batasunak sustatutako negoziazioen ondoren, 2013ko apirilaren 19an, Serbiako eta Kosovoko Errepublikako gobernuek akordio bat lortu zuten aldebiko harremanak ezartzeko. Baina Serbiako gobernuak ez du haren independentzia aitortzen.\nGeografia.\nMugakide hauek ditu: Montenegro, Albania, Ipar Mazedonia eta Serbia.\nPristina hiriburua eta Prizren (500.000 biztanle) hiri jendetsuenak dira. Beste bost hiri 50.000 biztanletik gorakoak dira. Eskualde nagusia Metohia da, arro handi bat Kosovoko mendebaldean (Djakovica, Orahovac eta Prizren herriak), Kosovo eskualdea Sitnica ibaiaren inguruko beste arro bat da (Uroaevac, Priatina, eta Kosovska Mitrovica), Malo Kosovo edo Kosovo Txikia, (Podujevo), Metohiaren eta Kosovoren artean Drenica dago (Srbica, Klina eta Malisevo).\nAurrekariak.\nSerbiak Kosovoko lurraldea herri serbiarraren sehaska historikotzat jotzen du, nahiz eta gaur egungo populazioa nagusiki albaniarra izan. Jugoslaviako Errepublika Federatibo Sozialistaren garaian, nahiz eta Serbiako Errepublika Sozialistako kide izan, gero eta autonomia eta ordezkaritza handiagoa izan zuen erakunde federaletan, Kosovoko probintzia autonomo sozialista gisa. Autonomia hori 1989an ezabatu zuen Slobodan Milo\u0161evic-en gobernu serbiarrak, eta, erakunde federaletan, bere gain hartu zuen haren ordezkaritza.\nHurrengo hamarkadan, tentsio handiak izan ziren Belgrad eta probintziaren artean, non albaniar jatorriko biztanleen artean sentimendu separatista hazi baitzen. Jugoslavia desegin ondoren, Jugoslaviako Errepublika Federalaren parte izatera pasa zen, 2003tik Serbia eta Montenegro bezala ezaguna izango zena Montenegroren independentzia arte, 2006an. 1999an, Kosovoko gerra piztu zen, NATO eta Kosovo Askatzeko Armada Jugoslaviako Errepublika Federalaren aurka borrokatzera eraman zuena.\nGatazkaren amaieraren ondoren, Nazio Batuen Erakundeak bake-misio bat ezarri zuen, Nazio Batuen Kosovoko Behin-behineko Administrazio Misioa (MINUK). Berez, Kosovo Serbiako probintzia autonomoa zen arren, MINUK lurraldeko administrazioaren ardurapean zegoen, albaniar etniako buruzagiekin batera.\nHainbat urtetako liskar eta negoziazioen ondoren, alde bakarreko independentzia aldarrikatu zuen 2008ko otsailaren 17an. Independentzia hori 95 herrialde inguruk onartu badute ere, Estatu Batuek eta Europar Batasuneko estatu kide gehienek barne, Serbiak, bere aliatuek eta beste herrialde batzuek, hala nola Espainiak, ez dute onartu, ezta Nazio Batuen Erakundeak ere. Horren baitan, Kosovori buruzko aipamen guztiak, dela lurraldeari, dela bertako erakunde edo biztanleei buruzkoak, Segurtasun Kontseiluaren 1244 (1999) Ebazpena erabat betez eta haren egungo edo etorkizuneko estatusari kalterik egin gabe egiten direla ulertzen da.\nHistoria.\nKokapen estrategikoa, baliabide natural ugariak barne, mesedegarria izan zen Kosovoko giza kokalekuen garapenerako, bere lurraldean identifikatutako ehunka aztarnategi arkeologikoek nabarmentzen duten bezala. Kosovoko lehen espedizio arkeologikoa Austro-Hungariako armadak antolatu zuen I. Mundu Gerran, Nep\u00ebrbishti Iliriako tumuluen ehorzketa-eremuan, Prizren barrutian. 2000. urteaz geroztik, espedizio arkeologikoen hazkundeak ordura arte ezezagunak ziren aztarnategi asko agerian utzi ditu. Kosovon dokumentatutako lehen aztarnak Harri Aroarekin lotzen dira, hots, haitzuloetako etxebizitzak egon zitezkeen zantzuak daude, adibidez, Radivojce kobazuloak Drin ibaiaren iturburuan; badira, hala ere, zenbait zantzu Grn\u010dar harpean, Viti herrian eta Dema eta Karamakaz harpeetan, Peja udalerrian.\nEspedizio arkeologikoek oraindik ezin izan dute baieztatu Paleolito garaiko gizakien finkapena. Kosovon aurkitu diren asentamendu antolatuaren froga arkeologikorik zaharrenak Star\u010devo eta Vin\u010da Neolitiko kulturakoak dira. Vlashnj\u00eb eta Runik Neolito garaiko gune garrantzitsuak dira. Mrrizi i Kobaj\u00ebs-en, Vlashnj\u00eb ondoan, aurkitutako harpeetako margoak Kosovoko historiaurreko artearen lehen aurkikuntzak dira. Neolitoko Runik-eko indusketetan aurkitutakoen artean, buztinezko okarina bat dago, Kosovon grabatu den lehen musika-tresna da. Brontze Aroaren hasiera bat dator Kosovoko mendebaldean tumuluen ehorzketa-eremuak egotearekin, nola hala Romaj\u00eb-ko gunean.\nHorregatik, Paleolitoko eta Mesolitoko gizakiaren argudioak baieztatu arte, Neolitoko gizakia eta Neolitoko aztarnategiak Kosovoko populazioaren hasiera kronologikotzat hartzen dira. Garai horretatik gaur egunera arte, Kosovo populatua izan da, eta historiaurreko, antzinako eta Erdi Arorainoko gizarteen jardueren aztarnak ikusten dira bere lurralde osoan. Aztarnategi arkeologiko batzuetan, geruza anitzeko asentamenduek argi eta garbi islatzen dute mendeetan zehar bizitzaren jarraipena.\nDardaniarrak izan ziren Kosovoko eskualdeko tribu paleobalkaniko garrantzitsuenak. Kosovo, Ipar Mazedoniako zatiak eta Serbia ekialdea osatzen duten eremu zabal bati Dardania izena eman zioten antzinate klasikoan. Eskualdearen ekialdeko zatiak trazio-iliriar harreman-eremuan zeuden. Ikerketa arkeologikoetan, iliriar izenak dira nagusi Dardania mendebaldean (gaur egungo Kosovon), eta traziar izenak Dardania ekialdean aurkitzen dira gehienbat (egungo Serbia hego-ekialdean).\nIzen traziarrik ez dago Dardaniako mendebaldean; ekialdeko aldeetan, berriz, iliriar izen batzuk agertzen dira. Beraz, iliriar edo traziar tribu gisa identifikatzea eztabaidagai izan da, baita bi taldeen arteko harreman etnolinguistikoa oso zalantzazkoa izanik eztabaidatua ere. Dardanian, hegoaldeko iliriarren izenen arteko korrespondentziak, aginte elitearenak barne, Dardaniako zatien \"traziatzea\" iradokitzen du. Dardaniarrek banakotasunari eutsi zioten, eta, erromatarren konkistaren ondoren, komunitate gisa mantentzea lortu zuten, eta, erromatarren garaian, talde berrien eraketan eginkizun garrantzitsua izan zuten.\nErromako Inperioak K.o. I. mendean bereganatu zuen Dardania. Eremuaren garrantzia bere meatze-potentzialean zegoen (\"metalla Dardana\"), K.o. mendeetan asko ustiatu zena, Municipium Dardanorum-eko meatze-multzo handiak eta eskualdearen zati bat meatze-barruti inperial gisa izendatzeak nabarmendu zuenez. Kosovo bi probintzien parte zen, Praevalitana eta Dardania. Ulpiana Kosovon garatu zen municipium garrantzitsuena da. Justinianok Justiniana Secunda gisa birfundatu zuen K.o VI.mendean.\nVI eta VII. mendeetan zehar, tribu eslaviarrak sartzen joan ziren eta bertako populazioarekin nahasten. 850erako kultura eslaviar kristaua erabat nagusitu zen inguruan, eta Bulgariako inperioko parte bihurtu zen.\nBulgariarren, serbiarren eta bizantziarren inperioen parte izan zen, harik eta 1346an Serbiako inperioan sartu zen arte. 1389an serbiar, bulgariar eta albaniarrek gerra galdu zuten Otomandar Inperioaren aurka eta pixkanaka lurralde guztia otomandarren esku geratzen joan zen, XX. mendera arte.\nXIII. mendearen amaieran, Kosovo eta Metohiako lurraldea Nemanji\u0107 dinastiaren egoitza izan zen. Hura izen zen, orobat, Serbiako eliza ortodoxoaren kokaleku nagusia. Pristina garrantzi handiko merkataritza-gunea zen garai hartan. Meagintzak ere garrantzi handia izan zuen, zilargintzak batik bat. Serbiar inperioa eratu zenean, monarkia absolutuaren gobernu feudal bihurtu zen, eta Kosovoko lurrak Brankovi\u0107 familiari egokitu zitzaizkion. Serbiar inperioa desegin zenean, otomandar inperioak eslaviar lurraldeak menderatu nahi izan zituen, eta Kosovoko gudu ospetsuan borrokatu zen serbiar armadarekin, 1389an. Gudu hura otomandarrek irabazi bazuten ere, gizon asko galdu zituzten, eta Kosovoko hondamen hura serbiarren mitologia nazionalak bere baitan atxikia izan du gaur arte. Otomandarrek Kosovo mendean hartzeak islamizazioa ekarri zuen; prozesu hori hirietan hasi zen eta mende bat baino gehiago iraun zuen. Kristau askok fede berria besarkatu zuten, arrazoi ekonomiko eta sozialengatik, besteak beste, musulmanei onura eta eskubide handiak ematen baitzitzaizkien eta agintari musulmanek eliza ortodoxo eta katolikoak zerga handiagoak ordaintzera behartu baitzituzten. Albaniarrak eslaviarrak baino lehenago bihurtu ziren musulman, eta halaber kopuruz emendatu. 1689an, Erromatar eta Germaniar Inperio Sakratuaren eta Otomandar Inperioaren arteko gerrak bete-betean jo zuen Kosovo. Austriarrak haraino iritsi eta Belgrad mendean hartu zuten; serbiar askok austriarrekin bat egin zuten, eta otomandarrek kontraerasoa jo zutenean, serbiarrak gogor zanpatu zituzten eta haietako askok ihes egin behar izan zuten. Harrezkero, gaurdaino, Kosovoko biztanle gehienak albaniarrak dira eta gutxiengo kristau batzuk daude.\nXIX. mendearen bukaeran, albaniar nazionalismoak goraldia izan zuen, eta horrek eragin handia izan zuen Kosovon ere. Balkanetako Lehenengo Gerran, Otomandar Inperioa erabat garaitu zuten, eta otomandarrek ia Balkan osoetatik erretiratu behar izan zuten; orduan sortu zen Albania, baina Serbiak aitzina bere mendean izandako lurraldeak berreskuratu zituen, Kosovo tartean, albaniarren heren bat Albaniatik kanpo utziz horrela. 1912. urteaz gero, beraz, Kosovo Serbiaren baitan geratu zen, eta horrek aldaketa handia eragin zuen biztanlerian: milaka albaniar Albaniara joan ziren, eta agintari berriek plan bat jarri zuten abian Kosovo serbiarrez jendeztatzeko, eta, horretarako, albaniar asko sarraskitu zituzten. Lehen Mundu Gerraren ondoren, serbiar agintariek hainbat administrazio txikiagotan banatu zuten Kosovo eta albaniarrak zanpatzen jarraitu zuten. II. Mundu Gerran, Ardatzeko Potentziak Jugoslavia inbaditu zuten 1941ean. Italia faxistaren mendeko Albania handiaren, Bulgariako Erresumaren eta Serbiaren artean banatu zuten. Erresistentziako albaniar talde armatuak Kosovo etniaren aldetik homogeneizatzen saiatu ziren, juduak, ijitoak eta eslaviarrak deportatuz. Bigarren Mundu Gerra bukatu zenean, erresistentzia komunistako partisanoak nagusitu, eta Kosovo Jugoslaviako Herri Errepublika Demokratiko sortu berriaren barruan geratu zen. 1946an, administrazio autonomo berezi bat sortu zen Kosovon, aurrenekoz otomandarren garaitik, hasieran Serbiako Errepublika Sozialistaren administrazioaren baitan eta, 1963az geroztik, probintzia gisa. 1974an, Jugoslaviako Errepublika Federal Sozialistaren baitan, Kosovo Probintzia Autonomo Sozialista sortu zen. Autonomia horrekin batera, eskolak albanieraz erakusten hasi ziren eta Kosovoko gobernua albaniar-kosovarren esku geratu zen neurri batean. Kosovoren autonomia albaniarren alde areagotzeak tirabirak sortu zituen bertako serbiar komunitatearekin, diskriminatua sentitzen baitzen; gainera, albaniarrak gero eta gehiago ugaltzen ari ziren, haien jaiotza tasa serbiarrena baino askoz handiagoa baitzen. 1980an, Tito hil zenean, tirabira etnikoak areagotu egin ziren Jugoslavia osoan eta bereziki Kosovon. 1980ko hamarraldian, Slobodan Milo\u0161evi\u0107 serbiar buruzagiak gogotik akuilatutako nazionalismoaren eraginez, Kosovok eta Jugoslaviako gainerako errepublikek boterea eta burujabetza galdu zuten. 1989an, Kosovori autonomia kendu zioten, albaniarrei eskubide politikoak mugatu zitzaizkien eta serbiarren kolonizazioa bultzatu zen. Jugoslavia desegiten ari zen artean, Kosovok bere aginpide guztia galdu zuen Serbiaren mende.\n1991n, independentzia aldarrikatu zuen. 1992an, Ibrahim Rugova lehendakari izendatu zuten eta hainbat erakunde sortu ziren, baina gobernu hori ez zuten nazioartean onartu. Garai hartan sortu zen Kosovoko Askapenerako Armada (\"Ushtria \u00c7lirimtare Komb\u00ebtare,\" U\u00c7K), serbiar armadari aurre eginez Kosovoren independentzia lortzeko. 1990eko hamarraldia bukaeran hasi zen Kosovoko gerra. Gerra bukatu ondoren, NBEk erabaki zuen bertan Nazio Batuen Behin Behineko Administrazio bat ezartzea (MINUK), eta segurtasuna, berriz, KFOR indar multinazionalaren esku uztea. Hala ere, albaniar batzuek serbiarren aurkako mendekuzko ekintzak egin zituzten eta milaka serbiar-kosovarrek Serbiara ihes egin zuten, baina serbiar enklabe batzuk geratu ziren herialdean. 2001ean, MINUKek agintearen zati bat albaniar-kosovar komunitatearen esku uztea erabaki zuen eta hala sortu ziren legebiltzarra eta lehendakaritza eta lehenengo hauteskundeak egin ziren. Geroztik, Serbiako agintariak, Kosovokoak eta NBE Kosovoren estatusa negoziatzen aritu ziren. 2008ko otsailaren 17an, Kosovoko legebiltzarrak, bilera berezian, independentzia aldarrikatu zuen, Kosovoko Errepublika izenarekin. Estatu Batuek, Erresuma Batuak eta Frantziak deklarazio horren alde egin zuten, eta Serbiak eta Errusiak, berriz, erabat gaitzetsi zuten. Protesta gogorrak izan ziren Serbian, baina Europako Batasuneko eta Balkanetako estatu askok estatu berria ofizialki onartu zuten; Errusiak erabat gaitzesten duenez eta betoa ezarri dionez, NBEak ez du Kosovoren independentzia onartu. Hashim Tha\u00e7i Kosovoko Alderdi Demokratikokoa da Kosovoko Lehen Ministroa eta administrazioaren zati handi bat bere esku baldin badu ere, MINUKi dagokio barne segurtasuna. Kosovoren iparraldeko serbiar enklabea, berriz, Serbiar Errepublikaren mendean dago.\n2014ko abenduaren 8an, gobernua osatzeko hitzarmena egin zuten. Abenduaren 9an, osatu egin zuten, sei hilabeteren ostean.\n2015eko urtarrilaren 27an, independentzia eskuratu ondorengo istilurik larrienak egon ziren.\nEkonomia.\nKosovoko ekonomia Europako behartsuenetako bat da; 2006an, biztanleko diru sarrera 1.500 eurokoa zen. Etorkinen bidalketek eta atzerriko herrialdeen laguntzak garrantzi handia dute. Industria oso sektore ahula da eta elektrizitate hornikuntza, berriz, badaezpadakoa. Langabezia tasak oso handiak dira, % 40-50 ingurukoak. Ezkutuko ekonomiak indar handia du eta gasolina, zigarro eta zementoaren kontrabandoarekin lotuta dago gehienbat. Ustelkeriak eta gaizkile talde antolatuen eraginak kezka handia sortu du nazioartean.\nBanaketa administratiboa.\nKosovo zazpi barrutietan banatuta dago:\nSerbiarren kontrolpeko eskualdea.\nIzatez, Kosovoko gobernuak kontrolpean ez duen eskualde bat ere badago iparraldean, Serbiarekin mugakidea, Ipar Kosovo. Egoerak 1999tik dirau, Kosovoko Gerra amaitu zenetik, alegia.\n2013an Serbiak eta Kosovok sinatutako Bruselako Akordioaren ondorioz, Ipar Kosovo integratzekoa zen beste egitura batean, Serbiar Udalerrien Erkidegoan, serbiar gehiengoko zenbait udalerrik osaturiko egitura bat, autonomia maila bat izango lukeena. Baina erkidego hori ez zegoen egiazki osatuta 2018 bitartean bederen."}
{"id": "49411", "revid": "336", "url": "https://eu.wikipedia.org/wiki?curid=49411", "title": "REXX", "text": "REXX(\"REstructured eXtended eXecutor\") IBM-n garatutako programazio lengoaia Michael Cowlishawek sortutakoa."}
{"id": "49412", "revid": "336", "url": "https://eu.wikipedia.org/wiki?curid=49412", "title": "Belarjale", "text": "Belarjaleek landareak edo algak jaten dituzte. Belarjale askok belarra jaten dute -hortik dator izena- baina beste batzuek haziak, frutituak, loreen nektarra edo zura (xilofagoak) ere jaten dituzte (termitak besteak beste). Zoologian belarjale deritzo landareez soilik elikatzen den animaliari. Hala ere, belarjale askok arrautzak eta animalia txikiak jaten dituzte noiz behinka.\nBelarjale askoren dieta urtaroekin aldatzen da, batez ere zonalde epeletan, non urtean zehar elikagai-iturriak aldatuz joaten baitiren. Ugaztun belarjaleen talderik handiena hausnarkariena da.\nBelarjaleen Espezie kopurua haragijaleena baino 1500 aldiz handiagoa da.\nEzaugarriak.\nTaldekoiak dira, taldeka bizi dira, inoiz ez bakarrik.\nElikagai-katean lehen mailako harrapakinak direnez eta animalia haragijaleen harrapakinak direnez, horrek ezaugarriak desberdin batzuk ematen dizkie, begiak buruaren alboetan kokatuta dute, honela burua biratu gabe ikustea ahalbidetzen diete eta hainbat mekanismo azkar ihes egin edo kamuflatu ahal izatea. Batzuek defentsa mekanismoak dituzte, hala nola, adarrak, iltzeak edo pozoiak substantzia toxikoak, zezenak edo errinozeroak esate baterako. \nBeraien digestio-sistema ez da egokia animalia jatorriko jakietarako eta horregatik belarjaleak dira. Digestio-ezaugarriei dagokienez, digestio-aparatu luze eta konplexuak dute, zelulosa digeritzeko gai diren mikroorganismoekin. Denbora asko ematen dute beren burua elikatzen, zeren eta barazki batzuen mantenugaiak kopuru handiak kontsumitu behar dituzte.\nHaien hortzek ezaugarri berezi batzuk dituzte, ez dituzte haragijaleen ezaugarriak, ez baitituzte behar, baina oso garatutako hortzak dituzte, barazkiak eta aleak irentsi aurretik ondo murtxikatzeko.\nBelarjaleen hankak apatxekin amaitzen dira, ez atzaparrekin haragijaleak bezala, ez baituzte harrapakinak harrapatzeko erabiltzen, harrapariengandik ihes egiteko baizik.\nSailkapena.\nAnimalia belarjaleen digestio-sistemaren morfologiaren arabera, bi talde handi bereizten dira: monogastrikoak eta poligastrikoak.\nBelarjaleak monogastrikoak\nUrdaila bakarra izateagatik bereizten dira, gizakiak bezala, fermentazio prozesua digestio aparatuko beste leku batzuetan gertatzen da. Ez dira hausnarkariak, hausnarkarien eta ez hausnarkarien artean tarteko ezaugarria dute. Belarjale monogastriko motak hauek dira:\nBelarjale poligastrikoak\nUrdailean konpartimentuak izatea dute ezaugarri eta belarjale hauek, gehienak hausnarkariak dira. Digestio sistemak lau zati ezberdin edo konpartimentu ditu, konpartimentu desberdinak hainbat izenekin deitzen dira eta funtzio espezializatuak dituzte.\nTalde honetakoak, behiak, ahuntzak, ardiak, hegaztiak\u00a0 dira.\nElikadura.\nAnimalia belarjaleen artean, animaliek elikadura desberdina dute."}
{"id": "49413", "revid": "46380", "url": "https://eu.wikipedia.org/wiki?curid=49413", "title": "Vicente Aranda", "text": "Vicente Aranda Ezquerra (Bartzelona, - Madril, ) zinema zuzendaria izan zen.\nBiografia.\n1943an Venezuelara atzerriratu zen eta informatikako NCR enpresan kargu inportanteak izan zituen. 1956an Espainera bueltatu zen eta Instituto de Investigaciones y Experiencias Cinematograficasera sartu nahi izan zuen sorterik gabe batxilergoa bukatu ez zuelako.\nOrduan Bartzelonara joan zen eta bere ekoiztetxea eraiki zuen eta bere lehen filma, \"Brillante porvernir\" (1965), zuzendu zuen. Bere hurrengo bi filmak, \"Fata Morgna\" (1966) eta \"Las Crueles\" (1969) oso garrantzitsuak izan ziren izendatutako Bartzelonako Eskola, beldurrezko filmak egiteko asmoarekin.\n1992. urtean zuzendari onenaren Goya Saria eman zioten."}
{"id": "49415", "revid": "96586", "url": "https://eu.wikipedia.org/wiki?curid=49415", "title": "Pastora Vega", "text": "Pastora Vega (Madril, 1960ko maiatzaren 28a - ) espainiar aktorea eta zuzenbide lizentziaduna. Pastora Imperioren iloba da. \"Y sin embargo, te quiero\" telebistako programan hasi zen aurkeztele gisa. 1985an zinemara pasa zen eta Gonzalo Suarezen \"Los pazos de Ulloa\" filman debuta egin zuen.\nVicente Arandaren \"El Lute II: ma\u00f1ana ser\u00e9 libre\" eta \"Todos los hombres sois iguales\" filmentan bere senarra Imanol Ariasekin lan egiten du. Baita ere, \"Un asunto privado\" filman, Imanol Ariasek zuzendutako filman agertzen da.Honekin bi seme ditu.\nFilmografia.\nZinea:\nTelebista:"}
{"id": "49416", "revid": "336", "url": "https://eu.wikipedia.org/wiki?curid=49416", "title": "Pastora vega", "text": ""}
{"id": "49417", "revid": "105290", "url": "https://eu.wikipedia.org/wiki?curid=49417", "title": "Arroka ultramafiko", "text": "Arroka ultramafiko edo ultrabasikoak silize kopuru txikia (orokorrean %45etik behera) duten arroka igneo edo eurengandik eratorritako arroka metamorfikoak dira. Normalean MgO kantitatean %18 baino txikiagoa da, FeO asko dute, potasio gutxi eta normalki mineralen %90a baino gehiago mineral mafikoak dira (kolore iluneko mineralak, magnesio eta burdin ugaridunak). Lurraren mantua arroka ultramafikoz osatua dagolea kontsideratzen da."}
{"id": "49418", "revid": "336", "url": "https://eu.wikipedia.org/wiki?curid=49418", "title": "Arroka ultrabasiko", "text": ""}
{"id": "49419", "revid": "1105", "url": "https://eu.wikipedia.org/wiki?curid=49419", "title": "Jose Maria Azkarraga", "text": ""}
{"id": "49420", "revid": "105290", "url": "https://eu.wikipedia.org/wiki?curid=49420", "title": "Obdukzio", "text": "Obdukzioa lurrazal ozeanikoa edo mantuko arrokak lurrazal kontinentalaren gainean zamalkatzen deneko prozesua da, plaka tektonikoen muga suntsikor batean. Prozesu hau orogenian zehar gerta daiteke.\nObdukzioa askotan plaka tektoniko txiki bat bi plaka handiren tartean harrapatuta geratzen denean gertatzen da, lurrazal berri gisa atxikituta geratzen delarik. Kaledonia Berria, Kaliforniako Klamath Mendiak eta Oman, Zipre edo Zeelanda Berrian honen adibideak aurki daitezke. Kasu bakan batzuetan gainetik jartzen den mantua ez da ozeanikoa, kontinentala baizik. Honen agerpena Rif eta Mendilerro Betikoetan gertatzen da."}
{"id": "49421", "revid": "201", "url": "https://eu.wikipedia.org/wiki?curid=49421", "title": "Sansovino", "text": ""}
{"id": "49423", "revid": "15795", "url": "https://eu.wikipedia.org/wiki?curid=49423", "title": "Elisabete II.a", "text": ""}
{"id": "49428", "revid": "336", "url": "https://eu.wikipedia.org/wiki?curid=49428", "title": "Alfonso Ungr\u00eda", "text": "Alfonso Ungr\u00eda Ovies (Madril, 1943ko martxoaren 30a - ) zinema zuzendari espainiarra da.\nBiografia.\nEkonomikak ikasketak egin zituen. Antzerkia hasi zuen baina gero zinemara pasa zen. \"Escuela de Arg\u00fcelles\"-en parte hartu zuen. Ehun NO-DO baino gehiago zuzendu zituen baina egun batean putetxeko bizitza kontatzen zuen monografiko bat egin zuen eta lanetik bota zuten. Bere lehen bi filmak, \"El hombre oculto\" eta \"Tirarse al monte\", frankismoak zentsuratu zituen.\nFilm labur batzuk egin ondoren, \"El hombre oculto\" (1970, Gizon ezkutatua) izan zuen lehenengo film luzea. Zinemaz gainera, telebistarako filmak eta sailak egin izan ditu Espainiako telebista publikorako: \"Hasta luego, cocodrilo\" (1991). \"Soldados\" du bere filmik bikainena, Max Auben \"Las buenas intenciones\" (Asmo onak) eleberrian oinarritua. Bi film egin zituen Euskal Herrian: \"Albaniaren konkista\" (1983) eta \"Ehun metro\" (1986).\nFilmografia.\nZuzendari:\nAktore:\nGidoigile:"}
{"id": "49429", "revid": "59723", "url": "https://eu.wikipedia.org/wiki?curid=49429", "title": "Antonio Banderas", "text": "Jos\u00e9 Antonio Dom\u00ednguez Banderas, ezagunagoa Antonio Banderas izenaz (M\u00e1laga, 1960ko abuztuaren 10a - ), andaluziar aktore eta zinema zuzendari bat da.\n2008an Donostiako Zinemaldian urtero eman ohi den Donostia Saria jaso zuen.\nBiografia.\nJos\u00e9 Antonio Dom\u00ednguez Banderas aktore eta zinema zuzendari da. Golden Globe, Tony eta Emmy sarietarako izendatzen duten lehen aktore espainiarra da.\nMadrilen hasiera.\nGaztetatik aktore izan nahi zuen eta ARA antzerki-eskolan (M\u00e1laga) hasi zen lanean. 19 urterekin Madrilera joan zen hiri hartako mugimenduaren garaian eta han antzerki txikietan parte hartu zuen, Pedro Almodovarrekin lan egin arte. Harekin Goya sariak irabazteko bi aldiz izendatuta egon zen. \"Matador\" eta \"\u00a1\u00c1tame!\" filmengatik.\nHollywood.\nMadonnaren bideoklip bati esker ospetsuagoa izatea lortu zuen. 1992an Hollywooden debutatu zuen \"Los reyes del mambo\" filmarekin. Garai horretan ingelesez ez zekienez, testuak fonetikaz ikasi behar izan zituen. \"Philadelphia\" filmean Tom Hanksekin lan egin zuen: hari esker, bi Oskar irabazi zituen eta Hollywooden geratu zen beste batzuk egiteko. Harrezkero, Tom Cruise, Brad Pitt, Jeremy Irons, Meryl Streep, Glenn Close, Winona Ryder bezalako aktore ospetsuekin lan egin du. 1999an \"Crazy in Alabama\" zuzendu zuen eta geroago \"Summer Rain\" Malagan. 2005ean Malagako seme kutuna izendatu zuten.\nMelanie Griffithekin harremana.\n1988an, Ana Lezarekin ezkondu zen. \"Two Much\" filmean Melanie Griffith ezagutu zuen, ezkonduta zegoen bitartean. Haien artean harremana sortu zen eta 1996an lehen emazteaz dibortziatu zen. Gaur egun Melanie Griffitheekin ezkonduta dago eta alaba bat daukate, Stella del Carmen deritzona.\nAste Santua Malagan.\nUrtero bere familiarekin Malagara joaten da, Aste Santua pasatzera. \"San Juan\" kofradiako bazkidea da eta Malkoen Amaren tronuko maiordomo da. \"Las l\u00e1grimas de San Juan\" martxa hitza sortu du: martxa ereserki bihurtu eta prozesioaren ibilbidean abesten da. Ostegun Santuko gau guztietan Itxaroko Ama sorbaldan eramaten du. Malagako kofradia elkarteak 2011ko pregoilari izendatu zuten."}
{"id": "49430", "revid": "336", "url": "https://eu.wikipedia.org/wiki?curid=49430", "title": "Ana Leza", "text": "Ana Arana Leza (Madril, 1962 - ) aktore espainiar ohia da.\nAktorea izan arren, ezaguna da Antonio Banderasekin ezkonduta egon delako 1987tik 1995era arte. \"Mujeres al borde de un ataque de nervios\" edo \"Philadelphia\" filmetan agertzen da. Concha Leza aktorearen alaba da."}
{"id": "49431", "revid": "965", "url": "https://eu.wikipedia.org/wiki?curid=49431", "title": "Aketxe", "text": ""}
{"id": "49433", "revid": "201", "url": "https://eu.wikipedia.org/wiki?curid=49433", "title": "Ana leza", "text": ""}
{"id": "49435", "revid": "1545", "url": "https://eu.wikipedia.org/wiki?curid=49435", "title": "Fernando Trueba", "text": "Fernando Trueba (Madril, 1955eko urtarrilaren 18a - ) espainiar zinema zuzendari, gidoigile eta ekoizlea da, David Trueba gidogile eta ekoizlearen anaia.\nBizitza.\nKazetaritza ikasketak egin ondoren, zinema kritikari izan zen. Film labur batzuk egin eta 1980an egin zuen lehen film luzea, \"\u00d3pera prima\". Hurrengo filma Chicho S\u00e1nchez Ferlosio kantariari buruzko dokumental bat izan zen, \"Mientras el cuerpo aguante\" (1982, \u00abGorputzak eusten dion bitartean\u00bb). Komediak egin ditu gehienbat: \"Sal gorda\" (1983), \"S\u00e9 infiel y no mires con qui\u00e9n\" (1985), \"El a\u00f1o de las luces\" (1986, \u00abArgien urtea\u00bb). 1989an polizi film bitxi bat egin zuen, \"El sue\u00f1o del mono loco\" (\u00abTximu eroaren ametsa\u00bb). 1993ko \"Belle \u00c9poque\" filmak, komedia hau ere, arrakasta handia izan zuen eta atzerriko film onenari ematen zaion Oscar saria jaso zuen 1994an. 1997an Zinemako hiztegia egin zuen.\nSariak.\nFilm onenaren hiru Goya sari:\nOscar sari bat:"}
{"id": "49437", "revid": "98220", "url": "https://eu.wikipedia.org/wiki?curid=49437", "title": "David Trueba", "text": "David Trueba Rodr\u00edguez (Madril, 1969ko irailaren 10a -) zinema zuzendari, gidoigile, idazle eta aktore espainiarra da.\nBiografia.\nFernando Truebaren anaia txikia da. Bere aitak Lettera 35 idatz makina saltzen zuen eta David ohitura hartu zuen idatz makinetan idaztea.\nKazetaria izan nahi zuen eta ikasketak bukatzean Estatu Batuetara joan zen. Han \"American Film Institute\"n gidogile kurtso bat egin zuen eta \"Los peores a\u00f1os de nuestra vida\" gidoia idatzi zuen.\nEstatu Batuetara joan aurretik El Pais eta El Mundon lan egin zuen kazetari, \"Sopa de Gansos\" eta \"Querido Rafael\" telebistako programetan gidoigile.\n1996an \"La buena vida\" zuzendu zuen eta hurrengo urtean Goya Sariak bi sarietara izendatu zioten. 2000n \"Obra maestra\" zuzendu zuen. 2004an Academia de Cine Espa\u00f1olan lehendakariodea izendatu zuten. 2005ean \"Bienvenido a casa\" zuzendutako filma Malagako festibalean zuzendari hoberenaren saria eman zioten."}
{"id": "49438", "revid": "42829", "url": "https://eu.wikipedia.org/wiki?curid=49438", "title": "Hizkuntza gatazka", "text": "Hizkuntza gatazka gertatzen da elebidunak diren hainbat hizkuntza komunitateetan. Izan ere, bi talde linguistiko kontaktuan daudenean bi egoera gerta daitezke:\nHizkuntza gatazkaren kontzeptua Kataluniako soziolinguistikak sortu zuen. Haren arabera, kontaktuan dauden bi hizkuntza komunitatek desoreka egoera sortzen dute. Izan ere, horietatik bat menperatzailea izango da eta bestea menperatua.\nBaina hizkuntza gatazka ez da determinista, dinamikoa baizik. Horren arabera, hizkuntza gatazka baten ondorioz, hizkuntza komunitatea desager daiteke edo menperatutako hizkuntza euren estatusa berreskuratu dezake.\nEta hizkuntza gatazka ez da kontzeptu negatiboa. Gatazka beharrezkoa izango da egoera soziolinguistikoa iraultzen hasteko. Gatazka barik, normalizaziorik ez da egongo Kataluniako soziolinguistikaren arabera."}
{"id": "49439", "revid": "336", "url": "https://eu.wikipedia.org/wiki?curid=49439", "title": "Giacomo della Porta", "text": "Giacomo della Porta (Porlezza, Lombardia, 1533 aldean \u2013 Erroma, 1602) Pizkundeko italiar eskultore eta arkitektoa izan zen. Michelangelok bukatu gabe utzi zituen eraikuntza gehienak amaitu zituen: San Petri basilikako kupula, Farneseko jauregiko galeria eta Kontserbadoreen jauregia. Ges\u00fa elizako aurrealdea egin zuen Erroman 1575. urtean. Egin zuen eraikuntza zibila nagusia Aldobrandini etxea da, 1598-1604 bitartean egina, Frascati herrian.\nBiografia.\nGiacomo della Porta Lombardiako Porlezza herrian jaio zen. Michelangeloren laguntzailea eta Vignolaren ikasle eta jarraitzailea izan zen. Bi maisu handi horien eragina izan zuen.\nLan gehienak Erroman eta Lazio eskualdean egin zituen. Vignolak amaitu gabe utzi zituen hainbat lanetan aritu zen, eta horietako batzuetan Michelangelok berak ere parte hartu zuen: Capitolio (fatxada eta eskailerak amaitu zituen), Farnese jauregia (goiko loggia), San Petri basilika (kupula egin zuen, Domenico Fontanarekin, Michelangelok diseinatu zuenari zenbait aldaketa eginez), Gesu eliza (kupula, Andre Mariaren eta San Frantziskoren kapera biribilak eta fatxada). Vignolaren egiturei etekin handia atera zien.\nErlijiozko arkitektura, San Luigi dei Francesi-ko fatxada, Madonna dei Monti eliza, San Atanasio dei Greci, eta San Joan dei Fiorentini elizaren amaiera, eta arkitektura zibila, Maffei, Aldobrandini egoitzak, Capitelli plazako egoitzak, Clementino eskola, Jakinduriaren jauregiko patioa, Aldobrandini etxea Frascatin, landu zituen, eta Erromako plaza askotako iturriak egin zituen.\nAccademia di San Lucako kide izan zen, eta Elizaren eta nobleen arkitekto ofiziala bihurtu zen. Zenbait eraikin ereduetarako eskemak zehaztu zituen (etxebizitzak, bi ordena gainjarrita dituzten elizen fatxadak, villak), lehenagotik Pizkundeko arkitektoek erabiliak zituztenak."}
{"id": "49441", "revid": "105290", "url": "https://eu.wikipedia.org/wiki?curid=49441", "title": "Erronda (Bilbo)", "text": "Erronda kalea Bilboko Alde Zaharreko kalea da. Kale hau Erriberan hasten da, San Antongo zubiaren ondoan eta Zamudioko atean amaitzen da.\nKale honetan zeuden Bilbo inguratzen zuten harresiak, gaur egun, kale honetako eraikin batzuetan, antzinako harresiaren aztarnak ikus daitezke.\nKale honetan dago Bilboko Alde Zaharreko osasun etxea. Horrez gain, bi kulturgune ere badaude (Gatazka eta Errondabide), zenbait denda, taberna eta eskola ere badago Erronda kalean.\nHistoria.\nPortua antzinako biltegiaren edo udalerriaren (San Anton eliza dagoen lekuan) aurrean kokalekua zela eta, hiria berehala hasi zen.\nHau gertatu haurretik herritar gutxi bizi egiten ziren itsasadarraren ertz batean.\nHasieran hiru kale bakarrik izan ziren, Somera edo Goienkale, Artekale eta Dendarikale, eliz txiki batekin batera (Santiago katedralaren aurrekoa). Haiek inguratzen harresia ezarri zen, gordeleku batekin (Hiritarrak pobretik baztertzeko). Geroago zubiaren gordelekua bota eta eliza eraiki zuten oraingo San Anton eliza dagoen lekuan.\nBilbo hazten jarraitu zen eta itsas merkataritza garatu zen, halaber, bertako lehen biztanleak itsasadarraren bi aldeetatik hedatzen ziren hiria bezala, eta harresiak ere.\nXV. mendean Alde Zaharreko gunea sortu zen, zatirik zaharrena beste lau kaleekin handitu eta gero. Horren ondorioz \"Zazpi kaleak\" sortu ziren, Bilboko hirigune historikoak gaur egun duen izena hartu zuten eta harresia haien inguruan edatzen jarraitu zuen.\nHarresiak Zamudioko atean hasten. Kale bakoitzak errekarantz ematen zuten eta dorretxeak zuten bertan. Gainera geroagoko Erronda kalean beste ate bat zegoen, Ibeniko Atea izenekoa.\nSute handi batek (1571) eta bi uholde arriskuan jarri zuten hiria eta harresiak berriro berritu behar zuten.\nAipatzekoa da, halaber, Zazpikatu Gaztetxea ere kale honetan kokatzen dela."}
{"id": "49442", "revid": "46380", "url": "https://eu.wikipedia.org/wiki?curid=49442", "title": "Mercedes Gallego", "text": "Mercedes Gallego (Sabadell, 1970eko uztailaren 4a) kataluniar kazetari eta idazlea da. \"El Pais\" eta \"El Correo\" egunkariarentzako lan egin du. 2003an, \"Telecinco\" telebista katearentzako Irakeko Gerran, berriemaile izan zen."}
{"id": "49446", "revid": "6950", "url": "https://eu.wikipedia.org/wiki?curid=49446", "title": "Eretza", "text": "Eretza mendia Bizkaiko mendebaldean dago, Gue\u00f1esko udalerrian kokatuta, eta 887 metroko altuera dauka. Bilboko Ezkerraldean dauden Sasiburuko mendietako altuena da eta Kadagua ibaiaren haran osoa menpean du."}
{"id": "49450", "revid": "63274", "url": "https://eu.wikipedia.org/wiki?curid=49450", "title": "International Standard Book Number", "text": "International Standard Book Number (Liburuen Nazioarteko Zenbaki Normalizatua) edo ISBN (\u00abis-bin\u00bb esaten zaio batzuetan) erabilera komertzialerako liburuen kode identifikatzailea da. 1966an Erresuma Batuan sortu zuen W H Smith liburu eta paper-dendak, \"Standard Book Numbering\" (\"SBN\") izenpean. 1970ean \"ISO 2108\" nazioarteko estandar moduan definitu zen.\nHasieratik eta 2007ko urtarrilaren 1.a arte, ISBN zenbakiak 10 zifra zituen. Hortik aurrera 13 ditu, EAN delako kodearekin bateratu baitzen. Lehenengo zatiak argitalpen mota adierazten du (978 liburuen kasuan). Bigarrenak estatua (2 Frantziarako, 84 Espainiarako, 5 Sobietar Batasun ohiko herrialdeentzat, etab.) edo hizkuntz eremua; hirugarrenak argitaletxea, liburuen kasuan, eta laugarrenak argitalpena bera identifikatzen du (izenburua, argitaraldia). Azken zenbakia kontrol digitua da, besteen arteko konbinazio zehatz batetik ateratzen dena.\nISBNak liburu baten edizio zehatz bat identifikatzen du, eta hari buruzko datuak biltzen ditu. Horrela, inbentarioak, eskaerak eta liburuei lotutako datuen kudeaketa izugarri sinplifikatzen du.\nAldizkarietako argitalpenetan \"ISSN\" (\"International Standard Serial Number\") erabiltzen da.\nZer adierazten dute 13 zifrako ISBN zenbakien 13 zifra horiek.\nBost zati egin daitezke 13 zifrako ISBN zenbaki batetik. "}
{"id": "49451", "revid": "119347", "url": "https://eu.wikipedia.org/wiki?curid=49451", "title": "Split 77", "text": "Split 77 1997. urtean Bilbon (Bizkaia) sortutako euskal musika taldea da. 1998an Gaztea maketa lehiaketan entzuleen saria jaso zuten beste hiru talderekin batera."}
{"id": "49453", "revid": "237", "url": "https://eu.wikipedia.org/wiki?curid=49453", "title": "Mercedes gallego", "text": ""}
{"id": "49454", "revid": "448", "url": "https://eu.wikipedia.org/wiki?curid=49454", "title": "Pikatxo", "text": "Pikatxo Badaiako mendilerroan dagoen mendietako bat da. Arabako mendebaldean dago, Kuartango udalerriko Etxabarri kontzejuaren lurretan. Gailurra itsas mailatik 865 metro gorago dago."}
{"id": "49455", "revid": "1987", "url": "https://eu.wikipedia.org/wiki?curid=49455", "title": "Iturribide", "text": ""}
{"id": "49457", "revid": "2241", "url": "https://eu.wikipedia.org/wiki?curid=49457", "title": "Erronda (argipena)", "text": "Erronda hitzak adiera zenbait ditu:"}
{"id": "49458", "revid": "237", "url": "https://eu.wikipedia.org/wiki?curid=49458", "title": "Oscar Sari", "text": ""}
{"id": "49459", "revid": "237", "url": "https://eu.wikipedia.org/wiki?curid=49459", "title": "Oscar sari", "text": ""}
{"id": "49461", "revid": "15795", "url": "https://eu.wikipedia.org/wiki?curid=49461", "title": "Kosovoko udalerriak", "text": ""}
{"id": "49462", "revid": "201", "url": "https://eu.wikipedia.org/wiki?curid=49462", "title": "Della Porta", "text": ""}
{"id": "49463", "revid": "119347", "url": "https://eu.wikipedia.org/wiki?curid=49463", "title": "Los chikos de la katana", "text": "Los chikos de la katana Kung Funk musika taldeak 2005eko ekainaren 30ean kaleratu zuen diskoa da, Musikherriaren zigilupean. Lau abesti ditu eta Kung Funk, abestiak konposatzeko orduan ez da estilo bakarrera mugatzen."}
{"id": "49466", "revid": "119347", "url": "https://eu.wikipedia.org/wiki?curid=49466", "title": "Trianoko mendiak", "text": "Trianoko mendiak edo Grumerango mendigunea Europako burdin meatzerik garrantzitsuenetakoak izan ziren XIX. mendean. Gaur egun, mendi horietan meatzeen ondorioz, oso paisaia berezia sortu da.\nErromatarren garaietatik izan dira ustiatuak, bertako burdinaren kalitatea eta ugaritasunaren ondorioz, aurkikuntza arkeologikoek (K.O. III eta IV. mendeetako zeramika) eta Plinio Zaharra bezalako historialarien idazkiek frogatzen dutenez. Azken honek K.o. I. mendean, Iberiar Penintsulako iparraldean \"burdinazko mendi handi\" bat zegoela esaten zuen.\nMeatzaldeko eskualdean daude kokatuta, Bizkaiko mendebaldean. Zehazki, mendi hauek Trapagaran (Larreineta eta Zugaztieta) Abanto-Zierbenako (Triano) eta Galdamesko udalerriak barne hartzen dituzte.\nMugakideak.\nTrianoko mendien mugak hauexek dira:\nPe\u00f1as Negras.\nZugaztieta auzoaren inguruan Pe\u00f1as Negras Ingurumen Interpretazioko Zentroa dago."}
{"id": "49468", "revid": "119347", "url": "https://eu.wikipedia.org/wiki?curid=49468", "title": "Pristina (barrutia)", "text": "Pristinako barrutia (, \"Pri\u0161tinski okrug\"; ) Kosovoko barruti bat da, Pristina hiriburu duena.\nUdalerriak.\nHauek dira Pristinako udalerriak:&lt;/br&gt;"}
{"id": "49469", "revid": "1545", "url": "https://eu.wikipedia.org/wiki?curid=49469", "title": "Pristina (argipena)", "text": "Pristina hurrengo esanahiak izan ditzake:"}
{"id": "49470", "revid": "119347", "url": "https://eu.wikipedia.org/wiki?curid=49470", "title": "Prizren (barrutia)", "text": "Prizrengo barrutia (, \"Prizrenski okrug\"; ) Kosovoko barruti bat da, Prizren hiriburu duena.\nUdalerriak.\nHauek dira Prizrengo udalerriak:&lt;/br&gt;\nHizkuntzak.\nAlbaniera, serbiera eta ingelesez gain, turkiera ere barruti honetako hizkuntza ofiziala da."}
{"id": "49471", "revid": "6327", "url": "https://eu.wikipedia.org/wiki?curid=49471", "title": "Prizreni (Barrutia)", "text": ""}
{"id": "49472", "revid": "6327", "url": "https://eu.wikipedia.org/wiki?curid=49472", "title": "Pri\u0161tina (Barrutia)", "text": ""}
{"id": "49473", "revid": "119347", "url": "https://eu.wikipedia.org/wiki?curid=49473", "title": "Pe\u0107 (barrutia)", "text": "Pe\u0107eko barrutia (, \"Pe\u0107ki okrug\"; ) Kosovoko barruti bat da, Pe\u0107 hiriburu duena.\nUdalerriak.\nHauek dira Pe\u0107eko udalerriak:&lt;/br&gt;"}
{"id": "49474", "revid": "448", "url": "https://eu.wikipedia.org/wiki?curid=49474", "title": "Normandiako Lehorreratzea", "text": "Normandiako Lehorreratzea (Neptuno Operazioa kode-izena) 1944ko ekainaren 6an (E-Eguna) Bigarren Mundu Gerrako aliatuek Normandiaren inbasioaren hasiera operazioa izan zen. Itsasotik egindako historiako inbasiorik handiena izan zen eta Alemania Naziari Mendebaldeko Frontea irekitzeko helburua zuen.\nOperaziaren planifikazioa 1943an hasi zen. Inbasioaren aurreko hilabeteetan Aliatuek engainu militar nabaria egin zuten, Bodyguard Operazioa izenekoa, Alemania inbasioaren leku eta datarekin nahasteko. E-Eguna iritsi zenean eguraldia behar zena baino okerragoa zen, baina aldatzeak bi asteko atzerapena ekarriko zukeen, planak Ilargiaren faseak, itsasaldia eta egun bakoitzeko ordu zehatza baitzuen aurrera eraman ahal izateko. Adolf Hitlerrek Erwin Rommel \"Generalfeldmarschall\"a jarri zuen Atlantikoko Hormaren fortifikazioak indartzen, Aliatuen inbasioa egongo zelakoan.\nLehorreratzea anfibioa izan zen, baina lehenago aire eta itsasoz bonbardaketa masiboa egon zen, eta Ameriketako Estatu Batuetako 24.000 indar aerogarraiatu, Britainia Handia eta Kanadako paraxutisten lurreratzea aurreko gauean, gauerdian. Aliatuen infanteria eta dibisio armatuak goizeko 6:30ean hasi ziren lehorreratzen. Helburua 80 kilometroko fronte bati erasotzea zen, guztiak Normandiako kostaldean. Bost kode-izen jarri zitzaizkien bost hondartzei: Utah, Omaha, Gold, Juno eta Sword hondartzak. Haizeak zakar gotzen zuen eta, horregatik, Omaha eta Utah hondartzetan nahi baino ekiadlerako lehorreratu ziren. Militarrak hondartzara heldu aurretik ere nazien kontraeraso gogorra zuten aurrean. Kostan minak jarrita zeuden, eta metalezko tripodeak, egurrezko hesiak eta txarrantxak aurkitu zituzten aurrera joatea zailduz. Hildako gehienak Omaha hondartzan lehorreratu zirenen artean izan ziren, euren itsas-hegia aldapatsuagoa zelako. Gold, Juno eta Sworden hainbat herri fortifikatu etxez etxeko gerran garbitu zituzten, eta Golden jarritako bi bunker desaktibatu zituzten, tanke bereziak erabilita.\nAliatuek ez zuten lortu E-Egunean euren helburuak eskuratzea. Carentan, St. L\u00f4 eta Bayeux herriak Alemaniaren eskuetan mantendu ziren eta Caen ez zuten eskuratu uztailaren 21era arte. Juno eta Gold hondartzak batzea baino ez zuten lortu lehen egun hartan, eta bost hondartzen eremua ez zuten baru ekainaren 12ra arte; hala ere operazioa garrantzitsua izan zen, Aliatuek hanka bat jarri zutelako Frantzian eta hortik hilabetetan soldadu gehiago sartu eta Mendebaldeko Frontea osatu zutelako. Alemaniak 4.000tik 9.000ra arteko hildako izan zituen egun hartan. Aliatuek 10.000 baja, horietatik 4.414 konfirmatutako hildako. Museoak, memorialak, eta gerra-hilerriak nonnahi daude inguruan gaur egun.\nAurrekariak.\n1940ko maiatzaren 27tik ekainaren 4ra Britainiar Indar Espedizionarioaren eta Frantziako Armadaren 338.000 unitate Frantziako iparraldeko kostaldean itxita geratu ziren. Dinamo Operazioari esker bertatik ebakuatzea lortu zuten. Hirugarren Reichak Sobietar Batasuna 1941eko ekainean inbaditu zuenean Josef Stalinek presioa areagotu zuen Mendebaldeko Fronte bat irekitzeko. 1942an Sobietar Batasunak eta Ameriketako Estatu Batuek testu komuna argitaratu zuten: \"... ulermen osoa lortu dugu Europan bigarren fronte bat irekitzearen urgentziari buruzkoa\". Hala ere Britainia Handiko Lehen Ministroa zen Winston Churchillek AEBko Presidentea zen Franklin D. Roosevelt presionatu zuen inbasio hori atzeratzeko, AEBren laguntzarekin ere Aliatuek ez zutelako horrelako ekintzarik egiteko indar armatu nahikorik.\nFrantziara bueltatu beharrean, Mendebaldeko Aliatuek Bigarren Mundu Gerrako Mediterraneoko Frontea indartzera ekin zioten, Britainiar tropak bertan zeudelako jada. 1943aren erdialdean Tunisiako gudua irabazi zuten aliatuek. Hortik Siziliaren inbasio aliatua abiatu zuten 1943ko uztailean, eta hortik aurrera, irailean, Italiaren inbasio aliatua hasi zen. Momentu horretan Stalingradeko guduan Sobietar Batasunak garaipen erabakiorra lortu zuen. 1943ko maiatzean Washingtoneko Konferentzia egin zen, eta bertan Kanalaren inbasioa hastea erabaki zuten. Hasierako planifikazioa, hala ere, lehorreratzeko zeuden medioen araberakoa egin zen, horietako asko Pazifikoko Gerran eta Mediterraneoan erabili ziren berdina. 1943ko azaroko Teherango Konferentzian Roosevelt eta Churchillek Stalini zin egin zioten bigarren fronte handi bat irekiko zutela 1944ko maiatzerako.\nLau leku proposatu ziren lehorreratze honetarako: Britainia, Cotentin penintsula, Normandia eta Pas de Calais. Britaina eta Cotentin penintsulak direnez, Alemaniak aukera izango zuen Aliatuen aurrera egitea mozteko istmo erlatiboki estu batean; beraz, bi leku horiek kanpo geratu ziren. Pas de Calais zen Britainia handitik gertuen zegoen puntua, eta horregatik Alemaniak nabarmenki defendatutako lekua zen. Gainera, espantsiorako aukera gutxi ematen zituen, hainbat ibai eta kanal daudelako inguruan. Normandian lehorreratzea aukerarik onena zen, aldi berean Cherbourg, Britainia eta Pariserako bideak irekitzen zirelako, eta hortik Alemaniara, baina Normandiak porturik ez zuenez, eraiki egin behar ziren. Horrela sortu ziren Mulberry portu artifizialak. Hobart's Funnies izeneko tanke bereziak ere eraiki ziren, bereziki hormak igo ahal izateko eta hondartzetan hobeto ibili ahal izateko.\nAliatuek 1944ko maiatzaren 1ean lehorreratzea planeatu zuten. Hasierako plana Quebeceko Konferentzian onartu zuten, 1943ko abuztuan. Dwight D. Eisenhower izendatu zuten SHAEFeko komandante eta Bernard Montgomery Britainia Handiko Indar Armatuetako 21. Taldearen komandante. Euren esku geratu zen inbasio osoaren planifikazioa. 1943ko abeduaren 31n plana lehen aldiz ikusi zuten, hiru dibisiorekin eta beste bi babesa emateko. Bi jeneralek berehala proposatu zuten eskala handitzea eta bost dibisiora pasatzea, aireko laguntzarekin eta beste hiru dibisiorekin laguntzen, Cherbourg azkarrago hartu ahal izateko. Handitzeko honek atzerapenak ekarri zituen eta Ekainera mugitu behar izan zuten operazioa. Azkenean hogeita hemeretzi dibisiok hartu zuten parte Normandiako Inbasioan: hogeita bi AEBkoak, hamabi britainiar, hiru kanadiar, poloniar bat eta frantziar bat. Guztira 1.000.000 bat unitate militar, guztiak Britainia Handiaren agintepean.\nOperazioak.\nKontinentearen inbasio handiari eman zitzaion kode-izena Overlord Operazioa izan zen. Lehen fasea inbasio anfibio bat eta lehen leku seguru baten ezarpena zen, Neptuno Operazioa deituta. Airetik egin zen operazioan Alemaniako zeppelinen produkzioa, erregaien distribuzioa eta hegazkinek lur hartzeko zuten lekuak erasotzea zen helburua. Operazio horri \"Pointblank Operazioa\" izena eman zitzaion. Aldi berean engainu operazio sofistikatu eta masiboa jarri zen martxan, \"Bodyguard Operazioa\" izenarekin.\nLehorreratzea Caen inguruan egindako paraxutisten eta unitate aerogarraiatuen operazioekin lagundu zen. Helburua Orne ibaiko zubiak eta Carentango iparraldea babestea zen. Amerikarrek euretzat haru zuten Utah eta Omaha hondartzak ziurtatzeko lana, eta euren helburua Carentan eta Saint-L\u00f4 lehen egunean hartzea zen, hortik Cotentin penintsula moztuz eta azkar Cherbourgeko portua bereganatuz. Britainiarrek Sword eta Gold hondartzak zituzten eta Kanadiarrek Juno hondartza, Amerikarren alboak babestuz eta Caen inguruan aerodromo bat eraikitzeko helburuarekin. Helburua lurraldea batzea zen, Avranches-Falaise lerroaren iparraldean, lehen hiru astetan. Montgomeryren ustez laurogeita hamar eguneko gudua izango zen guztira, Aliatuak elkarrekin Sena ibaira helduko zirenean."}
{"id": "49476", "revid": "512", "url": "https://eu.wikipedia.org/wiki?curid=49476", "title": "Uro\u0161evac (barrutia)", "text": "Uro\u0161evaceko barrutia (, \"Uro\u0161eva\u010dki okrug\"; ) Kosovoko barruti bat da, Uro\u0161evac hiriburu duena.\nUdalerriak.\nHauek dira Uro\u0161evaceko udalerriak:&lt;/br&gt;"}
{"id": "49477", "revid": "6327", "url": "https://eu.wikipedia.org/wiki?curid=49477", "title": "Ferizaji (Barrutia)", "text": ""}
{"id": "49478", "revid": "58701", "url": "https://eu.wikipedia.org/wiki?curid=49478", "title": "Mantxako kanala", "text": "Mantxako kanala (, \"Mahuka\"; ; ; normandieraz: \"Maunche\"; ) Britainia Handia eta Frantziako ipar-mendebaldea bereizten dituen Ozeano Atlantikoko itsasoa da.\n560 kilometro inguru luze da. Gunerik zabalena 240 kilometrokoa da, eta estuena, berriz, Calaisko itsasartea da, Dover eta Cap Gris Nez (Pas-de-Calais) udalerrien artean, eta 34 km-ko tartea duena. Bestalde, Mantxako kanalak 120 m-ko batez besteko sakonera eta 75.000 km\u00b2-ko azalera edo eremua du.\nUharteak.\nMendebaldeko muturrean Anglo-normandiar uharteak izenekoak daude, Erresuma Batuaren menpekoak baina Normandiatik hurbil daudenak.\nTunela.\nMantxako tunelak Kent konderria eta Pas-de-Calais departamendua lotzen ditu. 51 kilometro luze da eta 1994an zabaldu zen.\nHizkuntzak.\nIngelesezko eta frantsesezko hiztunez gain, Mantxako ingurune horretan normandierazkoak ere bizi dira."}
{"id": "49480", "revid": "201", "url": "https://eu.wikipedia.org/wiki?curid=49480", "title": "Mantxako itsasoa", "text": ""}
{"id": "49484", "revid": "336", "url": "https://eu.wikipedia.org/wiki?curid=49484", "title": "Sena", "text": "Sena () iparraldeko Frantziako ibaia da, herrialdeko garrantzitsuenetakoa, sal-erosketarako ubide historikoa baita. Paris hirian, batez ere, turismo erakarle ona ere bada. Herrialdeko bigarren ibairik luzeena da, Loiraren ondoren. 776\u00a0km luze da eta 78.650\u00a0km\u00b2ko ibai arroa hartzen du.\nGeografia.\nBurgundian du iturburua, Tasselot mendian, 446 metroko garaieran, Source-Seine izeneko herri txikian, C\u00f4te-d'Or departamenduan. Ipar-ekialdera egiten du Aube ibaiarekin bat egiten duen arte. Handik Ile-de-Franceko eskualdean barneratzen da. Montereau hirian Yonne ibaiaren ura jasotzen du eta ipar-mendebaldera egiten du. Parisen sartu ondoren Marne ibaiarekin bat egiten du, eta Frantziako hiriburua igarotzen du zubi ikusgarrien azpitik. Ondoren Oise ibaiaren ura bildu eta ipar-mendebaldera egiten du, bihurgune handiekin. Rouen hiritik (Normandia) igaro ondoren, 25 kmko delta zabala eratu eta Le Havretik gertu Mantxako kanalean itsasoratzen da.\nSortaldetik sartaldera, honako departamendu hauek zeharkatzen ditu: C\u00f4te-d'Or, Aube, Marne, Sena eta Marne, Essonne, Marne Harana, Paris, Senako Gainak, Sena Saint-Denis, Val-d'Oise, Yvelines, Eure, Itsas Sena eta Calvados.\nOntziz ibil daiteke; Frantziako itsas joan-etorriaren heren bat ibai horretatik egiten da. Paris, Le Havre eta Rouengoak dira portu nagusiak. Rodano, Rhin eta Loira ibaiekin ubideen bidez lotua dago.\nIbaiadarrak.\n\"Senaren ibaiadar nagusien arroak:\"\nHiriak.\nZeharkatzen dituen hiri nagusiak hauek dira:\nHidrometria.\nSenaren emaria 1975-2010 bitartean neurtua izan da Poissyko estazioan (\u00cele-de-France). Gune horretan, drainatutako eremuak 61.820\u00a0km\u00b2 ditu, arro osoaren %\u00a078,6. Batez besteko emaria 483 m\u00b3/s da. Emari handiena otsailean du (811 m\u00b3/s), eta txikiena abuztuan (250 m\u00b3/s).\nSenaren batez besteko emariak (m\u00b3/s) Poissyn neurtuak"}
{"id": "49485", "revid": "1150", "url": "https://eu.wikipedia.org/wiki?curid=49485", "title": "Sena ibaia", "text": ""}
{"id": "49486", "revid": "1150", "url": "https://eu.wikipedia.org/wiki?curid=49486", "title": "Mantxako kanal", "text": ""}
{"id": "49487", "revid": "512", "url": "https://eu.wikipedia.org/wiki?curid=49487", "title": "Saint Kitts eta Nevisen banaketa administratiboa", "text": "Saint Kitts eta Nevisko banaketa administratiboa hamalau parrokiaz osatua dago. Horietatik bederatzi Saint Kittsen daude eta beste bostak Nevisen:"}
{"id": "49488", "revid": "499", "url": "https://eu.wikipedia.org/wiki?curid=49488", "title": "Saint Kitts eta Nevisko parrokiak", "text": ""}
{"id": "49489", "revid": "512", "url": "https://eu.wikipedia.org/wiki?curid=49489", "title": "\u0110akovica (barrutia)", "text": "\u0110akovicako barrutia (, \"\u0110akovi\u010dki okrug\") edo Gjakovako barrutia () Kosovoko barruti bat da, \u0110akovica hiriburu duena.\nUdalerriak.\nHauek dira \u0110akovicako udalerriak:&lt;/br&gt;\nHerriak.\nDe\u010dani / De\u00e7an udalerrian:\n\u0110akovica / Gjakova udalerrian:\nOrahovac / Rahovec udalerrian:"}
{"id": "49490", "revid": "6327", "url": "https://eu.wikipedia.org/wiki?curid=49490", "title": "Gjakova (Barrutia)", "text": ""}
{"id": "49491", "revid": "201", "url": "https://eu.wikipedia.org/wiki?curid=49491", "title": "Bolkaniko", "text": ""}
{"id": "49492", "revid": "56334", "url": "https://eu.wikipedia.org/wiki?curid=49492", "title": "Kosovska Mitrovica (barrutia)", "text": "Kosovska Mitrovicako barrutia (, \"Kosovskomitrova\u010dki okrug\"; ) Kosovoko barruti bat izan zen, Kosovo Serbiako probintzia autonomoan zen garaian, Kosovska Mitrovica hiriburu zuena.\n21. mendean, Kosovoko Gerra eta independentzia prozesuaren ondoren, Kosovoko agintariek beraien lurraldeko barruti legaltzat dute, baina estatus hori \"de iure\" da egiazkoa bakarrik, \"de facto\" barrutiaren lurralde zati handi bat Ipar Kosovo eskualde disputatuak betetzen du. Eta hiriburua, Kosovska Mitrovica, bitan zatitutako hiri bat da.\nUdalerriak.\nHauek ziren Kosovska Mitrovicako udalerriak:"}
{"id": "49493", "revid": "6327", "url": "https://eu.wikipedia.org/wiki?curid=49493", "title": "Kosovska Mitrovic\u00eb (Barrutia)", "text": ""}
{"id": "49494", "revid": "512", "url": "https://eu.wikipedia.org/wiki?curid=49494", "title": "Gnjilane (barrutia)", "text": "Gnjilaneko barrutia (, \"Gnjilanski okrug\"; ) Kosovoko barruti bat da, Gnjilane hiriburu duena.\nUdalerriak.\nHauek dira Gnjilaneko udalerriak:"}
{"id": "49495", "revid": "6327", "url": "https://eu.wikipedia.org/wiki?curid=49495", "title": "Gjilani (Barrutia)", "text": ""}
{"id": "49496", "revid": "336", "url": "https://eu.wikipedia.org/wiki?curid=49496", "title": "Crowdsourcing", "text": "Crowdsourcing, ingelesezko \"crowd\" (euskaraz, jendetza) eta \"sourcing\" (euskaraz, errekrutamendua) hitzetatik, lankidetza jendetsua edo lankidetza irekia ekimen bat aurrera eramateko pertsona kopuru handi baten lankidetza baliatzearen praktika da, bereziki euren sormena, adimena eta ezaguera eskatuz, ordainduta edo ordainsaririk gabe. \"Outsourcing\" ingelesezko hitzetik eratortzen da, non enpresek kanpoko zerbitzuak kontratatzen dituzten atza bat burutu edo proiektu bat burutzeko. Bereziki Interneten garapenarekin garatu den praktika da, pertsona askorekin batera harremanetan jarri eta koordinatzeko aukera eskaintzen duelako. \"Crowdsourcing\" adibide arrakastatsu bat Wikipedia: norberak jartzen duen apurrarekin, beste askoren apurrekin bilduz, guztion eskura jartzen den entziklopedia aske bat sortzen da. Kontzeptua Jeff Howe idazleak eta Mark Robinson editoreak erabili zuten lehen aldiz \"Wired magazine\" aldizkarian."}
{"id": "49497", "revid": "23317", "url": "https://eu.wikipedia.org/wiki?curid=49497", "title": "Pristina", "text": "Pristina (; ; ) Kosovoko hiriburua da. Izen bereko barrutian kokatuta dago, Skopjeko hiriaren ipar-mendebalean. 2000. urtean, 600.000 biztanle inguru zituen.\nHistoria.\nSerbiako hiriburua izan zen XIV. mendeaz geroztik, 1912an turkiarren esku geratu zen arte. Bulgariarren mende egon zen 1915-1918 urteetan.\nOndarea.\nAipagarriak dira XV. mendeko meskita, hiritik hurbil dagoen XIV. mende hasierako Gracanica monasterioa eta arkeologia museoa.\nEkonomia.\nMerkataritza eta industria (zurgintza, janari industria, ehungintza, kimika industria) dira ekonomia jarduera nagusiak. Unibertsitatea eta aireportua ere baditu."}
{"id": "49498", "revid": "1105", "url": "https://eu.wikipedia.org/wiki?curid=49498", "title": "Pri\u0161tina", "text": ""}
{"id": "49501", "revid": "58701", "url": "https://eu.wikipedia.org/wiki?curid=49501", "title": "Auschwitz", "text": "Auschwitz () Alemania naziko kontzentrazio- eta sarraski-esparru handiena izan zen. Egungo Poloniako hegoaldean kokatua, O\u015bwi\u0119cim () hiritik hartu zuen izena.\nAuschwitz hiru eremutan banaturik zegoen: Auschwitz I, administraziogunea; Auschwitz II (Birkenau), sarraski-esparrua edo \"Vernichtungslager\" alemanez; eta Auschwitz III (Monowitz), kontzentrazio-esparrua. Lehenengo biak UNESCOk 1979an Gizateriaren Ondare izendatu zituen. Auschwitzen menpean, gainera, beste 40 esparru zeuden.\nRudolf H\u00f6\u00df esparruko buruak Nurenbergeko epaiketan Auschwitzen 2,5 milioi lagun hil zirela adierazi zuen. Auschwitz-Birkenau Museoak 1990ean kopuru hori berriz kalkulatu zuen, eta azken zenbatespenek diote 1,1 - 1,6 milioi bitartean hil zituztela. Horietako %\u00a090 ia-ia Europako herrialde guztietako juduak izan ziren. Gehienak Zyklon B gasa erabiliz hil zituzten, baina gose sistematikoak, bortxazko lanak, osasun-zaintzarik ezak, banakako exekuzioek eta medikuntza-esperimentu izenekoek ere eragin zuten makina bat heriotza.\n\"Musulman\" egoera.\nRobert Waitz irakasle eta sendagile frantziarrak erresistentzia frantsesean jardun zuen. Auschwitzen preso egon zen eta honela deskribatu zuen esparru horretan egon ziren atxilotuen hondamena:\nKanpamentuak.\nAuschwitzeko kontzentrazio- eta sarraskitze- esparrua hiru gune independente nagusietan banatuta zegoen: Auschwitz I \u2014kontzentrazio-esparru nagusia\u2014, Auschwitz II-Birkenau \u2014kontzentrazio- eta sarraskitze-esparrua\u2014 eta Auschwitz III-Monowitz \u2014IG Farben enpresarako lan-bortxatuak egiteko esparrua\u2014. Hortaz gain, beste 40 satelite esparruz osatuta zegoen.\nAuschwitz I.\nAuschwitz I, gune osoko esparru nagusia izan zen hiru guneetatik lehena eraiki zelako 1940an. Bilakaera nabarmena izan zuen bere existentziaren ia 5 urteetan zehar. Hasiera batean, koarentena kanpamentu bat izatearen helburuarekin eraiki zen nahiz eta ez zen inoiz horretarako erabili. Horren ordez, kontzentrazio-esparru batean bilakatu zen eta denborarekin, sarraskitze-esparru bat izatera pasa zen Birkenauko eraiketarekin. Adreiluzko 22 eraikinez osatuta zegoen eta haien artean 11. bloke famatua aurkitzen zen, torturetarako erabiltzen zena. 1944ko abuztuan 16.000 preso inguru zeuden; haietatik 10.000 judu, 4.000 poloniar eta beste etnia batzuetako 3.000 preso.\nAuschwitz II - Birkenau.\nBirkenau Auschwitzeko gunea osatzen zuten 40 kanpalekuetatik handiena zen. Funtzio ugari izan zituen. Eraikuntza 1941eko urrian hasi zenean, gerrako 125.000 presoentzako kanpamendua izan zen; 1942an juduak suntsitzeko zentro gisa balio izan zuen eta azken fasean, 1944an, Alemania naziko industrian lan egingo zuten presoak biltzeko erabili zen.\nAuschwitz kontzentrazio-esparruaren biktimen %90 inguru, hots, milioi bat pertsona inguru, Birkenaun hil ziren. Gehienak, hamarretik bederatzi baino gehiago, juduak ziren. Juduez gain, Europan zeuden 70.000 poloniar gehienak Birkenaun hil ziren eta gauza bera gertatu zen ijito, sobietar gerrako preso eta beste nazionalitate batzuetako presoekin ere.\nAuschwitz III - Monowitz.\nMonowitzren sorrera IG Farben alemaniar konpainia kimikoaren ondorioz eman zen, kautxuzko eta erregai likidoz osatutako hirugarren planta handia eraiki nahi zuelako hor. Silesian kokatuta zegoen, garai hartan Aliatuen bonbardatzaileengatik urrun. Kontzentrazio-esparruko biztanleria pixkanaka handitu zen, 1942ko abenduan 3.500 preso baino gehiago izatetik hurrengo urtean 6.000 preso baino gehiago izatera eta 1944an 11.000 preso baino gehiago, gehienak juduak.\nEguneroko bizitza.\nAuschwitzera heltzeko lehenengo pausua deportazioa zen. Europako deportatuek 30-50 kilogramo bitarteko ekipajea eramateko baimena zeukaten, normalean presoek; janaria, etxeko tresnak, arropa, sendagaiak, dirua edota bitxiak eramaten zituzten, pentsatuz Auschwitzen haien eguneroko bizitza jarraituko zutela baina Auschwitzera heldu bezain laster ondasunak konfiskatzen zizkieten. Birkenauko BIIG sektoreko (komunki \u201cKanada\u201d izenez ezagututa) 30 barrakoi erabiltzen zituzten ondasun horiek gordetzeko. 2000 bat preso lan egiten zuten ondasun horiek taldekatzen eta klasifikatzen, ondoren, Reicheko Bankura eramaten zirelarik negozio egiteko. Ondasunak begi bistatik kendu ostean, presoak hautaketa-prozeduratik pasatu behar ziren. Primo Levik\u00a0 kontatzen duen moduan, kontzentrazio-esparrura heldu bezain laster prozedura orokorra hasten zen. Lehenik eta behin, galdetzen zieten ea osasuntsuak edo gaixoak zeuden, eta horren arabera \u201cgai\u201d eta \u201cez gai\u201d bezala definitzen zituzten; \u201cgai\u201d-ak zirenak lan bortxatuak egitera bidaltzen zituzten eta gainerakoak gas-kameretara bidaltzen zituzten zuzenean. Gai zirenek, dutxa bat hartzen zuten, burua larru-arras mozten zieten eta marradun-pijama famatua jartzen zieten zenbaki bat josita zeramana. 1942tik, Birkenaun presoei identifikazio zenbakia bularrean tatuatzen zizkieten . Praktika hau Auschwitzen baino ez zen eman, gainerako esparruetan identifikazio zenbakia arropetara josita zeramaten.\nGiza-talde ezberdinak zeuden Auschwitzeko kontzentrazio-esparruan, eta koloreen bitartez ezberdintzen zituzten: triangelu gorria politikarientzako, triangelu berdea kriminalentzako, beltza prostituta eta erromanientzako, bioleta Jehovako testiguentzako, arrosa homosexualentzako, urdina emigranteentzako eta horia juduentzako, klase baxuena. Hortaz gain; bazeuden Kapo (barrakoi bakoitzeko burua), Lagerf\u00fchrer (\u201cesparruko nagusia\u201d) edota \u201cbulego zerbitzuak\u201d bezalako lanbideak betetzen zituzten presoek. Horrela, SS-k kontrolatutako hierarkia bat eratu zen Auschwitz-en barruan. Sonderkommando-ek edota Komando bereziko kideek presoak gas kametara bidaltzen zituzten eta sarraskiaren ondoren paretan gelditzen ziren hondakinak garbitzeaz arduratzen ziren. Diario Gabbaik eta Morris Veneziak, Auschwitzeko bi Sonderkommando, presoen garrasiak eta paretan egiten zituzten harramazkadak entzun zezaketen . Morrisek honela zioen: \"\u201cEstos animales\u2026 Ning\u00fan cerebro humano puede pensar o entender que algo as\u00ed pueda ocurrir. Es imposible de creer. Pero nosotros lo vimos\u201d\" eta jarraitzen du \"\u201cnosotros tambi\u00e9n nos convertimos en animales\u2026 cada d\u00eda est\u00e1bamos quemando cad\u00e1veres, cada d\u00eda, cada d\u00eda, cada d\u00eda. Y llegas a acostumbrarte a ello\u201d\"\u00a0.\nBizi baldintzak penagarriak ziren. Elikadurari dagokionez, goizean kafe ordezko bat ematen zieten, eguerdian sopa bat patatekin eta afaltzeko ogi zati bat, eta horrekin iraun behar zuten hurrengo egunerarte. Elikadura eskas honen ondorioz, presoek muturreko argaltasuna, nekea eta gaixotasunak pairatzen zituzten. Birkenaun zituzten bizi baldintzak, Auschwitzeko esparru nagusian zituztenak baino kaxkarragoak ziren: barrakoiak ez zuten zementuzko zorurik, barrakoi asko egurrezkoak ziren eta nahiz eta 180 pertsonentzako pentsatuta egon, SSkoek 600 bat pertsona sartzen zituzten. Hortaz gain, ez zegoen ez berokuntza ezta argi elektrikorik. Hasiera batean, ez zeuden osasun-instalaziorik eta horren ondorioz, sukar tifoidea eta tifus bezalako izurriteak oso komunak ziren. Presoak ahuleziarengatik eta gosearengatik hiltzen ziren batez ere. Hortaz gain, presoen arteko bizirauteko lehia bat sortu zen baita, Darwinek defendatzen zuen indartsuenaren legea betetzen zen esparruaren barruan. Gutxinaka gutxinaka, presoek bizirauteko trikimailuak ikasten zituzten, hala nola; edozein gauza edo material baliagarria zela (papera jakaren edota zapaten barruan sartzeko, koilara bat jateko...), ezin zituztela zapatak galdu, kontu handiz ibili behar zirela lapurrekin...\nBortxazko lanak.\nAuschwitz II - Birkenau.\nBizargorri Operazioa hasi zenean, SS-ek kalkulatu zuten milaka preso errusiarrez arduratu behar zirela, izan ere, Armada Gorriko 4 milioi soldadu baino gehiago harrapatu zituzten eta erabaki zen Birkenau eraikitzea preso berriak sartzeko. 1941ko udazkenean hasi zen eraikuntza eta Auschwitzeko esparru nagusitik kilometro batuetara baino ez zen kokatzen. 10.000 preso sobietar Birkenauko eraikuntza egitera bidaliak izan ziren eta hilabete batzuen\u00a0buruan, ehunka batzuk baino ez ziren bizirik geratzen. Pa\u00e1vel Stenkinek, bizirik ateratako sobietar preso horietako batek, honela kontatzen du bere esperientzia:\"El tiempo de vida media de un prisionero [sovi\u00e9tico] en Birkenau era de dos semanas. Devor\u00e1bamos todo lo que pod\u00edamos llevarnos a la boca: patatas crudas, por ejemplo, estuviesen limpias o sucias\u2026 Cuando llegaba la hora de levantarse por la ma\u00f1ana, los que segu\u00edan con vida comenzaban a moverse y descubr\u00edan a su alrededor dos o tres cad\u00e1veres. Te metes en la cama vivo\u2026 y por la ma\u00f1ana est\u00e1s muerto.\" \nAuschwitz III - Monowitz.\nIG Farben koloratzaileko enpresan, \u201cIG Auschwitz\u201d ere deitua, mila bat preso erabiliak izan ziren hasiera batean fabrika eraikitzeko eta 11.000 izatera heldu ziren. Guztira 35.000 bat preso lan egin zuten fabrika horretan eta gutxienez 25.000 lan baldintzengatik hil egin ziren. Lan bortxatuen bidezko sarraski bat izan zen. Presoek, egunero 7km ibili behar zituzten Auschwitzetik fabrikara heltzeko eta nekatuegi heltzen zirenez, lan eskasa egiten zuten. Arazo hori konpontzeko, erabaki zen Monowicen (fabrikatik 300 bat metrotara) kontzentrazio-esparru bat eraikitzea,\u00a0 \u201cBuna esparrua\u201d deitu zena. Hala ere, gauza ez zen asko hobetu langileen bizi itxaropena hiru hilabetekoa zen ahultasunarengatik eta nerearengatik hiltzen zirelako. Hala ere, ez dugu ahaztu behar ahultasunaz aparte, beste hainbat era zeudela Auschwitz barruan hiltzeko, besteak beste; gosea, jipoiak, fusilamenduak, ahultasuna edota suizidioa.\nSarraskia, tortura eta esperimentuak:.\nJuduen hilketa sistematikoa 1942an hasi zen Auschwitz-Birkenaun eta ez zen 1943rarte izango Europako sarraskitzearen erdigunea bilakatu zen arte. Auschwitzen barruan, Birkenau bihurtu zen sarraskitze prozesuaren erdigunea; sobietarrak sarraskitu ondoren, juduak bilakatu ziren Birkenauko preso ohikoenak. Sarraskitze prozesua gauzatzeko, lehenik eta behin, presoek arropak kentzen zituzten dutxatzera zihoazela uste zutelako, horregatik askotan kamerek benetako dutxa baten itxura hartzen zuten. Behin kameran giltzapetu ostean, sabaitik zegoen zirrikitu batzuetatik \u201cZyklon B\u201d deituriko gasa botatzen zuten eta 15-20 minutuen artean hiltzen ziren. Ondoren, gorpuak aztertzen zituzten balioa zeukaten objektuen bila, hala nola, urrezko hortzak edota ilea. Hortzekin urrezko lingoteak egiten ziren eta ilearekin, berriz, feltrozko haria gerra industriarako, sokak edo lastairak egiteko. Gorpuak erabilgaitz geratzen zirenean, errausketa-labeetan sartzen zituzten eta azkenik, errautsak, inguruan zeuden fosetara eta ibaietara botatzen zituzten edota ongarri bezala erabiltzen zituzten.\nGas-kameren bidezko sarraskitzeaz gain, tortura ere oso ohikoa bilakatu zen Auschwitzen. Auschwitz I-ean 11. blokea bilakatu zen torturaren ikonoa. Gaizki portatu ziren presoak hara eramaten zituzten eta mota guztietariko torturak egiten zizkieten: zigorraz jo, urarekin torturatu, orratzak azazkalen artean jarri, burdin bero batekin markatu edota gasolinaz busti su eman baino lehen. Rees-ek honela definitzen du 11. blokea: \"\u201cdicho edificio era una prisi\u00f3n dentro de otra prisi\u00f3n: un lugar dedicado a la tortura y al asesinato\u201d \"\nBaina hiltzeko beste modu batzuk egon ziren, askoz beldurgarriagoak eta gogorragoak: esperimentuak. Auschwitz gizakiekin egindako esperimentuen erdigunea bilakatu zen, \u201cgarrantzia belikoko ikerketa\u201d izenaren azpian ezkutatzen zuten eta zientzialari ospetsu asko Auschwitzera lekualdatu ziren presoekin esperimentuak egiteko. Zientzialari hauen artean Carl Clauberg ginekologoarekin aurkitzen gara, emakumeekin esterilizazioak eta intseminazio artifizialak gauzatu zituena, edota Horst Schumannekin, eutanasia planaren bidez desgaitu mentalak zein fisikoak sarraskitu zituena. Baina Auchwitzen aritu ziren zientzialarien artean Josef Mengele izan zen famatuenetarikoa. Bere espezialitatea genetika zen eta bereziki, bikiekin eta nanoekin zerikusia zuten ikerketak egiten zituen. Haren esperimentuak gauzatzeko umeak erabiltzen zituen askotan.\nFranceska Mann.\nGertaera ugari eman ziren esparruan eta ziur aski ezagunetariko bat Franceska Mann dantzari ospetsuak protagonizatu zuena izan zen. 1943ko urriaren 23an, Auschwitzeko gas ganberetara zeramatela, Franceska Mann juduak SSetako ofizial nazi bat hil zuen. Soldadu naziak eranzteko agindu ostean, eta honek arropa gainera jaurti, pistola kendu eta tiro egin zion urdailean. Bere tiroak seinale gisa balio izan zien gainerako emakumeek SS-etako gizonei eraso egiteko. Bertsio ezberdinak daude gero gertatu zenari buruz, baina guztietan frogatutzat ematen da egun horretan ofizial nazia hil zela, beste bat zauritu eta emakume judu guztiak erail zituztela.\nLiberazioa.\n1944ko uztailean tropa errusiarrek Galitzia eta Polonia hegoaldeko alemaniar lurraldeetan sartzea lortu zuten. Hilabete batzuen buruan, azaroan, Himmlerrek agindu zuen sarraskitzearekin gelditzea, errusiarrak gero eta hurbilago zeuden eta haien lehentasuna Auschwitzen gauzatutako krimenaren arrastoak lehenbailehen desagerraraztea zen. Horretarako, gorpuentzako fosak bete zituzten, errausketa labeak lehertu, Zyklon B-a botatzeko zirrikituak itxi, idatzizko testigantzak erre, \u201cKanada\u201d erre\u2026 Hurrengo pausua Auschwitz ebakuatzea izan zen. Presoak Reichera bidali nahi zituzten bortxazko-lanak egiten jarraitzeko baina 15.000 bat preso lekualdaketan hil ziren, oso ahul baitzeuden. 1945eko urtarrilaren 27an, 60. ukraniar fronteak Auschwitz askatu zuen. Oraindik gelditzen ziren \u201cKanada\u201d-ko ondasun ugari eta 7.000 preso bizirik, gehienak juduak. Bizirik irten ziren preso horietako asko hurrengo asteetan hil egin ziren eta gainerakoak arazo psikologiko askorekin atera ziren."}
{"id": "49503", "revid": "336", "url": "https://eu.wikipedia.org/wiki?curid=49503", "title": "Armada Gorria", "text": "Armada Gorria (, Langileen eta Nekazarien Armada Gorria) Boltxebikeek Errusiako Gerra Zibilean, 1918an, osatutako indar armatua izan zen. 1922an, Sobietar Batasuneko armada ofizial bihurtu zen.\nBigarren Mundu Gerran, Armada Gorria munduko handiena bilakatu zen, nahiz eta hurrengo urteetan Txinakoak noiz behinka aurre hartu zion. 1946an Sobietar Armada izena jarri zioten, baina Mendebaldean oraindik ere Armada Gorria deitzen zitzaion."}
{"id": "49504", "revid": "201", "url": "https://eu.wikipedia.org/wiki?curid=49504", "title": "Sphenisciformes", "text": ""}
{"id": "49505", "revid": "201", "url": "https://eu.wikipedia.org/wiki?curid=49505", "title": "Spheniscidae", "text": ""}
{"id": "49506", "revid": "6327", "url": "https://eu.wikipedia.org/wiki?curid=49506", "title": "Gerra-gurdia", "text": ""}
{"id": "49507", "revid": "8927224", "url": "https://eu.wikipedia.org/wiki?curid=49507", "title": "Petrolio", "text": "Petrolioa (latinetik \"Petroleum\", eta hori grezieratik \u03c0\u03ad\u03c4\u03c1\u03b1, \"harri\" + \u1f14\u03bb\u03b1\u03b9\u03bf\u03bd, \"olio\") osaera ezberdineko hidrokarburoen (batez ere alkanoen) nahasketa likidoa da. Hidrokarburoaren kate-luzera C5H12 eta C18H38 artekoa da. Materia naturala beltza edo marroi iluna da, horixka edota berdexka ere izan badaiteke ere, baina osaeraren arabera, itxura desberdina hartzen du.Lurraren azpian dago eta makinak erabiltzen dira ateratzeko, gero erregaia sortzeko eta horrela makinak, autoak,trenak eta abar funtzionatzen dute.\nEnergia emateko duen gaitasun handiarengatik, aise garraiatzeko erraztasunagatik eta haren ugaritasun erlatiboagatik, 1950eko hamarkadatik aurrera munduko energia-iturririk garrantzitsuena bilakatu da. Gainera, hainbat produktu kimikoren lehengaia da petrolioa, hala nola, zenbait disolbatzaile, ongarri plastiko eta pestizidarena. Energia ekoizteko kontsumitzen ez den % 16a material horietan erabiltzen da.\nLurrazaleko zenbait tokitako arroka porotsuetan biltegiratuta dago. Leku berberean egoten dira petrolioaren eta gas naturalaren hobiak, eta horrek ustiapena errazten du. Petrolio-hobietatik petrolio gordina ateratzen da. Petrolio gordinetik zenbait eratorri ateratzen dira, erregai deritzenak: gasa, butanoa, ibilgailuetarako erregaia, kerosenoa, diesela, olio industriala, lubrifikatzaileak eta asfaltoa, besteak beste. Petrolio gordina erabiltzen da argindarra sortzeko eta industria-lehengai gisa erabiltzeko. Gas naturala ekonomiaren sektore guztietan erabiltzen da, baita etxe eta kaleetan ere.\nPetrolioaren jatorria.\nPetrolioa jatorri fosileko hidrokarburoetako bat da, zooplanktonetik eta algetatik eratorritako materia organikoaren eraldaketaren ondorioz sortua. Bizidun horiek itsas hondo anoxikoetan edo iragan geologikoko aintzira-eremuetan kantitate handitan metatu ziren eta, ondoren, sedimentu-geruza astunen azpian lurperatu ziren.\nHidrokarburoak milioika urtez lurperatutako landareen eta mikroorganismoen hondarretatik abiatuta sortzen dira, zenbait prozesu fisiko eta kimikoren ondorioz. Diagenesian sortutako beroak eta presioak eragindako eraldaketa kimikoak (krakeatze naturala) betuna eta gero eta hidrokarburo arinagoak, bai likidoak bai gaseosoak, ekoizten ditu hainbat etapatan.\nProduktu horiek, dentsitate txikiagoa dutenez, azalerantz igotzen dira, arroka sedimentarioen porositateari esker. Igoera hori eragozten duten egitura geologikoak, alegia, petrolio-tranpak, azaltzen badira, petrolio-hobiak sortzen dira. Hidrokarburoen igoera oztopatzen duten tranpak askotarikoak izan daitezke, besteak beste, arroka iragangaitzak, egitura antiklinalak eta gatz-diapiroen ertzak.\nPetrolio-erreserbak.\nNigeria (%7), Iraq (%7), Mexiko (%12), Venezuela (%13), Saudi Arabia (%14), Kanada (%15) eta beste batzuk (%32) dira munduko petrolio-erreserbak.\nEzagutzen diren petrolio-erreserbek 1,2 trilioi kupel dauzkate hainbat estimazioren arabera eta harea-petrolioa kontuan hartu gabe. Egungo kontsumoa 84 milioi kupel egunekoa izanda, erreserbak 2039an dira amaitzekoak, aurkikuntza berriak, kontsumo-aldaketak, harea-petrolioaren erabilera eta beste faktore batzuk alde batera uzten badira behintzat. Petrolio-eskaria eta ustiapena hirukoiztu egin dira azken berrogeita hamar urteetan. Herrialde industrializatuak eta jendeztatuenak dira kontsumitzaile handienak: Estatu Batuak daude lehen postuan, eta, haien atzetik, Txina eta Japonia. Gas naturalaren kontsumoak ere, gora egin du 1973ko petrolioaren krisiaz geroztik eta, gaur egun, munduko energia-kontsumoaren laurdenari dagokio.\nPetrolioaren Kimika.\nPetrolioa jatorri naturaleko likido oliotsu iluna da, hainbat substantzia organikoz osatua: hidrokarburoen nahasketa da, baina sufre- eta oxigeno-konposatu gutxi batzuk ere izan ohi ditu. Petrolio gordina edo\u00a0 soilik gordina ere esaten zaio, eta kolore iluneko likido oliotsua bada ere, arroka sedimentariotzat hartzen da. Konposizio aldakorreko nahasketa\u00a0 oso konplexua da, irakite-puntu ezberdin askotako hidrokarburo dituena. Konposatu organiko horiek egoera solidoan, likidoan eta gaseosoan egon daitezke, eta elkarrekin disolbatzen dira likatasun aldakorreko soluzio bat eratzeko.\nPetrolio naturalean, hidrokarburoez gain, nitrogenoa, sufrea, oxigenoa, kolesterina, klorofilatik eta heminetatik eratorriko produktuak daude, eta elementu gisa, trazak, banadioa, nikela, kobaltoa eta molibdenoa.\nPetrolioa luzera ezberdineko hainbat hidrokarburo-katez osatuta dago. Hidrokarburo desberdinak destilazioz banatzen dira petrolio-findegietan, gasolina, fuela, kerosenoa eta beste hidrokarburo batzuk ekoizteko, eta haien formula orokorra \"CnH2n+2\" da.\nAdibidez, 2,2,4-Trimetilpentanoak, gasolina ekoizteko oso erabilia, \"C8H18\" formula du, eta oxigenoarekin erreakzionatzen du exotermikoki:\nformula_1\nGasolinaren edo petrolioaren errekuntza osatugabeak gas pozoitsuak sortzen ditu, hala nola, karbono monoxidoa edo oxido nitrikoa. Erreakzio honen bidez gertatzen da errekuntza:\nformula_2\nArazoak.\nPetrolioak eta gas naturalak bi arazo dakartzate. Alde batetik, ingurumen-aldaketak eragiten dituzte, batez ere, petrolioarekin lotutakoak: petrolioa erretzen denean, partikula kutsagarriak atmosferara isuri, eta itsas isuriak gertatzen dira. Horien ondorioz, ekosistemak eta biosfera suntsitu egiten dira. Bestetik, herrialde industrializatuek energia-mendekotasuna dute herrialde ekoizleekiko. Herrialde industrializatuak egoera ahulean daude; izan ere, herrialde ekoizleek erabakitzen dutenaren menpe daude, esaterako, petrolio gordinaren prezioaren igoeraren menpe.\nIngurumenean eta gizartean eragindako kalteak.\nPetrolioa uretan disolbaezina da eta, beraz, garbitzeko zaila. Gainera, haren eratorrien errekuntzak hondakin-produktuak sortzen ditu, hala nola, partikulak, CO2 -a, SOx-a (sufre oxidoak), NOx-a (oxido nitrosoak). Oro har, hidrokarburo-isuriek kalte handia egiten dute lekuko ekosisteman; hori dela eta, munduko petrolio-industriak arau eta prozedura zorrotzak bete behar ditu ingurumena babesteko.\nItsasora isurtzen diren petrolioaren eta industria-eratorrien ia erdia kostako hiriek isurtzen dituzten hondakinak dira. Itsasoa substantzia kutsatzaileen biltegi irisgarri eta merke gisa erabiltzen da. Beste isuri batzuk petrolio-ontzi handiek izaten dituzten istripuen ondorio dira, erregaia baldintza desegokietan garraiatzen baitute. Nolanahi ere, petrolio-isuriak dira ozeano-kutsaduraren arrazoi nagusietako bat. Uretako hegaztien, arrainen eta ozeanoetako beste izaki bizidun batzuen heriotza ugari eragin, eta ekosistemaren oreka aldatzen dute. Ukitutako eremuetan, ezinezkoa izaten da arrantza, nabigazioa eta hondartza aisialdirako aprobetxatzea.\nPetrolio-alternatibak.\nPetroliotik eratorritako erregaien ordezko substantzia nagusiak bi dira: biodesela eta bioetanola. Biodiesela, landare ezberdinetako hazi oleaginosoetatik ateratzen den dieselaren antzeko ezaugarriak dituen olio erregaia da eta, bioetanola landare-hondarretatik datorren beste erregai batzuekin nahasteko edo erregai ekologikoagoak fabrikatzeko oinarri diren eterrak fabrikatzeko erabil daitekeen erregaia da."}
{"id": "49508", "revid": "119347", "url": "https://eu.wikipedia.org/wiki?curid=49508", "title": ".me", "text": ".me Montenegrok etorkizunean erabiltzeko gordetako herrialdeentzako goi mailako domeinua da, 2006ko irailaren 26an ISO 3166k ME Montenegrorentzako kodea dela ezarri ondoren.\nMontenegroren independentzia baino lehen, 2006ko ekainaren 3a, Serbia eta Montenegrok .yu domeinua erabiltzen zuen.\nIANAko izenen zerbitzarien zain dabiltza."}
{"id": "49509", "revid": "105290", "url": "https://eu.wikipedia.org/wiki?curid=49509", "title": ".rs", "text": ".rs Serbiak etorkizunean erabiltzeko gordetako herrialdeentzako goi mailako domeinua da, 2006ko irailaren 26an ISO 3166k RS Serbiarentzako kodea dela ezarri ondoren.\nMontenegroren independentzia baino lehen, 2006ko ekainaren 3a, Serbia eta Montenegrok .yu domeinua erabiltzen zuen.\nIANAko izenen zerbitzarien zain dabiltza."}
{"id": "49510", "revid": "336", "url": "https://eu.wikipedia.org/wiki?curid=49510", "title": "Mosa (ibaia)", "text": "Mosa (; valonieraz: \"Mo\u00fbze\"; ) mendebaldeko Europako ibaia da. Frantzian jaioa, Belgika eta Herbehereak zeharkatzen ditu. 925 kilometro luze da eta 34.548 kilometro koadroko arroa drainatzen du.\nGeografia.\nLangresko goi-ordokian du iturburua, Frantzian, eta ondoren hegoaldeko Belgika eta Herbehereak igarotzen ditu. 50 kilometroz Belgika eta Herbehereen arteko muga egiten du, eta ondoren Rhin ibaiaren azken adarrekin biltzen da. Ipar itsasora isurtzen da, 925 kilometro eginik.\nHidrometria.\nMosaren emaria 1911-1999 bitartean neurtu zen Borgharengo estazioan (Limburg, Herbehereak). Ibaiak 21.300 kilometro koadroko eremua drainatua du gune horretan, arro osoaren %\u00a062. Batez besteko emaria 246 m\u00b3/s da. Emari handiena urtarrilean du (475,5 m\u00b3/s), eta txikiena abuztuan (85,1 m\u00b3/s).\n \nMosaren batez besteko emariak (m\u00b3/s) Borgharenen neurtuak\nHistoria.\nGermaniako Erromatar Inperio Santuko mendebaldeko muga markatu zuen, harik eta Westfaliako Itunaren bitartez (1648), Alsazia eta Lorrena Frantziaren mendera igaro ziren arte."}
{"id": "49512", "revid": "119347", "url": "https://eu.wikipedia.org/wiki?curid=49512", "title": "Zeren zai", "text": "Zeren zai Gipuzkoan 2004an sortutako musika taldea da, alor desberdinetik etorrita, pop-rock proiektu bati ekiteko asmoz bildutako bost lagunen eskutik. Hilabete batzuetan hainbat kantu konposatu eta bildu ondoren, 2005 urtearen amaieran bere lehen lana plazaratu zuten, \u201cGure uhartea\u201d, zuzenean grabatua. 2006an zehar bi taldekideren aldaketaren ondoren, \u201cLur berrietara\u201d diskoa argitaratu zuten 2007ko udan, estudioan grabatutako lehena.\nAzken urteotan, uhartetik lur berrietara bidaiatu ondoren, ibilbidean aurkitutako \u201cAmetsei koloreak margotuz\u201d aurkezten zaigu oraingoan ZEREN ZAI, bere hirugarren lanarekin. Hainbat hilabetetako konposaketa eta grabaketen ondoren, taldearen eboluzioa nabarmen islatuko duen diskoarekin datoz Donostialdeko bost mutilak. Doinu freskoak, metaforez beteak eta popetik rockerako ingurabidea egiten duten hamar kantu biltzen dira disko berri honetan, oroitzapen eta ametsak errealitatezko ukituekin margotzeko saiakeran."}
{"id": "49518", "revid": "336", "url": "https://eu.wikipedia.org/wiki?curid=49518", "title": "Melanie Griffith", "text": "Melanie Griffith (New York, 1957ko abuztuaren 9a - ), Estatu Batuetako aktorea da. Tippi Hedren eta Dakota Johnson aktoreen alaba eta ama da, hurrenez-hurren. Steven Bauer, Don Johnson eta Antonio Banderasekin ezkonduta egon zen."}
{"id": "49519", "revid": "219", "url": "https://eu.wikipedia.org/wiki?curid=49519", "title": "Japoniako geografia", "text": "Japoniako geografiak garrantzi handia izan du estatuaren historian zehar, Japonia uhartedi bat baita, Asia ekialdeko kosta parean dagoena. Lau uhartek osatzen dute (ipar-hego): Hokkaid\u014d, Honsh\u016b (handiena), Shikoku eta Ky\u016bsh\u016b. Hala ere, uhartediak beste 3.000 uharte gehiago ditu, baina askoz ere txikiagoak. Adibidez Ry\u016bky\u016b uhartedia (japonieraz \"Ry\u016bky\u016b rett\u014d\") Ky\u016bsh\u016b uhartetik 600 km hego-mendebaldera edo Chishima uhartedia Hokkaid\u014d uhartetik 1.200 km iparraldera (nahiz eta hauek Errusia izan 1945tik).\nEstatuaren %70-80 inguru basoz estalia, menditsua eta nekazaritza, industria eta bizitegiak ezartzeko desegokia da. Egoera hau geografia malkartsuagatik eta klima zakarrarengatik da, baita ere lurrikarek, lur bigunak eta euri ugariak sortutako luizi arriskuarengatik. Horregatik biztanleriaren dentsitatea hiriguneetan oso handia da, batez ere kostaldean kokatuak.\nLurrikarak.\nJaponia Pazifikoko Suzko Eraztunean kokatua dago, hiru plaka tektonikoren elkargunean. Horregatik, sarri intentsitate txikiko dardarak eta aktibitate bolkanikoa izaten du. Mende bakoitzean hainbat lurrikara suntsigarri eta ondorengo tsunamiak izaten dira. Azken urteotan lurrikara handienak 2004ko Ch\u016betsukoa, 1995eko Hanshin Lurrikara Handia eta 2011ko T\u014dhokukoa izan dira.\nKlima.\nJaponiako klima epela da oro har, baina asko aldatzen da iparraldetik hegoaldera. Sarri, sei eskualde klimatiko nagusitan banatzen da:\nHerrialde euritsu bat da, hezetasun maila handiarekin. Ekuadorretik nahiko urrun dagoenez, ondo definitutako lau urtaroko klima du. Edonola, iparraldeko klima (Hokkaid\u014d) nahiko hotzepela da, uda gogorrekin eta elurte handiekin neguan; erdialdea beroa da, uda hezeekin eta negu motzekin. Hegoaldeko klima (Ky\u016bsh\u016b) nahiko subtropikala, uda luze eta beroekin eta negu leun eta motzekin.\nJaponiako klima maiz haize erdi-zikloiko eta antizikloikoen eraginez aldaketak jasaten ditu. Haize hauek kontinentean edota Ozeano Barean sortu ahal daitezke eta zikloi hawaiiarrak deitzen dira. Adibidez, Yagi tifoia ekialdeko kostatik hurbil pasa zen 2006 urtean eta 5. kategoria izatera irits izen.\nBi faktore garrantzitsuk egiten dute den bezalakoa Japoniako klima: Asiako kontinentetik hurbil egoteak eta itsaslasterrak. Ekainetik irailera eguraldi beroa eta hezea da, Ozeano Baretik eta hego-ekialdetik datozen haize tropikalen eraginez. Lurra ukitzean, itsaslaster hauek ur kopuru handiak botatzen dituzte. Horregatik, uda euri ugariko urtaroa da, ekaineko lehenetan hasten dena eta hilabete bat irauten duena. Abuztuko hasieratik iraileko hasiera arte bero handiko sasoia doa, tifoiko sasoia, non 5 edo 6 tifoi pasatzen dira Japoniatik, min gutxi eginik. Urteroko prezipitazio kopurua 100cmtik 200cmra doa, baina hauen %75a ekainean eta irailean erortzen da.\nBi itsaslaster daude Japoniari eragina egiten diotenak, \"Kuroshio\" itsaslaster beroa eta \"Oyashio\" itsaslaster hotza. \"Kuroshio\" itsaslaster Ozeano Baretik dator, Taiwanetik, eta Tokio baino nahiko iparralderago pasatzen da. Itsaslaster honek bero handia eramaten du ekialdeko kostara.\nUharteak.\nJaponia Asia ekialdeko kosta parean dagoen uhartedia da. Lau uhartek osatzen dute (ipar-hego): Hokkaid\u014d, Honsh\u016b (handiena), Shikoku eta Ky\u016bsh\u016b. Hala ere, uhartediak beste 3.000 uharte gehiago ditu, askoz ere txikiagoak. Adibidez, Ry\u016bky\u016b uhartedia (japonieraz \"Ry\u016bky\u016b rett\u014d\") Ky\u016bsh\u016b uhartetik 600 km hego-mendebaldera edo Chishimako uhartedia Hokkaid\u014d uhartetik 1.200 km iparraldera (Errusiakoak izan 1945tik badira ere).\nHona hemen uharteak, azaleraren arabera:\nMendiak.\nJaponiako mendiek jatorri bolkanikoa daukate. Fuji mendia (3.776 m) garaiena da, baina 21 mendik 3.000 metroko altuera gainditzen dute.\nHidrografia.\nTopografia hain malkartsua izanik, ibaiak motzak dira eta indar handia darama urak. Johannis de Rijke ingeniari herbeheretarrak esanetan, \"ibaiak baino gehiago, ur-jauziak dira\".\nAintzirak ugariak dira Japoniako mendietan. Hona hemen nagusiak:\nHiriak.\nJaponian 127 milioitik gora biztanle bizi dira eta haietako % 80, Honshu uhartean. Hamabi hirik milioi bat biztanle baino gehiago dituzte:"}
{"id": "49522", "revid": "1519", "url": "https://eu.wikipedia.org/wiki?curid=49522", "title": "Gai\u00e0", "text": "Gai\u00e0 Kataluniako udalerria da, Bages eskualdean eta Bartzelonako probintzian kokatua. 39,48\u00a0km\u00b2-ko azalera du eta 2009ko urtarrilaren 1eko erroldaren arabera 171 biztanle zituen.\nBanaketa administratiboa.\nBi herritan banaturik dago:"}
{"id": "49523", "revid": "56334", "url": "https://eu.wikipedia.org/wiki?curid=49523", "title": "Imanol Uribe", "text": "Imanol Karmel Uribe Bilbao (San Salvador, El Salvador, 1950eko otsailaren 28a - ) zinema zuzendari, gidoilari, aktore eta ekoizle euskalduna da. Horrez gain, Aiete Producciones ekoitzetxearen jabea da Uribe. \"Madrilgo Kazetaritza Eskola ofizial\"ean hasi zituen bere ikasketak. 1975ean \"Zeppo Films\" produkzio-etxea eratu zuen, 1979an \"Cobra Films\" eta geroago \"Aiete Films\". Egiten zituen filmak gai nagusia Euskal Herriko gatazka zen. Adibideak dira \"El proceso de Burgos\", \"La fuga de Segovia\", \"La muerte de Mikel\" edota \"D\u00edas contados\". Beste gaiak ere ukitu ditu, arrazakeria \"Bwana\" filmean, sorginen mundua \"La luna negran\".\nMar\u00eda Barranco aktorearekin alaba bat dauka."}
{"id": "49524", "revid": "1105", "url": "https://eu.wikipedia.org/wiki?curid=49524", "title": "Imanol uribe", "text": ""}
{"id": "49525", "revid": "56334", "url": "https://eu.wikipedia.org/wiki?curid=49525", "title": "Jazetania", "text": "Jazetania (\"Chacetania\" aragoieraz eta \"Jacetania\" gaztelaniaz) Aragoiko ipar mendebaldeko eskualdea da. Huesca eta Zaragozako probintzien artean banatzen da.\nUdalerriak.\nAisa, Anso, Arag\u00fc\u00e9s del Puerto/Arag\u00fc\u00e9s de lo Puerto, Artieda, Bailo, Borau, Canal de Berd\u00fan, Canfranc/Canfr\u00e1n, Castiello de Jaca/Castiello de Chaca, Fago, Jaca/Chaca, Jasa/Chasa, Mianos, Puente la Reina de Jaca/Puen a Reina de Chaca, Salvatierra de Esca/Salvatierra d\u00b4Esca, Santa Cilia/Santa Cilia de Chaca, Santa Cruz de la Seros/Santa Cruz d\u00b4as Serors, Sig\u00fc\u00e9s, Echoko ibarra, Villanua/Billanuga."}
{"id": "49526", "revid": "336", "url": "https://eu.wikipedia.org/wiki?curid=49526", "title": "Chaca", "text": "Chaca arrain siluriformeen generoa da, Asiako ur gezetan, India eta Borneo artean, bizi dena. Chacidae familia monotipikoa osatzen duen bakarra da."}
{"id": "49527", "revid": "59723", "url": "https://eu.wikipedia.org/wiki?curid=49527", "title": "Jaka", "text": "Jaka (; ) Huescako ipar-mendebaldean dagoen herria da, probintziaren bosgarren populatuena dena. Jazetania/Chacetaniako eskualdearen hiriburua eta udalerri nagusia da. Oroel haitzaren itzalpean kokatzen da.\n12.553 biztanle zituen 2005ean.\nAuzoak.\nAbay, Abena, Ara, Aragu\u00e1s del Solano, Ascara, Asieso, Ast\u00fan, Atar\u00e9s, Badagu\u00e1s, Banagu\u00e1s, Baragu\u00e1s, Bar\u00f3s, Bernu\u00e9s, Besc\u00f3s de la Garcipollera, Binu\u00e9, Botaya, Cani\u00e1s, Espu\u00e9ndolas, Fraginal, Gracionepel, Guasa, Guasillo, Ipas, Jarlata, Lastiesas Altas, Lastiesas Bajas, Larr\u00e9s, Martillu\u00e9, Navasa, Navasilla, Nov\u00e9s, Orante, Osia, Ulle eta Villanovilla\nInguru naturala.\nHerria Pirinioetako eta Astun eta Candanchuko eski-pistetarako bidean dago kokatuta, Aragon ibaiaren ibarrean. Itsas-mailatik 820 metrotan dago.\nKultura.\nAipatzekoa da, lehenik eta behin, Jakako katedrala, XI. mendean eraikitzen hasia, erromaniko estilokoa. Halaber, Donejakue Bideak herri horretan igarobide du.\nHizkuntzari dagokionez, udalerrian aragoierazko hiztunak bizi dira.\nEkonomia.\nMerkataritza eta nekazaritza (garia, bazka landareak, ardi-azienda). Industria (kimikoa, zementua, elikagaigintza). Urte guztiko turismoa (mendia, elurra)."}
{"id": "49528", "revid": "15795", "url": "https://eu.wikipedia.org/wiki?curid=49528", "title": "Castiello de Chaca", "text": ""}
{"id": "49530", "revid": "1545", "url": "https://eu.wikipedia.org/wiki?curid=49530", "title": "Urrezko Maskorra", "text": "Urrezko Maskorra Donostiako Nazioarteko Zinemaldiko sari nagusia da. 1957an hasi zen ematen, Film Ekoizleen Elkartearen Nazioarteko Federazioak A maila aitortu zionean zinemaldiari."}
{"id": "49533", "revid": "371", "url": "https://eu.wikipedia.org/wiki?curid=49533", "title": "Urrezko Mazkorra", "text": ""}
{"id": "49566", "revid": "448", "url": "https://eu.wikipedia.org/wiki?curid=49566", "title": "Donejakue Bidea", "text": ""}
{"id": "49567", "revid": "58701", "url": "https://eu.wikipedia.org/wiki?curid=49567", "title": "Erwin Rommel", "text": "Erwin Johannes Eugen Rommel (Heidenheim an der Brenz, W\u00fcrttemberg, Alemania, 1891ko azaroaren 15a - Herrlingen, Alemania, 1944ko urriaren 14a) alemaniar mariskala izan zen, Bigarren Mundu Gerran Alemaniako armadako zelai-jeneral nabarmenenetako bat. \"Deutsches Afrika Korps\" guda taldearen buruan, \"Basamortuko Azeria\" (\"W\u00fcstenfuchs\") goitizena jaso zuen Ipar Afrikan egindako kanpaina militar arrakastatsuengatik. Hori dela eta, tropen eta Adolf Hitlerren beraren errespetua ez ezik, Commonwealtheko armada etsaiarena ere lortu zuen.\nIpar Afrikako Ardatzaren porrotaren ondoren, Aliatuen Normandiako Lehorreratzeari eta Frantziako inbasioari aurre egin zion alemaniar armadaren buruan jarri zuten Rommel. Kargu horretan zela, 1944ko uztailaren 20an Hitler hiltzeko konspirazioan parte hartu izana leporatu zioten. Bere buruaz beste egin zuen 1944ko urriaren 14an.\nBizitza.\nFrantziako, Errumaniako eta Italiako fronteetan borrokatu zen Lehen Mundu Gerran. Karrera militarra utzi eta T\u00fcbingengo Unibertsitatean ikasi zuen. Hitler aginpidera iritsi zen arte ez zen Alemaniako armadan sartu (1933). Armadaren eta gazte mugimendu nazien arteko loturaz arduratu zen, eta azken horien artean arrakasta handia izan zuen \"Infanterie Greift\" (1937, \"Infanteria erasoan\"), taktika militarrari buruzko eskuizkribua, idatzi zuen.\nF\u00fchrerraren kuartel nagusiko buruzagietako bat izan zen eta 1940. urteko Frantziako kanpainan izan zituen garaipenen ondorioz izendatu zuten \"Deutsches Afrika Korps\" guda taldeko komandante. Afrikako iparraldean, El-Alameineraino baztertu zituen britainiarrak, eta mariskal egin zuten (1942). Hurrengo neguan, ordea, Tunisiaraino atzeratu behar izan zituen bere mendeko osteak. Europara hots egin zioten baina ezin izan zuen Normandiako lehorreratzea saihestu, eta Bavariara erretiratu behar izan zuen zaurituta.\nMendebaldeko gerra bertan behera uztearen aldeko agertu zen eta horrek Hitlerren susmo txarrak piztu zituen. Hitlerrek bere buruaz beste egiteko agindua eman zion Rommeli 1944 urriaren 14an. 1953. urtean argitaratu zen mariskalaren egunkaria: \"The Rommel Papers\" \"(Rommelen eskuizkribuak).\""}
{"id": "49568", "revid": "6327", "url": "https://eu.wikipedia.org/wiki?curid=49568", "title": "Konpostela", "text": ""}
{"id": "49569", "revid": "105290", "url": "https://eu.wikipedia.org/wiki?curid=49569", "title": ".bu", "text": ".bu Birmaniari zegokion herrialdeentzako goi mailako domeinua da. 1998an herrialdearen izena aldatu zuten, Myanmar izendatuz, eta ondorioz .mm domeinua esleitu eta \".bu\" erabiltzeari utzi zioten."}
{"id": "49570", "revid": "105290", "url": "https://eu.wikipedia.org/wiki?curid=49570", "title": "Reichstag", "text": "Reichstag (alemanez \"Inperioko Dieta\") Germaniako Erromatar Inperio Sainduko, Ipar Alemaniar Konfederazioko zein Alemaniako Parlamentua izan zen 1945 arte.\nGaur egun, Bundestag (Dieta Federala) du izena Alemaniako legebiltzar nagusiak. Baina parlamentuaren eraikina \"Reichstag\" deitzen da oraindik. 1999an inauguratu zen berriz, Norman Foster arkitekto britainiarrak eraberritu ondoren."}
{"id": "49572", "revid": "536", "url": "https://eu.wikipedia.org/wiki?curid=49572", "title": "Saint Kitts eta Nevisko ekonomia", "text": "Saint Kitts eta Nevisko ekonomia azukre eta turismoa oinarritzen da gehienbat. Mende bat baino gehiagoz, azukrea izan da herrialdearen esportazio nagusia baina ekoizpen kostuen igoerak, munduko merkatu prezio txikiek eta harenganako mendekotasuna murrizteko gobernuaren esfortzuek nekazaritzako sektorearen dibertsifikazio gorakor batera eraman dute.\n2005eko azken zatian, gobernuak azukre konpainia publikoa ixtea erabaki zuen galerak izan eta herrialdearen defizit fiskalaren erantzule esanguratsua zelako. Azukrea oraindik ere nekazaritza sektorea menperatzen duen bitartean, turismoa, esportaziora bideratutako fabrikazioa eta offshore bankuak garatzen ari dira eta herrialdearen ekonomian gero eta pisu gehiago daukate.\nTurismoaren igoera moneta atzerritarren hazkundearen erantzule nagusia bilakatu da Saint Kitts eta Nevisen. Herrialdeak arroparen industria arrakastatsu bat ere garatu du eta Karibeko muntaketa elektronikoen industria handienetako bat dauka.\n1990eko hamarkadan zehar, Saint Kitts eta Neviseko BPGa %5,5eko hazkundea eduki zuen urtero baina hazkunde indartsu hau 1998 eta 1999an gertatutako urakanek eten zuten. Urakanen osteko berreraiketak ekonomia berrabiarazi zuen BPGaren %6.2ko hazkundearekin 2000. urtean. 2001 urtea nahiko ondo hasi zen nahiz eta urakanen osteko eraikuntzaren booma amaitua zen eta igoera mantxotzen zijoan 2000ko ratioaren aldean.\nIrailaren 11ren ostean baina, turisten bisitak supituki jaitsi ziren eta ekonomikoki erlazionaturik zeuden sektoreen aktibitateek (errepideen eraiketak edo txikizkako salmentek kasu) behera egin zuten turismoarekin batera. Horregatik, BPGaren igoera nabarmen murriztu zen 2001 eta 2002an.\nJarduera ekonomikoa berreskuratu egin da 2003tik, batez ere turismoaren igoera indartsu batengatik. Bere zor publikoaren maila altua dela eta, herrialdeak zerga politika zuhur bat behar du igoera ekonomiko iraunkor bat ziurtatzeko."}
{"id": "49573", "revid": "336", "url": "https://eu.wikipedia.org/wiki?curid=49573", "title": "Yahoo!", "text": "Yahoo! Inc. Estatu Batuetako Interneteko enpresa bat da. 1994an Stanford Unibertsitateko bi ikaslek, Jerry Yangek eta David Filok eratu zuten, eta 1996ko apirilaren 12an burtsan kotizatzen hasi zen. Egoitza nagusia Sunnyvale-n (Kalifornia, Estatu Batuak) du. 2005ean Flickr delako argazkiak partekatzeko webgunea erosi zuen. Urte bereko urrian argitaratutako estatistiken arabera, munduko webgune bisitatuena izan zen eta egunero 3400 miloi web orri ikuskatzen zituen."}
{"id": "49576", "revid": "9207656", "url": "https://eu.wikipedia.org/wiki?curid=49576", "title": "Kaukasia", "text": "Kaukasia (azerbaijaneraz: \"Qafqaz\"; , \"Kavkaz\"; georgieraz: \u10d9\u10d0\u10d5\u10d9\u10d0\u10e1\u10d8\u10dd\u10dc\u10d8, \"Kawkasioni\"; armenieraz, \"Kovkasum\"; turkieraz: \"Kafkas\"; persieraz: \u0642\u0648\u0642\u0627\u0632 )\nEuropa eta Asiaren arteko eskualdea da, Itsaso Beltzaren ekialdeko kostaldearen eta Kaspiar Itsasoaren mendebaldeko ertzaren artean hedatzen dena. Kaukaso mendilerroa eta inguruko lurraldeak hartzen ditu.\nEskualde honek munduko kultura eta hizkuntz aniztasun handienetakoa dauka, izan ere Kaukasori \"hizkuntzen mendia\" deitu izan zaio. 11 milioi pertsona baino gehiago bizi da lurralde hauetan.\nGeografia fisikoa.\nKaukasoko mendiek bi eskualde ongi berezietan banatzen dute: Ziskaukasia iparraldean, lurralde apala, estepa girokoa, poliki poliki erdialdeko Kaukaso nagusira igoaz doana; hegoaldean, Transkaukasiako ordokiak daude. Biztanle gehienak errusiarrak eta ukrainarrak dira iparraldean; hegoaldean, berriz, georgiarrak, azerbaijandarrak eta armeniarrak dira nagusi. Ekoizpen nagusiak nekazaritza gaiak (garia, ekilorea, kotoia, tea) eta petrolioa (Baku, Grozni) dira.\nIparraldean, Kaukaso mendikatean, mendebaldean Elbrus (5.642 m) eta ekialdean Dykhtau (5.205 m) tontor nagusiak dira. Hegoaldean, Ararat (5.137 m) mendia dago.\nHidrologiari dagokionez, Kura ibairik luzeena da (1.360 km), Kaspiar itsasoan amaitzen dena. Aras da haren ibaiadar nagusia (1.072 km). Samur (216 km) eta Terek ere (623 km) Kaspiarrean itsasoratzen dira. Mendebaldean, ordea, ibai nagusia Rioni da (327 km), Itsaso Beltzean bokalea duena.\nGeografia politikoa.\nGaur egun eskualde hori osatzen duten estatuak Georgia, Armenia eta Azerbaijan (hegoaldean) eta Errusia (iparraldean) dira. Errusiaren barnean Rostov, Volgograd eta Astrakhan oblastak, Krasnodar eta Stavropol kraiak, nahiz Adigesia, Kalmukia, Karatxai-Txerkesia, Kabardino-Balkaria, Ipar Osetia, Inguxetia, Txetxenia eta Dagestan errepublikak daude Kaukasian.\nAbkhazia eta Hego Osetia lurraldeek (teorikoki Georgian) independentzia aldarrikatzen dute Errusiaren laguntzarekin; halaber Nagorno-Karabakh eskualdeak (Azerbaijanen) Armeniaren laguntzarekin, hiru kasuetan borroka armatuaren bidez. Baina, oro har, nazioarteko komunitateak ez ditu onartu.\nHegoaldean mugakide, azkenik, mendebaldean Turkia eta ekialdean Iran daude.\nHistoria.\n\"Homo erectus georgicus\" espeziearen aztarnak topatu zituzten lurralde honetan, 1.8 milioi bat urtekoak. Halaber, petroglifoak iritsi dira gaur egun arte, K. a. 10.000 urtekoak.\nItsaso Beltzaren ekialdeko ertzetan K.a. VII. mendetik sortu ziren kolonia greziarrak. Iberiako Erresuma, bestela, antzinako greziar eta erromatarrek Kartliko georgiar erresuma (K.a. 302 \u2013 580) aipatzeko erabili zuten izena izan zen, egungo Georgiako ekialdeko eta hegoaldeko eskualdeetan zegoena. Egungo adituek Kaukasiar Iberia edo Ekialdeko Iberia izenak ere erabiltzen dituzte, Iberiar penintsulatik bereizteko.\nIII. mendeaz geroztik Erdialdeko Asiako herrien inbasioak izan ziren. Geroago Bizantziar Inperioaren eragina iritsi zen, eta georgiarren eta armeniarren artean kristautasuna zabaldu zen, IV. mendetik. Otomandar Inperioaren mende egon zen ondoren, XV. mendetik aurrera.\nXIX. mendean errusiarrek konkistatu zituzten Ipar Kaukasoa (zirkasiarren genozidioarekin) eta Hego Kaukasoa (Otomandar eta Pertsiar inperioen aurka). Mendietako leinuek gogor eutsi zioten, eta zapalkuntza bortitzak izan ziren XIX. mendean zehar. 1922an Kaukasiako Errepublika Sozialista Sobietarra eratu zuten, 1936 arte iraun zuena. Urte horretan Kaukasia Errusia, Armenia, Azerbaijan eta Georgiaren artean banatu zen.\nSESBen desagertzeko prozesuarekin lotuta, Karabakh Garaiko gerra edo Nagorno-Karabakhekoa (1988-1994), Abkhaziakoa (1992-1993) eta Txetxeniako Lehen Gerra (1994-1996) piztu ziren. Azkenak, Txetxeniako Bigarren Gerra (1999-2009) eta 2008ko Hego Osetiako Gerra izan dira.\n2014ko Neguko Olinpiar Jokoak egin zituzten Sotxi hiri errusiarrean, Krasnodarren.\nHizkuntz aniztasuna.\nEsan bezala, zonalde zabal honetan kultur, etnia (50 baino gehiago) eta hizkuntz aniztasun aberatsa dute.\nLehenengo multzoan, kaukasoar hizkuntzak:\nBigarren multzoan,\nHirugarren eta azken multzoan,\nAmaitzeko, euskararen jatorriari buruzko teorien artean, kaukasoar hizkuntzekin lotzen duena dago.\nErlijioak.\nHegoaldean, Eliza Ortodoxoa nagusia da Georgian eta Armenian, eta gutxiengoan dago Azerbaijanen. Azken herrialde honetan, musulman xiiak dira biztanle gehien-gehienak.\nIparraldean, aldiz, Txetxenia, Inguxetia, Karatxai-Txerkesia, Kabardino-Balkaria eta Dagestanen musulman suniak dira nagusiki.\nXX. mendean zehar eta SESBen estatuko ateismoa ezarri zuten lurralde batasun haren barruan zeuden herrialdeetan. Kristauen aurkako jazarpena nabarmena izan zen. 100.000 apaiz edo elizgizon hil zituztela kalkulatzen da, eta erlijio askatasuna galduta biktimak oro har 12-20 milioi izan daitezke.\nArmeniar genozidioa ere aipatzekoa da, Turkiako gobernu otomandarrak 1.5 milioi pertsona inguru sarraskitu eta kanporatu zituztenean 1914 eta 1923 artean.\nMusulmanen aurkako jazarpena eta garbiketa etnikoa bereziki Bigarren Mundu Gerran gertatu zen txetxeniar, ingux, balkar eta karatxaiarren aurka."}
{"id": "49577", "revid": "201", "url": "https://eu.wikipedia.org/wiki?curid=49577", "title": "Yahoo", "text": ""}
{"id": "49579", "revid": "336", "url": "https://eu.wikipedia.org/wiki?curid=49579", "title": "Rom\u00e1n Felones", "text": "Roman Felones Morras (Los Arcos, Nafarroa, 1951ko otsailaren 4a) PSNko politikaria da.\nGeografia eta Historian lizentziatua eta Hezkuntza Zientzietan doktoratua, irakaslea eta idazlea ere bada Roman Felones. Gabriel Urralbururen gobernuetan sailburua izan zen. 2007ko hauteskundeetan Nafarroako Parlamentuko kide bihurtu zen. Nafarroa Bairekin akordioa lortzearen aurka agertu da."}
{"id": "49580", "revid": "1150", "url": "https://eu.wikipedia.org/wiki?curid=49580", "title": "Na-Bai", "text": ""}
{"id": "49584", "revid": "119347", "url": "https://eu.wikipedia.org/wiki?curid=49584", "title": "Mar\u00eda Victoria Arraiza", "text": "Mar\u00eda Victoria Arraiza Zorzano (Iru\u00f1ea, 1962ko urriaren 1a - 2015eko urtarrilaren 17a) PSNko politikari eta irakaslea izan zen.\nNafarroako Unibertsitate Publikoan Soziologian doktore zen eta UNEDen Psikologia ikasketak egn zituen. Ogibidez Bigarren Hezkuntzako irakasle izan zen. 2007ko hauteskundeekin Nafarroako Parlamentuko kide bihurtu zen."}
{"id": "49586", "revid": "1545", "url": "https://eu.wikipedia.org/wiki?curid=49586", "title": "Roberto Jim\u00e9nez", "text": "Roberto Jimenez Alli (Pitillas, 1973ko irailaren 28) PSNko politikaria da.\nZuzenbidean lizentziaturik, Iru\u00f1eko udaleko zinegotzia izan zen 1999-2003ko legegintzaldian, alderdiko bozeramailea izanik. Iru\u00f1eko alderdi sozialistako presidenterako hautagaia izan zen, baina Angel Garcia Undianok garaitu zuen. 2007-2011ko legegintzaldian, berriz, Nafarroako Parlamentuan dihardu.\n2011ko uztailean, Nafarroako Gobernuko lehenengo lehendakariorde eta Lehendakaritzako, Barneko eta Administrazio Publikoetako kontseilari izendatua izan zen. 2012ko ekainaren 15ean Yolanda Barcinak kaleratu egin zuen gobernu-krisi baten ondorioz."}
{"id": "49587", "revid": "512", "url": "https://eu.wikipedia.org/wiki?curid=49587", "title": "Guardiola de Bergued\u00e0", "text": "Guardiola de Bergued\u00e0 Kataluniako udalerria da, Bergued\u00e0 eskualdean eta Bartzelonako probintzian kokatua. 61,96\u00a0km\u00b2-ko azalera du eta 2009ko urtarrilaren 1eko erroldaren arabera 1.007 biztanle zituen.\nBanaketa administratiboa.\nBi herritan banaturik dago:"}
{"id": "49589", "revid": "237", "url": "https://eu.wikipedia.org/wiki?curid=49589", "title": "VOIP", "text": ""}
{"id": "49592", "revid": "119347", "url": "https://eu.wikipedia.org/wiki?curid=49592", "title": "Lli\u00e7\u00e0 de Vall", "text": "Lli\u00e7\u00e0 de Vall Kataluniako udalerria da, Vall\u00e8s Oriental eskualdean eta Bartzelonako probintzian kokatua. 10,8\u00a0km\u00b2-ko azalera du eta 2009ko urtarrilaren 1eko erroldaren arabera 6.290 biztanle zituen hamasei gunetan banaturik."}
{"id": "49594", "revid": "336", "url": "https://eu.wikipedia.org/wiki?curid=49594", "title": "Juan Jos\u00e9 Lizarbe", "text": "Juan Jose Lizarbe Baztan (Erriberri, 1962ko urtarrilaren 30a) PSNko politikaria da.\nErriberrin jaio arren, bost urte zituelarik Tuterara joan zen bizitzera. Zuzenbidea Zaragozako unibertsitatean ikasitakoan, 1986an hasi zen Iru\u00f1ean abokatu lanetan, UGTko lege-batzordean. 1994an, sindikatu horretako instituzio idazkaritzan aritu zen. 1994an, beste iruindarrekin batera, Cives Mundi GKE eratu zuen, Beninera laguntza eramateko asmotan.\nPolitikagintzari dagokionez, 1983an sartu zen PSNn, Tuterako taldean. Javier Otano dimititu ondoren, 1996an, PSN kudeatu zuen biltzarrean sartu zen, eta, 1997ko abenduan, PSNko Idazkari Orokorra bihurtu zen. Bi aldiz, 1999an eta 2003an, PSNko zerrendaburua izan zen, baina hamaikana eserleku lortuta, ezin izan zuen boterea eskuratu.\n2004ko uztailean, PSNko VIII. biltzarrean, Carlos Chivitek garaitu zuen PSNko burua izateko. 2004ko irailean, Carlos Chivitek eskatuta, alderdiko bozeramailea izateari utzi zion. 2007ko hauteskundeetan hamargarren postuan joan zen PSNko Nafarroako Parlamenturako zerrendan, eta, beraz, legebiltzar hartako diputatu da."}
{"id": "49595", "revid": "119347", "url": "https://eu.wikipedia.org/wiki?curid=49595", "title": "Llinars del Vall\u00e8s", "text": "Llinars del Vall\u00e8s Kataluniako udalerria da, Vall\u00e8s Oriental eskualdean eta Bartzelonako probintzian kokatua. 27,7\u00a0km\u00b2-ko azalera du eta 2009ko urtarrilaren 1eko erroldaren arabera 9.035 biztanle zituen.\nBanaketa administratiboa.\nZazpi herritan banaturik dago:"}
{"id": "49596", "revid": "512", "url": "https://eu.wikipedia.org/wiki?curid=49596", "title": "Llu\u00e7\u00e0", "text": "Llu\u00e7\u00e0 Kataluniako udalerria da, Osona eskualdean eta Bartzelonako probintzian kokatua. 53\u00a0km\u00b2-ko azalera du eta 2009ko urtarrilaren 1eko erroldaren arabera 260 biztanle zituen.\nBanaketa administratiboa.\nBi herritan banaturik dago eta udaletxea Santa Eul\u00e0lia de Puig-oriolen dago."}
{"id": "49597", "revid": "119347", "url": "https://eu.wikipedia.org/wiki?curid=49597", "title": "Les Masies de Roda", "text": "Les Masies de Roda Kataluniako udalerria da, Osona eskualdean eta Bartzelonako probintzian kokatua. 16,5\u00a0km\u00b2-ko azalera du eta 2009ko urtarrilaren 1eko erroldaren arabera 755 biztanle zituen bost herritan banaturik."}
{"id": "49598", "revid": "336", "url": "https://eu.wikipedia.org/wiki?curid=49598", "title": "Multicast", "text": "Multicast edo multidifusioa edo komunikazio helburuanitza, konputagailu-sare batean, aldi berean, igorle bakarretik hainbat hartzailera komunikazioa gauzatzea da, horretarako estrategiarik eraginkorrena erabiliz. Unicast motako komunikazio baten ez bezala kopia bakarra bidaltzen da eta nodo bakoitzean mezua behin bakarrik birbidaltzen da eta kopiak sortzen dira soilik loturak zatitzen direnean.\nTalde helburuanitzak.\nMulticast komunikazioak talde helburuanitzetan gauzatzen dira. Talde hauetan konputagailu bakoitzak bi helbide ditu: bat unicast, eta multicast bestea. Unicast helbidea konputagailuaren beraren IP helbidea da. Multicast helbidea, aldiz, konputagailuak parte hartzen duen talde helburuanitzaren IP helbidea da.\nTalde helburuanitzak edozein tamainakoak izan daitezke eta konputagailuak beren kabuz sartu eta irtetzen dira taldetik, horretarako IGMP protokoloa erabiltzen delarik. Igorleak ez daki nork jasotzen duen berak bidalitakoa, ezta ea inork jasotzen duen ere. Ez dago taldekideen zerrendarik, eta igorleek ez dute zertan taldeko partaide izan behar.\nHelbide helburuanitzak.\nTalde helburuanitzen helbideak D klaseko IP helbideak dira, 224.0.0.0 eta 239.255.255.255 artekoak. Hau da, lehenengo 4 biten balioak 1110 dituztenak.\nHelbide hauek helburuko helbide bezala bakarrik erabili daitezke, eta hauetako helbide bakoitzak talde helburuanitz bat identifikatzen du, helbidearekin bidalitako mezua taldeko kide guztiei ailegatuko zaielarik.\nErreferentziak.\nJ. Kurose, K.W. Ross, Computer Networks, 3rd ed."}
{"id": "49599", "revid": "512", "url": "https://eu.wikipedia.org/wiki?curid=49599", "title": "Les Masies de Voltreg\u00e0", "text": "Les Masies de Voltreg\u00e0 Kataluniako udalerria da, Osona eskualdean eta Bartzelonako probintzian kokatua. 22,4\u00a0km\u00b2-ko azalera du eta 2009ko urtarrilaren 1eko erroldaren arabera 3.232 biztanle zituen hamabi herritan banaturik."}
{"id": "49600", "revid": "105290", "url": "https://eu.wikipedia.org/wiki?curid=49600", "title": "Basseterre", "text": "Basseterre Saint Kitts eta Nevisko hiriburu eta hiri handiena da. Saint Kitts uhartearen hego-mendebaldeko itsasertzean dago, Saint George Basseterre parrokian. Karibe ekialdeko hiri zaharrenetako bat da, eta Antilla Txikietako industria eta finantza gune nagusietakoa. 2001ean 11.900 biztanle zituen\nHistoria.\nBasseterre 1627an eratu zuten frantsesek, Sieur Pierre Belain d'Esnambuc pean.\nSan Christophe kolonia frantsesaren hiriburu bezala erabiltzen zen;\nkolonia hau Saint Kitts uhartearen iparralde eta hegoaldea hartzen zituen\n(irlaren erdi partea Britainiarrei zegokien). Philippe de Longviliers de Poincy\nSaint Kittseko gobernadore frantsesa izendatu zutenean 1639an, herria kai handi\neta arrakastatsu batean bilakatu zen, Karibe ekialdeko merkataritza eta\nkolonizazioa agintzen zuena. Orduan De Poincyk Mendebaldeko Indien frantses kolonia osoaren\nhiriburu izendatu zuen Basseterre; Kolonia honek Guadalupe eta Martinika irlak hartzen zituen bere\nbaitan eta Basseterre halako egoeran mantendu zen De Poincyren heriotzera arte, 1660an.\nHerria San Kitts irla osoaren hiriburu izendatu zuten 1727an, Frantsesak kanporatu eta ingelesek\nuharte osoaren kontrolatu zutenean.\nBasseterreko herriak karibeko hiriburuen historio tragikoenetakoa dauka; hainbat aldiz suntsitua izan zen\ngerra kolonial, sute, lurrikar, uholde, istilu eta urakanen ondorioz. Hala eta guztiz ere, errestauraturiko hainbat\neraikin daude Basseterreko alde zaharrean.\nBasseterre Saint Kittseko komertzio eta industria gune garrantzitsuena da. Herrialdeko sarrera portu nagusia ere bada, bai\nitsaso zein hegazkin bidaientzat; errepide zein tren bidezko transportean ere nodo garrantzitsua da.\nGobernu fedelararen administrazio eraikinak bertan daude (Nevis irlarenak Charlestonen daude).\nKaribe Ekialdeko Banku Zentralaren eta eskualdeko beste erakunde finantzieroen egoitza nagusia ere bertan dira.\nNahiz eta txikia izan, Basseterre Karibeko beste edozein herriren ahalmena izatea erakutsi du. Herriak\nCarifesta VII (Karibeko Artearen Festibala) hartu zuen bere baitan 2000. urtean, bere tamaina biderkatzen zuten herrien\naurretik. Herria munduko herrialderik indartsuenari ere, Ameriketako Estatu Batuei, gailendu zitzaion 2007ko Munduko Cricket\nKoparen partiduak bertan jokatu zitezen. Warner Park Sporting kiroldegia izan zen txapelketako lehen txandaren norgehiagokak\njokatzeko lekua eta horrela Saint Kitts eta Nevis Munduko Kopa bat hartzen zuen munduko herrialderik txikiena bilakatu zen.\nBasseterre eta bere inguruetan badira jabe Amerikarreko mediku eskolak (Windsor Univertsitatea kasu). Robert Rossek eratutako\nprestigiozko bi erakunde mediku ere bertan daude: Ross Albaitaritza Medizinaren Eskola Unibertsitarioa eta\nErizainen Nazioarteko Unibertsitatea. Lau eskola daude herrian, bi publiko eta bi pribatu."}
{"id": "49601", "revid": "119347", "url": "https://eu.wikipedia.org/wiki?curid=49601", "title": "Moi\u00e0", "text": "Moi\u00e0, Kataluniako udalerria da, Moian\u00e8s eskualdean eta Bartzelonako probintzian kokatua. 75,29\u00a0km\u00b2-ko azalera du eta 2009ko urtarrilaren 1eko erroldaren arabera 5.740 biztanle zituen hamabost herritan banaturik."}
{"id": "49602", "revid": "336", "url": "https://eu.wikipedia.org/wiki?curid=49602", "title": "Mar\u00eda Chivite", "text": "Mar\u00eda Victoria Chivite Navascu\u00e9s (Cintru\u00e9nigo, 1978ko ekainaren 5a) PSNko politikaria eta Nafarroako Gobernuko lehendakaria da.\nBiografia.\nIkasketaz enplegu-teknikaria, 2007ko hauteskundeetan Nafarroako Parlamentuko kide izatera pasa zen. 2014ko azaroaren 4an, beste hautagairik ez egotean, Maria Chivite bihurtu zen PSNko presidente. Ikasketen ondoren, alderdiari lotuta eman du bere lan ibilbide osoa.\n2019ko abuztuaren 2an, Nafarroako lehendakari (presidente) hautatu zuten Geroa Bai, Podemos-Ahal dugu eta Izquierda-Ezkerraren babesaz, eta EH Bilduren abstentzioaz.\nIldo politikoa.\n2017ko abuztuan egindako kongresuan, \"garai berri bat\" iragarri zuen PSNrentzat, \"UPN babestuko ez\" zuena, baina \"nazionalistei\" aurre egingo ziena. Pedro Sanchezen hurbileko jarrerak agertu ditu.\nMaria Chivite PSNk 2019az geroztik hartutako jarrera politiko berriaren aurpegi ezagunetako bat dugu, Maite Esporrin Iru\u00f1eko zinegotziarekin batera. Jarrera politiko hau ezker abertzalearen eta Nafarroako eskuin foruzalearen babesik bilatu gabe gobernura iristen saiatzen datza, jakinik, 2019ko foru hauteskundeetan, arestian aipatutako bi ideologietako baten onespenik gabe ezinezkoa zela gobernura heltzea. Nafarroako Alderdi Sozialistak 2019. urteko kanpainan PSNk argi esan zuen Nafarroak Batzen Du koalizio eskuindarrari ezetza emateaz gain, EH Bilduri ere ezetza emango ziola. Horretaz gain, Chivitek behin eta berriz errepikatu izan du Nafarroa ez dela lurralde abertzalea, sarritan Geroa Bai alderdiaren kontrako adierazpen gisa. Maria Chivite ez zen behin ere bildu EH Bildu alderdiarekin, besteak beste \"aurrerakoia ez\" zela adieraziz; hala ere, haren abstentzioari esker gobernura iritsi bazen ere. Aniztasunaz hitz egin bai, baina inbestidura saioan ez zuen hitzik esan euskaraz.\nArgi utzi beharra dago Chiviteren ustezko neutraltasun hau, eskuin foruzalearekin eta ezker abertzalearekin ez hitz egiteagatik aitortzen zaiona, ez dela erabatekoa eta behin baino gehiagotan eskuinaldera jotzeko joera izan duela, bereziki, 2019ko udaletako alkateen hautaketa prozesuan. Iru\u00f1ean EH Bildu izan zen bigarren indar bozkatuena, Nafarroak Batzen Du koalizioaren atzetik, azken hau ordea, ez zen gehiengo osora iristeko gai izan. PSNk zuen giltza udal honetan, EH Bilduri bere botoak eman izan balizkio udal gobernu alternatiboa eratuko zelako. PSNk bere hautagaia, Maria Esporrin aurkeztea erabaki zuen eta EH Bilduren botoen zain geratzea, nahiz eta alderdi honekin inoiz ez mintzatu eta are gutxiago negoziatu. Hala, PSNk Nafarroak Batzen Du alderdiari gobernatzen utzi zion. Bestalde, Esporrin andereak Joseba Asiron EH Bildu alderdiko Iru\u00f1eko alkate ohiaren aurkako hainbat adierazpen egin izan ditu, asko larriak, hala nola fronte sortzailea eta \"matxista\" izatea egotzi izana. Chivitek babes osoa eskaini izan dio uneoro.\nIru\u00f1eko Udaleko kasua oso esanguratsua izan bazen ere, Chivitek zuzendutako PSNk antzeko erabakiak hartu zituen beste hainbat udaletan, adibidez, Sartagudan, Lizarran, Burlatan eta Eguesen. Esandako udaletan PSNk bere hautagaitza aurkeztu zuelako, EH Bildu kaltetuz eta Nafarroak Batzen Du alderdiari alkatetzak emanez. Hala ere, gertakizunik aipagarriena Huarten gertatu zen, bertan, PSNk bere hautagaitza aurkeztu (zinegotzi bakarra zuen udal biltzarrean) eta Nafarroak Batzen Du alderdiaren botoak jaso zituen, alkatetzara iristea lortuz, EH Bildu indarrik bozkatuena izan bazen ere.\n2019ko urrian, Nafarroako lehendakari hautatu eta gutxira, kartzelatutako Kataluniako buruzagi subiranisten kontrako epaiaz, adierazi zuen \"epaia onartu eta bete\" egin behar dela, eta beti legearen barruan jokatu."}
{"id": "49604", "revid": "6327", "url": "https://eu.wikipedia.org/wiki?curid=49604", "title": "Maria Victoria Chivite Navascues", "text": ""}
{"id": "49607", "revid": "6327", "url": "https://eu.wikipedia.org/wiki?curid=49607", "title": "Maria Victoria Arraiza Zorzano", "text": ""}
{"id": "49608", "revid": "119347", "url": "https://eu.wikipedia.org/wiki?curid=49608", "title": "Monistrol de Calders", "text": "Monistrol de Calders Kataluniako udalerria da, Moian\u00e8s eskualdean eta Bartzelonako probintzian kokatua. 21,96\u00a0km\u00b2-ko azalera du eta 2009ko urtarrilaren 1eko erroldaren arabera 683 biztanle zituen.\nErreka ugari dituen eskualde menditsuan kokaturik dago. Higadurak \"codro\" (\"cod\u00f2l\" bertako hitzetik eratua) izeneko forma bereziko harriak sortu ditu. Horien artean, azpimarragarrienak hauek dira: Codro Barret, Codro Bolet, Codro Bressol eta Codro Llampat.\nAztarna arkeologikoak.\nUdalerri honetan Pla de Trullarseko trikuharria dago, 2005. urtearen hasieran zaharberritu zena. Horrez gain, arkitektura erromanikoko eraikuntzak eta iberiar hilobiak daude."}
{"id": "49609", "revid": "512", "url": "https://eu.wikipedia.org/wiki?curid=49609", "title": "Lapua Mugimendua", "text": "Lapua Mugimendua \"()\", edo \"Lapuako Faxismoa\", Finlandiako mugimendu politikoa izan zen, 1929. urtean sortua. Bere burua, anti-komunista eta nazionalistatzat zuten. Geroz eta faxistagoa bihurtu zen mugimendua eta Alemania inperialarekin hartu-harremanetan jarri zen. 1932. urtean desegin zen mugimendua eta hauen aktibitatea, inoiz arrakasta handia izango ez zuen \"Is\u00e4nmaallinen Kansanliike\" alderdira igaro zen.\nMugimenduaren buruzagiak Vihtori Kosola eta Kurt Martti Wallenius generalak izan ziren.\nHasieran, politiko eta goi-mailako ofizial asko, mugimenduaren aldekoak ziren, anti-komunismo leloagatik. Baina mugimendua, erradikalagoa, indarra erabiltzearen aldekoa eta faxistagoa bihurtu zen, eta hilabete gutxitan jarraitzaileak galdu zituen.\nMugimendua, komunistek, Finlandiako Lapua herrian eginiko ekitaldi baten ondoren etorri zen. Bizilagunak, komunista eta Errusiarekin zerikusia zuen edozerren aurkakoak zirenez, hurrengo hilabetean, hauen aurkako ekitaldi bat egin zen bertan, 1000 jarraitzaile inguru bildu zuena. Honela hasi zen mugimendua, eta gutxinaka, mezua, Finlandia osoan zehar zabaldu zen, eta mugimendu soilik mugimendu faxista izatera bilakatu zen.\nEkitaldiak egiten joan ziren herrialde osoan. 1930eko ekainaren 16ean, Oulun 3000 gizon bildu ziren, bertan argitaratzen zen \"Pohjan Voima\" egunkariaren eraikuntza suntsitzeko. Mugimenduaren ekitaldi garrantzitsuena, Helsinki, hiriburuan izan zen 1930eko uztailaren 7an. 12000 gizon bildu, eta komunismoarekin zerikusia zuen edozein gune suntsitzeari ekin zieten.\nHemendik aurrera, mugimendua, geroz eta erradikalagoa bihurtu zen, komunistaz aparte, sozial demokratei, pazifistei, liberalei eta nekazari-alderdiei erasotzen hasi ziren.\nErasoetatik, hilketara igaro ziren, eta \"sozialistak\" ez ziren herritarrak, eta ezkertiarrak hiltzen hasi ziren. Politikarekin zerikusia zuten azkenengo hilketak bihurtu ziren Finlandian. Finlandiarrak beldurturik bizi ziren, agintariak erailak ziren, beste ekitaldi politikoak etenak izaten ziren, eta azkenik, 1932. urtean, mugimenduak jarraitzaileak galtzen hasi zenean, \"M\u00e4nts\u00e4la Iraultza\", gertatu zen eta Lapua mugimenduak egindako lege \"demokratikoak\", erabiliz, mugimenduaren 50 agintari nagusiak atxilotu zituzten, eta honek, mugimenduaren amaiera ekarri zuen."}
{"id": "49610", "revid": "1659", "url": "https://eu.wikipedia.org/wiki?curid=49610", "title": "Hesian", "text": "Hesian 2006ko udan sortutako musika talde sakandarra izan zen. Punk-rock eta hardcore melodikoen nahasketa bat ikusten da beraien abestietan, ska kutsu batekin. Ezaugarririk aipagarriena, nahasketa oso erakargarriak sortzen duten bi ahotsak ziren (emakume-mutil ahotsa).\n2021eko urtarrilean taldeak desegitea erabaki zuen\nIbilbidea.\nHitzei dagokienez, gizarte eta politika aldarrikapenak, edota sentimendu ezberdinen adierazpenak dituzte hizpide. Beraien lehen diskoa, \"Maite dugu\", Iru\u00f1eko K estudiotan grabatu zen Alberto Porresen eskutik eta taldeak eta Albertok berak ekoiztu zuten. 2007ko ekainean argitaratu zen eta urte hartan bertan 1000 kopia baino gehiago saldu zituzten. \nAipagarria da 2008ko Gazte topaguneko abestia beraiek egin izana ere, \"Zeru gorriko egunak\". Horretaz gain, \"Musikaz Sakana indartuz\" diskoan \"Maite dugu\" abestia grabatu zuten eta \"Euskal Herriak Autodeterminazioa\" kanpainarako, izen berdina daraman abestia grabatu zuten.\nTaldearen ekintza eremua oso zabala da eta urte eskas batean 50 kontzertu inguru eskaini zituzten Euskal Herriko eremu eta txoko guztietan, beti ere oso harrera onarekin, plazak edota gaztetxeak betez eta jendearen parte-hartze aktiboa lortuz eta bereganatuz. Berri Txarrak, Banda Bassotti, Habeas Corpus edota Su ta Gar taldeekin igo dira agertokira. \n2008ko udan \"Aurtengo Gorakada\" 10 bilduman \"Hau dena aldatzera doa\" abestia sartu zuten, eta urrian bere estraineko lana kaleratuko zuen: Herriaren Oihua. Diskoak hamahiru abesti ditu eta lan hau ere Alberto Porresek grabatu zuen Iru\u00f1eko K Estudioetan. Euren estilo askotakoaren barnean punk azkarra, ska eta hardcore melodikoa atzeman daitezke, baita haize instrumentuen presentzia, melodia lirikoak eta mozketa gogorrak ere.\n140 kontzertu inguru emanda, 2009ko neguan etenaldi bat egingo zutela iragarri zuten beren webgunean, hirugarren diskoa prestatzeko asmoz. Garai hartan, Erikek eta Ametsek taldea utzi zuten, eta haien ordez Donostiako Mireia (ahotsa) eta Iru\u00f1eko Xabi Larrainzar (gitarra) sartu ziren taldera.\n2016an 10. urteurrena ospatzeko zazpigarren diskoa atera zuten, \"Hesian\" izenekoa eta 2018. urtean \"Hasiera\" diskoa plazaratu zuten.\n2021. urtean taldearen amaiera iragarri zuten Bilbon urtarrilaren 9an azken kontzertua eman eta egun batzuetara."}
{"id": "49611", "revid": "105290", "url": "https://eu.wikipedia.org/wiki?curid=49611", "title": "Ataka paralelo", "text": "Ataka paraleloa ordenagailu baten eta unitate periferikoen arteko interfazea da, bi osagairen arteko komunikazioa ahalbidetzeko."}
{"id": "49613", "revid": "6950", "url": "https://eu.wikipedia.org/wiki?curid=49613", "title": "Intel Core 2", "text": "Core 2 duo Intel Core mikroarkitekturan oinarritutako bi nukleoko prozesadoreak dira. Pentium-en ondorengoa da, teknologia berria erabiltzen du. Intel-entzako berrikuntza handia izan da, hainbeste arrakasta eman dion Pentium izena alde batera uzten du-eta. Segurtasunean eta birtualizazioan hobetzen du aurreko mikroprozesadorea. 64 biteko konputazioa erabiltzen du.\nProzesadoreak 65 nm-ko transistoreak erabiliz eraiki dira.\nEzaugarriak.\nIntelen aurreko Pentium D eta Core Duo prozesadoreetan oinarritzen da. Hori dela eta, aurreko sistema eragile eta programekin guztiz bateragarria da. Baina, aurreko mikroprozesadoreek baino emaitza hobeak lortzen ditu, nahiz eta, erloju maiztasun txikiagoetan aritu. Hori dela eta, energia kontsumoa gutxitzea lortzen du. Gainera, behar dituen elementuak soilik mantentzen ditu aktibatuta, kontsumoa are gehiago gutxituz.\nIA-32 eta I-64 arkitekturetan oinarritzen da (konputagailu pertsonaletan erabat zabalduta dagoen x86 arkitektura inplementatzen du). Hala ere, mikroarkitektura berri bat inplementatzen du, Core Duo izenekoa.\nCore 2 Duo prozesadoreak aurreko prozesadoreetatik onena hartzen du eta handitu egiten du. Hau da, agindu bakoitzaren urratsetan hardware gehiago sartzen du; deskodegailu gehiago, UAL gehiago, buffer gehiago, erregistro gehiago, e.a. Azken finean, diseinatzaileek ongi funtzionatzen zuen teknologia hartu dute eta bertatik gehiago jarri dute, berrikuntza gutxi batzuk sartuz, emaitza hobeak lortuz.\nCore 2 Duo prozesadoreak desordena-desordena eredua jarraitzen du.\nLehenengo aldiz 2006ko uztailaren 27an merkaturatu zen. Prozesadore hauen ezaugarririk nagusiena EM64T arkitektura inplementatzen duela da, beste hainbat agindu multimediekin batera.\nTxip bakarra da eta bertan bi PUZ ikus daitezke, bus komun batez bidez komunikatuta. Txipean bertan bigarren mailako cachea ere ikusten da, bi nukleoek konpartitua.\n4 mailatako supereskalarra da. Honek esan nahi du lau agindu batera exekutatu ditzakeela.\nArkitektura.\nx86-64 arkitekturan oinarrituta dago. Arkitektura hau AMD etxeak sortu zuen ordura arteko x86 arkitekturan oinarrituta. Ezaugarri esanguratsuena 64 biteko helbideak erabiltzen dituela da. Erregistroak orokorrean x86 arkitekturako edukiera bikoitza dute eta denera gehiago dira, gainera. Arkitektura hau, hala ere, guztiz bateragarria da x86 arkitekturarekin. Intelen aldaera den EM64T arkitekturan oinarrituta dago Intel Core 2 Duo, batzuetan I-64 izenaz ere ezagutzen dena.\nx86-64.\n64 bitetan oinarritutako mirkroprozesadore arkitektura da. Bere agindu multzo propioa du eta Intel-en x86 arkitekturan oinarritzen da, zeina barneratzen duen. AMD etxeak diseinatu zuen eta AMD64 izena eman zion, bestalde Intelek EM64T bezala bataiatu zuen. Konpainia bakoitzak, halere, oso antzeko inplementazioa egin du.\nEM64T.\nExtended Memory 64-bit Technology (EM64T), 64 bitera zabaldutako memoria teknologia.\nEzaugarriak\nInplementazioa.\nHasiera batean Intel 64 izenarekin ezagutzen zen arkitektura hau Pentium 4-aren E berrikuspenean inplementatu zen lehenengo aldiz. Gerora Core 2 Duo mikroprozesadoreetan inplementatu da, baita Celeron D familian ere. Orain arte prozesadore hauek inplementatu dute:\nIntel NetBurst\nIntel Xeon (Nocona modelotik aurrerako modelo batzuk)\nIntel Celeron D (Prescott modelotik aurrerako modelo batzuk)\nIntel Pentium 4 (Prescott modelotik aurrerako modelo batzuk)\nIntel Pentium D\nIntel Pentium Extreme Edition\nIntel Core mikroarkitektura\nIntel Xeon (Woodcrest)\nIntel Core 2\nExekuzioa.\nAtal honetan deskribatuko ditugu prozesadoreak nola exekutatzen dituen aginduak eta nola metatzen dituen datuak. Atal honetan, halaber, azalduko ditugu nolakoak diren exekuzio inguruneak eta horretarako behar diren erregistroen gain-begirada bat emango dugu.\nExekuzio moduak.\nExekuzio moduak zein agindu, eta arkitekturako zein baliabide, ustiatuko diren baldintzatzen du. Intel 64 arkitekturak 3 herentziako exekuzio modu ditu: modu babestua, modu erreala eta sistemaren kudeaketa modua.\nHerentzia modu honetan ordenagailuak x86 arkitektura izango balu bezala funtzionatzen du eta ezin dira 64 bitetako programak exekutatu.\nIntel 64 arkitekturak berezkoak dituen beste bi exekuzio modu ditu, IA-32 modua, deitzen diotena (beste zenbait tokitan modu luzea, \"long mode\", deitua). Modu honetan bi azpi-modu daude: bateragarritasun modua eta 64 bit modua.\nModu honetan prozesadoreak banandutako helbide espazio bat hartzen du, exekutatzen ari zen prozesuaren ingurunea gordetzen duen bitartean. SMM kode espezifikoa orduan modu gardenean exekutatuko da. SMM egoeratik itzultzerakoan prozesadorea aurreko egoerara bueltatuko da.\nErregistroak.\n64 bit moduan exekutatzen ari den prozesu edo hari bat 264 bit helbidera ditzake (alegiazko moduan) eta 240 helbide fisikoak.\nBasic Program execution Registers (GPR). Denera 16 dira. GPR-ak 64 bit zabal dira eta byteko, hitzeko, 2 hitzeko eta 4 hitzetako osoko eragiketak onartzen dituzte. Ondorengoak dira erregistro nagusiak, multzoka banatuta:\nHelburu orokorreko erregistroak. Zortzi erregistro hauek eragiketak eta erakusleak gordetzeko eskuragarri daude.\nSegmentu erregistroak.\nEFLAGS erregistroa. Programaren egoera eta kontrolerako erregistroak.\nEIP erregistroa. Agindu erakuslea. EIP erregistroak 32 biteko erakusle bat du exekutatu behar den hurrengo agindura.\nErregistro hauek koma higikorreko, zehaztasun ezberdineko, eragiketak egiteko ingurune aproposa eskaintzen dute, baita osoko hitzetarako zein BCDetarako (Binary Coded Decimal) ere . Zortzi x87 FPU datu erregistro dira, x87 FPU kontrol erregistro bat, egoera erregistro bat, x87 FPU agindu erakuslearentzako erregistroa, x87 FPU eragigaiarentzako (datua) erregistroa, x87 FPU marka erregistroa eta x87 FPU eragiketaren kodearen erregistroa.\n8 MMX erregistro 64 bitetako SIMD (agindu bat, datu anitz) eragiketak egiteko. Jarraian azalduko dira sakonago SIMD aginduak, mikroariktektura atalean.\n16 XMM datu erregistro dauzka 128 bitetako SIMD eragiketak egiteko.\nProzedurei edo azpi-errutinei deiak egiteko, eta parametroak pasatzeko, beharrezkoa da pila bat izatea hori ahalbideratuko duena. Exekuzio inguruneak pila eta hau kudeatzeko baliabide guztiak eskaini behar ditu. Pila hau memorian kokatuta dago .\nProzesadorearen exekuzio modua zehazten dute eta exekutatzen ari den prozesuaren ezaugarriak. 64 bitetako luzera dute erregistro hauek. Denera 5 erregistro dira (CR0tik CR4ra).\nErregistro hauek prozesadorearen arazteko erabiltzen dira eta kontrolatzeko euskarria ematen dute. 64 bitetako luzera dute erregistro hauek ere. Denera 8 dira (DR0tik DR7ra).\nIA-32 arkitekturak S/I gailuetako portuetara (portuetatik) datu transferentziak onartzen ditu.\nErregistro hauek, modu babestuan, datu egituren kokalekua zehazten dute.\n(\"Machine Specific Register\") erregistro hauek, makinarentzat espezifikoak dira eta prozesadorearen kontrolerako eta errendimendurako datuak gordetzeko erabiltzen dira. Birtualki MSR guztiek sistema funtzioak eskaintzen dituzte eta ez dira atzigarriak aplikazio programetatik.\nErregistro hauek makinari (hardwarea) buruzko informazioa, egoera eta erroreak gordetzen dituzte, erroreak detektatu eta beraien berri emateko.\nKontagailu hauek prozesadorearen errendimendua monitorizatzen dute.\nMikroarkitektura.\nIntel Core Mikroarkitektura.\nCore 2 Duo Intel Core Mikroarkitekturan oinarritzen da eta nukleo anitzetako prozesadoreek osatzen dute. 2006 urtean merkaturatu zuen Intel etxeak. Hasiera batean Intel Next-Generation Micro-Architecture (NGMA) izenarekin ezagutu zen. NetBurst mikroarkitekturaren oinordeko zuzena da. NetBurst mikroarkitekturan oinarritutako prozesadoreek (Pentium) zuten kontsumo handia eta hauen erloju zikloa teknologikoki handitu ezinak bultzatu du mikroartitektura berri honen sorkuntza. Aurretik Pentium M sortu zuen talde berdinak diseinatu dute.\nEnergia gutxiago behar du funtzionatu ahal izateko, Intel-en aurreko prozesadoreek baino eta AMDko prozesadoreekin lehiatu daiteke.\nIntel 64 arkitektura inplementatzen du, hardwarea birtualizatzen du eta SSSEE3 agindu multzoa erabiltzen du, besteak beste.\nArkitektura bateratua da, honekin zera esan nahi da: mahaigaineko, eramangarrietarako eta zerbitzarietarako irtenbide berdina eskaintzen du. Hiru bertsioak hauek dira: eramangarrietarako, mahaigaineko eta zerbitzarietarakoak (merom, conroe eta woodcrest urrenez urren). Oinarri berdina dute, baina interfaze desberdinak dituzte eta memoria mota aldatzen da zerbitzarietarakoen kasuan.\nModu honetan Intel etxeak indar guztiak arkitektura hau hobetzera bideratu ditzake, ikerkuntza gastuak murriztuz azken erabiltzaileari produktu hobe eta merkeago bat eskaintzeko helburuarekin.\nBirtualizazio teknologia.\nIntelen Virtualization Technology (Alegiazko Teknologia) birtualizaziorako euskarria ematen du. Zabalpen hauek Virtual Machine eXtension bezala adierazten dira. Intel 64-an oinarritzen diren plataformek VMX dutenek alegiazko makinak (sistema) bezala funtzionatzen dute. Alegiazko makina bakoitzak sistema eragile eta aplikazioak exekuta ditzake partizio desberdinetan.\nVMX-k software sisteman geruza bat gehiago sartzen du, Virtual Machine Monitor (VMM) deitua, alegiazko makinak kontrolatzeko sortua.\nIntelen aurreko prozesadoreetan oinarrituz, Dynamic Execution bezala ezagutzen den elementu multzoa inplementatzen du. Teknika honek barneko unitateak ahalik eta beteen mantentzea bilatzen du. Horretarako, aurreko prozesadoreek, exekutatzen ari ziren aginduak aztertu eta iragarpenak egiten zituzten. Hala ere, modu eraginkorrenean lan egitea lortzen zuenean 3 agindu soilik exekuta zitzakeen ziklo bakoitzeko. Izan ere, 3 x86 unitate zituen lan egiteko. Core mikroarkitekturan, unitate horiek 4-ra igo dira, iragarpen algoritmoak hobetu dira eta erregistroen tamaina handitu egin da, momentu gailurrenetan 4 x86 agindu exekutatuz ziklo bakoitzeko, teorian %33-ko hobekuntza bat suposatzen duelarik.\nBestalde, Intelek Pentium M-rekin batera Micro-Ops Fusion teknologia sartu zuen. Gaur egungo prozesadoreek x86 aginduak hartzen dituzte eta gero micro-ops izena hartzen duten agindu txikiagoetan banatzen dira. Micro-Ops Fusion sistemarekin funtsean 2 agindu hauetako elkartzen dira kate bakarra osatuko balute bezala, agindu bakarra osatuz. Sistema honek baliabideak aurreztea ahalbideratzen du, errendimendua nabarmen hobetzen du eta kontsumo elektrikoa gutxitzen du.\nCore 2 mikroarkitektura berrian, Micro-Ops sistemari Macro-Ops Fusion teknologia batzen zaio. Aginduen iragarpena hobea denez, Macro-Ops Fusion sistemarekin kodetu gabeko bi x86 agindu Micro-Op agindu bakar batean elkartzen dira. Teknika honekin exekutatutako aginduak nabarmen handitzen dira eta kontsumo elektrikoa gutxitzen da, izan ere, elkartutako bi agindu hauek exekutatzeko potentzia agindu bakar bat exekutatzearen berdina da.Jarraian sakonago aztertuko dira Macro&amp;Micro-Ops Fusion teknologiak.\nCore arkitekturak, 14 urrats behar ditu agindu bat exekutatzeko, 4 gehiago Pentium III zaharrek baino. Hala ere, Pentium IV-aren 30 urratsak baino askoz gutxiago dira. Maiztasun handiak lortu ditzake (Pentium-ek bezainbeste ez), baina aurrekoek baino kontsumo askoz txikiagoekin.\nAginduak.\nHelburu orokorrekoak (General Purpose GP)\nHelburu orokorrerako agindu hauek IA-32 aginduen arteko oinarrizko multzo bat osatzen dute eta IA-32 prozesadoreetarako oinarrizkoak dira. Agindu hauek lehengo IA-32 arkitekturarekin batera sortu ziren (Intel 8086 eta 8088). Multzo honetan, hala ere, agindu gehigarriak sartzen joan dira prozesadore berriak sortu ahala (Intel 286, 386, 486, Pentium, Pentium Pro, Pentium II). Intel 64 arkitektura, gainera, oraindik gehiago handitzen du agindu familia hau eta agindu gehienei 64 bitetako datuak maneiatzeko ahalmena ematen die (64 bit moduan). Multzo honetako agindu gutxi dira 64 bitetako modua onartzen ez dutenak (nahiz eta beste exekuzio moduetan mantentzen diren).\nAgindu hauek honako eragiketak egitea ahalbidetzen dute: oinarrizko datu mugimendua, memoria atzipena, eragiketa aritmetiko-logikoak, S/I eragiketak, programen fluxu kontrola, osoko eta string eragiketak eta BCD datu motak onartzen dituzte.\nEzaugarriak.\nSarrera.\nCore 2 Duo mikroarkitekturak 14 urrats behar ditu agindu bat exekutatzeko.\nEzaugarri guzti hauek lortzen dute x86 arkitekturan oinarritutakoetatik agindu gehien exekuta ditzakeenak ziklo bakoitzeko.\nElementu guztiak ahalik eta abiadura baxuenetan lan egingo dute, energia aurreztu dadin, behar ahala abiadura handituz. Modu honetan bero gutxiago sortzea ere lortzen da.\nOsoko exekuziorako unitateak\nCore-k 64 bitetako exekuziorako hiru unitate desberdin ditu. Unitateetako bakoitzak ziklo bakarrean 64 bitetako osokoekin eragiketak egin ditzake. Unitateetako bat (CIU) konplexua da, bertan egiten direlarik eragiketarik gehienak, eta beste biak (SIU1,SIU2) sinpleak dira, eragiketa sinpleak egiten dituztenak. SIU-etako batek erreserba gunea \"branch\" unitatearekin konpartitzen du (portu berdina erabiltzen baitute). SIU eta \"branch\" unitateek batera lan egin dezakete CICS aginduak exekutatzeko.\n64 bitetako osoko eragiketak ziklo bakarrean egiteko ahalmena duen lehenengo x86 prozesadorea da. Ahalmen honek buruan jartzen du, IBM-ren PowerPC 970-a baino hobea baita, zeinak 2 zikloko latentzia baitu horrelako eragiketa bat egiteko.\nBestalde, hiru osoko UAL-ak portu desberdinetan daudenez, hiru osoko eragiketa egin ditzake aldi berean (ziklo berdinean).\nDatu Bidea.\nAipatu behar da atal honetan Intel etxeak ez duela informazio asko zabaldu. Core-k 14 urratsetako agindu exekuzioa du. Luzera hau PowePC 970-ren berdina da, Pentium 4 Prescott-aren erdia eta P6 Core-aren 12-etatik gertu.\nDeskodegailuen atalean ikus daiteke 4 deskodegailu direla. 3 sinpleak dira eta mikroagindu bat deskodetu dezakete ziklo bakoitzeko. Bestea konplexua da eta 4 mikroagindu deskodetu ditzake ziklo bakoitzeko, denera ziklo bakoitzean 7 mikro agindu (uop) deskodetu ditzakeelarik (4-1-1-1). Mikrokode sekuentziagailua (ucode sequencer), deskodetzeaz edo laguntza emateaz arduratzen da, diseinuaren lehentasunaren arabera. SSE agindu guztiak deskodegailu sinple batek bihurtu ditzake zuzenean uop bakar batean.\nCore mikroarkitekturaren helburu nagusienetariko bat aurreko prozesadoreekin bateragarria izatea da eta aurreko Pentium prozesadoreetan funtzionatzen zuten programa eta sistema eragileek prozesadore berrietan funtzionatzen jarraitu behar dute. Hau lortzeko CISC (agindu oso konplexuak) motako prozesadorea izan behar zuen, baina prozesadoreak eraginkorragoak dira RISC (agindu sinpleak eta atomikoak). Azken finean, RISC motako prozesadore bat da baina CISC aginduak exekutatu ditzakeena. Hau lortzeko aginduen exekuzioan urrats bat gehiago sartu behar da eta agindu konplexu bat hainbat agindu sinpleetan banatu behar da(mikro-ops-etan).\nMICRO OPS FUSION.\nNukleo bakoitzak 128 bitetako agindu bat egikaritzen du, 4+1 x86 agindu deskodetzen ditu ziklo bakoitzeko, 7 mikro op eskuratu, 4 mikro op berrordenatu eta berrizendatu, 6 uop bidali exekutatzera eta 4 uop-etatik gora baztertzen ditu. Zentzu guztietan aurreko Yonah eta P4-ak baino askoz agresiboagoa da, pauso gehiago egiten ditu batera.\nx86 aginduek gutxi gorabehera 32 biteko luzera dute. Hala ere, Core-k 128 bitetako aginduekin lan egiten du. Agindu hauek aurre-dekodegailu batera joaten dira eta fetch bufferrera, bertan aginduaren inguruko luzeraren eta deskodeketaren inguruko informazioa gordetzen delarik. Aurre-dekodegailu eta fetch bufferraren luzera 32 byte-etakoa da, aurreko P6-etan bezala, baina kasu honetan 18 sarrerako agindu pila du. Begizta bat agindu pilan osorik sartzen bada, pre-fetcha itzali egiten da, energia aurrezteko, eta aginduak fetch cachetik hartzen dira.\nDESORDENA-DESORDENA EREDUA.\nCore mikroarkitekturak desordena-desordena eredua jarraitzen du aginduak exekutatzeko. Honek zera esan nahi du; aginduak ez dira iristen diren ordena berean exekutatzera pasatzen eta ordena desberdin batean bukatu dezakete exekuzioa.\nProzesagailu honetan ikus daitezke agindu bufferra, alias erregistroen taula, allocator-a, eta berrordenatze bufferra. Eremu guzti hauek aurreko Yonah-ren berdinak dira baina zabaldu egin dira eta agindu gehiagorekin batera egiten dute lan.\nAurreko Yonah bertsioak gehienez 3 uop-ekin batera egin zezaketen lan. Core, ordea, 4 uop-ekin batera lan egiteko diseinatuta dago. Bestalde, berrordenatzeko bufferra (ROB) aurreko Yonah-renaren bikoitza da, 96 sarrera ditu. Azken finean, Core mikroarkitekturak askoz baliabide gehiago ditu desdordena-desordena ereduarekin lan egiteko bere gertuko aurrekariek baino.\nErreserba guneari dagokionez, nabarmen handiagoa da Pentium M-etan baino; 24 sarreretatik 32 sarreretara pasa da. Aurreko P4-ekin konparatzea ez da hain erraza beste unitate funtzional batzuk erabiltzen baitzituen.\nIntel etxea berrizendapen eta antolaketa (scheduling) arloan nahiko justu geratzen den arren exekuziorako unitate funtzionaletan ahalegin guztiak egiten ditu, Core mikroarkitekturan. Core-k exekuziorako hiru portu ditu. Portu hauetatik 128 bitetako hiru SSE unitate, bi 128 bitetako koma higikorreko unitate eta hiru 64 bitetako osoko unitatetara joan daiteke agindua. Lehenengo portuko UAL-a, halaber, 128 bitetara aldatu daiteke eta errotatu. Portu guztiek koma higikorreko mugimenduak egikaritu ditzakete. FPU eta SSE unitateak behar duten hardwarearekin komunikatu daitezke, beharren arabera.\nEzaugarri guzti hauekin, arlo honetan ere aurreko prozesadoreak hobetzen ditu, koma higikorreko eta SSE aginduekin lan egiterakoan. Hala ere, Core-ren 3 SSE unitateak ez dira guztiz berdinak, baina diferentziak funtsean txikiak dira (zatiketarako eta biderketarako baliabide desberdinak). SSE unitate guztiak guztiz segmentatuta daude eta unitate bakoitzak 128 bitetako SSE agindu egokia ziklo bakarrean exekutatu dezake. P4-arekin alderatuz diferentzia handia da; 2 SSE unitate ditu eta bi ziklo behar ditu 128 bit luze den agindu bat exekutatzeko. Adibide bezala aipatu ziklo bakarrean 128 bitetako eragigaiak dituen batuketa bat, 128 bitetako biderketa, 128 bitetako \"load\", 128 bitetako\" store\"ak egikaritu ditzakeela.\nMultimedia aginduak.\nMultimedia aginduak edo SIMD (Single Instruction, Multiple Data) aginduak, datu ugarirekin eragiketa konkretu bat egiteko gai diren aginduak dira.\nAgindu multzo honetan aipatu ditzakegu 3DNow!, SSE eta SSE2 besteak beste. Agindu hauek tamaina handiko datuak, aldi berean, behar dituztenean erabiltzen dira. Adibide bezala jar daiteke bideo aplikazio bat, zeinetan irudiko pixel bakoitzari balioa aldatu behar zaion momenturo. Prozesadore batek pixelak banaka prozesatu ditzake edota SIMD aginduen bidez denak aldi berean tratatu (edo gutxienez multzo handitan). Horrelako aginduek modu azkarrean prozesatu ditzakete multimedia informazio bloke handiak edota aplikazio zientifikoek, nahiz zifratze lanek, behar duten zehaztasun handiko datuak.\nArlo honetan Core arkitekturak SIMD unitateak hobetu ditu, ia %100-eko errendimendu hobekuntza eskainiz bere aurrekariekin. Pentium 4-ak ziklo bakoitzean 64 bitetako SSE agindu bat prozesatzeko gai ziren, eta argi dagoen bezala, zehaztasun bikoitza behar badu, hau da 128 bit, 2 ziklo beharko ditu. Core 2-k, ordea, nahikoa du ziklo bat 128 bit luze den agindu bat exekutatzeko, ia informazio bikoitzarekin lan egin dezake denbora tarte berdinean. Prozesagailu hau 128 bit luze den agindu bat erloju ziklo bakarrean exekutatzeko gai da.\nCore-ren MPU-ak, memoriarekin sarrera-irteera eragiketak egiteaz arduratzen den modulua, baliabide asko ditu eta gainontzeko diseinuan bezala aurrekoetatik hobetu eta handitu da. Diseinu aldetik aurreko Yonah bezalakoa da, baina zabalera handiagoarekin egiten du lan.\nCacheek, lehenengo mailakoak zein bigarrenekoak, idazketa atzeratua (write-back) erabiltzen dute, eta 64 bytekoa da bloke tamaina, bietan.\nHurrengo atalean sakonduko da gehiago cacheen eta memoriaren ezaugarrietan.\nEnergia aurrezpena.\nAurreko Yonah prozesadoreetan bezala energia aurrezteko beharrari garrantzi handia ematen zaio. Aurreko prozesadoreek lan egiteko bi egoera besterik ez zituzten, idle (nagituta) eta full load (errendimendu maximoa), baina Core 2 Duo-k egoera gehiago ditu. Maila desberdinak dituzte eta prozesadorea egokitzen da egiten ari den lanen beharretara.\nProduktu familia bakoitzak energia kontsumo maximoa du (TDP); eramangarrietarakoak 35W, mahaigainetakoak 65W eta 80W zerbitzarietakoak. Bestalde, energia atal ezberdinak erabiltzailearen beharren eta erabileraren arabera aldatuko dira.\nCore-ren atal gehienek ateak dituzte, beharren arabera itzaltzeko. Nukleotako bakoitza modu independentean kudeatzen da, eta bakoitzeko bloke gehienak lotara bidali daitezke. Bus gehienek ateak dituzte eta lotara ere bidali daitezke. Busak ez badu ziklo batean informaziorik bidaltzen busaren zati bat lotara bidali daiteke. Adibidez, FPU unitate bat 64 bitetako eragigaiekin lan egiten ari bada 64-127 bitarteko biten busa itzali egin daiteke, energia aurrezteko. %99,9 kasuetan energia aurrezpen honek ez du eraginik izango errendimenduan, ondorioz asko eraginkorrago erabiltzen da eskuragarri dagoen energia.\nEzaugarri honek egungo haizegailuekin bateragarri egiten du. Haizegailu modernoek minutuko birak aldatu ditzakete prozesadoreak sortzen duen beroaren arabera. Era honetan sortzen duen zarata gutxitu egiten da, baita energia kontsumoa ere. Sortzen duen beroa aztertzeko Core mirkoarkitekturak sentsore termiko digital bat du.\nEnergia aurrezteko metodoen eragozpenik handiena, kontsumo baxuko eta errendimendu maximoko egoeren arteko trantsizioak sortzen duen atzerapena da. Hau izan zen iraganean horrelako metodoak ez inplementatu izanaren arrazoi nagusia, prozesadoreko elementu guztiak pizteak sortzen zuen energia kontsumo handiarekin batera. Erronka hauek Intel-en arabera gaindituta daude gaur egun eta \"Intelligent Power Capability\" teknikarekin kontsumo murrizketa nabarmena izango da eta beroaren kanporatzea sistemaren kargaren araberakoa izango da.\nCore 2-aren energia aurrezpen egoera nagusiak:\n1.- Erloju maiztasuna jaitsi (\"SpeedStep\")\n2.- Nukleo bat guztiz itzali\n3.- Cache zati bat itzali\n4.- Cache zati bat itzali eta nukleo oso bat\n5.- Cache bat guztiz itzali. Cachea flasheatu\nCache memoria.\nCore 2 Duo prozesadoreek 2 mailatako cache hierarkia dute txipean barneratua. Nukleo bakoitzak bere L1 cache propioa du eta L2 cache propioa ere dute, baina konpartitu egiten dute.\nIntel Advanced Smart Cache sistema aurreko Core Duo-tik (Yonah bertsioa) erabiltzen da. \"Advanced Smart Cache\"-a cache sistema eraginkorrago bat da. Bigarren mailako cache honek latentzia oso baxua du, 12-14 ziklo soilik. Nukleo bakoitzak bere bigarren mailako cache propioa duen arren, cache hau konpartitua da, hau da, edozein nukleok zuzenean atzitu dezake.\nHonen onurak honakoak dira: cachea nukleo bakoitzarentzat esklusiboa ez denez, beharren arabera, nukleo batek memoria guztia bereganatu dezake. Ezaugarri hau onuragarria da hari bakarreko prozesuetan zeinatan nukleo bakarra aprobetxatzen den.\nBestalde, prozesu batek bi nukleoak erabiltzen baditu nahikoa da informazioa behin bakarrik azaltzea, bi nukleoek erregistro bera atzitu dezaketelako. Beraz, ez dago informazioa bi aldiz idatzita egon beharrik cache banatuetan gertatzen den bezala, konsistentzia arazoak gutxituz eta trafikoa ere bai.\nL2 cacheko prefetcher-ek dinamikoki banatzen dute iristen zaien informazioa bi nukleoen artean, aurreko datu atzipenetan oinarrituz, moldatutako txanda zirkularraren (round-robin) algoritmo baten arabera.\nL1 cachea, bestalde, independentea da nukleo bakoitzarentzat eta bere latentzia 2-3 ziklotakoa da. Core-ren bertsio batzuetan bi L1 cacheak independenteak diren arren beraien artea bus bat dago eta zuzenean komunikatu daitezke. L1 cacheetako bakoitzak hainbat prefetcher ditu.\nMemoria atzipena.\nCore arkitektura berrian aginduen exekuzioa nabarmen hobetzen da, memoriaren latentzia txikiagoaren eraginez. Hau lortzeko 6 pre-fecher erabiltzen dira, zeinatako bik memoriako informazioa L2 cachean mapeatzen duten eta gainontzekoek (2 nukleo bakoitzeko) informazioa dagokion L1-eran mapeatzen duten.\nPrefetcher bakoitzak informazioa L2 cachean metatzen du behar baino lehenago, latentzia asko gutxituz, eragiketa merkeagoa baita L2 cachean informazioa bilatzea memoriatik ekartzea baino.\nMemoria atzipenean desanbiguazio teknologia erabiltzen da, desordena-desordena exekuzioaren eraginkortasuna hobetzeko asmoarekin. Desanbiguazio honetan aztertzen da exekutatzeko prest dauden aginduek nolabaiteko menpekotasunik gordetzen duten, lehenago deskodetu, baina itxaroten egon behar duten aurreko aginduekin.\nFSBa arbitro batek kudeatzen du, aldi bereko atzipenik gerta ez dadin."}
{"id": "49615", "revid": "512", "url": "https://eu.wikipedia.org/wiki?curid=49615", "title": "Joseba Azkarraga", "text": "Joseba Azkarraga Rodero (Agurain, Araba, 1950eko azaroaren 15a) Eusko Alkartasuneko politikaria da. Eusko Jaurlaritzako Justizia, Lan eta Gizarte Segurantza sailburu ohia da.\nJarduera politikoa.\nGainera, Mondragon Corporacion Cooperativa taldeko kidea da eta Euskadiko Kutxako Sektore Publikoko zuzendaria."}
{"id": "49616", "revid": "499", "url": "https://eu.wikipedia.org/wiki?curid=49616", "title": "Extremadurako galiziera", "text": ""}
{"id": "49618", "revid": "2241", "url": "https://eu.wikipedia.org/wiki?curid=49618", "title": "Fala", "text": "Fala hauetako bat izan daiteke:"}
{"id": "49620", "revid": "880", "url": "https://eu.wikipedia.org/wiki?curid=49620", "title": "Extremadurako Fala", "text": ""}
{"id": "49622", "revid": "46380", "url": "https://eu.wikipedia.org/wiki?curid=49622", "title": "Juan Santiago Aranburu", "text": "Juan Santiago Aranburu Salinas (Agurain, Araba, 1860ko ekainaren 26a - Gasteiz, Araba, 1937ko irailaren 16a) musika-irakaslea eta organo-jolea izan zen. 1928ko azaroan, Gasteizko kontserbatorioko lehen zuzendaria izan zen, garai hartan Alde Zaharreko Landatxoan kokatuta zegoena. 6 seme-alaba izan zituen, bi mutil eta lau neska, horien artean: Pio Luis Aranburu."}
{"id": "49623", "revid": "98220", "url": "https://eu.wikipedia.org/wiki?curid=49623", "title": "Sagar-tarta", "text": "Sagar tarta nazioartean eta gozogintzan ezagunetariko da. Sagar-konpotaz edo sagar xerrekin estalita egiten dira nagusiki.\nPastel-kremadun eta oinarri-oredun sagar-tarta.\nPastel-kremaren prestaketa.\nEsnea egosi kanelarekin. Beste ontzi batean nahastu arrautzak, irina eta azukrea esne hotz apur batekin. Aukerakoa da likore bat botatzea (hur likore, anisa...). Suteko esnea irakiten dagoenean bota aurreko batidoa. Jarraitu hagatxo batekin su txikian nahastura eragiten loditu arte.\nOinarri-orearen prestaketa.\nIrina, ura eta azukre nahastu hagatxo batekin. Utzi ordu erdi geldirik. Gurina urtu eta banaka bota gainerako osagaiak. Orea nahasten da eskuekin pasta bat lortu arte.\nTartaren prestaketa.\nSardexka batekin zulatuak egin eta gero laberatu oinarri-orea (bera bakarrik) labean 180\u00a0\u00b0C 15-20 minututan.\nSagar-tarta erreza (sagar zatitxoekin ).\nPrestaketa.\nDena nahastu eta labean jarri 180 gradutan 40 minutu\nApaindu mertxika edo arbeletxeko marmeladaz"}
{"id": "49624", "revid": "105290", "url": "https://eu.wikipedia.org/wiki?curid=49624", "title": "Japoniako historia", "text": "Japoniako historia Japoniar uharteak eta japoniarrak barne hartzen dituen historia da, bertako antzinako historian hasi eta egungo Japoniaren historia modernoa nazio estatu gisa. Japoniaren lehen erreferentzia idatzia txinatar jatorriko Hogeita Lau Historietan agertzen den informazio laburra da, I. mendean. Hala ere, badakigu uharteetan Goi Paleolito garaitik jendea bizi zela. Tradizionalki, Japoniako historia arotan banatzen da, J\u014dmon Arotik hasi eta egungo Haisei arte. Horien artean ezagun eta garrantzitsuenak Nara Aroa (710-794), Edo Aroa (1603-1867) eta Meiji Aroa (1866-1869) dira.\nAntzin eta Erdi Aroak.\nJaponiarrak korear eta txinatar jatorrikoak dira nagusiki. \"Kojiki\" kondairaren arabera, Jinmu enperadoreak sortu zuen Japonia K. a. VIII. mendean. V-VI. mendeetan, kaligrafia txinatarra eta budismoa sartu ziren Korean zehar edo Txinatik zuzenean, beste ohitura ugarirekin batera. Enperadoreak ziren ofizialki agintea zutenak, baina egiazko boterea jauntxo edo \"shogun\" gerlarien esku zegoen.\nAro modernoa.\nXVI. mendean zehar, merkatari portugaldar, holandar, ingeles eta espainiarrak Japoniara iristen hasi ziren, misio kristauak sortuz. Horien artean Frantzisko Xabierkoa zegoen. Hala ere, XVII. mendean, \"shogun\" indartsuek misiolariak susmatzen hasi ziren, atzerriko indarren konkista militar baten aitzindaritzat jotzen baitzituzten. Babes neurri moduan, Japoniak eten egin zituen atzerriko herriekiko harreman oro, Nagasaki hirian merkatari txinatar eta holandar bakan batzuekin izan ezik.\nMendebalderatzea.\nBakartze hura 251 urtez luzatu zen, 1854an Matthew Calbraith Perry estatubatuar komodoroak Mendebaldeari irekitzea behartu zuen arte, Kanagawako Ituna zela medio. Garai luze batez, irekitze honek aldaketa handiak eragin zuten Japoniako gizartean. Meiji berrezarkuntzak erreforma sakonak hasi zituen 1868tik aurrera. Sistema feudala ezeztu egin zen eta mendebaldeko instituzioak aukeratu, batez ere gobernu eta lege sistemak, baina baita ere ekonomikoak, sozialak eta militarrak. Horrela nazioarteko indar bihurtu zen oso epe laburrean. Txina eta Errusiaren aurkako gerretan Taiwan, Korea eta beste lurralde batzuk bereganatu zituen, inperioa hedatuz.\nBigarren Mundu Gerra.\nXX. mendean, Japonia Alemania eta Italiarekin bat egin zuen Bigarren Mundu Gerran, Pearl Harbor base militar estatubatuarra 1941ean erasoz. Gerraren amaiera bi bonba nuklear Hiroshima eta Nagasaki hirien gainean jaurti zituztenean izan zen, une batean 120.000 hildako eraginez.\n2014ko urriaren 20an, Shinzo Abe lehen ministroaren apustua izan zen emakumeen rola sustatzea eta Midori Matsushima eta Yuko Obuchi hurrenez hurren Justizia eta Ekonomia ministro izendatzea, baina kargua utzi behar izan zuten biek, boto-emaileei abanikoak oparitu eta bidaiak antolatzeagatik.\nAzaroaren 7an, Txina eta Japonia harreman diplomatikoak berrezartzeko konpromisoa hartu zuten. Halaber, Diaoyu/Senkaku artxipelagoaren jabetzarengatik eta bestelako auziengatik zeuzkaten gatazkengatik elkarrizketa hasteko ere prest agertu ziren.\nAzaroaren 18an, hauteskundeak aurreratu zituen Japoniako lehen ministroak. BEZaren igoera aurreikusten zuen neurria atzeratzean zegoen honen arrazoia. Datu ekonomiko txarrek zerikusia izan zuten atzerapenarekin.\nAbenduaren 14an, Japonian hauteskundeak ziren eta lehen ministroaren alderdia zen hauteskundeetako faboritoa. Eta horrela gertatu zen, Abek gobernuan ez zuen aldaketarik egingo, Japoniako hauteskundeak irabazi baitzituen. 2012an hasitako politika ekonomikoak herritarrek onartzeko deitu zuen bozetara Shinzo Aberen gobernuak, eta 2012an baino bi ordezkari gutxiago lortu zituen. Beraz, ekonomia pribatizatzeko aukera zuen gobernuak."}
{"id": "49625", "revid": "96586", "url": "https://eu.wikipedia.org/wiki?curid=49625", "title": "Gazta-tarta", "text": "Gazta-tarta gazta nahastura osagai nagusi duen postrea da. Zenbait aldaera du baina bere osagaiak gazta, igurzteko edo gaztatxoak gazta gehien bat, azukrea, arrautzak, esne-gain likidoa, esnea. Osagai hauek mamitu eta gero oinarrirako gailetazko oinarri-orearen gainean jartzen dira.\nMoussezko gazta-tarta.\nEuskal Herriko jatetxetan zerbitzatzen den azkenburuko nagusia da. Gazta moussez dago eginda eta gainetik mugurdizko marmeladarekin apainduta egoten da.\nOinarriaren prestaketa.\nGailetak txikitu irabiagailuan, bota gurina eta oratu eskuekin. Moldea estaltzeko gaina egin.\nGazta-tarta.\nArroz-tartaren antzeko itxura du. Gaztelaniaz deritzo."}
{"id": "49626", "revid": "119347", "url": "https://eu.wikipedia.org/wiki?curid=49626", "title": "Bou", "text": "Boua Espainiako Gerra Zibilean kanoiez armaturiko bakailao-ontzia da, bando biek erabiliak. Eusko Jaurlaritzak autonomia lortu eta gero sortu zuen Eusko Itsas Gudarostearen ontzi nagusiak ziren.\nHistoria.\n1936ko urrian, Agirre lehendakariak PYSBEren lau bakailao-ontzi hartzeko agindua eman zion. Ontziak Gipuzkoatik irtenda Bilbon zeuden: \"Hispania\", \"Euzkal-Erria\", \"Mistral\" eta \"Vendaval\" bakailao-ontziak. Errepublikako guda-marinak brankan 101\u20196 mm kanoi eta zubian metrailadore bi jarri zizkioten, gainera \"Mistral\" itsasontziari popan 76\u20192 mm kanoia jarri zion. Abenduan \"Araba\", \"Bizkaya\", \"Gipuzkoa\" eta \"Nabarra\" birbataiatu zituzten eta 1937ko urtarrila eta otsailean, \"Bizkaya\", \"Gipuzkoa\" eta \"Nabarra\" ontzietako popan 101\u20196 mm kanoi bana jarri zizkieten. \"Araba\", aukeran ez zenez, konpontzeko desmuntatu zuten eta, Bilbo galdu zenean, oraindik konpontzeke zegoen. Itsasontziek 50 metroko luzera zuten eta 10 - 11 korapiloko abiadura.\nBeste arrantza-ontzi txiki bi ere armaz hornitu zituzten: \"Goizeko-Izarra\" eta \"Iparreko-Izarra\". Biek popan 57 mm kanoia zuten eta \"Iparreko-Izarrak\" metrailadore bat. Itsasontziek 25 metroko luzera zuten eta 10 korapiloko abiadura.\n1936ko abenduan bere eskifaia matxinatu eta ofizialak harrapatu ondoren, Bilbora \"Virgen del Carmen\" bou frankista heldu zen. Ontziari \"Donostia\" izena jarri zioten. Brankan \"Gipuzkoak\" zuen 76,2 mm eta popan ekarri zuen 47 mm kanoiak jarri zizkioten. Gainera metrailadore bi eta sei oldar alemaniarrak zituen. Bouak 36 metroko luzera zuen eta 10 korapiloko abiadura.\n1937ko udaberrian beste bou bi armaz hornitzeko prestakuntzak hasi ziren: \"Gasteiz\" eta \"Iru\u00f1a\", tamalez prestakuntzak ezin ziren bukatu Bilbo galdu baino lehen."}
{"id": "49627", "revid": "448", "url": "https://eu.wikipedia.org/wiki?curid=49627", "title": "Luis Aranburu", "text": "Pio Luis Aranburu Martinez de San Bizente \u2014ezagunagoa Luis Aranburu izen-deiturez\u2014 (Gasteiz, Araba, 1905eko urtarrilaren 8 - 1999ko maiatzaren 5a) organista eta musikagilea zen. Juan Santiago Aranburu zuen aita.\nJos\u00e9 Domingo Ugartetxea karmeldarrarekin ikasi zuen harmonia. Ondoren piano, organo, biolontxelo eta tronpa ikasketak egin zituen, eta Bilboko kontserbatorioan baliozkotu zituen bere ikasketak.\nGaztetatik San Mikel parrokiako korua zuzendu zuen, eta hango organista izan zen berrogeita hamar urte baino gehiagoan. 1934tik 1936ra arte Eusko Abesbatzako zuzendari izan zen, eta Vesako koruena 1937tik 1938ra arte. Ondoren, 1945etik 1953ra arte Gasteizko orfeoiaren zuzendaria izan zen.\nJesus Guridirekin eta Jose Tomas Uru\u00f1uelarekin batera lan egin zuen, \"Txistulari\" argitalpenean, 1928az geroztik. 1970ean, Espainian den habanera sari bakarra eskuratu zuen, Torreviejan (Alacant), \"Aurora\" habanerarekin.\nUrte askotan zehar, Gasteizko kontserbatorioko piano-irakaslea izan zen, eta hango zuzendari 1974tik 1979ra. Ondoren, Gasteizko elizbarrutiko apaizgaitegian eta Sagrado Corazon ikastetxean ere izan zen irakasle. Horrez gain, eskola partikularrak ematen zituen.\nPio Luis Aranburuk eginak dira \"Estampas vitorianas\" direlakoak; eta orobat 1986ko irailean Gasteizen estreinatutako \"Fantas\u00eda para violoncello y orquesta\", Gasteizko Udalak enkargatutako lana, Jesus Guridi omentzekoa.\nLanak.\nBereziki koru, orkestra eta txistuarentzako konposizioak idatzi zituen, eta hogeita hamar saritik gora jaso zituen konposizio-lehiaketetan."}
{"id": "49629", "revid": "6327", "url": "https://eu.wikipedia.org/wiki?curid=49629", "title": "Jentiletxe", "text": ""}
{"id": "49630", "revid": "336", "url": "https://eu.wikipedia.org/wiki?curid=49630", "title": "Javier Monz\u00f3n Rome", "text": "Javier Monzon Rome (Tutera, 1953ko maiatzaren 21a) PSNko politikaria da.\nLan-arrisku teknikaria ogibidez, Tuteran alderdi sozialistako presidentea da. 2007ko hauteskundeetan Nafarroako Parlamentuko kide bihurtu da."}
{"id": "49631", "revid": "336", "url": "https://eu.wikipedia.org/wiki?curid=49631", "title": "Jos\u00e9 Andr\u00e9s Burguete", "text": "Jose Andres Burguete Torres (Irunberri, 1964ko urriaren 21a) CDNko politikaria da.\nIru\u00f1eko Irakasle Eskolan diplomaturik, Iberon Nafarroako Kutxak duen Isterria ikastetxean aritu da irakasle, nahiz eta 1989tik eszedentzian egon.\nPolitikagintzan Irunberrin hasi zen, 1987-1991 legegintzaldian hango zinegotzia baitzen. Hurrengo bietan, hau da, 1991tik 1999 arte, Irunberriko alkatea izan zen, eta 1995 geroztik, gainera, Nafarroako Udalerrien eta Kontzejuen Federazioko presidentea ere izan zen.\nNafarroako Parlamentuan 1999an sartu zen CDNren eskutik. Alderdi horretan presidenteordea da, eta 2003ko hauteskundeen ondoren, parlamentaria ez ezik, Ingurumena, Lurralde Ordenakuntza eta Etxebizitzako sailburua izan da Nafarroako Gobernuan. Hurrengo hauteskundeetan (2007) errepikatu du legebiltzarrean, baina Iru\u00f1eko alkatetzarako CDNko zerrendaburua izan bazen ere, udalean postu bat ere ez zuen lortu."}
{"id": "49633", "revid": "336", "url": "https://eu.wikipedia.org/wiki?curid=49633", "title": "Ana Figueras", "text": "Ana Figueras Castellano (C\u00e1ceres, Espainia, 1955eko maiatzaren 24a) Nafarroako Ezker Batuako politikaria da, egun Nafarroako Parlamentuko kide dena.\nBizitza.\nUrtebete zeukala bere gurasoak Eibarrera joan ziren, eta bertan 19 urte bete arte bizi izan zen. Orduan SKF enpresan lan egiten zuen bere aita Tuterako lantegira eraman eta familia guztia Tuterara joan zen. Nafarroako Ezker Batua alderdiko Tuterako zinegotzia den Eduardo P\u00e9rezekin ezkonduta dago eta alaba bat dauka."}
{"id": "49635", "revid": "26894", "url": "https://eu.wikipedia.org/wiki?curid=49635", "title": "Amanda Acedo Suberbiola", "text": ""}
{"id": "49637", "revid": "6327", "url": "https://eu.wikipedia.org/wiki?curid=49637", "title": "Josefina Bozal", "text": ""}
{"id": "49638", "revid": "6327", "url": "https://eu.wikipedia.org/wiki?curid=49638", "title": "Andres Burguete", "text": ""}
{"id": "49639", "revid": "6327", "url": "https://eu.wikipedia.org/wiki?curid=49639", "title": "Maria Gracia Iribarren Ribas", "text": ""}
{"id": "49642", "revid": "336", "url": "https://eu.wikipedia.org/wiki?curid=49642", "title": "Laponiako Gerra", "text": "Laponiako Gerra (finlandieraz \"Lapin sota\", alemanez \"Lapplandkrieg\", suedieraz \"Lapplandskriget\") 1944ko irailaren eta 1945eko apirilaren arteko alemaniar eta finlandiarren arteko borrokei deitzen zaie. Gerrak Finlandiako iparraldeeneko eskualdean gertatu ziren, Laponian.\nHasiera.\n1943. urte erdialdean, alemaniarrak, Finlandia menperatzeko planak egiten hasi ziren, hau, SESBekin bake-akordioa bere kabuz sinatuko zuelakoan. Beste herrialdeak konturatu gabe, Alemania, bere soldaduak Norvegia iparraldean barrena eramaten joan zen, 1944. urteko irailean, Finlandiak SESBekin sinatu zuen bake-akordioaren ondoren prestatu zuen erasorako prest egoteko.\nGerra.\nAlemaniak, soldaduak iparraldean zituela inor konturatu ez zenez, itsasoko erasoa egitea erabaki zuten, finlandiarrak engainatuz (Tanne Ost Operazioa). Finlandia erraz gailendu zenez, SESBren laguntzarekin, bere atentzioa desbideratzeko zela konturatu zen eta armada Laponiara bidali zuen, Norvegiarekin zuen muga kontrolatzeko, eta Finlandian gelditzen ziren soldadu alemaniarren erretiroa eragozteko.\nIrailaren 9an sinatutako bake-akordioan, SESB eta Finlandiaren arteko Jarraipenaren Gerra amaiera adostu zen. Gerran Finlandiaren alde borrokatu zuten Alemaniako soldaduek SESBen mugaren ondoan jarraitzen zuten oraindik, eta Alemaniaren erasoari erantzuna ematearren, soldadu hauei, Norvegiaren mugarako bidea eragozten hasi ziren finlandiarrak.\nLehenengo bataila, Tornioko Bataila izan zen, non finlandiarrek arrakasta izugarria lortu zuten, eta alemaniarrei Torniotik Norvegiara iristea eragotzi zien.\nGuda hasi zenean, Laponia eskualdeko 168.000 pertsonak, Suedia eta Finlandia hegoaldeko herrietara erbesteratuak izan ziren eta, zorionez, alemaniarren suntsiketatik at gelditu ziren. Hauek, hiri eta, 2 izan ezik, Laponiako zubi guztiak erre eta suntsitu zituzten, hauen artean Ivalo eta Laponiako hiriburua, Rovaniemi (Rovaniemiko Bataila).\nOndorioak.\n1945eko apirilean itzuli ziren azkenengo alemaniarrak Finlandiatik euren lurraldeetara, eta bahituak, SESBn esku gelditu ziren, sinatutako bake-akordioaren arabera.\nBeraz, Finlandia ez zen sobietarren lurralde satelite bihurtu eta bere independentzia mantendu zuen, munduko bi potentzien arteko muga bilakatuz, SESB eta mendebaldearen artekoa."}
{"id": "49644", "revid": "512", "url": "https://eu.wikipedia.org/wiki?curid=49644", "title": "Mika H\u00e4kkinen", "text": "Mika Pauli H\u00e4kkinen (; (Vantaa, 1968ko irailaren 28a), \"finlandiar hegalaria\" ezizenez ezaguna, 1 Formulako gidari profesional ohia da. 1998 eta 1999ko 1 Formulako txapelduna izan zen McLarenentzat gidatuz eta 1 Formulako gidari onenetako bat adituen ustez. H\u00e4kkinenek gaur egun gidarien kudeaketazeta hainbat enpresaren embaxadore lanetan haritzen da.\nBiografia.\nH\u00e4kkinen Helsinki ondoan dagoen Vantaa hirian jaio zen 1968ko irailean. Bost urte zituela go-kart batean sartu zen eta aurreneko itzulian istripua izan zuen arren berehala zaletu zen Mika.\ngo-kart txapelduna.\n1981ean, hamahiru urte zituela lehenengo titulua eskuratu zuen kartean, 85 cc-ko mailan Finlandiako txapelketa eskuratu baitzuen. 1984an, 1985ean eta 1986an \"Formula nordic\"-ean (100cc) Finlandiako txapelduna izan zen eta munduko txapelketan ere parte hartu zuen.\nautoetan ere txapeldun.\n1987an autoetara pasa zen eta erositako Reynard Formula Ford 1600 autoarekin eta lehenengo urtean Finlandiako, Suediako eta Iparraldeko Formula Ford txapelketak irabazi zituen. 1988 urtean 'EFDA Formula GM Lotus Euroseries\" txapelketan sartu zen \"Dragon Team\" taldearekin eta bigarren amaitu zuen, lau lasterketa irabazita. 1989an \"Britainiako Formula 3 txapelketan\" hartu zuen parte eta 1990 urtean \"Marlboro World Championship Team\" taldeko partaide bihurtu zen.\n1 Formula.\nLotus taldea (1991-1992).\nMika H\u00e4kkinenek 1 Formulan Benneton taldearekin egin zuen debuta 1990 urteko Britainia Handiko Zirkuituan baina Benetton autoa asko gustatu ez eta 1991 denboraldirako Lotus taldearekin sinatu zuen. Lehenengo denboraldi hartan Estatu Batuetan egin zuen lehen lasterketa eta hamairugarren bukatu zuen. Denboraldia amaitzean hamaseigarren postuarekin konformatu behar izan zuen. 1992ko denboraldian zazpigarren postua eskuratu zuen 1 Formulako sailkapen orokorrean. 1993rako Williams Racing taldera joatea erabaki zuen baina kontratu arazoak izan zituen Lotusekin eta azkenean 1993rako McLaren taldeko proba gidari izatearekin konformatu behar izan zuen.\nMcLaren taldea (1993-2001).\nHasieran proba gidari izatekoa zen arren Michael Andrettik 1 Formula utzi zuen denboraldi erdian eta H\u00e4kkinen-ek hartu zuen haren lekua. Denboraldi bukaerarako lau puntu eskuratu eta 15. postuan amaitu zuen.\nMartin Brundle gidari esperimentatuaren taldekide gisa hasi zen baina San Marinoko Sari nagusian podiumean sartzea lortu zuen. Hurrengo lau lasterketetan ordea ezin zan zuen proba bukatu. Hala ere egoerari buelta emateko gai izan zen eta beste podium batzuk ere egin zituen, Britainia Handian eta Belgikan. Azken honetan gainera Michael Schumacher deskalifikatua izan zen eta bigarren postua eskuratu zuen. Sasoiaren amaieran sailkapeneko laugarren postua lortu zuen.\nNigel Mansell ingelesa izan zuen taldekide. Bi aldiz egin zuen bigarren, Italian eta Japonian, baina autoarekin hainbat arazo izan zituen eta azkenean sailkapen orokorreko zazpigarren postuarekin konformatu behar izan zuen.\nAurreneko aldia izan zen H\u00e4kkinen taldeko gidari esperimentatuena zena, taldekide David Coulthard eskoziar gaztea izan zuen. Lasterketak irabaztea zuen helburu baina ez zuen asmoa betetzerik izan. Podium batzuk bai ordea, Britainia, Belgika, Italia eta Japonian hain zuzen ere. Sailkapen orokorrean bosgarren egin zuen 31 puntu eskuratuta.\nMcLarenek gidari biak mantendu zituen taldean. H\u00e4kkinenek aurreko urteko denboraldiaren pareko emaitzak lortu zituen, hainbat podium eta sailkapen orokorrean seigarren postua 27 punturekin. Denboraldiko azken lasterketan iritsi zen bere aurreneko garaipena, jerezen jokaturiko Europako Sari Nagusian.\nLehenengo denboraldi bikaina egin zuen zortzi garaipen lortuz, eta hori gutxi balitz sailkapen orokorreko txapelduna ere izan zen. Garaipenak Australian, Brasilen, Espainian, Monakon, Austrian, Alemanian, Luxeburgon eta Japonian lortu zituen. Finlandian zigilua atera zuten Mika H\u00e4kkinen-en omenez.\nBigarren denboraldiz jarraian 1 Formulako irabazlea izan zen baina oraingoa lehia estua izan zuen Eddie Irvine irlandarrarekin, azken lasterketara atzetik iritsi baitzen, baina Japoniako Saria irabazi ondoren bi puntu eskasengatik lortu zuen txapelketa. Guztira bost lasterketa irabazi zituen, Brasil, Espainia, Kanada, Hungaria eta jadanik aipaturiko Japoniakoa.\nAurreko denboraldi bikainen ondoren 1999an bigarren postua baino ez zuen eskuratu sailkapen orokorrean. Michael Schumacher alemaniarraren atzean bukatu zuen, harengandik 19 puntutara. Denboraldia makal hasi zuen, aurreneko bi lasterketetan erretiratu beharra izan baitzuen. Hala ere lau lasterketa irabazteko gai izan zen, Espainiakoa, Austriakoa, Hungariakoa eta Belgikakoa. Puntu hortan asko hurbildu zitzaion Schumacherri, baina alemaniarrak azken lau lasterketak irabazita zalantza guztiak uxatu zituen.\n1 Formulan jokatu zuen azken txapelketa izan zen. Hainbat lasterketetan erretiratu beharra izan zuen eta Ingalaterra eta Estatu Batuetako Sariak irabazi zituen arren azkenean bosgarren postuan amaitu zuen txapelketa.\nOndorengo urteak.\n2002 denboraldia sabatikoa hartzea erabaki zuen eta 2002ko abenduan Finlandiako Rally Txapelketan parte hartuko zuela iragarri zuen. 2004an 1 Formulara itzuliko zen zurrumurruak izan ziren baina McLarenek zein H\u00e4kkinen berak ezeztatu egin zuten.\n2005 urtean \"Deutsche Tourenwagen Masters\" txapelketan parte hartzea erabaki zuen. Bosgarren amaitu zuen denboraldia. 2006an seigarrena izan zen eta 2007an zazpigarren."}
{"id": "49645", "revid": "116965", "url": "https://eu.wikipedia.org/wiki?curid=49645", "title": "Jacques Villeneuve", "text": "Jacques Joseph Charles Villeneuve (St-Jean-sur-Richelieu, Quebec, Kanada, 1971ko apirilaren 9a - ) 1 Formulako gidari profesional izandakoa da. 1997an irabazi zuen bere Munduko Txapelketa bakarra Williams taldearekin. 1 Formulako gidari izandako Gilles Villeneuven semea da. Bere osaba, Jacques Villeneuve izenekoa, IndyCarreko gidari profesionala izan zen.\n1989 eta 1991 urte bitartean Italiako 3 Formulan parte hartu zuen, 1992an Japoniakoan eta 1993an Amerikako Toyota Atlantic serieetan pasa zuen. 1994an Champ Car lehiaketan urteko hasiberri izendatu zuten. 1995ean, Indianapoliseko 500 Miliak irabazi zuen.\n1996an 1 Formulan parte hartu zuen Williams taldearekin. Urte horretan hasiberrien marka guztiak gainditu zituen. 4 garaipen eskuratu zituen eta 11 aldiz igo zen podiumera 78 puntu lortuz, eta gidari profesionalen txapelketan bigarren postua lortu zuen, bere taldekide Damon Hillen atzetik. 1997an Damon Hill taldez aldatu zen eta Villeneuve taldearen lehen gidari profesionala izatera pasatu zen. Munduko txapelketa irabazi zuen urte hartan, Michael Schumacherren aurretik.\nOrduz geroztik ez zuen zorterik izan Villeneuvek, eta ezin izan zuen beste txapelketarik irabazi."}
{"id": "49646", "revid": "336", "url": "https://eu.wikipedia.org/wiki?curid=49646", "title": "Tanne Ost Operazioa", "text": "Tanne Ost Operazioa Alemaniak II. Mundu Gerran, eta bereziki Laponiako Gerraren barruan, Finlandiaren aurka eginiko operazioa izan zen. Suursaari uhartea (; ) bereziki garrantzitsua zen alemaniarrentzat, handik SESBek eta Finlandiak Finlandiako Golko guztia kontrolatzen zutelako.\nHasierako operazioan, \u00c5land Uharteak () kontrolatzea zuten helburu, baina leku estrategikoaz aparte, bertan soldaduak zeudenez, alemaniarrak, Suursaari Uhartea erasotzea erabaki zuten.\n1944ko irailaren 15ean, Tallinnen, 1400 soldadu alemaniar bildu ziren, finlandiarrei uhartetik joateko gomendatuz. Alemaniarrak uhartera iritsi zirenerako, finlandiarrak haiei itxaroten zeuden, eta hondartzara iritsi zirenerako tiro egiten hasi ziren. Alemaniarrak, uste baino defentsa zorrotzagoarekin aurkitu ziren, eta uharteko erresistentziaz aparte, SESBek, itsasontzi alemaniarrak urperatzeari ekin zion. Honela, ukitu gabe irauten zuten itsasontziak alde egin zuten, irratizko konexiorik ez zutelakoan, eta 1231 soldadu alemaniar bahituak izan ziren bertan. Alemaniarren izugarrizko porrota izan zen, eta Europa osoan irrigarri gelditu ziren, bataila inozo honen ondorioz.\nBataila hau, Laponiako Gerraren lehenengoa izan zen, eta Alemaniak Finlandia iparraldetik erasotzeari ekin zion, bere soldaduak, orain aurkari zen herrialdetik, ihes egin zezaten."}
{"id": "49647", "revid": "336", "url": "https://eu.wikipedia.org/wiki?curid=49647", "title": "Tornioko gudua", "text": "Tornioko gudua Alemania Naziaren eta Finlandiaren arteko gudu garrantzitsuenetarikoa izan zen, Laponiako Gerraren barruan, eta 1944ko urriaren 1etik 8ra iraun zuen.\nAlemaniarrek oraindik menpean zuten Norvegia, eta Jarraipenaren Gerratik Finlandian jarraitzen zuten soldaduak hara itzultzea nahi zuten. Tanne Ost Operazioaren ostean, finlandiarrak erretreta hura eragozten saiatu ziren, eta Tornio herrian erresistentzia egin zuten.\nTornioko defentsa ustekabe handia izan zen alemaniarrentzat. Suediarekiko mugaren ondoko herri hartan alemaniar soldadu asko preso hartu zituzten finlandiarrek.\nAlemaniarrak Torniora iritsi ziren egun berean; baina, egunsentian, finlandiarrak portura iritsi ziren, eta herriaren defentsa antolatu zuten. Ondorioz, 6 egunean Tornio inguruko lurretan alemaniar indar guztiak suntsitu zituzten, eta nazien aurkako gudu garrantzitsua irabazi zuten.\nIparraldeko alemaniar indarren buru zen jeneralak, porrotaren berri jakitean, Laponiako ahalik eta ondasun gehien suntsitzeko agindu zien bere soldaduei."}
{"id": "49648", "revid": "336", "url": "https://eu.wikipedia.org/wiki?curid=49648", "title": "Rovaniemiko gudua", "text": "Rovaniemiko gudua Laponiako Gerran suntsiketa handienak sortu zituen gudua izan zen. Alemaniaren eta Finlandiaren aurkako borrokak Rovaniemi, Laponiako hiriburuaren suntsiketa ekarri zuen. Izan ere, Tornioko guduaren ondoren, alemaniarrek, mendeku goseak itsuturik, eskura zuten lehen hiria erre eta suntsitu zuten.\nJarraipenaren Gerra 1941. urtean hasi zenean, Finlandiako Gobernuak alemaniar soldaduei herrialdean sartzen utzi zien, Laponiako mugak defenda zezaten. Hasieratik, alemaniarren nahia zen Finlandia bereganatzea; baina finlandiarrak, konturatu zirenean, hori ekiditen saiatu ziren. Alemaniarrek Rovaniemi herrian zeukaten gotorleku garrantzitsuena, eta hura erasotzera joan ziren orduan finlandiarrak 1944ko urriaren 10ean.\nGainera, Finlandiak bake-akordioa sinatu zuenean Sobietar Errepublika Sozialisten Batasunarekin (SESB), alemaniar soldaduak (200.000 gizon) oraindik herrialdean zeuden, eta SESBek, bake-akordioan, horiek herrialdetik irteteko eskatu zien.\nOndorioz, gerrako alde bietako inork ez zuen irabazi; Rovaniemi herria izan zen galtzaile."}
{"id": "49652", "revid": "1545", "url": "https://eu.wikipedia.org/wiki?curid=49652", "title": "Gerhard Berger", "text": "Gerhard Berger (W\u00f6rgl, Austria, 1959ko abuztuaren 27a - ) 1 Formulako gidari izandako austriarra, 210 lasterketatan parte hartuz.\n3 Formulan hirutan irabazi zuen, eta 1984an 1 Formulan debutatu zuen ATS taldearekin. 1986an Benetton-BMW taldearekin bere lehen lasterketa irabazi zuen Mexikon. Denboraldi ona egin zuenez 1987an Ferrarik kontratatu zuen. 1988an McLaren taldea, Alain Prost eta Ayrton Senna handiak ziren gidari profesionalak, denboraldiko 16 lasterketatik 15 irabazi zituen eta Gerhard Bergerrek irabazi zuen bestea. Hau gertatu zen Enzo Ferrari hil eta aste batzutara.\n1989an istripu handia izan zuen San Marinon.\n1990 eta 1992 urte bitartean McLaren taldean egon zen Ayrton Sennarekin.\n1993an Ferrarira itzuli zen, eta berarekin Jean Todt, taldearen managerra.\n1996an Benetton taldera itzuli zen bere karrera bukatzeko."}
{"id": "49654", "revid": "512", "url": "https://eu.wikipedia.org/wiki?curid=49654", "title": "Bizargorri Operazioa", "text": "Bizargorri Operazioa () kode izena izan zen, Bigarren Mundu Gerran Sobietar Batasunaren inbasioari Alemania Naziak eman ziona. Germaniako Erromatar Inperio Santuko Frederiko Bizargorri enperadorearen aipamenez erabili zuten izen hori.\nEkintza militarra 1941eko ekainaren 22an hasi zen. Operazioaren helburua SESBeko Europako zatia, Arkhangelsk eta Astrakhan hirien arteko mendebaldea hain zuzen ere, azkar konkistatzea zen. Operazioaren amaieran, 1941eko abenduan, Hitlerrek ez zuen lortu espero zuen adina. Dena den, Armada Gorriak alemaniarren aurrera egitea geldiarazi zuen arren, SESB kinka larrian zegoen.\nEstrategikoki, alemaniarrek Sobiet Batasunako zenbait zonalde oso aberats okupatu zituzten, batik bat Ukraina aldean. Arrakasta hori gorabehera, Moskuko ateak ezin izan zituzten gurutzatu, hurbil geratu arren. Gainera, ekialdeko frontean horrelako ofentsibarik ezin zuten berriro eratu.\nAzkenean, Bizargorri Operazioaren porrotak, hau da, Sobiet Batasuna okupatu ez izanak, Alemania Naziren erabateko porrota ekarri zuen Bigarren Mundu Gerran. Bizargorri Operazioak Ekialdeko Frontea zabaldu zuen, zein gerrako fronterik ankerrenetakoa bilakatu zen. Izan ere, bataila-zelaietan burutu ziren sarraski handienak, sobietarrentzat baita alemaniarrentzat hein berean, fronte horretan gertatu ziren."}
{"id": "49655", "revid": "119347", "url": "https://eu.wikipedia.org/wiki?curid=49655", "title": "Alejandro Sanz", "text": "Alejandro Sanz, benetako izenez Alejandro S\u00e1nchez Pizarro (Madril, Espainia, 1968ko abenduaren 18a - ) musikari, musikagile eta abeslari espainiarra da.\nBiografia.\nMar\u00eda Pizarro eta Jes\u00fas S\u00e1nchezen seme txikiena da. Madrilgo Moratalaz auzokoa da. Bere aitak eragin handia izan zuen musikan Alejandrorentzako. Gaztetan, hainbat taldetan parte hartu zuen, baina bere ibilbide musikala ez zen hasi 1980ko hamarkadaren bukaera arte, \"Los chulos son pa\u00b4 cuidarlos\" diskoarekin eta \"Alejandro Magno\" izenarekin, baina ez zuen zorterik izan.\n1991an, Warner diskoetxearekin sinatu eta \"Viviendo deprisa\" diskoa atera zuen hamar abestirekin. Horien artean \"Los dos cogidos de la mano\", \"Pisando fuerte\" eta \"Se le apag\u00f3 la luz\" abestiak.\n1993an bere bigarren diskoa, \"Si tu me miras\", Londresen grabatu zuen. Miguel \u00c1ngel Arenas ekoizleak parte hartu zuen lehen diskoan bezalaxe. Diskoak arrakasta handia izan zuenez, 1994an akustiko berezi bat egin zuen, \"Viviendo deprisa\" eta \"Si tu me miras\" diskotik bost abesti bana hartuz.\n1995ean, \"La fuerza del coraz\u00f3n\" singlearekin beste herrialdeetan ezaguna egin zen eta \"Alejandro Sanz 3\" diskoak 1.800.000 ale saldu zituen.\n1997an Mas diskoarekin, \"Coraz\u00f3n part\u00edo\" abestiarekin 70 aste egon zen abesti hoberena bezala, munduan 7.300.000 disko salduz.\n1998an Mal\u00fa abeslariari babesa eman zion eta \"Aprendiz\" abestia idatzi zion. Mal\u00fak 400.000 kopia saldu zituen.\n2001an, The Corrs taldearekin lan egin zuen \"Me ir\u00e9\" abestia ingelesez grabatzeko (\"The hardest\") eta The Corrs abestiaren One Night gazteleraz grabatzeko (\"Una noche\").\n2003an \"No es lo mismo\" atera zuen kalera. 2005ean Shakirarekin lan egin zuen eta arrakasta handia izan zuen. Horregatik, MTV Music Awardsen galaren hasieran abestu zuen."}
{"id": "49656", "revid": "336", "url": "https://eu.wikipedia.org/wiki?curid=49656", "title": "Bernard Montgomery", "text": "Bernard Law Montgomery (Kennington, Londres, 1887ko azaroaren 17 - Alton, Hampshire, 1976ko martxoaren 24) Erresuma Batuko armadako ofizial nabarmendua izan zen, batez ere Bigarren Mundu Gerran egindako lanarengatik.\nBere lorpen handiena Erwin Rommelen \"Afrika Korps\" Ipar Afrikatik kanporatzea izan liteke. Izan ere, El Alameineko bigarren batailan alemaniarrak garaituta, Ipar Afrika Aliatuen eskuetan geratu zen. Horren ondoren, Italian eta Ipar-Mendebaldeko Europan aritu zen. Aliatuen lur-indarren burua izan zen Normandiako Lehorreratzean."}
{"id": "49657", "revid": "96586", "url": "https://eu.wikipedia.org/wiki?curid=49657", "title": "Moskuko Kremlina", "text": "Moskuko Kremlina (, \"Moskovski Kreml\") Moskuko tsarren jauregi ohia eta egun Errusiako presidentearen egoitza da. \"Kremlin\", errusieraz, gaztelua edo gotorlekua da; beraz, kremlin bat baino gehiago dago Errusian. Hala ere, eskuarki, errusiera ez beste hizkuntzetan, Moskukoaz ari gara Kremlina aipatzen denean.\nMoskuko Kremlinak eraikin berean lau jauregi, lau katedral, harresia eta haren dorreak hartzen ditu bere baitan. Aldameneko Plaza Gorriarekin batera UNESCOko Gizateriaren Ondarea da.\nHistoria.\nAntzina \"Kreml\" izenak \"hiri baten barneko erdigune harresitua\" esan nahi zuen. XI eta XII mendeetan Kutxka izeneko hiri eslaviarraren eremu gotortua izan zen, 1147koa baita \"Mosku\" izenaren lehen aipamena. Garai hartan Mosku guztia gaur egungo Kremlinaren heren bat inguru zen eta egurrezko hesi batek inguratzen zuen. 1238 urtean mongolei aurre egin zien, eta hauek gainerako Errusian sarraski ugari egin zituztenez Mosku hiri garrantzitsuena bilakatzen hasi zen, XIV mendean herrialdeko hiriburu bihurtu arte.\nMosku hiriburu bihurtzearekin batera Kremlinak ere aldaketa handiak jasan zituen:\nXV mendean Kremlina errusiako kulturaren erdigunea zen dagoeneko. Moskuko Printzerria Moskovia estatua bihurtu zen eta Errusia guztia bateratzea lortu zen. XV eta XVII mendeen artean berriz ere aldaketa handiak izan zituen Kremlinak:\n1710 urtean sute handi batek Kremlinaren ipar-ekialdeko egurrezko eraikinak suntsitu zituen et 1713an San Petersburgo hiriburu bihurtzean Errege familia hara aldatu zen. 1776 eta 1788 artean Senatuaren jauregia eraiki zen eta 1812an Napoleonen tropek Kremlina okupatu zuten. 1815 eta 1835 artean berrite lan handiak egin ziren eta 1838 eta 1850 artean Kremlingo Jauregi Handia eraiki zen.\n1917ko Errusiako Iraultzaren ondoren Mosku herrialdeko hiriburu bihurtu zen berriz. 1946 eta 1958 artean Kremlineko katedral, jauregi eta monumentu ugari berriztu ziren. 1961 urtean Kongresoaren Jauregia eraiki zen. 1955 urtean publikoarentzako ateak ireki zituen.\nArkitektura.\nKremlinen barruan dauden eraikin aipagarriak:"}
{"id": "49658", "revid": "1545", "url": "https://eu.wikipedia.org/wiki?curid=49658", "title": "Molotoff Irratia", "text": "Molotoff Irratia Hernaniko irrati librea da. 1987an sortu zen eta Hernanin ez ezik, Astigarraga, Urnieta, Donostia, Lasarte-Oria eta Andoainen ere entzun daiteke 91.8 FM frekuentzian.\nIrratiak 100 bat bazkide ditu."}
{"id": "49659", "revid": "6327", "url": "https://eu.wikipedia.org/wiki?curid=49659", "title": "Kaspio Itsasoa", "text": ""}
{"id": "49660", "revid": "1484", "url": "https://eu.wikipedia.org/wiki?curid=49660", "title": "Volga", "text": "Volga (errusieraz: \"\u0412\u043e\u043b\u0433\u0430\", tartareraz: \"\u0130del\" edo \"Sari-su\", turkieraz: \"\u0130dil\") mendebaldeko Errusiako ibaia da. Europako handiena da, luzera, emaria eta arroari dagokienez. Valdai muinoetan jaio eta Kaspiar itsasora isurtzen da Astrakhanen. 3.888 km-ko luzera eta 1.380.000 km\u00b2-ko arroa ditu.\nErrusiako mendebaldea zeharkatzen du, eta nazioko ibaitzat jotzen da herrialde horretan. Izan ere, bertako 20 hiri populatuenetatik 11, tartean Mosku hiriburua, Volgako arroan daude kokatuta. Munduko urtegi handienetako batzuk ere Volgan daude.\nIzena.\nEztabaidan dago, izena eslaviarra edo fino-ugriarra den. Errusiar \"\u0412\u043e\u043b\u0433\u0430\" hitzak eslaviar \"\u0432\u043b\u0430\u0433\u0430\", \"\u0432\u043e\u043b\u043e\u0433\u0430\" (euskaraz \u00abhezetasuna\u00bb) hitzekin lotura du. Fino-permiar jatorria Karelierako \"Valkia\" edo \"Valgia\" (euskaraz \u00abzuria\u00bb) hitzekin duen loturan datza.\nIbilbidea.\nVolga ibaia Kaspiar itsasoaren arro endorreikoan dago. Iturburua Valdai muinoetan (228 m) (Tver oblasta) du. Gero, Sterzh lakua, Tver, Dubna, Ribinsk, Jaroslavl, Nizhni Novgorod eta Kazan zeharkatzen ditu. Hortik hegoalderako bidea hartzen du, Ulianovsk, Toliatti, Samara, Saratov eta Volgograd zeharkatuz. Kaspiar itsasoan du ahoa, Astrakhanen ondoan.\nOso gainbehera leuna du, eta geldoa da; nolanahi ere, ibilguaren goialdean ur-laster azkarra du.\nHidrologia.\nNeguko izotzak ibaiaren ur emaria murrizten du. Udaberrian, berriz, asko hazten da, eta urtegien bidez erregulatzen dira ur emariaren gorabeherak. Volgograden, ibaiadar nagusienen ura jaso ostean, urteko batez besteko emaria 8.364 m\u00b3/s da. Emari handiena maiatzean du (25.805 m\u00b3/s) eta txikiena urtarrilean (3.085 m\u00b3/s).\nVolgaren batez besteko emariak (m\u00b3/s) Volgograden neurtuak\nEkonomia.\nErrusiako garraibide nagusietako bat da Volga, ia ibilbide osoan ontziz ibiltzeko egokia baita. Ubideek Itsaso Zuria, Baltiko, Itsaso Beltza eta Azov itsasoarekin lotzen dute. Ibaiaren ibilbidean eraiki diren ur indarretxeen artean Kuibishev eta Volgogradekoak dira aipagarrienak."}
{"id": "49662", "revid": "336", "url": "https://eu.wikipedia.org/wiki?curid=49662", "title": "Dnieper", "text": "Dnieper (; ; ) Errusian jaio, Bielorrusia eta Ukraina zeharkatu eta Khersondik hurbil Itsaso Beltzera isurtzen den ibaia da. 2.290 km luze da, Europako luzeenetan laugarrena.\nEzaugarriak.\nDnieperrek Errusia Erdialdeko Valdai muinoetan (220 m) du iturria. Errusiako 485 km, Bielorrusiako 595 km eta Ukrainako 1.095 km zeharkatzen ditu eta beste 115 kilometroz Ukraina eta Bielorrusiaren arteko muga da. Krimeako iparraldean, Khersonetik hurbil, Itsaso Beltzera isurtzen da. 504.000 km\u00b2-ko arroa du, hauetatik 289.000 km\u00b2 Ukrainan. Dnieperren ertzeetako hiri nagusiak hauek dira: Smolensk Errusian, Orsha eta Mahiliou Bielorrusian eta Kiev, Txerkasy, Krementxuk, Dnipro, Zaporizhia, Nikopol eta Kherson Ukrainan.\nHidrologia.\nDnieper ibaiak ordokiko elur erregimena dauka: emari handiena udaberrian, elurra urtzen denean (2.893 m\u00b3/s maiatzean) eta emari txikiena udazkenean (841 m\u00b3/s irailean). Goi-Dnieper, Berezina eta Soj ibaiek emari osoaren % 35 ekartzen diote, Pripiatek % 2 6 eta Desnak % 2 1. Dena dela, ibaiaren erregimena oso aldaturik dago, urtegi asko eraiki direlako. Izan ere, ibaiaren beheko zatia, 800 kilometroz, ondoz-ondoko urtegi-katea da."}
{"id": "49665", "revid": "512", "url": "https://eu.wikipedia.org/wiki?curid=49665", "title": "Vistula", "text": "Vistula (; ) Poloniako ibairik luzeena da. 1.047 kilometro luze da, eta 194.424 kilometro koadroko arroa drainatzen du, 168.699 kilometro koadro Polonian, eta gainerakoa Bielorrusia, Ukraina eta Eslovakian.\nGeografia.\nMendebaldeko Beskide mendietan du iturburua, Poloniako hegoaldean, Txekiar Errepublikako mugatik hurbil. Krakovia hiritik igaro ondoren, San ibaiaren ura hartzen du, eta iparraldera egiten du. Varsovia igarota Mendebaldeko Bug ibaiaren ura hartu eta Bydgoszcz hirira heltzen da. Ubide batek Oder ibaiarekin lotzen du eta iparraldera egiten du. Gda\u0144skeko golkoan du ahoa.\nIzoztuta egon ohi da urtarrilean eta otsailean, eta urte osoan zehar ibil daiteke ontziz bi hilabete horietan izan ezik. Poloniako zenbait hiri garrantzitsu haren ertzean daude: Krakovia, Sandomierz, Varsovia, P\u0142ock, W\u0142oc\u0142awek, Toru\u0144, Bydgoszcz, \u015awiecie, Tczew eta Gda\u0144sk besteak beste."}
{"id": "49667", "revid": "1484", "url": "https://eu.wikipedia.org/wiki?curid=49667", "title": "Elba (ibaia)", "text": "Elba (txekieraz: \"Labe\"; alemanez: \"Die Elbe\"; behe-alemanez: \"De Ilv\") Erdialdeko Europako ibairik handienetakoa da. Txekian jaioa, Alemania zeharkatzen du, eta Ipar itsasora isurtzen da.\nIbilgua.\nBohemian jaio eta, 1.091 kilometro egin ondoren, Ipar itsasoan isurtzen du ura. Jaio ondoren, hegora jotzen du. Bohemiako mendiak igaro eta Alemanian barneratu ondoren, Dresden, Magdeburgo, Wittenberg eta Hanburgo hirietatik igarotzen da.\nHanburgon hasten den eta 104 km luze eta 6,5-16 km zabal den delta handi batean zabaltzen da. Cuxhaven hiritik hurbil itsasoratzen da.\nIbaiadarrak.\nEskuinaldetik, Elster Beltza eta Havel ibaien ura jasotzen du; Mulde eta Saale ibaienak ezkerraldetik.\nNabigagarritasuna.\nElba ibaiaren 846 km-an zehar ibil daitezke neurri handiko ontziak eta, horregatik, Europako erdialdeko ibaibide luzeenetakoa da. Ubide ugariek lotzen dute Elba beste ibaiekin eta itsasoarekin.\nHistoria.\nVIII. mendeaz geroztik, Elba-Saale ibaiek egiten zuten Karlomagnoren lurren ekialdeko muga. Elba ibaiak zerikusi handia izan du betidanik Europako ekonomian, ubidea izaki.\nVersaillesko itunak (1919) hainbat naziotako ontziak bertan ibiltzeko eskubidea eman zuen, eta irekita jarraitu zuen 1936ra arte. Bigarren Mundu Gerran, Errusiako eta Estatu Batuetako osteak Torgaun elkartu ziren, Elba ibaiaren ertzean (1945eko apirila)."}
{"id": "49670", "revid": "1168", "url": "https://eu.wikipedia.org/wiki?curid=49670", "title": "Multidifusio", "text": ""}
{"id": "49671", "revid": "1168", "url": "https://eu.wikipedia.org/wiki?curid=49671", "title": "Multidifusioa", "text": ""}
{"id": "49672", "revid": "2241", "url": "https://eu.wikipedia.org/wiki?curid=49672", "title": "Trikuharri (argipena)", "text": "Trikuharri hurrengo gauzak izan daitezke:"}
{"id": "49673", "revid": "1545", "url": "https://eu.wikipedia.org/wiki?curid=49673", "title": "Don (ibaia)", "text": "Don () mendebaldeko Errusiako ibairik handienetako bat da. Tula oblasteko Novomoskovsk hiritik hurbil jaio eta Azoveko itsasora isurtzen da. 1.870 kilometroko luzera eta 422.000 km\u00b2-ko arroa ditu. Ibaiadar nagusia Donets du.\nGeografia.\nErrusiako erdialdeko goi-ordokian jaiotzen da, Novomoskovsk hiritik hurbil, eta Azov itsasoko Taganrogeko badian isurtzen da, delta handi bat eratuz. Bere adarren artean aipagarriak dira Donets (1.016 km) eta Khoper (1.008 km) ibaiak. Egiten dituen 1.870 km-an zehar Rostov Don, Lebedian, Zadonsk, Pavlovsk eta Kalatx-na-Donu hirietatik igarotzen da. Martxotik azarora bitartean ontziz ibil daiteke 70 km-an zehar. Ubide batek Volga ibaiarekin lotzen du Volgogradotik hurbil. Garrantzi handiko indarretxeak daude.\nHidrometria.\nDon ibaiaren emaria 1891-1984 bitartean neurtua izan da Razdorskaian. Gune horretan, drainatutako eremuak 378.000 km\u00b2 ditu, arro osoaren % 88,8. Urteko batez besteko emaria 790 m\u00b3/s. Emari handiena maiatzean du (2626,7 m\u00b3/s) eta txikiena abenduan (314,2 m\u00b3/s).\n \nDon ibaiaren batezbesteko emariak (m\u00b3/s), Razdorskaian neurtuak"}
{"id": "49674", "revid": "1545", "url": "https://eu.wikipedia.org/wiki?curid=49674", "title": "Oder", "text": "Oder (txekieraz, eslovakieraz eta , , ) erdialdeko Europako ibaia da.\nTxekiako Errepublikan du iturburua, Sudete mendien ekialdean. Ondoren Poloniako mendebaldea zeharkatzen du eta azken 187 kilometroek Polonia eta Alemaniaren arteko muga markatzen dute. Itsaso Baltikoarekin loturik dagoen Szczecingo aintzirara isurtzen da. Mendebaldeko Neisse eta Warta dira Oder ibaiaren adar garrantzizkoenak."}
{"id": "49676", "revid": "96586", "url": "https://eu.wikipedia.org/wiki?curid=49676", "title": "Karl D\u00f6nitz", "text": "Karl D\u00f6nitz (Gr\u00fcnau, 1891eko irailaren 16 - Aum\u00fchle, 1980ko abenduaren 24) Alemaniako itsasarmadako burua izan zen. Bigarren Mundu Gerran, Alemaniako \"Kriegsmarine\" itsasarmada osoa bere agintean egon zen, nahiz eta NSDAPeko kidea ez izan. Adolf Hitlerren suizidioren ondoren, 23 egunez Alemaniako presidentea izan zen. Nurenbergeko epaiketetan auziperatuta, 10 urteko espetxe zigorra bete zuen."}
{"id": "49677", "revid": "77734", "url": "https://eu.wikipedia.org/wiki?curid=49677", "title": "Sorginaren Txabola", "text": "Sorginaren Txabola (\"Chabola de la Hechicera\" gaztelaniaz) Arabako Elvillar herrian kokaturik dagoen trikuharria da.\n\u00c1lvaro de Gortazarrek eta Carlos Saenz de Tejadak aurkitu zuten 1935ean. 1936an Jose Migel Barandiaranek indusi zuen; eta 1974an, Juan Maria Apellanizek.\nBederatzi harlauzez eta estalkia eratzen duen lauzaz osatua dago. Hiru harlauza handik estalkia egiten duen harlauzari eusten diote. Pasabidea bost harlauzez osatua dago. Trikuharria aurkitu zutenean estalkiz egiten duen lauza hirutan zegoen hautsita.\nEstalkia konpondu ondoren, ustez bere jatorrizkoa den tokira igo zuten berriz. Harrien azpian ehortzitako pertsonak gutxienez 39 dira eta tresna batzuk ere aurkitu dira: harrizko bi mailu, aizkora bat, buztinezko ontziak...\n2010 eta 2014 artean, Arabako Foru Aldundiaren eskariz, UPV-EHUko Javier Fernandez Eraso eta Jose Antonio Mujika Alustiza irakasleek indusi eta ikertu zuten.\nGaur egun, trikuharrian aurkitutako giza aztarnak nahiz tresnak Arabako Arkeologia Museoan daude, horietako batzuk erakusgai daudela.\nAbuztuan, herriko festen aurretik, akelarrea ospatzen da trikuharriaren inguruan.\nMonumentu kalifikatua.\n2011ko uztailaren 26ko, 183/2011 dekretuan, Arabako Lurralde Historikoko behe-lurretako trikuharriak monumentu-multzo kategoriako kultura-ondasun gisa sailkatu ziren.\nArabako Lurralde Historikoko behe-lurretako trikuharrien monumentu-multzoa hemen daude: Arabako Lautadan, Arabako Errioxan gehienbat, Lantaronen eta Kuartangon. Egitura, kronologia eta material aldetik Iberiar Penintsulako mesetako antzeko beste batzuekin izan dezake loturarik.Monumentu-multzoan sartzen diren trikuharriak hauek dira: Chabola de la Hechicera eta El Encinal (Elvillar); Lazaya, San Mart\u00edn, Alto de la Huesera eta Los Llanos (Guardia); El Sotillo (Leza/Laguardia); La Mina eta La Lastra (Lantaron); Sorginetxe (Agurain); Aizkomendi (Donemiliaga); San Sebasti\u00e1n I, San Sebasti\u00e1n II, Gurpide Hegoa eta Gurpide Iparra (Kuartango) eta El Montecillo (Villabuena Araba)."}
{"id": "49678", "revid": "1105", "url": "https://eu.wikipedia.org/wiki?curid=49678", "title": "Chabola de la Hechicera", "text": ""}
{"id": "49679", "revid": "336", "url": "https://eu.wikipedia.org/wiki?curid=49679", "title": "Rudolf H\u00f6\u00df", "text": "Rudolf Franz Ferdinand H\u00f6\u00df, baita ere Rudolf Hoess edo H\u00f6ss, (Baden-Baden, Alemania, 1900eko azaroaren 25a \u2013 Auschwitz, Polonia, 1947ko apirilaren 16) Alemania Naziko \"SS-Obersturmbannf\u00fchrer\"ra izan zen eta, 1940ko maiatzaren 4tik 1943ko azaro arte, Auschwitzeko kontzentrazio- eta sarraski-esparruko burua; han, azken zenbatespenen arabera, 1,1\u20131,6 miloi lagun hil ziren. Bigarren Mundu Gerra amaitu ostean, 1946ko martxoaren 11n atzeman zuten, nekazari plantak eginez ezkutatuta zebilela. Nurenbergeko epaiketetan auziperatu eta hiltzera zigortu zuten.\nBizitza.\nRudolf H\u00f6\u00df 1900ean jaio zen, Baden-Badenen, eta familia katoliko batean hezi zuten. Ume bakartia omen zen, eskolan hasi arte lagunik gabe hazi zena. Gurasoek semea apaiz izatea nahi bazuten ere, 15 urte bete bezain laster, H\u00f6\u00dfek Lehen Mundu Gerran parte hartzeko izena emanda zuen, turkiarren frontean. 1917an, sarjentu zen, jada, eta hainbat kondekorazio jaso zituen, Burdinazko Gurutzea tartean. Alemaniarrek jasandako porrotaren ondoren, Freikorpseko kide izan zen probintzia baltikoetan, Silesia eta Ruhr arroan.\nRudolf H\u00f6\u00df ezkondu eta bost seme-alaba izan zituen: aita zintzo eta eredugarria izan omen zen. Familia Auschwitzeko kontzentrazio- eta sarraski-esparruaren kanpoaldean kokatzen zen Komandantzia Etxean bizi zen.\nIbilbidea.\nLehen Mundu Gerra amaitzean, 1922an, Rudolf H\u00f6\u00dfek Alemaniako Langile Alderdi Nazionalsozialista (NSDAP) antolatzen lagundu zuen eta 10 urteko kartzela zigorra ezarri zioten 1923an, Walter Kadowren hilketan parte hartu zuela-eta. Martin Bormanni haren kideari, berriz, urtebeteko kartzela zigorra eman zioten.\n1933an, SSetan sartzeko eskaria egin zuen eta, 1934an, onartu egin zuten. \"Totenkopfverband\"eko unitatearen kide ere egin zen eta, urte berean, Dachauko kontzentrazio esparrura aldatu zuten. 1935ean, hango \"Blockf\u00fchrer\" \u2014blokeko arduradun nagusi\u2014- izendatu zuten.\n1938an, \"SS Hauptsturmf\u00fchrer\" egin zuten eta laguntzaile izan zen Sachsenhausengo esparruan.\n1939an, Auschwitzeko komandante izan zen esparru berrian eta, 1940an, hura antolatu beharrean izan zen. Hantxe izan zen 1943ko amaiera arte, eta Josef Mengele sendagilearekin harremana izan zuen.\nAuschwitzen egon zen bitartean, H\u00f6\u00dfen lana izan zen Endl\u00f6sungeko hilketen alderdi administratiboa. Diziplina eta antolaketaren maisu bazen ere, Auschwitzen destinatuta zeuden SSetako kideek bizitza erlaxatua izateko aukera izan zuten eta, aldi berean, abusuak, presoei eginiko lapurretak eta kontrabandoa ere izan ziren. 24. barrakoia prostituzio-etxe zela zabaldu zen eta SSekin kolaboratzen zutenek hantxe jasotzen omen zuten saria. Horrekin jarri zitzaion Gestapo atzetik eta behin baino gehiagotan miatu zuten esparrua, baina Rudolf H\u00f6\u00df \"azken soluzioa\"ren helburuak zorrotz betetzen zituen ofiziala zen eta ez zioten ezer egin; alderantziz, karguz igo zuten.\n1943ko abenduan, Arthur Liebehenschelek hartu zuen ordea Auschwitzeko komandante lanetan eta H\u00f6\u00df aurreko Liebehenscheleren lantokira joan zen, \"Wirtschaftsverwaltungshauptamt\"eko presidente egin baitzuten, hots, SSen administrazio ekonomikoaren bulego nagusi. Zyklon B gasa erabiltzen hasi zen esparruko judu andana hiltzeko.\nAuschwitzera itzultzeko eskaria egin zuen, \"Aktion H\u00f6\u00df\" aurrera eramatearren eta1944 maiatzaren 8an bueltatu zen. Esparruaren handitzea zuen asmo, Auschwitz II Birkenauko heriotza makina erraldoia prestatzeko eta hungariar juduak erabat suntsitzeko.\nKartzela eta heriotza.\n1945eko maiatzaren 8an bukatu zen gerra Alemanian. H\u00f6\u00df armada alemaniarraren subofizial jantzipean ezkutaturik egin zuen alde Baltikoko kostarantz, baina hantxe harrapatu zuten aliatuek. Franz Lang izen faltsua erabiltzen zuen nekazari haren aurka ez zuten atxilotzeko frogarik aurkitu eta berehala zen H\u00f6\u00df kalean. Aliatuek ez zuten nabaritu eskuartean zuten presoaren garrantzia.\nRudolf H\u00f6\u00df Flossenburg inguruan zegoen nekazaritza etxe batean hasi zen lanean, Danimarkako mugatik gertu, eta hantxe egon zen zortzi bat hilabetez. Bitarte horretan, polizia militarra bila zebilkion eta haren familia zelatatzen ari ziren. Horrela, 1946ko martxoaren 11n, ofizial britainiar batzuk iritsi ziren H\u00f6\u00df andrearen etxera eta, senarra non zen ez bazien esaten, bera eta seme-alabak sobietarren esku utziko zituztelako mehatxua egin egin zioten. Emazteak amore eman zuen, eta senarraren ezkutalekua non zen jakinarazi.\nGoizeko 02:30ean, polizia militar britainiarrak atxilotu zuen. Ezin izan zuen bere buruaz beste egin, egun pare bat lehenago, pozoia erori egin baitzitzaion. Hortik aurrera gertatu zena ez dago garbi. Bi aitorpen agertu ziren ondoren. Bata alemanez egin zuen, britainiar autoritateen aurrean. Bestea, geroxeago, Krakovian, eta abokatu baten aurrean. Lehen aitorpena torturapean egin zuela deklaratu zuen eta ez zela egia. Epaileek ez zuten kontuan hartu eta Nurembergeko Epaiketetan testigu izan behar izan zuen. Nurembergeko Auzitegiaren aurrean (1945ean), besteak beste, hau deklaratu zuen:\n1946ko maiatzaren 25ean, Poloniara eraman zuten eta beste epaiketa bat hasi zen: horretan, ez zuen ezer ukatu eta Himmlerren aginduak bete beharrean izan zela esan zuen. Presoek ez zuten abusu pertsonalik aipatu; hiltzeko makina zuzentzen zuen hoztasun handiz:\nKrakoviako epaiketan, 1947ko apirilaren 2an, H\u00f6\u00df erabateko hotz agertu zen ezarri zioten heriotza zigorra entzun zuenean. 1947ko apirilaren 16an urkatu zuten, Auschwitzeko kontzentrazio-esparrua izan zen tokian.\n1958an, Martin Broszat historialariak argitaratu zituen Rudolf H\u00f6\u00dfek presondegian idatzitako memoriak, lapitzez idatzi zuen \"Kommandant in Auschwitz\", kartzelari poloniar komunistek zaintzen omen zuten Krakoviako kartzelan, epaiketaren zain zegoen bitartean. Hala ere, ez dago garbi benetako memoriak diren ala ez."}
{"id": "49680", "revid": "105290", "url": "https://eu.wikipedia.org/wiki?curid=49680", "title": "Pla de Trullarseko trikuharria", "text": "Pla de Trullarseko trikuharria () neolitiko garaiko harlauza handiz egindako monumentu megalitikoa da. Dimentsio handiko trikuharria da, K.a. 2000 eta K.a. 1500 artean eraikia, Brontze Aroan hain zuzen. Monistrol de Calders udalerrian (Katalunia) kokatuta dago, Pla de Trullars deituriko lekuan."}
{"id": "49681", "revid": "46380", "url": "https://eu.wikipedia.org/wiki?curid=49681", "title": "Carlos Chivite", "text": "Carlos Chivite Cornago (Cintru\u00e9nigo, 1956ko abuztuaren 22 - Iru\u00f1ea, 2008ko martxoaren 31) PSNko politikaria eta alderdi horretako Idazkari Orokorra zen.\nPolitikagintzan Cintru\u00e9nigon hasi zen, non 1983-1987 bitartean zinegotzia izan zen, eta, 1987tik 1995 arte, alkatea. Espainiako Kongresuan Nafarroako diputatua izan zen 1995ean, eta, Senaturako, 2000n eta 2004n hautatu zuten.\nPSNn barnan, Batzar Exekutiboan aritu da, Instituzio-Politika idazkari gisa 1997-2000 bitartean, eta Antolakuntza idazkari lanetan (alderdiko bigarrena) 2000-2004 bitartean. 2004an, Juan Jos\u00e9 Lizarbe Idazkari Orokorrari lehia luzatu zion. Irabazita, PSNren burua da hortik aurrera.\nNahiz eta Carlos Chivitek publikoki bere burua aurkeztu zuen 2007ko hauteskundeetan alderdiaren zerrendaburua izateko, 2006ko irailean, PSOEko zuzendaritza federalak erabaki zuen hautagaia Fernando Puras izango zela.\n2008ko martxoaren 1ean espainiar hauteskundeetako kanpainan ari zela garuneko odol isuria izan zuen eta, ospitalean egon ondoren, 2008ko martxoaren 31n hil zen."}
{"id": "49682", "revid": "105290", "url": "https://eu.wikipedia.org/wiki?curid=49682", "title": "Arabiar Emirerri Batuetako bandera", "text": "Arabiar Emirerri Batuetako bandera 1971ko abenduaren 2an onartua izan zen. Kolore Pan-Arabeez osatuta dago (gorria, berdea, beltza eta zuria) eta arabeen batasuna irudikatzen du.\nKolore bakoitzak bere esanahia du gainera:"}
{"id": "49684", "revid": "1519", "url": "https://eu.wikipedia.org/wiki?curid=49684", "title": "RESAD", "text": "Espainiako Arte Dramatikoaren Errege Goi-Eskola (izen ofiziala, , \"RESAD\") Madrilen kokatutako antzerki ikasketen erakunde publikoa da.\nHistoria.\n1830ean Espainiako Maria Kristina Borboikoa erreginak, Fernando VII.aren laugarren emazteak, musikazalea eta antzerkizalea izanik, Musika eta Deklamazio Errege Kontserbatorioa (\"Real Conservatorio de M\u00fasica y Declamaci\u00f3n\", RCMD) bultzatu zuen Espainiako musika ikasketak bultzatu asmoz. Urtebete geroago, bere aholkulariek bertso antzerkia babesik gabe zegoela jakinarazi zioten, Italiako eraginak zirela-eta. Erreginak erabaki zuen RCMD zabaldu behar zela, Deklamazioko Nazio Eskola (\"Escuela Nacional de Declamaci\u00f3n\") sortuz.\nMusika eta deklamazio eskola \"Marqu\u00e9s de Revillagigedo\" jauregian kokatzen da, Isabel Katolikoa kaletik eta Mostenses plazako 25 zenbakitik sartzen zen. Deklamazioa, Literatura, Lehen Hitzak, Erlijioa, Ezpata Jokoa, Musika eta Hizkuntzako ikasketak ematen ziren. 1911ra, arte ikasleak ikasketak bananduta egiten zituzten.\n1911n RCMDen arauak aplikatu ziren, Deklamazio praktikak, janzkera, Literaturaren Historia, Dramatika, Esgrima eta Solfeo antzerki sailaren ikasketak ziren. Espainiako Bigarren Errepublika heldu zen arte, iraun zuten arau hauek.\n1924 eta 1925 urteetan, Errege Antzokian pitzadura handiak agertu ziren. Horrexegatik, Printzesa Antzokira eraman behar izan zuten RESADen egoitza. 1931ean, berriz, II. Errepublika iristearekin batera, izena aldatu zitzaion goi-eskolari, Musika eta Deklamazioaren Nazio Kontserbatorioa (\"Conservatorio Nacional de M\u00fasica y Declamaci\u00f3n\") izen berria ipiniz.\nGerra Zibila eta gero, izena berrezkuratu eta San Bernardo jauregian ezarri zuten egoitza. 1952an, Erret Kontserbatorioaren Deklamazioa (\"Declamaci\u00f3n del Real Conservatorio\") sailari Arte Dramatikoaren Errege Goi-Eskola (\"Real Escuela Superior de Arte Dram\u00e1tico\") izendapen berria jarri zioten. 1966tik 1990era, aldiz, Erret Antzokian egon da, Musika Goi Kontserbatorioaren ondoan.\n1990etik aurrera, Arte Dramatikoaren Goi-Eskola (\"Escuela Superior de Arte Dram\u00e1tico, RESAD)\" izena berreskuratu zuen, Dantza Eskola Profesionalak (\"Escuela Profesional de Danza\") beste sail bat sortu zuelako."}
{"id": "49685", "revid": "105290", "url": "https://eu.wikipedia.org/wiki?curid=49685", "title": "Man uharteko bandera", "text": "Man uharteko bandera 1968ko uztailaren 9an erabakitakoa da. Bandera gorria da eta ikur zelta den triskel bat dauka erdian."}
{"id": "49686", "revid": "512", "url": "https://eu.wikipedia.org/wiki?curid=49686", "title": "Monistrol de Montserrat", "text": "Monistrol de Montserrat Kataluniako udalerria da, Bages eskualdean eta Bartzelonako probintzian kokatua. 11,77\u00a0km\u00b2-ko azalera du eta 2009ko urtarrilaren 1eko erroldaren arabera 3.029 biztanle zituen.\nBanaketa administratiboa.\nBost herritan banaturik dago:"}
{"id": "49687", "revid": "119347", "url": "https://eu.wikipedia.org/wiki?curid=49687", "title": "Montmel\u00f3", "text": "Montmel\u00f3 Kataluniako udalerria da, Vall\u00e8s Oriental eskualdean eta Bartzelonako probintzian kokatua, Bes\u00f2s ibaiaren ertzean. 4\u00a0km\u00b2-ko azalera du eta 2009ko urtarrilaren 1eko erroldaren arabera 8.955 biztanle zituen.\nKataluniako Zirkuitoa udalerri honetan dago."}
{"id": "49688", "revid": "119347", "url": "https://eu.wikipedia.org/wiki?curid=49688", "title": "Navarcles", "text": "Navarcles Kataluniako udalerria da, Bages eskualdean eta Bartzelonako probintzian kokatua. 5,53\u00a0km\u00b2-ko azalera du eta 2009ko urtarrilaren 1eko erroldaren arabera 5.947 biztanle zituen\nBanaketa administratiboa.\nLau herritan banaturik dago:"}
{"id": "49689", "revid": "120962", "url": "https://eu.wikipedia.org/wiki?curid=49689", "title": "Olinpiar Jokoak", "text": "Olinpiar Jokoak edo Joko Olinpikoak munduko hainbat tokitako atletek parte hartzen duten diziplina anitzeko nazioarteko kirol ekitaldirik handiena dira. Olinpiar Jokoak kirol munduko lehiaketa nagusitzat hartzen dira, berrehun nazio parte-hartzaile baino gehiagorekin. Lau urtean behin antolatzen dira, bai uda partean bai eta baita neguan ere. Udako eta Neguko Olinpiar Jokoen artean bi urteko tartea dago.\nOlinpiar Joko modernoak K. a. VIII. mendeko Antzinako Olinpiar Jokoetan inspiratu ziren. Antzinaroan antolatutakoen antzeko ekitaldi batzuk egiteko ideia sortu zen, nagusiki Pierre Fr\u00e8dy noble frantsesaren gestioei esker zehaztuko zirenak, Coubertingo baroia. Coubertin baroiak Nazioarteko Olinpiar Batzordea (NOB) sortu zuen 1894an. Ordutik, NOB bihurtu da Olinpiar Mugimenduaren organo koordinatzailea, haren egitura eta agintea zehazten duen Olinpiar Gutunarekin.\nAro Modernoko Olinpiar Jokoen lehen edizioa Atenasen egin zen, Greziako hiriburuan, 1896ko apirilak 6tik aurrera. Ekitaldi hartatik, lau urtean behin egin dira munduko hainbat hiritan, eta salbuespen bakarrak 1916, 1940 eta 1944ko edizioak izan dira, Lehen eta Bigarren Mundu Gerraren leherketaren ondorioz.\nXX. eta XXI. mendeetan mugimendu olinpikoak izan duen bilakaerak hainbat aldaketa ekarri ditu Olinpiar Jokoetan. Egokitzapen horietako batzuen artean daude neguko kiroletarako Neguko Jokoen sorrera, ezintasunen bat duten atletentzako Paralinpiar Jokoak eta atleta nerabeentzako Gazteen Olinpiar Jokoak.\nNOBk hainbat aurrerapen ekonomiko, politiko eta teknologikotara egokitu behar izan du. Horren ondorioz, Olinpiar Jokoak amateurismo hutsetik urrundu dira, Coubertinek aurreikusitakoaren arabera, atleta profesionalen parte hartzea ahalbidetzeko. Masa komunikabideen gero eta garrantzi handiagoak enpresen babesaren eta Jokoen merkaturatzearen gaiari ekin zion.\nOlinpiar Mugimenduak kirol bakoitzeko nazioarteko federazioak, Olinpiar Batzorde Nazionalak eta edizio bakoitzeko Batzorde Antolatzaileak ditu. NOB da egoitza hiria aukeratzeko arduraduna. Olinpiar Gutunaren arabera, hiri anfitrioiaren ardura da Jokoak antolatzea eta finantzatzea. Hainbat ikur eta zeremonia olinpiko daude, hala nola bandera eta zuzi olinpikoak, baita irekiera eta itxiera zeremoniak ere. Ekitaldi bakoitzean lehen, bigarren eta hirugarren mailako irabazleek domina olinpikoak jasotzen dituzte: urrea, zilarra eta brontzea, hurrenez hurren.\nOlinpiar Jokoei egindako kritikatzat, salatu izan da Olinpiar Jokoak antolatzen dituzten gobernuek joko hauek kirolezko zuriketarako erabiltzen dituztela. Hau da, gobernu antolatzaile horiek, kirola erabiliz, beren fama kaltetua hobetzeko helburua izan dutela. Hartara, 1936ko Udako Joko Olinpikoak, Berlinen, Alemania naziaren kirolezko zuriketa izan zirela jotzen da.\nAntzinaroko Olinpiar Jokoak.\nOlinpiar Joko modernoen oinarria antzinako Olinpiar Jokoetan dago, honela deituak Olinpia hirian (Grezia) ospatzeagatik, Zeusen santutegian. K. a. 776an hasi ziren ospatzen eta hamabi mendetan zehar ospatu ziren, lau urtean behin, 393. urtera arte.\nLehiaketara zenbait hiri-estatuetako eta antzinako Greziako erresumetako partaideak joaten ziren. Lau urteko aldia Olinpiada bezala ezagutzen zen, greziarrek denbora neurtzeko euren unitateetako bat bezala erabili zuten. Jokoetan, parte hartzen zuten hiri-estatuen arteko gatazkak atzeratu egiten ziren kirol-lehiaketak amaitu arte. Etsaitasunen etenaldi hau bake edo su-eten olinpiko bezala ezagutzen zen. Jokoak, Joko Panhelenikoak bezala ezagutzen den ziklo baten zati izan ziren, Pitiar Jokoak, Nemeo Jokoak eta Joko Istmikoak ere barne hartzen zituena.\nJolas horietan hainbat kirol ekitaldi, borrokaldi eta lasterketa egiten ziren. Lasterketak, pentatloia (luzera jauzia, disko jaurtiketa, xabalina, oinezko lasterketa eta borroka (boxeoa, borroka librea, pankrazioa) eta zaldi-ekitaldiak izaten ziren. Hiritar greko libreek soilik har zezaketen parte; garailea bere jaioterriko heroi bilakatzen zen eta haren omenez odak eta estatuak egiten ziren. \nOfizialki amaitu zireneko datari dagokionez, adituen artean adostasunik ez badago ere, datarik onartuena 393. urtea da. Erromatar Inperioan kristautasunaren domeinuaren hasiera data, Teodosio I.a enperadoreak kultu eta praktika pagano guztiak ezabatuak izango zirela agindu zuenean. Ohi aipatzen den beste data bat 426. urtea da. Bere oinordekoak, Teodosio II.ak, greziar tenplu guztiak suntsitzeko agindu zuenean .\nOlinpiar Joko Modernoak.\nOlinpiar jokoak berpizteko interesa Greziaren independentzia gerrarekin hasi zen, non greziarrek Otomandar Inperioaren aurka borrokatu zuten 1821ean. 1833an, Panagiotis Soutsos poeta eta editoreak Antzinateko Olinpiar Jokoak berrezartzea proposatu zuen. Evangelos Zappasek lehen Olinpiar Jokoak babestu zituen 1859an, Atenas hiriko plaza batean ospatu zirenak. Horietan parte hartu zuten atletak, jatorriz, Grezia eta Otomandar Inperiokoak ziren. Zappasek, gainera, Panathinaiko estadioaren zaharberritzea finantzatu zuen, etorkizuneko edizioak har zitzan.\nEstadio hau 1870ean eta 1875ean izan zen olinpiar jokoen egoitza. 1890ean, Wenlockeko Olinpiar Jokoetara joan ondoren, Pierre de Coubertin frantziar baroia Nazioarteko Olinpiar Batzordea (NOB) sortzeko inspiratu zen. Coubertinek Brookes eta Zappasen lanetan oinarritu zituen bere ideiak, lau urtean behin ospatuko ziren nazioarteko Olinpiar Jokoak ezartzeko asmoz, eta Kongresu Olinpikoan aurkeztu zituen. Bilera hori 1894ko ekainaren 16tik 23ra egin zen, Parisko Unibertsitatean. Ekainaren 23an aho batez onartu zen Olinpiar Jokoen berpizkundea zehazten zuen ebazpen bat, gainera, hauen lehen edizioa Atenasen bi urte beranduago izango zela ezarri zen. Bi urte geroago, Coubertinek Vikelas ordezkatu zuen erakunde horretako presidente gisa.\nAtenas 1896.\nLehen Olinpiar Jokoak NOBren babespean ospatu ziren Panathinaiko estadioan, Atenasen, 1896an. Bertan 12 herrialdeetako kirolariek parte hartu zuten. Zappasek eta bere lehengusu Konstantinos Zappasek fideikomiso bat utzi zioten gobernu greziarrari etorkizuneko Olinpiar Jokoak finantzatzeko. Horiek sarreren salmentaren bidez eta oroitzapenezko lehen zigiluen salmentaren bidez berreskuratzea espero zen.\nFuntzionario greziarrak eta publikoak, oro har, gogotsu zeuden Olinpiar Jokoak hartzeko esperientziarekin. Sentimendu hau, atleta askok partekatu zuten eta asko ziren Atenas ekitaldi honen egoitza iraunkorra izatea exijitu zutenak. Hala ere, NOBk egoitza mundu osoko hainbat hirietara txandakatzea bilatu zuen, honela, Paris Olinpiar Jokoen bigarren edizioaren egoitza bezala aukeratu zen.\nMoldaketak.\nUdako Olinpiar Jokoak.\n1896ko Atenasen arrakastaren ondoren, Olinpiar Jokoak, bere biziraupena mehatxatu zuen geldialdi garai batean sartu ziren. 1900ean Parisko Erakusketan eta 1904an San Luiseko Erakusketa Unibertsalean egindako Olinpiar Jokoak bigarren mailako atrakzioak izan ziren. 1900ean, Parisen, emakumea lehen aldiz agertu zen olinpiadetan. San Luis 1904an 650 atleta inguruk parte hartu zuten, baina 580 AEBetakoak ziren. Ospakizun horien izaera homogeneoa kontrako puntua izan zen Olinpiar Mugimenduarentzat.\nJokoak 1906an berreskuratu ziren, lehen Joko Interkalatu bakarrak ospatu zirenean \u2014 horrela deituak, hirugarren olinpiadan ospatu ziren bigarren Jokoak izan zirelako \u2014 Atenasen. Horiek ez ditu ofizialki aitortzen NOBk. Nazioarteko parte hartzaile eremu zabal bat erakarri zuten, eta interes publiko handia sortu zuten. Horren ondorioz, Olinpiar Jokoen ospea eta tamaina etengabe handitu ziren.\nNeguko Olinpiar Jokoak.\nNeguko Olinpiar Jokoak neguko kirolak aurkezteko sortu ziren, logistikoki Udako Jokoetan egitea ezinezkoa zirenak. Patinaje artistikoko (1908an eta 1920an) eta izotz hockeyko (1920an) lehiaketak egin ziren udako edizioan, baina NOBk kirol zerrenda hau zabaltzea bilatu zuen neguko beste jarduera batzuk hartzeko. 1921eko Nazioarteko Olinpiar Batzordearen 19. bilkuran, Lausanan, Olinpiar Jokoen neguko bertsio bat egitea erabaki zen. 1924an Chamonixen (Frantzia) ospatu ziren Parisko Jokoen esparruan eta ekitaldi hau historiara pasako zen Neguko lehen Olinpiar Jokoak bezala.\n1992. urtera arte udako eta neguko Olinpiar Jokoak urte berean egiten ziren, baina NOBk ondorengo neguko Olinpiar Jokoak bi urte aurreratzea eta udakoetatik bereiztea adostu zuen. Hala, 1994an neguko Olinpiar Jokoak Lillehammerren egin zituzten.\nParalinpiar Jokoak.\n1948an, Sir Ludwig Guttmannek Bigarren Mundu Gerraren ondoren soldaduen errehabilitazioa sustatzeko erabakia hartu zuela adierazi eta hainbat ospitaleren arteko kirol ekitaldi bat antolatu zituen, 1948ko Londresko Olinpiar Jokoekin bat eginez. Hurrengo hamabi urteetan, Guttmannek eta beste batzuek kirola sendatzeko bide gisa erabiltzeko ahaleginak egiten jarraitu zuten. 1960ko Erromako Olinpiar Jokoetarako, Guttmannek 400 atleta bildu zituen \"olinpiada paraleloan\" lehiatzeko, lehen Paralinpiar Jokoak bihurtuz. Ordutik, olinpiar urte bakoitzean ospatzen dira Paralinpiar Jokoak. 1988ko Seulgo Olinpiar Jokoetatik, Olinpiar Jokoen egoitza den hiria Paralinpiar Jokoen egoitza ere bada. 2001ean, Nazioarteko Olinpiar Batzordeak (NOB) eta Nazioarteko Paralinpiar Batzordeak (CPI) akordio bat sinatu zuten, non hiri anfitrioiek Olinpiar Jokoak zein Paralimikoak administratzeko konpromisoa hartzen zutela bermatzen zen.\nNazioarteko Olinpiar Batzordea.\nOlinpiar Mugimenduak nazioko eta nazioarteko erakunde, kirol-federazio, komunikabide, atleta, funtzionario, epaile eta Olinpiar Gutuneko arauak betetzearekin ados dagoen beste edozein pertsona eta erakunde biltzen ditu.\nOlinpiar Mugimenduaren aterki erakundea, Nazioarteko Olinpiar Batzordea, Olinpiar Jokoen edizio bakoitzaren egoitza den hiria aukeratzeaz, horien plangintza gainbegiratzeaz, kirol programa eguneratzeaz eta onartzeaz, eta babesletza eta irrati-difusio eskubideen negoziazioaz arduratzen da. Egoitza Lausanan (Suitza) duen erakunde hau Pierre de Coubertinek sortu zuen 1894. urtean.\nMugimendu olinpikoak hiru elementu nagusi ditu:\nFrantsesa eta ingelesa dira Olinpiar Mugimenduaren hizkuntza ofizialak. Jokoen edizio bakoitzean erabiltzen den hizkuntza egoitzako herrialdeko hizkuntza da \u2014 hizkuntzak, herrialdeak hizkuntza ofizial bat baino gehiago badu \u2014. Aldarrikapen bakoitza hiru hizkuntza horietan \u2014 edo gehiagotan \u2014 egiten da, edo bi nagusietan, baldin eta egoitzako herrialdea ingelesa edo frantsesa bada hizkuntza ofiziala.\nKirolak.\nOlinpiar programak 35 kirol, 30 diziplina eta 400 lehiaketa inguru izaten ditu. Adibidez, borroka bi diziplinatan banatzen den kirol olinpiko bat da: greko-erromatarra eta librea. Udako Olinpiar Jokoetan 26 kirol daude eta Neguko Olinpiar Jokoetan, berriz, 15 kirol. Atletismoa, igeriketa, esgrima eta gimnasia artistikoa dira edizio guztietan dauden kirol olinpiko bakarrak. Bestalde, eskia, izotz gaineko patinaje artistikoa, izotz hockeya, eski konbinatua, eski jauzia eta izotz gaineko abiadura-patinajea dira 1924an ekitaldi hau sortu zenetik neguko edizio guztietan agertzen diren neguko kirolak. Badmintona, saskibaloia eta boleibola, erakustaldi kirol gisa agertu ziren lehen aldiz, geroago ordea erabateko olinpiar kirolak bihurtu ziren. Lehen Jokoetan aurkeztu ziren kirol batzuk programatik kendu zituzten.\nNOBk aitortutako nazioarteko federazioek arautzen dituzte kirol olinpikoak, eta kirol horien ikuskatzaile globalen funtzioak betetzen dituzte. 35 federazio daude ordezkatuta NOBen. NOBk onartutako kirol batzuk ez daude programa olinpikoan sartuta. Kirol hauek ez dira kirol olinpikotzat hartzen, baina estatus honetara pasa daitezke NOBren berrikuspen batean, Olinpiar Joko bakoitzaren amaieran egiten dena. Berrikuspen hauetan zehar, kirolak programatik kanpo utz daitezke, baldin eta erabaki hori NOBko kideen bi herenek hartzen badute. Badira inoiz olinpiar saio batean egon ez diren kirol aitortuak, tartean xakea eta surfa.\n2004ko urria eta azaroa bitartean, NOBk Programa Olinpikoaren Batzorde bat ezarri zuen, programa olinpikoan kirolen berrikuspenaz arduratu zena, baita aitortutako kirol ez-olinpikoez ere. Helburua Jokoen edizio bakoitzeko programa olinpikoa ezartzeko ikuspegi sistematikoa aplikatzea izan zen. Zazpi irizpide formulatu zituen batzordeak kirol bat olinpiar programan sartu behar zen ala ez epaitzeko. Hauek dira irizpide horiek: kirol honen historia eta tradizioa, unibertsaltasuna, kirol honen ospea, irudia, atleten osasuna, kirola zuzentzen duen Nazioarteko Federazioaren garapena eta kirol hau egitearen kostuak. Azterketa horretatik abiatuta, Londresko Olinpiar Jokoetan sartzeko hautagai gisa onartutako bost kirol sortu ziren: golfa, karatea, errugbia, patinajea eta squash-a. NOBko Batzorde Betearazleak aztertu zituen kirol horiek, eta, ondoren, gaia 2005eko uztaileko bilkura orokorrean eztabaidatu zen, Singapurren. Inklusiorako bost kirol hautagaietatik bi bakarrik aukeratu zituzten finalistatzat: karatea eta squash. 2009ko urrian NOBk 2016ko Udako Olinpiar Jokoetako olinpiar programara golfa eta errugbia gehitu zituen.\nSinbologia.\nMugimendu Olinpikoak hainbat sinbolo erabiltzen ditu Gutun Olinpikoan jasotako idealak irudikatzeko. Ikur olinpikorik ezagunena eraztun olinpikoak dira: bost eraztun elkarlotu, bertan bizi diren bost kontinenteen batasuna irudikatzen dutenak (Afrika, Amerika, Asia, Europa eta Ozeania). Eraztunen kolorezko bertsioak, kolore urdin, hori, beltz, berde eta gorriko bost eraztun irudikatzen ditu hondo zuri baten gainean, honek, olinpiar bandera osatzen duelarik. Kolore horiek aukeratu zituzten, nazio bakoitzak gutxienez bat duelako bere bandera nazionalean. Bandera 1914an diseinatu zen, baina 1920ko Anberesko Olinpiar Jokoetan altxatu zen lehen aldiz. Ordutik, Jokoen ospakizun bakoitzean igo izan dute bandera. Olinpiar leloa \"Citius altius fortius\" da, \"azkarragoa, altuagoa, indartsuagoa\" esan nahi duen lokuzio latinoa..\nJokoen edizio bakoitza baino hilabete batzuk lehenago, sugar olinpikoa pizten da Olinpian, greziar erritu zaharrak islatzen dituen zeremonia batean. Emakumezko artista batek, apaiz baten moduan jardunez, zuzi bat pizten du, eguzkiaren izpiak biltzen dituen ispilu paraboliko baten barruan jarriz, orduan pizten da lehen zuzia, horrela, zuzi olinpikoaren ibilbide bat hasiz, Jokoen edizio horretako irekiera zeremonian (pebeteroaren piztea) amaituko dena. Sua 1928tik olinpiar ikurra izan bada ere, zuziaren ibilbidea 1936ko Berlingo Olinpiar Jokoetan sartu zen, Alemaniako gobernuak bere ideologia nazionalsozialista sustatzeko egindako saiakera baten parte gisa.\nHerrialde anfitrioiaren ondare kulturala irudikatzen duen maskota olinpikoa, animalia edo giza irudi bat, 1968an sartu zen, hala ere, lehen maskota olinpikoa Waldi izan zen, 1972ko Municheko saltxitxa maskota bat. Maskota olinpikoak paper garrantzitsua jokatu du Jokoen nortasunaren sustapenean Mosku 1980tik, Misha hartz errusiarrak nazioarteko ospea lortu zuenetik. Londresko 2012ko maskotak, Wenlock eta Mandeville, \"Olinpiar estadioa osatu zuten altzairu tantetatik\" sortu ziren.\nZeremoniak.\nIrekiera.\nKarta Olinpikoan xedatutakoaren arabera, hainbat elementuk osatzen dute Olinpiar Jokoen irekiera ekitaldia. Elementu horietako gehienak 1920ko Anberesko Olinpiar Jokoetan ezarri ziren. Zeremonia, Jokoak egiten diren herrialdeko bandera altxatzearekin hasi ohi da, baita ereserki nazionalaren aurkezpenarekin ere. Geroago, herrialde horretako kulturaren musika, kantu, dantza, antzerki eta abarren adierazpen artistikoak aurkezten dira. Aurkezpen artistikoak tamainan eta konplexutasunean hazi dira egoitzek beren aurrekoak baino gehiago irauten duen zeremonia bat eskaini nahi izan duten heinean. Pekingo 2008ko irekiera ekitaldia 100 milioi dolar kostatu zen, segmentu artistikoan gastatutako aurrekontuaren zati handi batekin.\nZeremoniaren zati artistikoaren ondoren, atletek desfilea egiten dute, herrialdeka bilduta, Estadio Olinpikoan. Greziakoa da, tradizionalki, estadiora sartzen lehena, Olinpiar Jokoen jatorriari ohore egiteko asmoz. Berehala, parte hartzen duten nazioak alfabetikoki sartzen dira estadiora, edizio horren egoitzan hitz egiten den hizkuntzaren arabera, herrialde anfitrioiaren kontingentea da sartzen azkena. 2004ko Atenasko Olinpiar Jokoetan, bandera greziarra sartu zen lehenik estadiora, baina, hala ere, Greziako ordezkaritza azkena sartu zen. Diskurtsoek formalki ematen dute Jokoen irekiera. Azkenik, zuzi olinpikoa estadiora sartu eta pebetero olinpikoa pizten da.\nItxiera.\nOlinpiar Jokoen amaiera ekitaldia kirol ekitaldi guztiak amaitu ondoren izaten da. Parte hartzen duten herrialde bakoitzeko banderadunak sartzen dira estadiora, eta ondoren, inolako bereizketa nazionalik gabe elkarrekin sartzen diren atleta guztiak. Hiru bandera, dagozkien ereserki nazionalak erreproduzitzen diren bitartean igotzen dira: egoitzako bandera, Greziako bandera eta Olinpiar Jokoen hurrengo edizioko egoitzako bandera. Batzorde Antolatzaileko presidenteak eta NOBko presidenteak diskurtsoak egiten dituzte. Tradizioz, NOBko presidenteak Jokoak itxita deklaratzen ditu eta \"munduko gazteriari\" hurrengo egoitzan lau urte beranduago elkartzera deitzen dio. Itxiera zeremonian zuzi opinpikoa itzaltzen da pebeteroan. Anberesko Zeremonia bezala ezagutzen denari dagokionez, Olinpiar Jokoak antolatu zituen hiriko alkateak bandera berezi bat transferitzen dio NOBko presidenteari, honek, ondoren, hurrengo hiri anfitrioiko alkateari ematen dio. Jarraian, hurrengo egoitzak bere kulturaren erakustaldi artistiko adierazgarriak sartzen ditu.\nSari zeremonia.\nEkitaldi olinpiko bakoitzaren ondoren egiten da sariketa zeremonia bat. Lehen, bigarren eta hirugarren mailako irabazleak hiru mailako podiumera igotzen dira, eta bertan ematen dizkiete dominak. Dominak NOBko kide batek eman ondoren, hiru dominadunen bandera nazionalak igotzen dira, urrezko dominaren irabazlearen ereserki nazionala entzuten den bitartean.\nEztabaidak.\nBoikotak.\n1896an Olinpiar Joko modernoak sortu zirenetik, soilik Grezia, Australia, Frantzia eta Erresuma Batuako kontingenteak agertu dira edizio guztietan. Nahiz eta herrialde batzuek ez duten parte hartzerik lortzen sailkatutako atletak falta direlako, edo NOBean afiliatuta ez daudelako, batzuek, hainbat arrazoirengatik, Jokoak boikotatzea aukeratzen dute. Irlandako Olinpiar Kontseiluak 1936ko Berlin boikotatu zuen, NOBk bere kontingenteak Irlandako Estatu Librearekin bat egin behar zuela azpimarratu baitzuen, Irlanda uharte osoa bakar batean ordezkatzeko.\nHainbat herrialdek 1956ko Melbourneko Olinpiar Jokoak boikotatu zituzten: Herbehereek, Espainiak eta Suitzak uko egin zioten joateari 1956ko Hungariako iraultzaren errepresio sobietarra argudiatuta. Bestalde, Kanbodiak, Egiptok, Irakek eta Libanok Sinaiko Gerraren ondorioz boikota egin zuten; Txinak (Txinako Herri Errepublika) gauza bera egin zuen, Taiwani (Txinako Errepublika) lehiatzeko aukera eman zitzaiolako.\n1976an, Afrikako 24 herrialdek Montrealgo Jokoak protesta moduan boikotatu zituzten, Zeelanda Berria kanporatzea eskatu baitzuten, arrakastarik gabe, Hegoafrikako taldeen aurka errugbi partidak egiteagatik, euren politika arrazistengatik baztertua izan zena. Euren mehatxua betez, Afrikako herrialdeek Guyana eta Irak batu zituzten Tanzaniak zuzendutako erretiroan. Taiwanek ere Jokoak boikotatzea erabaki zuen, Txinako Herri Errepublikak Txinako Errepublikaren izenaren inguruan Batzorde Antolatzaileari egindako presioaren ondorioz. Txinako Errepublikak Taiwango bandera eta ereserkia erabiltzea ahalbidetuko zion proposamen bat baztertu zuen, betiere parte hartuko zuen izena aldatuko bazen. Taiwanek ez zuen berriro Olinpiar Jokoetan parte hartu 1984ra arte, Txina Taipei izenarekin eta bandera eta ereserki berezi batekin itzuli zenean.\n1980an eta 1984an, Gerra Hotzaren aurkariek boikot handiak egin zituzten. 65 herrialdek uko egin zioten 1980ko Moskuko Olinpiar Jokoetan lehiatzeari. Boikot horrek 81 herrialdetara murriztu zuen parte-hartzaileen kopurua, 1956tik izandako kopururik txikiena. Sobietar Batasunak eta Ekialdeko blokeko 14 aliatuk (Errumania izan ezik) hurrengo edizioa boikotatu zuten: 1984ko Los Angelesko Olinpiar Jokoak, euren atleten segurtasuna bermatu ezin zutela argudiatuz.\nPolitika.\nOlinpiar Jokoak ideologiak sustatzeko plataforma gisa erabili izan dira. Alemania naziak Alderdi Nazional Sozialista onbera eta bakearen maitale bezala erretratatu nahi izan zuen, Berlin 1936ko Jokoen egoitza izan zenean, nagusitasuna erakusteko erabili zituzten arren. Alemania izan zen herrialde arrakastatsuena edizio horretan, eta horrek asko egin zuen aria nagusitasunaren bere alegazioak babesteko, baina Jesse Owens bezalako afroamerikarren garaipen nabarmenek, urrezko lau domina irabazi zituena, eta Ibolya Cs\u00e1k hungariarra bezalako juduek, mezua zapuztu zuten.\n1928tik aurrera sobietarrek nazioarteko kirol ekitaldi bat antolatu zuten, Eskribaua izenekoa. 1920 eta 1930eko gerren arteko aldian, hainbat herrialdetako erakunde komunista eta sozialistak \"burgesen olinpiadak\" deitu zutena indargabetzen saiatu ziren, Langile olinpiadak sortuz. 1952ko Helsinkiko Olinpiar Jokoetan, Sobietar Batasunak lehen aldiz parte hartu zuen Olinpiar Joko batzuetan.Melbournen 1956an Alemania Federalak eta Ekialdeko Alemaniak bandera berarekin parte hartu zuten irekiera ekitaldian, baina bakoitza bere aldetik lehiatu ziren.\nAustraliako berrogeialdiko eta animalien babeserako legeen ondorioz, Melbournen 1956an zaldi-kirolak Stockholmen egin behar izan ziren, Olinpiar Jokoak bi herrialde ezberdinetan (bi kontinente ezberdinetan) egiten diren lehen aldia izanik.\nBanaka ere politika sustatzea bilatu izan da. Mexikon, 1968an, bi atleta estatubatuarrek, Tommie Smithek eta John Carlosek, 200 metrokoan lehen eta hirugarren, Botere Beltzaren agurra egin zuten sariketa ekitaldian. Bigarren lekuan, Peter Norman australiarrak onartu zuen Giza Eskubideetarako Olinpiar Proiektuaren intsignia eramateko gonbidapena, Smith eta Carlosi laguntzeko. Protestari erantzunez, Avery Brundage NOBko presidenteak bi aukera eman zizkion Estatu Batuetako Olinpiar Batzordeari: bi atletak etxera bidaltzea edo atletismo talde osoa erretiratzea. Erakundeak Smith eta Carlos erretiratzea erabaki zuen.\nSydney 2000n eta Atenas 2004an, Ipar eta Hego Koreak bandera bakarrarekin desfilatu zuten bi edizioen irekiera ekitaldietan. Hala ere, bi herrialdeak bakoitza bere aldetik lehiatu ziren.\nArrazakeria.\nGaur egun NOBk Olinpiar Jokoetan arrazakeriaren agerpen posibleak debekatzen dituen arren, hauek ez ziren arrotzak izan zenbait ediziotan, herrialde ezberdinetatik edo hauen atletetatik.\nSan Luis 1904an, kirolaren historian orban arrazistarik handiena izan zena gauzatu zen; arrazismoa Olinpiar Jokoetan agertzen zen lehen aldia ere izan zen. Edizio honetan arraza ezberdinetako kirolariek parte hartu zuten, eta arraza beltzeko kirolariek Olinpiar Jokoetan parte hartzen zuten lehen aldia ere bazen. George Poage atleta estatubatuarra domin olinpiko bat irabazi zuen lehen kirolari beltza bilakatu zen. Hala ere, joko horietan arrazismoak benetan eragin zuena, paraleloki egin ziren \"egun Antropologikoak\" izan ziren, eta, berez, Olinpiar Jokoen parodia bat izan ziren, beste arraza batzuen aurrean nagusitasun zuria erakusteko.\n1936ko Berlinen, zenbait mito eta kondairatan, Adolf Hitler arrazaren nagusitasuna frogatzeko jokoak erabiltzen saiatu zela uste da. Esaten denez, Hitlerrek uko egin zion Jesse Owensi (urrezko domina irabazi zuena) eskua emateari, arraza beltzekoa izateagatik, eta Owensen beraren arabera, Alemaniako gobernuaren aldetik idatzizko zoriona soilik jaso zuen. Joko horiek nazientzat umiliazioa izan zirela ere esaten da, kirolari beltz askok urrezko dominak irabaztea lortu zutelako; baina, egia esan, Alemania izan zen domina gehien irabazi zituena, eta horrekin gustura agertu omen zen Hitler. Halaber, Gretel Bergmann atleta, jokoak hasi baino hilabete lehenago altuera jauzian marka nazionala berdindu arren, Alemaniako taldetik kanpo utzi zuten, judua izateagatik.\nHegoafrikak Olinpiar Jokoetan debutatu zuen 1908an eta normaltasun osoz parte hartu zuen hurrengo edizioetan, 1960ra arte. Hala ere, Hegoafrikan apartheid politika zegoenez, arraza beltzeko pertsonak erabat diskriminatzen zituena, NOBk Hegoafrika modu iraunkorrean Olinpiar Jokoetatik kanporatzea erabaki zuen bere politika aldatzen ez zuen bitartean. Hegoafrikak, azkenik, 1990ean apartheid politika desagerrarazi zuenean, berriro Olinpiar Jokoetan parte hartzeko baimena eman zitzaion; eta horrela, 1992an, Bartzelonan, Hegoafrikak berriz ere Olinpiar Jokoen edizio batean parte hartu zuen.\nGatazkak.\nGaur egun arte munduko bi gerrek gelditu dituzte Olinpiar Joko Garaikideak. Aurrena Lehen Mundu Gerra izan zen, gerra honek 1916ko Berlingo Olinpiar Jokoak bertan behera uztera behartu zuen. Beste guda Bigarren Mundu Gerra izan zen. Gerrate honek 1940ko Tokiokoak eta 1944ko Londreskoak bertan behera uztera behartu zuen.\nTerrorismoak ere hainbat Olinpiar Jokori eragin die, tartean, Munich 1972ri. Udako Olinpiar Jokoak Munichen egin zirenean, Israelgo olinpiar taldeko hamaika kide bahitu zituen Irail Beltza talde palestinarrak. Gaur egun Municheko sarraskia bezala ezagutzen den honetan, terroristek bi atleta bahitu eta gutxira hil zituzten, eta gainerakoak askapen saiakera huts baten ondoren hil zituzten. Alemaniako poliziako ofizial bat eta 5 terrorista ere hil ziren. Avery Brundage NOBko presidenteak uko egin zion Jokoak eteteari, eta sarraskia gertatu eta 34 ordura, esaldi polemiko batekin ekin zien berriro: \"Jokoek jarraitu egin behar dute\".\nAtlantan, 1996an, bonba bat leherrarazi zuten Centennial Olympic Parken, eta bi pertsona hil eta 111 zauritu ziren. Eric Rudolph terrorista estatubatuarra izan zen atentatuaren egilea, eta gaur egun biziarteko zigorra betetzen ari da. Gatazka hauek, beste batzuen artean, Olinpiar Jokoetako segurtasuna indartzea eragin dute.\nDopina.\nXX. mendean, olinpiar atleta asko drogak erabiltzen hasi ziren euren trebetasun atletikoak hobetzeko eta areagotzeko. San Luis 1904an, Thomas Hicksi, maratoian urrezko domina lortu zuena, bere entrenatzaileak estriknina eman zion. 1908an, Dorando Pietri italiar atletak estriknina injektatu zuen errendimendua hobetzeko eta hau erabiltzeagatik eta deskalifikatua izan zen. Dopinak eragindako eta Olinpiar Jokoekin lotutako heriotza bakarra 1960an gertatu zen, Knud Jensen Enemark txirrindulari daniarra bere bizikletatik erori zen, eta handik denbora batera hil zen. Auzitegiko ikerketa batek anfetaminen arrastoak aurkitu zituen bere gorputzean. 1960ko hamarkadaren erdialdean, kirol federazioak errendimendua hobetzen zuten drogen erabilera debekatzen hasi ziren; 1967an, NOBek gauza bera egin zuen.\nDopin proba batean positibo eman zuen lehen atleta olinpikoa Hans-Gunnar Liljenwall izan zen, 1968an Mexikon alkoholagatik positibo eman zuen suediar atleta bat. Ben Johnson (100 metroak irabazi zituen) atleta kanadarraren dopina izan zen publizitaterik handiena izan zuena Seulen 1988an. Johnsonek positibo eman zuen estanozolagatik eta urrezko domina kendu zioten.\n1990 amaieran, NOBk dopinaren aurkako borroka antolatuago batean hartu zuen ekimena, 1999an Dopinaren Aurkako Munduko Agentzia eratuz. 2000ko eta 2002ko Sydneyko Olinpiar Jokoetan dopin proba positiboek gorakada handia izan zuten. Halterofiliako eta sakoneko eskiko hainbat medailista dopinagatik deskalifikatu zituzten. 2006ko neguko Olinpiar Jokoetan, atleta batek bakarrik eman zuen positibo dopin azterketa batean. NOBk sortutako dopinaren aurkako proben erregimenak mundu mailako erreferentzia-puntu bat ezarri du, eta mundu osoko beste kirol-federazio batzuk hori emulatzen saiatzen ari dira. 2008ko Pekingo Jokoetan, NOBk 3667 atleta ebaluatu zituzten, Dopinaren Aurkako Munduko Agentziaren babespean. Gernu eta odol probak egin zituzten, debekatutako substantziak atzemateko. Hainbat atleta baztertu zituen Olinpiar Batzorde Nazionalak Jokoen aurreko lehietatik; soilik hiru atletak eman zuten positibo dopin probetan.\nSexismoa.\nEmakumea 1900ean agertu zen lehen aldiz Joko Olinpikoetan, Parisen, baina 1992ko Bartzelonarako oraindik 35 herrialdek soilik gizonezkoekin parte hartzen zuten. Kopuru hau azkar murriztu zen ondorengo urteetan. 2000. urtean, Bareinek bi emakume bidali zituen lehen aldiz Olinpiar Jokoetara: Fatema Hameed Gerashi eta Mariam Mohamed Hadi Al Hilli. 2004an, Robina Muqimyar eta Rezayee Fariba Afganistanek Olinpiar Jokoetan zuen ordezkaritzako lehen emakumeak bihurtu ziren. 2008an, Arabiar Emirerri Batuek emakumezko atletak, Maitha Al Maktoum eta Latifa Al Maktoum bidali zituzten lehen aldiz olinpiadetara, biak Dubaiko gobernadorearen senitartekoak.\n2010 urterako hiru herrialdek bakarrik ez zuten emakumezko atletarik bidali Jokoetara: Brunei, Saudi Arabia eta Qatar. Urte horretan bertan, Nazioarteko Olinpiar Batzordeak jakinarazi zien herrialde horiei 2012ko Londresko Olinpiar Jokoetan emakumeen parte-hartzea ahalbidetu eta erraztu behar zutela; bestela, baztertuak izango ziren beren jarrera aldatu arte. Anita DeFrantz NOBko Emakumearen eta Kirolaren Batzordeko presidenteak iradoki zuen herrialde horiei Olinpiar Jokoetan parte hartzea ukatu behar zitzaiela, emakumeen parte-hartzea galarazten bazuten. Handik gutxira, Qatarreko Olinpiar Batzordeak Londresera \"lau tiro eta esgrima atleta bidaltzeko itxaropena\" zuela iragarri zuen.\n2012ko Olinpiar Jokoak izan ziren parte hartu zuten herrialde guztiek euren talde olinpikoan emakumeak sartu zituzten lehenak. Saudi Arabiak bi emakume sartu zituen Sarah Attar eta Wojdan Shahrkhani; Qatarrek lau sartu zituen: Noor Hussain Al-Malki, Bahiya al-Hamad, Nada Wafa Arkaji eta Aya Majdi; Bruneik Maziah Mahusin, emakume bat sartu zuen. Qatarrek, gainera, Bahiya al-Hamadi aukeratu zuen bandera eramateko Londreseko Olinpiar Jokoen irekiera ekitaldian.\n1968an Mexikon Enriqueta Basilio atleta mexikarra izan zen zuzi olinpikoa bere ibilbidean zehar eraman zuen lehen emakumea, eta sugar olinpikoarekin pebetero olinpikoa piztu zuen lehen emakumea ere izan zen.\nOlinpiar Jokoen Egoitzak.\nOlinpiar Jokoen egoitza den hiria ospakizuna baino zazpi urte lehenago aukeratu ohi dute. Hautaketa-prozesua bi fasetan egiten da, eta fase horiek bi urteko aldia hartzen dute. Hautagaitzaren bila dabilen hiriak bere Batzorde Olinpiko Nazionalari eskatzen dio hautagaitza, baina herrialde bereko hiri batek baino gehiagok bere hautagaitza aurkezten badu, honek, eskuarki, barne hautaketa prozesu bat du, bere aldeko hiri bakar bat aurkeztu baitaiteke Nazioarteko Batzorde Olinpikoaren ebaluaziora. Proposamenak aurkezteko epea amaitzen denean, lehenengo fasea (eskaera) eskatu zuten hiri hautagaiek Olinpiar Jokoen antolaketarekin lotutako funtsezko hainbat irizpideri buruzko galdetegia aplikatzen zaie.\nHorrela, gutun olinpikoa eta NOBko Batzorde Betearazleak ezarritako gainerako arauak beteko dituztela bermatu behar dute eskatzaileek. Erantzundako galdetegien ebaluazioa NOBko talde espezializatu batek egiten du. Galdetegiek eskatzaile bakoitzaren proiektuen ikuspegi orokorra eta Jokoak hartzeko potentziala eskaintzen dute. Ebaluazio tekniko hori oinarri hartuta, NOBko Batzorde Betearazleak hautagaitza fasera igaroko diren hautagaiak aukeratzen ditu. Hiri hautagaiak hautatutakoan, beren proiektuaren aurkezpen handiagoa eta zehatzagoa egin beharko dute, hautagaitza-espediente baten zati gisa. Hiri bakoitza ebaluazio-batzorde batek aztertzen du.\nBatzorde horrek hiri hautagaiak ere bisitatuko ditu, tokiko funtzionarioak elkarrizketatuz eta instalazio potentzialak ikuskatuz, eta, azkenik, ondorioei buruzko txosten bat aurkeztuko du NOBren azken erabakia hartu baino hilabete lehenago. Elkarrizketa prozesuak iraun bitartean, hiri hautagaiak ere bermatu behar du Jokoak finantzatzeko gai izango dela. Batzorde ebaluatzailearen lanaren ondoren, hautagaien zerrenda NOBren bilkura orokorrean aurkezten da, eta hiri hautagairik ez duen herrialde batean bildu behar da. Bileran bildutako NOBko kideek egoitza hiri bat aukeratu behar dute. Behin hiria aukeratuta, hiri horretako hautagaitza-batzordeak (dagokion herrialdeko hautagaiarekin batera) Egoitza Hiriaren Kontratu bat sinatzen NOBkin, ofizialki Olinpiar Jokoen egoitza bihurtuz.\nNegukoak.\nHasiera batean, Neguko Olinpiar Jokoetako oraingo kiroletako batzuk, izotz gaineko hockeya eta patinaje artistikoa kasu, Udako Olinpiar Jokoetako kirol bezala hasi ziren agertzen. Baina, halako batean, izotzetan eta elurretan egiten ziren kirolentzako Olinpiar Joko propioak sortu ziren. Horrela Neguko Olinpiar Jokoak 1924tik 1992ra Udako Olinpiar Jokoen urte berean ospatzen ziren, baina, 1992ko jokoen ondoren, Udako Olinpiar Jokoen bi edizioren artean sartzea erabaki zen."}
{"id": "49690", "revid": "512", "url": "https://eu.wikipedia.org/wiki?curid=49690", "title": "Nav\u00e0s", "text": "Nav\u00e0s Kataluniako udalerria da, Bages eskualdean eta Bartzelonako probintzian kokatua. 80,60\u00a0km\u00b2-ko azalera du eta 2009ko urtarrilaren 1eko erroldaren arabera 6.243 biztanle zituen.\nBanaketa administratiboa.\nZortzi herritan banaturik dago:"}
{"id": "49691", "revid": "219", "url": "https://eu.wikipedia.org/wiki?curid=49691", "title": "Joko Olinpiko", "text": ""}
{"id": "49692", "revid": "336", "url": "https://eu.wikipedia.org/wiki?curid=49692", "title": "Olinpiada", "text": "Antzinako Grezian, olinpiada gertaera historikoen data finkatzeko erabiltzen zen lau urteko aldi bat da, ondoz ondoko Olinpiar Jokoen bitartean, lehenengo Olinpiar Jokoak ospatu zireneko K.a. 776. urtetik hasita."}
{"id": "49693", "revid": "119347", "url": "https://eu.wikipedia.org/wiki?curid=49693", "title": "La Nou de Bergued\u00e0", "text": "La Nou de Bergued\u00e0 Kataluniako udalerria da, Bergued\u00e0 eskualdean eta Bartzelonako probintzian kokatua. 25,0\u00a0km\u00b2-ko azalera du eta 2009ko urtarrilaren 1eko erroldaren arabera 159 biztanle zituen."}
{"id": "49694", "revid": "512", "url": "https://eu.wikipedia.org/wiki?curid=49694", "title": "\u00d2dena", "text": "\u00d2dena Kataluniako udalerria da, Anoia eskualdean eta Bartzelonako probintzian kokatua. 52,65\u00a0km\u00b2-ko azalera du eta 2009ko urtarrilaren 1eko erroldaren arabera 3.334 biztanle zituen.\nBanaketa administratiboa.\nHamar herritan banaturik dago:"}
{"id": "49695", "revid": "119347", "url": "https://eu.wikipedia.org/wiki?curid=49695", "title": "Ol\u00e8rdola", "text": "Ol\u00e8rdola Kataluniako udalerria da, Alt Pened\u00e8s eskualdean eta Bartzelonako probintzian kokatua. 30,15\u00a0km\u00b2-ko azalera du eta 2009ko urtarrilaren 1eko erroldaren arabera 3.462 biztanle zituen.\nBanaketa administratiboa.\nZortzi herri, auzo eta eremutan banaturik dago:"}
{"id": "49696", "revid": "119347", "url": "https://eu.wikipedia.org/wiki?curid=49696", "title": "Or\u00eds", "text": "Or\u00eds Kataluniako udalerria da, Osona eskualdean eta Bartzelonako probintzian kokatua. 27,2\u00a0km\u00b2-ko azalera du eta 2009ko urtarrilaren 1eko erroldaren arabera 284 biztanle zituen.\nBanaketa administratiboa.\nBost herritan banaturik dago:\nUdaletxea Can Branques herrian dago."}
{"id": "49697", "revid": "119347", "url": "https://eu.wikipedia.org/wiki?curid=49697", "title": "Orist\u00e0", "text": "Orist\u00e0 Kataluniako udalerria da, Osona eskualdean eta Bartzelonako probintzian kokatua. 68,5\u00a0km\u00b2-ko azalera du eta 2009ko urtarrilaren 1eko erroldaren arabera 585 biztanle zituen hiru herritan banaturik."}
{"id": "49698", "revid": "512", "url": "https://eu.wikipedia.org/wiki?curid=49698", "title": "Orp\u00ed", "text": "Orp\u00ed Kataluniako udalerria da, Anoia eskualdean eta Bartzelonako probintzian kokatua. 15,23\u00a0km\u00b2-ko azalera du eta 2009ko urtarrilaren 1eko erroldaren arabera 187 biztanle zituen.\nBanaketa administratiboa.\nLau herritan banaturik dago:\nUdaletxea Can Bou herrian dago."}
{"id": "49699", "revid": "512", "url": "https://eu.wikipedia.org/wiki?curid=49699", "title": "\u00d2rrius", "text": "\u00d2rrius Kataluniako udalerria da, Maresmen eta Bartzelonako probintzian dagoena. 5,66\u00a0km\u00b2-ko azalera du eta 2009ko urtarrilaren 1eko erroldaren arabera 640 biztanle zituen."}
{"id": "49700", "revid": "336", "url": "https://eu.wikipedia.org/wiki?curid=49700", "title": "Neguko Gerra", "text": "Neguko Gerra (, , , \"Zimnyaya voyna\"), II. Mundu Gerran, Finlandiak eta SESBek elkarren aurka borrokatutako bi gerretako lehenengoa izan zen.\n1939. urteko azaroaren 30an hasi zen, SESB, finlandiarren lurraldeetan sartu zenean. Gerraren hasiera, II. Mundu Gerrako aurreikuspena izan zen, eta hau, 3 hilabete beranduago hasi zen. Sobietar Batasunak, eta Josef Stalinek batez ere, 1939. urte bukaerarako, Finlandia lurralde osoa berreskuratzea pentsatzen zuten. SESBek zeuzkan 4 soldaduko, Finlandiak bakarra zeukan, 100 tanketik 1 eta 30 hegazkinetik bat. Guda erraza ematen zuen, baina finlandiarrek gogor eutsi zieten eta azkenik, guda, 1940. urteko martxoan bukatu zen, bake akordio baten bidez. Bertan, SESBek, Finlandiaren lurren %10a eta industriaren irabazien %20ak lortu zituen. Eskuratutako lurraldeen biztanle gehienak Finlandiara ihes egin zuten.\nGerraren emaitzak nahasiak izan ziren. Nahiz eta sobietar indarrek azkenean finlandiar defentsa apurtzea lortu, bietako inor ez zen irabazle argi bezala atera gudatik. Sobietarren galerak izugarriak izan ziren, eta airezko gudan, armada gorriaren indarra dudan jarri zen. Horrek, Adolf Hitlerrek, Bizargorri Operazioa abian jartzea ekarri zuen. Gainera, SESBk lurralde batzuk irabazteaz gain, hasierako helburua ez zuen lortu, Finlandia menperatzea. Finlandiak, beste aldetik, nahiz eta lurraldeak galdu, mundu osoko mirespena jaso zuen, galtzeko guztiak zituen gerran sobietarrak eustea lortu zuelako.\nSobietarren porrotak, Josef Stalinek bere armada modernizatzeko balio izan zuen, Alemania nazia garaitu ahal izateko.\nHasierako egoera.\nI. Mundu Gerra baino lehen.\nFinlandiak ez zuen Suediako Erresumaren menpe jarraitu nahi, eta Errusia inperialaren laguntza eskatu zuen 1809. urtean, eta autonomia bat bilakatzea lortu zuen Errusia inperialaren barnean.\nMendebaldeko Karelia, nahiz eta Finlandiatik banandua egon 1323. urtetik, Errusia inperialak Finlandiako Dukerrira batu zuen, eta dukerriaren boterea handituz joan zen Errusiaren babespean.\nI. Mundu Gerra.\nUrriko iraultzak, komunistak eraman zituen boterera Errusian, eta hauek, Finlandiari independentzia lortzeko eskaintza egin zieten. Alemaniaren esku hartzeak, gerra zibil bat sortzea ekarri zuen, non alemaniar eta burgesak gailendu ziren, eta independentzia lortu zuten. Garaipenaren ondoren, Alemania inperialak eta Finlandiak harreman estua izan zuten.\nGerra arteko garaia.\nFinlandian, sozialismoak, alemaniarren laguntzaz, porrot egin zuela ikustean, SESBk, muga baketsuak izateko akordioak proposatu zizkion Finlandiari, beste ezer ezin zuela egin konturatzean. 1932 eta 1934. urteetan, bi herrialdeek bake akordioak sinatu zituzten, baina Alemania, Finlandiari eman zion laguntzaz baliatuz, Finlandiatik, SESBen mugara iristea lortu nahi zuen, Leningrado hiriburua menperatzeko asmoz.\nHortaz konturatzean, SESB bake-akordioak hautsi, eta finlandiarren merkataritza-ontziak eragozten hasi zen, Ladoga lakua eta Finlandiako golkoa arteko ibilbideetan.\nII. Mundu Gerraren hasieran.\nSESBk, Alemania naziarekin, ez-erasotzeko akordio bat sinatu zuen, non akordioaren benetako helburua ekialdeko Europa bien artean zatitzekoa zen. Orduan, Alemaniak Finlandia lagunduko ez zuelako, SESBek Finlandiaren lurralde batzuk eskatu zituen, Leningradorengadik muga urruntzeko asmoz, beste batzuen truke. Hortan, eta Finlandiak proposamena adostu ez zuelako Neguko Gerrari hasiera eman zitzaion.\nSoldadu sobietarrak prest zeuden jada mugan Finlandiako lurraldean sartzeko, eta aitzakia bat eman ezean, bat asmatu eta aurrera egin zuten azaroaren 30ean. SESBen indarra kontuan hartuta, erraz lortu zuten hauek Mannerheim ardatzeraino iristera lehenengo egunetan.\nGerraren hasiera.\nHasieran, Finlandiak 180.000 gizon baino ez zituen, baina lurraldearen ezagutzak, \"motti\" taktika arrakastatsuak eta eskiz mugitzen ziren soldaduak, armada sobietarra gelditzea lortu zuten. Negu oso gogorra izan zen hura (-40\u00a0\u00b0C) eta finlandiarrak, hotzera hobeto moldatuak, gerra ez galtzeko aukerak ikusten hasi ziren.\nFinlandiak, SESBetik lortu zuen independentziatik, ez zituen bere armak aldatu, eta munizio faltan, sobietarrei lapurtzea pentsatu zuen. Orduan hasten da \"motti\" taktika; zuriz jantzitako soldaduak, eskiatzen eraso laburra eta arrakastatsua sobietarrei egitean datza, haien munizioa lapurtzeko helburu bakarrarekin. Horrekin, eta Espainiako gerra zibilean erabilitako bonbekin, Finlandiak ez zuen armetan gasturik egin eta 2.000 tanke sobietar akabatzea lortu zituen.\nSobietarrak uniformeki eraso eta aurrera egiten zuten, armada eta tanke guztiekin batera, beltzez. Orduan finlandiarrek, beste taktika arrakastatsu bat jarri zuten habian \"Kulm\u00e4-Kalle\". Hauek, gezurrezko soldadu bat jartzen zuten, eta sobietarren tiroak nondik etortzen ziren ikusten zutenean, tankeen aurkako bonba batzuk jaurtitzen zituzten itsu-itsuan, baina helburua beti suntsituz.\nFinlandiarren arrakastan, sobietarren harrotasunak ere zerikusia izan zuen. Izan ere, hauek, Helsinkira hamar egunetan iristea pentsatzen baitzuten, eta egun gutxitan Finlandia osoa SESBen menpe egongo zela, baina hau, propaganda eta harrokeria hutsa zen, eta beraien helburua ez zuten inoiz lortu.\nSobietarren indarren artean, hausturak eta exekuzio asko egon ziren ere, soldaduek (baino batez ere buruzagiek) beldurraz erasotzen zuten, eta aurrera egiten ez zuten asmatzen.\nPorrot handiena, Suomussalmi guduan izan zen. Baso batetik (atzera egiterik ez zutela), sobietarrak, euren tanke eta gizon guztiekin pasa nahia izan zuten. Finlandiarrek, 50.000 soldadu inguruko armadari aurre egin ahal izan zuten 10.000 gizonekin. 23.000 sobietar hil ziren eta finlandiarrek kamioi, zaldi, munizio, arma, komunikaziorako-material eta 43 tanke eskuratu zituzten. SESBeko armada galzorian zegoen eta finlandiarrak geroz eta boteretsuago bihurtzen ari ziren. Batailatik 2 ofizial biziraun zuten bakarrik eta kanpamentura iristean exekutatuak izan ziren, hil arte borrokatu ez izanagatik.\nSobietarrek, ez ziren haien gehiengoaz baliatu gerra irabazteko, eta taktika atzerakoiekin haien hasierako helburutik urruntzea baino ez zuten lortu.\nAirezko erasoak.\nSoldadu finlandiarrak edozer gertatuta ere, beti erasotzeko agindua zeukaten, eta sobietarren planak eragoztea lortu zuten. Airezko gerran, sobietarrek izugarrizko porrota izan zutela esan daiteke, armada gorria irrigarri gelditu zen.\nBitxikeriak.\nSoldaduak SESB hegoaldekoak zirela izan zen ezustekoa, ez zeudelako Artikoko neguetara ohituak, eta elurretan erasotzea zaila gertatzen zitzaien. Stalinek porrot egin zuen bere taktikan, soldadu hauek aukeratu zituelako, iparraldeko soldaduak finlandiarrak hiltzeko gai ez zirelakoan.\nGaraipenean, oso garrantzitsua izan zen finlandiarren batasuna. Izan ere, finlandiar sozialistak eta komunistak, bere borondatez, sobietar inbasoreen aurka borrokatu ziren, independentzia mantentzeko asmotan.\nFinlandiar guztiek ez zuten konfiantzarik, ez Alemanian, ez SESBn ere, biek egindako akordioan Finlandia babestuko zuen herrialderik ez zelako agertzen, biek honen kontrola nahi zutelako.\nLaguntza internazionala.\nMundu osoa, Finlandiaren alde agertu zen. II. Mundu Gerra oraindik hasia ez zen, eta herrialde guztiak laguntzak eskaintzen hasi ziren finlandiarrei. Gainera, 8.402 suediar, 1.010 daniar, 895 norvegiar, 372 ingriar, 346 hungariar, mundu osoko 210 eta AEB eta Kanadako 346 finlandiar (haien artean Christopher Lee aktorea), boluntario gisa aritu ziren finlandiar armadan. Orduan Aita Santua zenak ere, Pio XII.ak, diru-laguntza eskaini zizkien finlandiarrei.\nNorvegia.\nEsan daiteke, Norvegia, Finlandiari laguntza gehien eman zion herrialdea izan zela. Izan ere munizio, arma, hegazkin eta batez ere, izugarrizko diru laguntzak eman zizkien finlandiarrei. Gainera, finlandiar erbesteratuak jaso zituen, gerrak irauten zuen bitartean.\nNorvegiar guztiak, finlandiarren alde agertu, eta hauetariko 1.000 gizon baino gehiagok gerran parte hartu zuten zuzenki, 895 soldadu bezala. Diru-laguntzak herrialdea berreraikitzeko balio izan zuten.\nSuedia.\nNahiz eta Suedia herrialde neutrala izan, Finlandiaren alde borrokatu zuen Neguko gerran. Diru eta arma-laguntzak eman zizkien finlandiarrei eta 8.000 boluntario batu zituen estatuak gerrara bidaltzeko.\nSuedian aldiz, gerrak iraun zuen bitartean, istiluak sortu ziren, eman zuten laguntza baino gehiago eman nahi zutelako biztanleek. Hala ere, finlandiarrak pozik agertu ziren, eta urte batzuk geroago, Laponiako Gerran, pobrezian zeuden finlandiarrak, laguntzak antolatu zituzten gerrak eragindako kalteak suediarrei ordainarazteko.\nLaguntza frantses eta britainiarra.\nLehenengo hilabetetan, SESB, gerra uzteko puntuan egon zen, finlandiarren defentsa zorrotzak porrot batetik bestera igarotzen zuelako. Sobietar armada, munduaren aurrean irrigarri gelditzen ari zen.\nFinlandiak, bere independentziagatik eta ez Alemania naziarengatik borrokatzen zuela aitortu eta frogatu zuenean, britainiar eta frantziar gobernuen laguntzak bidaltzen hasi ziren. Hala ere herrialde hauek, lurralde suediar batzuk eskatzen zituzten ordainetan. Gainera, Norvegia eta Suediatik igaro nahi zuten, bide seguruagoa egiteko. Herrialde hauek proposamenak onartzean, aliatuen ardatzera igaroko zirela uste zuten, neutraltasuna utziz, baina ez zen horrelakorik gertatu eta 35.000 gizon frantses eta 100.000 soldadu britainiarrak ez ziren Finlandiara inoiz iritsi.\nSuediarrak beldur ziren. Haien lurraldetan Aliatuen eta Ardatzaren fronte bat irekiko zelakoan. Orduan, Alemaniarrak eta Suediarrak Finlandia presionatzen hasi ziren, kondizio txarretan, bake-akordioa sinatzeko SESBekin, fronte bat ireiki ezkero honen laguntza osoa izateko. Gainera, SESBeko soldaduak nekatzen hasiak zirenez, gehiago ekartzea pentsatzen ari ziren, eta Finlandiak eskatutako laguntza frantsesak eta britainiarrak iristen ez zirenez, Finlandiak etsi egin zuen. Honela, Finlandia, otsailaren 29an bakerako akordioak negoziatzen hasi zen SESBekin.\nNegoziazio bitartean, soldadu sobietarrek, Mannerheim lerroa igaro eta Viipuri hirira iristea lortu zuten.\nMoskuko bake-akordioa.\n1940ko martxoaren 12an sinatua izan zen Moskuko bake-akordioa. Finlandia akordioa sinatzera behartua izan zen, eta Karelia eskualdearen zati handia galdu zuen, Viipuri barne, Finlandiako bigarren handiena. Karelia eskualde finlandiarreko 422.000 biztanlearen gehiengoak, etxea galdu zuen, eta SESBen atzaparretan erori baino lehen, Finlandiara ihes egitea lortu zuten. Finlandiaren botere industrialaren %20a SESBen esku gelditu zen.\nGainera, Finlandiak, Salla lurraldea, Kalastajansaarento penintsula, eta Finlandiako Golkoko 4 uharte galdu zituen. Hanko penintsula, SESB militarraren esku gelditu zen 30 urtez ere. Hala ere, sobietarrek gerran bitartean menperatu zuten Petsamo eskualdea, Finlandiara itzulia izan zen.\nJarraipeneko gerra arte.\nFinlandiarrak ez ziren batere gustura gelditu akordioarekin eta harremanak hoztu egin ziren bi lurraldeen artean, hurrengo urteen buruan Jarraipenaren Gerra ekarriko zuena. Ordura arte, honako kronologian gertatu ziren gertaerak:"}
{"id": "49701", "revid": "512", "url": "https://eu.wikipedia.org/wiki?curid=49701", "title": "Pacs del Pened\u00e8s", "text": "Pacs del Pened\u00e8s Kataluniako udalerria da, Alt Pened\u00e8s eskualdean eta Bartzelonako probintzian kokatua. 6,27\u00a0km\u00b2ko azalera du eta 2009ko urtarrilaren 1eko erroldaren arabera 869 biztanle zituen."}
{"id": "49702", "revid": "512", "url": "https://eu.wikipedia.org/wiki?curid=49702", "title": "Pallej\u00e0", "text": "Pallej\u00e0 Kataluniako udalerria da, Baix Llobregat eskualdean eta Bartzelonako probintzian kokatua. 8,23\u00a0km\u00b2-ko azalera du eta 2009ko urtarrilaren 1eko erroldaren arabera 11.134 biztanle zituen.\nBanaketa administratiboa.\nHiru herritan banaturik dago:"}
{"id": "49703", "revid": "119347", "url": "https://eu.wikipedia.org/wiki?curid=49703", "title": "El Papiol", "text": "El Papiol Kataluniako udalerria da, Baix Llobregat eskualdean eta Bartzelonako probintzian kokatua. 8,96\u00a0km\u00b2-ko azalera du eta 2009ko urtarrilaren 1eko erroldaren arabera 3.900 biztanle zituen.\nEl Papiolako gaztelua herriaren erdian dago, muino gainean."}
{"id": "49704", "revid": "6327", "url": "https://eu.wikipedia.org/wiki?curid=49704", "title": "Rudolf H\u00f6ss", "text": ""}
{"id": "49707", "revid": "237", "url": "https://eu.wikipedia.org/wiki?curid=49707", "title": "Xabier Zubieta Erkizia", "text": ""}
{"id": "49708", "revid": "237", "url": "https://eu.wikipedia.org/wiki?curid=49708", "title": "Xabier Saralegi Alzate", "text": ""}
{"id": "49710", "revid": "98220", "url": "https://eu.wikipedia.org/wiki?curid=49710", "title": "Bimenes", "text": "Bimenes Asturiasko erdialdean dagoen udalerria da, Oviedoko eskualdean dagoena. 1.909 biztanle zituen 2006an (1960an, 4.259).\nHistoria.\n1997ko uztailaren 4an udalerriak asturieraren ofizialtasuna aldarrikatu zuen, horrelakorik egiten lehenengo herri asturiar bihurtuz. Ofizialki, Printzerriko epaitegi nagusiak bertan behera laga zuen aldarrikapena, baina herrian urtero ospatzen dute \"Fiesta de la Oficialid\u00e1\" jai-eguna."}
{"id": "49713", "revid": "843", "url": "https://eu.wikipedia.org/wiki?curid=49713", "title": "Spanning tree", "text": ""}
