{"id": "61703", "revid": "336", "url": "https://eu.wikipedia.org/wiki?curid=61703", "title": "Jana Gana Mana", "text": "Jana Gana Mana (euskaraz \"Jende guztien burua\") Indiako ereserkia da. 1950ean bihurtu zen ereserki ofizial.\nHitzak.\n1911ko abenduan, Rabindranath Tagorek, Nobel sariduna, bengaleraz idatzi zituen.\nBengaleraz.\n\u091c\u0928 \u0917\u0923 \u092e\u0928 \u0905\u0927\u093f\u0928\u093e\u092f\u0915 \u091c\u092f \u0939\u0947\n\u092d\u093e\u0930\u0924 \u092d\u093e\u0917\u094d\u092f \u0935\u093f\u0927\u093e\u0924\u093e\n\u092a\u0902\u091c\u093e\u092c \u0938\u093f\u0902\u0927\u0941 \u0917\u0941\u091c\u0930\u093e\u0924 \u092e\u0930\u093e\u0920\u093e\n\u0926\u094d\u0930\u093e\u0935\u093f\u0921 \u0909\u0924\u094d\u0915\u0932 \u0935\u0902\u0917\n\u0935\u093f\u0902\u0927\u094d\u092f \u0939\u093f\u092e\u093e\u091a\u0932 \u092f\u092e\u0941\u0928\u093e \u0917\u0902\u0917\u093e\n\u0909\u091a\u094d\u091b\u0932 \u091c\u0932\u0927\u093f \u0924\u0930\u0902\u0917\n\u0924\u0935 \u0936\u0941\u092d \u0928\u093e\u092e\u0947 \u091c\u093e\u0917\u0947\n\u0924\u0935 \u0936\u0941\u092d \u0906\u0936\u093f\u0936 \u092e\u093e\u0917\u0947\n\u0917\u093e\u0939\u0947 \u0924\u0935 \u091c\u092f \u0917\u093e\u0925\u093e\n\u091c\u0928 \u0917\u0923 \u092e\u0902\u0917\u0932 \u0926\u093e\u092f\u0915 \u091c\u092f \u0939\u0947\n\u092d\u093e\u0930\u0924 \u092d\u093e\u0917\u094d\u092f \u0935\u093f\u0927\u093e\u0924\u093e\n\u091c\u092f \u0939\u0947 \u091c\u092f \u0939\u0947 \u091c\u092f \u0939\u0947\n\u091c\u092f \u091c\u092f \u091c\u092f \u091c\u092f \u0939\u0947 \nIngelesez.\nO! Dispenser of India's destiny, thou art the ruler of the minds of all people\nThy name rouses the hearts of Punjab, Sindh, Gujarat, the Maratha country,\nin the Dravida country, Utkala (Orissa) and Bengal;\nIt echoes in the hills of the Vindhyas and Himalayas,\nit mingles in the rhapsodies of the pure waters of Jamuna and the Ganges.\nThey chant only thy name.\nThey seek only thy auspicious blessings.\nThey sing only the glory of thy victory.\nThe salvation of all people waits in thy hands,\nO! Dispenser of India's destiny, thou art the ruler of the minds of all people\nVictory to thee, Victory to thee,\nVictory, Victory, Victory, Victory to thee."}
{"id": "61704", "revid": "201", "url": "https://eu.wikipedia.org/wiki?curid=61704", "title": "Wassily Kandinsky", "text": ""}
{"id": "61705", "revid": "201", "url": "https://eu.wikipedia.org/wiki?curid=61705", "title": "Kandinski", "text": ""}
{"id": "61706", "revid": "105290", "url": "https://eu.wikipedia.org/wiki?curid=61706", "title": "Samario", "text": "Samarioa elementu kimiko bat da, Sm ikurra eta 62 zenbaki atomikoa dituena.\nEzaugarri nagusiak.\nSamarioa lur arraroen multzoko metal zilarkara distiratsua da. Airean aski egonkorra da; 150\u00a0\u00b0C-eko tenperaturan hartzen du suak. Nahiz eta olio mineralez estalita gorde, epe luzera oxidatu egiten da pixkanaka, hauts gris-horixka eratuz. Metal honen hiru kristal-aldaera existitzen dira, bata 734\u00a0\u00b0C-eko tenperatura azpitik, bestea 922\u00a0\u00b0C arte, eta azkena horren gainetik."}
{"id": "61708", "revid": "512", "url": "https://eu.wikipedia.org/wiki?curid=61708", "title": "\u0130stikl\u00e2l Mar\u015f\u0131", "text": "\u0130stikl\u00e2l Mar\u015f\u0131 (euskaraz \"Independentziaren martxa\") Turkiako ereserkia da. 1921eko maiatzaren 12an bihurtu zen ofizial. Normalean, lehenengo estrofa biak baino ez dira abesten.\nMusika.\nHogeitalau musikarien konkurtsoa garaitu ondoren, Ali R\u0131fat \u00c7a\u011fatayk moldatu zuen. Gero, Osman Zeki \u00dcng\u00f6rrek birmoldatu zuen.\nHitzak.\nMehmet Akif Ersoye poetak idatzi zituen konkurtso batean beste 724 proposamen garaitu ondoren."}
{"id": "61709", "revid": "512", "url": "https://eu.wikipedia.org/wiki?curid=61709", "title": "Qaumi Tarana", "text": "Qaum\u012b Tar\u0101na (Urduz: \u0642\u0648\u0645\u0649 \u062a\u0631\u0627\u0646\u06c1) Pakistango ereserkia da. Ez ofizialki, sarritan ereserkia bere lehendabiziko lerroaz ezaguna da, \"P\u0101k sarzam\u012bn sh\u0101d b\u0101d\" (euskaraz \"Bedeinkatua Lur Santua\").\nMusika.\nAhmed Ghulamali Chaglak moldatu zuen [[1950]ean.\nHitzak.\nAbu-Al-Asar Hafeez Jullandhurrek idatzi zituen, hasieran poema laburrean gero luzatu zuena.\nKanpo estekak.\n[[Kategoria:Ereserkiak]]\n[[Kategoria:Pakistango politika]]"}
{"id": "61710", "revid": "105290", "url": "https://eu.wikipedia.org/wiki?curid=61710", "title": "Ivalo (ibaia)", "text": "Ivalojoki ibaia (Iparraldeko Samieraz: \"Avviljohka\"; Inariko Samieraz: \"Avveeljuuh\u00e2\"), Laponiako 180\u00a0km-tako ibaia da. Hasieran motel xamar igarotzen da bere sorlekutik eta eskualde bakarti batzuk igaro ondoren, hala nola Enonteki\u00f6 udalerritik, Ivalo herrixkara iristen da indar bizian. Inarij\u00e4rvi lakura iritsi baino lehen, ibaia, hiru ibaietan zatitzen da eta lakuan delta antzeko bat sortzen dute.\nLemmenjoki Parke Nazionaletik ere igarotzen da, eta hainbat igaraba, lepahori eta lepazuri aurki daitezke bertan.\nHistoria.\n1870eko hamarkadan urre-sukarrak bultzatuta, Europako hainbat gizon iritsi ziren Lemmenjoki eta Ivalojoki ibaietara. Klima hotza zela eta, urre-bilatzaileak zortzi hilabete baino ez zuten ematen ibaian urre bila. Honela, zortzi hilabetean aurkitutakoak bizitzeko ematen ez zienez, bilatzeari utzi eta euren etxeetara itzuli ziren. Hala ere, gaur egun, hainbat herritar ikusi daitezke ezer egiteko ez daukaten arratsalde batean urre-bila. Baina gehien bat, kanoarekin ibiltzeko da ezaguna ibaia, Kuttura herrixkan batez ere, erdi-mailako zailtasuna duen ibaia baita."}
{"id": "61713", "revid": "105290", "url": "https://eu.wikipedia.org/wiki?curid=61713", "title": "Lemmenjoki", "text": "Lemmenjoki ibaia Finlandiako ipar-mendebaldean sortzen da eta hego-mendebalderaino jaisten da, Inarij\u00e4rvi lakuraino. Lemmenjoki Parke Nazionalaren erditik igarotzen da eta bere izena zor dio.\n1870eko hamarkadan hainbat gizon etorri ziren bertara urre-baliabideak ustiatzera baina azkar nazkatu ziren bertako klima hotzaz eta Ivalojoki ibaikoekin batera beren etxeetara itzuli ziren."}
{"id": "61714", "revid": "63518", "url": "https://eu.wikipedia.org/wiki?curid=61714", "title": "Zerio (elementua)", "text": "Zerioa elementu kimiko bat da, Ce ikurra eta 58 zenbaki atomikoa dituena.\nEzaugarri nagusiak.\nLantanidoen taldeko metal zilarkara distiratsua da. Burdinaren antzekoa da kolorez eta lustrez, baina biguna, xaflakorra eta harikorra da. Zerioak elementu ez-erradioaktibo guztien arteko likido-tarterik luzeena dauka, 2.648\u00a0\u00b0C (795\u00a0\u00b0C-etik 3.443\u00a0\u00b0C-era). 797\u00a0\u00b0C-an urtzen da.\nNahiz eta zerioa lur arraroen multzoko elementu kimikoa izan, izatez beruna baino arruntagoa da. Kantitate handi samarretan aurki daiteke Lurrazalean (68 ppm). Lur arraroen hainbat aleaziotan erabiltzen da.\nErreaktibitate handia du: lur arraroen artean, europioa soilik da erreaktiboagoa. Azkar ugertzen da airearekin kontaktuan. Disoluzio alkalinoek eta azido diluitu zein kontzentratuek berehala erasaten diote. Zerioa astiro oxidatzen da ur hotzetan eta azkar ur berotan. Egoera puruan suak har dezake urratzen bada.\nZerio(IV) gatzak laranja gorrixkak edo horixkak izan ohi dira, eta zerio(III) gatzak zuriak edo gardenak. Bi oxidazio-egoerok indartsu xurgatzen dute argi ultramorea. Zerio(III) betaurreko gardenak egiteko erabil daiteke, argi ultramorea ia erabat xurgatzen baitu.\nLur arraroen nahasteetan oso erraz antzematen da test kualitatibo baten bidez: lantanidoen ur-disoluzio bati amoniakoa eta hidrogeno peroxidoa eransten bazaio, kolore marroi ilun berezia hartzen du zerioa badauka.\nLur arraroetako metalik ugariena da. Gadolinita, zerita eta monazita meetan agertzen da eta kloruroaren elektrolisi bidez lor daiteke.\nHistoria.\n1803an aurkitu zuten Berzelius eta Hisingerrek, alde batetik, eta Klaprothek, bestetik.\nErabilera.\nGauza askotarako erabiltzen da; beiragintzan, optika industrian, kimikan, argazkigintzan eta metalurgian, besteak beste."}
{"id": "61715", "revid": "1712", "url": "https://eu.wikipedia.org/wiki?curid=61715", "title": "Protoaktinio", "text": ""}
{"id": "61716", "revid": "237", "url": "https://eu.wikipedia.org/wiki?curid=61716", "title": "EURATOM", "text": ""}
{"id": "61717", "revid": "105290", "url": "https://eu.wikipedia.org/wiki?curid=61717", "title": "Juutuanjoki", "text": "Juutuanjoki ibaia Finlandian dago, Laponian. Inaritik igarotzen da eta Inarij\u00e4rvi lakuan isuritzen da. Kanoa ibilaldiengatik da ezaguna."}
{"id": "61718", "revid": "336", "url": "https://eu.wikipedia.org/wiki?curid=61718", "title": "Bohrio", "text": "Bohrioa elementu kimiko sintetiko bat da, Bh ikurra eta 107 zenbaki atomikoa dituena. Bere isotoporik egonkorrenak, Bh-267, 22 segundoko erdibizitza dauka. Teknika kromatografikoek erakutsi dutenez, badirudi taula periodikoko 7. taldeko elementuen antzeko portaera daukala."}
{"id": "61719", "revid": "1982", "url": "https://eu.wikipedia.org/wiki?curid=61719", "title": "Inarij\u00e4rvi lakua", "text": ""}
{"id": "61721", "revid": "1982", "url": "https://eu.wikipedia.org/wiki?curid=61721", "title": "Inarij\u00e4rvi Lakua", "text": ""}
{"id": "61722", "revid": "1982", "url": "https://eu.wikipedia.org/wiki?curid=61722", "title": "Inarijarvi Lakua", "text": ""}
{"id": "61723", "revid": "148865", "url": "https://eu.wikipedia.org/wiki?curid=61723", "title": "Sarpen", "text": "Sarpena, sarketa, penetrazioa edo koitoa sexu harreman batean zehar gorputzeko atal bat edo objektu bat (arrunki, zakila) gorputz zulo batean \u2014hala nola: baginan, uzkian, ahoan...\u2014 sartzea da. Giza sexualitatean, sarpen mota ohikoena da, bikote heterosexualetan, gizonaren zakila emakumearen baginan sartzea, baina uzkian (uzki-koitoa) edo ahoan (felazioa) ere egin daiteke. Koitoa pertsonen arteko lotura fisikoaz gainera, sexu harremana burutzen duen ekintza da, eta pertsonen arteko amodioaren adierazgarri izaten da. Pertsona batek beste pertsona bati egindako ekintza mingarria ere izan daiteke: gizon batek emakume bat bortxatu duenean, kasu.\nKoitoa sexu harreman bateko ekitaldi nabarmengarria izaten da, eta beraren bitartez harremankideek orgasmora heldu nahi izaten dute. Aldi berean, sarpen baginala gizakiek eta sexuaren bitartez ugaltzen diren beste animaliek ugalketarako egin behar duten ekintza da. Animalien kasuan, sarpena estaldura ere deitzen da. Sarpenaren amaieratzat, arrak isuri eta emearen baginan espermatozoideak askatuz, ernalketa gertatzen da, ugalketa-prozesuaren abiapuntu.\nSarpenaren arriskuetako bat da sexu-transmisiozko gaixotasunak hartzea, hala nola HIES eta sifili, batez ere sarpena preserbatiborik gabe egiten bada. Sarpen baginalak, gainera, borondaterik gabeko haurdunaldia ekar dezake, antisorgailurik erabiltzen ez bada. Ordezko aukera gisa, sarpenik gabeko sexu-harremanak izan daitezke, zirritan ibiliz edo sexu-organoak kilikatuz, esaterako.\nSexualitate osoa bezalaxe, koitoaren praktika ere moralak araututako ekintza izaten da gizarte zenbaitetan, erlijioaren debekuek eta kultura-ereduak eraginda. Hartara, tabu eta mito anitz jasaten dituen ekintza da. Adibidez, erlijio askotan koitoa praktikatzen den lehenengo aldia ezkondu ondoren eta senarrarekin izan behar da. Kultura eredu nagusian, bestalde, orgasmoa koitoaz eta bi harremankideek batera lortu behar duten zerbait da, intziri eta gozamen-garrasiak eginez; eta koitoa sexualitate-ekintza gorentzat bultzatzen da.\nSarpen baginala.\nSarpen baginalean gizonaren zakila emakumearen baginatik sartzen da. Sexu harreman heterosexualetan gertatzen den sarpen mota ohikoena da, baina felazioa, cunnilingusa eta koito anala ere praktikatzen dira bikote heterosexual batzuetan. Sexu-harremanean sexu-organoen kitzikapena gertatu eta gero ekiten diote harremankideek koitoari. Kitzikapenaz, zakila tente eta gogor jartzen da, bagina barnean aise sartzeko, eta emakumearen baginan lubrifikazioa eta handitzea gertatzen dira, sarpena errazago eta gozagarriago izan dadin. Baginaren azken bi herenak luzatu eta zabaldu egiten dira. Kitzikapena izanez gero, baginaren sarrera aski zabala izaten da zakila poliki sartzeko, baina erosoena emakumeak berak zakila eskutan hartu eta baginan sartzea da.\nKoitoan zehar, gizakiaren sexu-erantzun zikloari jarraikiz, gizonaren eta emakumearen kitzikapena handituz joaten da, zakilak baginan aurrera eta atzera eginiko mugimenduengatik eta hurbileko ukitze fisikoarengatik. Askotan, gizonaren isurtze eta orgasmora heldu arte irauten du koitoak. Une horretan, zakila baginatik atera eta koitoa bukatu egiten da, isuri eta gero zakilak bere gogortasuna galdu eta baginak bere egoera normalera itzultzen da. Emakumearen orgasmoa koitoan zehar gerta daiteke, baina emakume askok orgasmora heltzeko klitoria eskuz edo mihiz kitzikatzea behar izaten dute.\nKoitoan aritu ondoren, koitoan berriz ere hasi nahi izanez gero, denbora bat behar izaten dute harremankideek, kitzikapen-koito zikloa berriz ere abiarazi ahal izateko. Denbora horri aldi etorgaitz deritzo.\nSarpen baginalerako jarrerak.\nAnimalien artean, sarpen baginala arrak emearen bizkar gainean jarriz izaten da. Gizakien artean, ordea, sarpen baginala egiteko hainbat jarrera dago, hala nola misiolariaren jarrera, koilararen jarrera eta emakumea gainean dagoela. Bikote batek jarrera ezberdinak saia ditzake sexu harreman berean zehar. Jarrera aukeratzeko faktoreak hiru dira: erosotasuna, lekua eta gogoa.\nJarrera bakoitzak bere abantailak era eragozpenak ditu:\nBeste jarrera zenbaitetan, koitoa atzetik egiten da, animalien antzera, emakumea lau hankan jarririk; edo gizona eserita dagoelarik, emakumea belauniko bere gainean (lotoaren jarreran, alegia) jarririk. Koitoa egiteko beste jarrera asko daude; adibidez, \"Kama Sutra\" sexualitate-liburu klasikoak koitoa egiteko jarrera-bilduma zabala biltzen du.\nSarpen baginala eta sexualitatea.\nKoitoa definizioz zakila baginan sartzea bada ere, koitoa giza sexualitatean integratzen den ekintza da batez ere. Ugalketaz harago, amodioz eta elkarren gozamenerako burutzen den ekintza izaten da (prostituzioan edo sexu-bortxaketetan ezik) eta horretarako ez da nahikoa izaten koitoa besterik gabe egitea. Batzuen iritziz amodioa gizakiaren eboluzioaren emaitza den familia modu egokian garatzeko beste tresna ebolutibo bat besterik ez da. Primate-taldeetan ere, elkarri laztantzen denbora luzea pasatzen dutela hauteman da: taldea sendotzeaz gainera, eme bati laztantzen luzaroan aritzen den ar batek berarekin elkartzeko aukera handiagoak izango ditu. Primate zenbait estalketan hasi aurretik elkarri begira denbora bat pasatzen dutela ere hauteman da. Gizakiarengan, koitoa gozagarria izan dadin garrantzitsua da aurretik sexu jolasetan aritzea eta bikotean gutxieneko lotura emozional bat izatea, batez ere emakumeen kasuan. Horrela, koitoa errazteko behar den kitzikapenaz gainera, aurretik emandako musu, besarkada eta kilikapenek koitoaren beraren gozamena handitzen dute. Koitoan zehar ere, zakila bagina barnean gora eta behera mugitzeaz gainera, musu, besarkada, laztan eta bestelako amodio-erakusgarriak izaten dira. Bitartean, klitoriaren kitzikapena funtsezkoa izaten da gozamena izan eta orgasmoa izateko. Koito hutsaz emakumea orgasmora heldu ohi ez bada ere, koitoa sexu-harremanaren funtsezko ekitaldi da beraientzat:\nHala ere, gizonezkoek euren maskulinitatea baieztatzeko tresnatzat ere hartzen dute koitoa. Izan ere, kulturaz haraindi gizonaren joera ere bada poligamia, ugaztun gehienetan bezalaxe. Hauetan, emearen ugalketa-estrategia ar egokiena aukeratzea bada, arraren estrategia denbora laburrenean ahalik eta eme gehien estaltzea da. Gizonak sexualitate-eredu horri jarraitu ohi dio baita ere, koitoa besterik gabe bilatuz .\nLehenengo aldia.\nKulturaren aldetik, lehenengo aldia noiz eta norekin egin behar den erlijioak eta moralak arautu izan dute historian zehar. Erlijio askotan birjintasun edo garbitasun egoera batetik jaustea dakar lehenengo koitoak. Egun ere pertsonaren bizitza-mugarri garrantzitsutzat jotzen da, aro berri baterako sarbide moduan, baita gizarte moderno eta laikoenetan ere .\nHorregatik guztiagatik, eta sexu-harremanak tabu gaia izaten dela eta, koitoa praktikatzen den lehenengo aldiari buruzko ezjakintasuna, urduritasuna eta beldurra nagusi izaten dira emakume eta gizonezkoen artean. Zakila sartzean himena zulatu eta ondorioz mina sentitu eta odola isurtzen da batzuetan. Himena haurtzaroan bagina babestu eta infekzioak ekiditeko mintz fina da. Helduaroan, hormona-jarioak bagina infekzioetatik babesten dute eta himen ez da fisiologikoki beharrezkoa. Himena ez da beti koitoaz zulatzen eta kirol praktikatuz, tanpoiak erabiliz edo behatzak baginan sartuz ere zula daiteke, askotan minik sentitu ere egin gabe. Beraz, lehenengo aldiko oinazeagatiko beldurrak funtsik gabekoak dira eta oinazea lehenengo aldiko tentsioak, urduritasunak edo beldurrak berak eragiten du gehienetan, bagina itxi egiten delako egoera horietan. Garrantzitsutzat jotzen da, beraz, sexu-harremanetan poliki joan eta bagina zakila sartzen den lehenengo aldi horretarako prestatzea, sexu-jolasak ugalduz eta aurreko saio zenbaitetan baginan behatz bat edo bi sartuz eta barruan mugituz, himena poliki zabaltzen joatea, inongo tentsiorik gabe zakila sartuko den koitora heldu arte . Hala ere, kultura eta erlijio askotan himenaren osotasunak ezteiak heltzean emakumea birjina eta garbia dela frogatzeko erabili ohi da. Adibidez, islamean ohikoa da ezteien biharamunean emazte gaztearen amak himenaren zulaketak odoleztutako maindireak kalean erakustea, familiaren ohorea frogatzeko .\nKoito baginala, gozamena eta orgasmoa.\nSarpen baginalak kitzikapen handiagoa ekartzen du gizonarengan emakumearengan baino. Zakila baginan sentitzea emakumearentzat gozagarria bada ere, emakumeak klitoriaren kitzikapenaz gozatzen du batik bat koitoan zehar . Koitoa gizonezkoek orgasmoa lortzeko bide naturala edo ohikoena den bitartean, emakumeen %30ek gutxi gorabehera soilik lortzen du orgasmoa sarpen baginal hutsez . Kontuan hatu behar da emakumeak batik bat klitoriaz gozatzen duela eta gehienez ere emakumeen %30ek lortzen dutela orgasmoa koito hutsaz. Hala ere, koitoa lehenesten da sexu-harremanetan eta sexu-praktika nagusitzat jotzen da. Koitoaren nagusitasuna azaltzeko arrazoi zenbait eman dira: sexu-harremanak ugalketarako direlako ustea edota psikologian eragin handia izan duen Sigmund Freudek klitoriaren masturbazioan aritzen ziren emakumeak heldu gabeak direla baieztatzea. Indarrean dagoen patriarkatuak ere koitoa bultzatu du gizonek inposaturiko praktika nagusi moduan, gizonen gozamenerako. Horrela, emakumeak koitoaz gozatzera behartuak izan dira. Emakumeen bagina, ordea, ez dago prest aparteko kitzikapena lortzeko, klitoria bagina-zulotik aparte samar geratzen baita. Arrazoia primateen sailean gizakiek buruturiko eboluzioa da, bi hanka gainean ibiltzearen ondorioz . Sarpen baginalaren gozamenerako presio kulturalak beraien buruarekiko gutxiespena ekarri izan die emakumeei, euren anorgasmia arazo bat zelakoan, baina batzuen iritziz arazo hauek inposaturiko eredu baten onarpenaz besterik ez dira sortzen. Eredu horietan, gizonari ere eskatzen zaio emakumeak koitoan goza dezala. Koito hutsaz gozamen hori iristen ez denean, gizonak ere maiz ikusten du bere burua gutxietsia, ustez behar duen denboraz heltzen ez diolako zakilaren gogortasunari edo behar baino lehenago isurtzen duelako, sexu-harremanetaz gozatzeko ahalmena kenduz horrela.\nNolanahi ere, koitoaz ere lortu ahal izaten dute emakumeek orgasmoa. Horretarako, sarpena egin aurretik, sexu jolasetan aritu behar izaten da, sexu-organoak kitzikatu eta sarpenerako prestatzeko. Koitoan zehar, emakumeak orgasmoa aiseago lortzeko aukera zenbait dago. Sarpena klitoriaren kilikapenaz lagundu daiteke, harremankide den gizonak edo emakumeak berak eginda. Misiolariaren jarreran emakumeak berak klitoria kilikatzea erosoagoa da; sarpena atzetik egiten bada, gizona ere izan daiteke klitoria kitzikatzen duena. Sarpena egin aurretik, klitoria kitzikatu edo cunnilingusa praktikatzea ere emakumeak ondorengo koitoan zehar orgasmoa lortzeko bidea izan daiteke. Kasu askotan, sarpena emakumearen orgasmoarekin bukatzeko emakumeak \"bultzadatxo bat\" besterik ez du behar izaten. Sarpenaren beraren iraupenari buruz, sexologoen artean egindako inkesta baten arabera, gozamenerako sarpen \"egoki\" baten iraupena 3-7 minutukoa izan beharko litzateke eta \"desiragarria\" litzateke 7-13 minutukoa izatea. 1-2 minutukoa laburregitzat jotzen da eta 10-30 minutukoa luzeegitzat . Sarpenean zehar, baginaren luzeraren lehenengo herena emakumearentzat gozagarriagoa dela ere frogatu da, zehatzago aurreko aldean, klitoriaren inguruan eta G puntua kokatzen den gunean . Gozamenerako, baginako atariaz haraindi sarpen sakonak egitea ere gomendatzen da, zakila aurrera eta atzera mugituz. Sarpenarekin batera, eskuak erabili gabe, klitoria kitzikatu eta emakumeak orgasmoa lortzeko koito-lerrokatzearen teknika ere garatu da, non misiolariaren jarrera erabiliz gizona zertxobait gorago jartzen den, zakila nolabait bihurrituz; modu horretan, zakilaren oinarriak klitoria kitzikatu egiten du, emakumearen mugimenduak lagunduta.\nKoitoa eta ernalketa.\nKoito baginala ernalketa naturalaren lehenengo pausoa izaten da. Ernalketaren ondoren, haurdunaldia garatzen da, normaltasunez bilakatuz gero 38 asteren ondoren haurraren jaiotzarkein bukatuko dena. Koitoan zehar, bagina barruan isurtzea gertatzen denean, zakilak espermatozoideak askatu, hauek igo baginan gora igo eta Falopioren tronpa izenekoetan hilabete horretan askatutako obulua (normalean bakarra izaten da) ernalduko dute. Koitoaren helburu naturala ugalketa da, animalia eta gizakian ere bai. Eboluzioak gizakia animalia sozial moduan garatu eta familian elkartzea ekarri du. Gizakia familia batean hazi beharrak ekarri du koitoak ugalketarako ez ezik, amodioa eta atxikimendua adierazteko ekitaldia izatea. Horrela, pertsona batek bizitzan burutzen dituen koitoak milaka izaten badira ere, ernalketa ekarriko dutenak bakan batzuk besterik ez dira.\nErnalketa eta haurdun geratzea ez da gertatzen sarpen baginala egiten den guztietan. Obuloa emakumearen hilerokoen artean askatzen denean bakarrik ernal daiteke, gutxi gorabehera azken hilerokoa hasi zenetik 14 egunetara, baina egun batzuk lehenago edo beranduago gerta daiteke. Obuloak egun bateko bizitza izaten du. Espermatozoideek, berriz, 5-6 eguneko bizitza izaten dute. Beraz, aldeko egun batean sarpen baginala praktikatu eta isurtzea normaltasunez gertatuz gero, ernalkortasun edo fertilitate arazoak ez dituzten gizon eta emakumeen kasuan ernalketa gertatzeko aukerak handi samarrak dira (%50ean zenbatetsi dira).\nAskotan koitoa praktikatzea bilatzen da, baina emakumea haurdun geratzeko arriskua ekidinez. Horretarako, praktika daude: erabateko sexu-abstinentzia, sarpen baginala ezik beste sexu-praktikak egitea (felazioa, cunnilingus, ...), ernalketa gerta daitekeen egunetan sarpen baginala ez praktikatzea (egutegi metodoa, alegia), isurtzea gertatu behar denean zakila baginatik erretiratzea edo coitus interruptus. Egutegi metodoa eta coitus interruptus ez dira ernalketa ekiditeko praktika fidagarriak eta metodo antisorgailuak hobesten dira, kondoia esaterako.\nKoitoak ernalketa dakarren ekintza dela jakina da kultura gehienetan. Ezaguera orokor hau inguruko animaliak eta abereak behatuz jaso dela pentsatzen da. Antropologo zenbaitek, ordea, Australia eta Melanesiako aborigenek koitoak ernalketa dakarrela ez zekitela jaso zuten XX. mendean. Adibidez, Bronislaw Malinowski antropologoak Trobiand uharteetako aborigenek haurrak amaren arbaso batek sortzen zituela pentsatzen zuten. Haurrak amak izandako amets baten eraginez jaiotzen direlako pentsamendua ere jaso da .\nKoitoa haurdunaldian zehar.\nSarpen baginala haurdunaldi osoan zehar egin daiteke. Emakumearen sabelaren handitzeak, ordea, koitoa praktikatzeko jarrerak mugatu ditzake: misiolariaren jarrera alde batera utzi eta atzetik egitea izaten da erosoena. Dena den, koitoa ez da praktikatu emakumea erditzear dagoenean, umetokiaren tapoia askatu edo likido amniotikoa askatzen hasi denean. Haurdunaldian zehar, baginako odoljarioak gertatu, haurgaltze edo abortua izateko arriskua dagoenean. Halaber, erditze goiztiarra aurresaten denean, aurreko asteetan koitorik ez praktikatzea aholkatzen da .\nKoitorako arazoak.\nSarpen baginala egiterakoan sortzen diren arazo nagusiak dispareunia, emakumeak koitoan zehar senti dezakeen mina alegia, eta gizonen kasuna, inpotentzia, zakila tente ezin mantendu denean, eta isurketa goiztiarra, gizonak zakila sartu baino lehen eta sartu bezain pronto isurtzea alegia, koitoa etenez horrela. Dispareunia arrazoi psikosexual zein fisikoengatik sor daiteke: baginismoa emakumeak bagina nahi gabe \"itxi\" egiten duenean gertatzen da, emakumeak sarpen baginala praktikatzeko beldurra edo urduritasunak edo iraganeko trauma batek eraginda; baginako lubrifikazio eskasak eragin dezake, emakumeak gogorik ez duelarik, gizonak bat batean zakila sartu edo sexu jolasetan behar adina denboran jarduten ez denean; menopausia ondoren ere gutxitu egiten da baginako lubrifikazioa; baginako infekzioak edo baginan antisorgailu kimiko moduan sartutako produktuekiko alergiaren batek ere eragin dezake baginako mina koitoan zehar. Dispareuniarako kausa anatomikoak ere izan daitezke. Sexu-organoekin zuzenean loturik ez dauden gaixotasunek libido edo sexu gogoaren gutxitzea ekarri eta baginako lubrifikazio eskasa ekar dezakete. Dispareunia tratatzen ez bada, gerora koitoan sentitzen den baginako mina areagotzeko arriskua dago, emakumeak beldurrez bagina itxi egingo baitu, baginismo arazo kroniko bat sorraraziz horrela. Emakumearen dispareuniaren kausa fisikoa tratatzeaz gainera, lubrifikatzaile bat gomendatu ohi da kasu hauetarako. Sexu-jolasetan denbora luzeagoan aritu, lubrifikazio hobea izateko, edo besterik gabe sexu-harremanetan koito baginala ez egitea. Gizonak ere mina senti dezake koitoan zehar isuri ondoren: barrabiletako mina, osasun arazo batengatik zein koitoan isuri ez delako ere gerta daitekeena, edo zakilan erremina, infekzio batengatik izan daitekeena.\nGizonen kasuan, isurketa goiztiarra arazo psikosexual bat izaten da, sexualitate lasaiago batez, sexu-jolasekin eta kontrol-ariketak eginez konpondu ohi dena. Inpotentzia edo erekzio edo zakila gogor mantentzeko ezintasunerako zenbait arrazoi daude. Konfiantza eza, beldurra eta bestelako arazo psikosexualak ere izan daitezke inpotentziaren arrazoi. Osasun-arazoak ere izan daitezke kausa. Nolanahi ere, adinak ere badu eraginik, adinarekin batera erekzioak makaldu eta zahartzaroan nekez gertatzen baitira. Inpotentziari aurre egin eta erekzioak izateko ospetsua da gizonengan \u00ab\"Viagra\"\u00bb edo sildenafiloa esaterako.\nKoitoa praktikatzeko zailtasunak sortzen dira baita ere, libido edo sexu-gogorik ez dagoenean. Kasu horietan, gogorik ez badago, koitoa praktikatzeko presioa, psikologikoa edo soziala, baztertzea da hoberena eta sexu-harremanak modu atseginago batez hartzea. Sexu-gogoa berpizteko afrodisiako izeneko produktuak daude, emakumezko zein gizonezkoentzat.\nSarpena uzkian.\nUzki-koitoa ipurtzulo edo uzkitik egiten den sarpena da. Bikote heterosexual zein gizonezo homosexualen arteko harremanetarako aukera bat da, gizartean gizonen arteko homosexualitatearekin lotzen bada ere. Dena den bikote heterosexual askok praktikatzen duten koito mota ere bada . Psikoanalisiaren teoria zenbaitetik sarpen anala pertsonaren garapen psikosexual desegoki batetik sortutako praktika da, beste batzuen ustez praktika hau guztiz normaltzat jotzen bada ere. Erlijio eta zuzenbide zenbaitetan bekatu edo delitutzat jo izan den praktika izan da, sodomia izenpean . Beste kultura batzuetan, birjintasuna atxiki edo ernalketa ekiditeko burutu den praktika izan da. Egungo gizarte modernoetan, harremankideen adostasuna egonez gero, onartu egiten den praktika da, erabateko askatasunez egin daitekeena. Nolanahi ere, kontu handia eskatzen duen praktika da. Uzkia ez dago lubrifikatuta, ez da bagina bezala handitzen kitzikapenarekin eta ondorioz zakilaren sarpenak mina eragin dezake. Aldi berean, uzkian infekzioa eragin dezakeen praktika da eta, hori dela eta, kondoia eta, sarpena errazagoa izan dadin, lubrifikatzaile bat erabiltzea gomendatzen da. Bikote egonkor baten baitan praktikatzen ez bada, ezinbestekotzat jotzen da kondoiaren erabilera . Gainera, uzki-koitoa burutu ondoren ez da komeni koito baginala egitea, osasun-arrazoiengatik\nFelazioa.\nFelazioa, herri-hizkeran \"frantsesa\" ere deitzen dena, zakila beste pertsona baten ahoan sartzea da. Aho-sexu izeneko praktiken barnean sailkatzen da, cunnilingusarekin batera. Zakila osoa (felazio sakona) edo zati bat bakarrik sar daiteke ahoan. Zati bat bakarrik sartzen denean, harremankidearentzat erosoagoa izateaz gainera, zakila mingainaz edo ezpainekin ere kilika daiteke. Felazioa beste sarpenekin batera egin daiteke: gizonak zakila sarpen baginalerako nahiko gogorra ez duenean kitzikatu eta gogortzeko erabil daiteke, esaterako. Ernalketa ekiditeko sarpen baginala baztertu nahi den kasuetan ere aukera bat da.\nSarpena eta sexu-transmisiozko gaixotasunak.\nSarpen baginala, uzki-koitoa eta felazioa sexu-transmisiozko gaixotasunak kutsatzeko probabilitate handia dakarten praktikak dira, behar bezalako babesik gabe burutzen badira. Zakilaren punta, bagina eta ahoa mukosak dira eta patogenoak izaten dira bertan, koito edo felazioan harremankideari pasa dakizkiokeenak. Sexu-transmisiozko gaixotasunak dira, besteak beste, klamidia, gonorrea, herpesa, B hepatitisa, HIESa, kandidiasia, sifilia eta pubis-zorriak. Gaixotasun hauek arinak izan daitezke (egun batzuetan zehar azalean erremina edo hazkurea eraginez, besterik ez, kandidiasis gaixotasunaren kasuan esaterako) eta oso larriak ere bai (kalmidiak eta gonorreak antzutasuna ekar dezakete emakumeengan). Gaixotasunik jasaten ez duen pertsona batekin koitoa praktikatzeak ez du esan nahi kutsatzeko arriskurik ez dagoenik: pertsona sano batek patogenoa izan dezake bere gorputzean eta koitoan zehar beste pertsonari kutsatu eta gaixotasuna eragin.\nSexu-transmisiozko gaixotasunak neurri batean ekiditeko aholkuen artean hauek daude, besteak beste: koitoa pertsona bakar batekin egitea, sexu harreman informal edo noizbehinkakoetan sarpenetan kondoia erabili edo sarpena ez praktikatzea, gizonak aldiro zakila ongi garbitzea, bagina behar baino gehiago ez garbitzea (patogenoetarako babes-flora baginala suntsitu egiten baita horrela), ugaltze-aparatuan edo inguruko azalean ohikoak ez diren sintomak daudenean sexu-harremanik ez praktikatzea eta sendagilearengana joatea.\nBeste sarpenak.\nZakila ez ezik, atzamarrak eta zenbait objektu ere sar daitezke baginan eta uzkian. Hatzamarren sarpena emakumearen kitzikapena lortzeko erabil daiteke, ondoren zakila aiseago sartzeko. Gizonari zakilari tente jartzen ez zaionean, baginako sarpena egin eta emakumea orgasmora eramateko metodo egokia ere izan daiteke, klitoria kilikatzearekin batera esaterako. Halaber, emakumeek atzamarrak sartu ohi dituzte baginan norberaren masturbaziorako. Felazioa eta sarpen baginala praktikatzen den aldi berean, uzkitik atzamarra sartu ere egiten da. Atzamarra uzkitik sartzarena uzki-koitoaren prestakuntza moduan izaten da . Gizon zein emakumeen uzkian ukabila sartzea ere jaso da.\nZakila irudikatzen duten zenbait objektu ere asmatu da sarpena egiteko: kontsolagailua edo dildoa, norberak masturbaziorako edo bikotean erabil daitekeena. Objektu hauek denetariko harremanetan erabil daitezke, berez sarpena egin ezin duten bikote lesbianetan barne. Historian egurrezko eta beste gaietan egindako kontsolagailuak erabili dira. Botilak, azenarioak eta txorizoak ere erabili izan dira kontsolagailu moduan . Dildo bibragailuak ere sarri erabiltzen dira eta baita \"plug\" izeneko dildo antzekoak, eskua erabili gabe erabil daitezkeenak, eskuak aldi berean klitoria ere kilikatu ahal izateko esaterako. \"Ben Wa\" bolatxo txinatarrak ere erabiltzen dira baginan sartuta gozatzeko. Fisiologiaren aldetik, dildoz edo bestelako sexu-jostailu batez lortzen diren orgasmoak zakilaz lortzen direnen berdinak badira ere, hobetsi egiten da bikote batean kontsolagailua sexu-harreman baten baitan osagarri moduan erabiltzea eta ez sexu-harremanak ordezteko.\nObjekturik gabe, sarpena irudikatu edo zakila sarpen baginalaren antzera kitzikatzen duten beste praktikak ere badaude: izter arteko sarpena zakila izter artean sartu eta atzera eta aurrera mugitzea da; emakumeak eskuarekin zakila hartu eta sarpen baginala irudika daiteke, zakila inguratuz eta gora eta behera mugituz; edota \"kubana\" izeneko praktika non gizonak emakumearen bularren arteko zirrikituan zakila sartu eta igurzten duen isuri arte. Zoofilia edo animalieko sexu-praktikarako joera dutenek sarpenak ere egiten dituzte. Historian zehar, behor, ahuntza eta ardiekiko gizonaren zakil-sarpenak egin izanaren testigantzak daude. Estatu Batuetan granjetan hazitako gizonen %17ek animaliaren batekin sexua praktikatu dutela jaso du Alfred Kinsey biologoak. Estatu Batuetan jarraituz, gizon homosexualek urtxintxaren antzeko karraskariak komuneko paperaren tututik pasa eta uzkitik sartzearen praktika ere jaso da .\nSarpenei buruzko estatistikak.\nSexualitatearen inguruko gaiei buruzko inkesten emaitzen fidagarritasuna eztabaidagarria bada ere, sexu harreman eta koitoari buruzko estatistikak egiten dira . 2004 urtean Espainian egindako inkesta baten arabera, 18-49 urteko biztanleriaren %94'1 sarpenezko sexu-harremanak egin ditu bere bizitzan zehar (gizonen %94,6 eta emakumeen %93,4, zehatzago). Lehenengo sexu-harreman osoaren adinari buruz (lehenengo sarpena), gizonezkoetan 18,1 urterekin eta 19,1 urterekin emakumezkoen kasuan, denboran zehar adin behera egiteko joera badago ere.\nKoitoa norekin praktikatzen den galderari buruz, 2004 urteko datuen arabera eta Espainiako estatuan betiere, gizonen %24,4 eta emakumeen %55,6 bizitzan zehar harremankide bakarra izan dutela baieztatu zuten. Emakumeen %4,1 eta gizonen %21,6 bizitzan 10 harremankide baino gehiago izan zituztela baieztatu zuten. Guztietatik %22,3 azken urtean harremankide bat baino gehiago izan zutela adierazi zuten, portzentaje hau gazteetan askoz ere handiagoa bada ere (%33,9 gazteen artean eta %13,4 40-49 urteko pertsonen artean). Gizonen %27,3ek prostituta batekin harremanak izan zituela esan zuten, azken urtean ordainduta koitoa egin zutenak %6,7 izan ziren, eta horretan ez dago alde adierazgarririk adinari buruz.\nSarpen mota bakoitzaren praktikari dagokionean, espainiar estatuko 15-24 urte bitarteko gazteen artean (beraz Hego Euskal Herrikoak barne) 2003 urtean egindako inkesta batean, gazteen sexu-harremanetan izandako sarpen-praktikei buruzko datu hauek jaso ziren:\nSarpena munduko kulturetan.\nEkialdeko tradizioa: tao eta tantra.\nTao, Txinan sortua eta tantra, Indian, sexualitatea pertsonaren transzendentziarako erabiltzen duten irakaspenak edo bideak dira. Tao bidea \"yin\" eta \"yang\" hurrenez hurren printzipio femenino eta maskulinoen arteko mugimendu edo fluxuz azaltzen da. Sexuak ere printzipio horien orekaz jokatu behar du du eta horiei jarraiki transzendentziara hel daiteke.. Taoismoak sexualitatean ezartzen duen praktika adierazgarrienetako bat \"coitus reservatus\" edo isurtze-eza. Koitoan isuri gabe, gizona maila gorenera heltzen joaten da, bere osasuna hobetuz hasiera batean eta hilezkortasunera helduz azkenik. Isurketaren kontrol zorrotzaz gainera, koitorako bestelako teknikak ere zehazten dira taoismoaren tradizioan. \"Tung-hsuan-tzu\" bilduman, esaten denez:\nLiburu berean bagina barruan zakil-bultzadak egiteko zenbait modu deskribatzen dira. Adibidez, bultzada mantsoan \u00ab\"amuarekin jolasten duen karpa baten astinduak\"\u00bb egin behar dira; bultzada bizia, berriz, \u00ab\"txoriek haizearen aurka duten hegazkera\"\u00bb bezalako izan behar da. Gainaldeko bultzadak \u00ab\"ontzi bateko arroz-hondarrak mokokokatzen dituen txolarreak\"\u00bb bezala egin behar dira eta bultzada sakonak \u00ab\"ekaitzari aurre egiten dion belaontzi handiaren moduan\"\u00bb. Bultzada hauek modu egokian tartekatuz, osasunerako onurak lortzen omen dira, nekerako eta zirkulazio-arazoetarako esaterako.\nIndian beranduago, eta taoismoaren eraginpean, sortutako tantra filosofiak sexualitatea \"argipen\" edo \"gorapen\" izenekora heltzeko bidetzat jotzen du. Sexua errealitate kosmikoa da tantran: mundua, zentzu zabalean, \"Shakti\" jainkosaren eta \"Shiva\" jainkoaren sexu-harremanak sortzen du, beste kultura askotan kontatzen den antzera. \u00ab\"Tantrika\"\u00bb edo tantra praktikatzen duenarentzat sexualitatea jainkotasunez betetzeko modu bat da. Helburu horretara heltzeko, koitoa edo \u00ab\"maithuna\"\u00bb errituz bete behar da: ardoa edan eta arraina, haragia eta aleak jan behar dira koitoa praktikatu aurretik, afrodisiako moduan; \"mantra\" edo otoitzak ere errezitatu behar dira eta meditazioa egin, besteak beste; koitoa geldotasunez burutu behar da isurketa ekiditeko, eta horrela ez balitz isuria kopetan jarri behar da, isurketaren energia berriz ere bereganatzeko. Modu horretan, isurketa-ezak \"kundalini\" batasun-energia bat abiarazten du gorputzean, \"chakra\" izenekoetara helduz eta gizona betetasunera eramanez. Emakumeak ere heldu behar dira orgasmora, \"raja\" edo baginako lubrifikazioaren likidoa askatzeko, eta tantra praktika batzuetan gizonak likido hori edan behar du. Beste alde batetik, tantrarekiko interesa piztu da mendebaldean XX. mendeko bukaera aldera, modu arrakastatsuan gizarte-sektore batzuetan eta sexu-harremanak beste era batera ulertzeko praktika-multzo moduan, baina modu indargabetuan eta mamirik gabeko dibulgazioz askotan.\nHorrela, tao eta tantra filosofiek koitoa unibertsoaren orekaren islada gisa ulertzen dute, printzipio maskulino eta femeninoen arteko batasun moduan. Sexu-harreman eta koito egokien bitartez, gizakia ere orekara helduko da. Aldi berean, tantra zein tao sexu-tradizioek ekialdeko herrietako sexualitate-praktiketan eragin handia izan dute. Ildo horretatik, ekialdeko tradizioan ugari dira artean eta literaturan sexu-harremanei buruzko gaiak. Esaterako, mendebaldean ospetsua da Kama Sutra bilduma, sexu-harremanei buruzko entziklopedia zabala dena. Bertan, koitoari buruzko aholkuak ere ematen dira. Adibidez, gizonak euren \"lingam\" edo zakilen tamainari buruz, erbi, zezen eta zaldi izan daitezke, txikienetik handienera; emakumeak, berriz, euren \"yoni\" edo baginaren luzerari buruz oreinak, behorrak edo elefanteak izan daitezke: horrela, Kama Sutraren arabera koitoa parekoen artean izan behar da, erkia oreinarekin, zezena behorrarekin edo zaldia elefantearekin alegia .\nKoitoa tradizio judu-kristauan.\nTradizio judu-kristauan munduaren sorrera azaltzen duen Bibliako Hasiera liburuan bertan agertzen dira koitoari buruzko lehenengo aipamenak: \u00ab\"Hargatik, gizonak bere aita-amak utziko ditu bere emaztearekin elkartzeko, eta (haragi) bat bera izango dira\"\u00bb. Pasarte hori baino lehenago, Jainkoak gizona eta emakumea batera sortu zituela interpretatzen da: \u00ab\"Jainkoak, beraz, bere antzeko egin zuen gizakia, Jainkoaren beraren irudira egin zuen; ar eta eme egin zituen\"\u00bb . Interpretazio horri jarraiki, tradizio judua biltzen duen \"Talmud\" bilduman bi pasarte hauetako emakumeak ezberdinak dira. Gizonarekin batera sortu zen lehenengo emakumea Lilith izan zen eta koitoa egitean, gizona beti gainean jartzen zitzaiolako kexua azaldu eta azkenik Adan lehenengo gizona abandonatu zuena. Lilith emakume menderakaitza da, naturako indarra irudikatzen duena. Ihes eginda, sexu-bizitza nahasia egin zuen, tradizioaren esanetan betiere. Horregatik guztiagatik, Lilith emakume okertzat jo eta Eva sortzen da emakume eredu zuzen gisa . Eva sortu baino lehen, Jainkoak \u00ab\"ezagutzeko ahalmena duen zuhaitzetik\"\u00bb ez jateko ohartarazten dio Adani. Batzuen iritziz, ezagutzeko ahalmena duen zuhaitza sexualitatea da . Hasiera liburuaren kontakizunari jarraiki, sugearen iradokizunez, Evak zuhaitz horretatik fruitua hartu eta Adani ere ematen dio. Fruitua jatearena koitoarekin lotuta dago kultura askotan, baita Biblian bertan ere. Berehala, euren biluztasunaz lotsatu eta Jainkoak zigortu egiten ditu. Zigorraren aurretik Eva da Adani fruitua edo sexua eskaintzen diona, baina zigortzean, Jainkoak \u00ab\"irritsak senarrarengana bultzatuko zaitu, eta hura izango duzu nagusi\"\u00bb . Emakumeak gizonarekiko harremanetan, baita sexualitatean eta koitoan ere, jokatu behar duen rola zehazten da modu horretan . Hilkortasuna ere ezarri zien zigor moduan sexualitatea praktikatu izateagatik . Sexuaren eta heriotzaren arteko lotura Jesusek ere ezarri zuen, ebanjelioan esaten den bezala: \u00ab\"Jesusek erantzun zien: Mundu honetan gizon-emakumeak ezkondu egiten dira; baina datorren munduan eta hildakoen piztueran parte hartzeko Jainkoak gai aurkituko dituenak, gizonezko nahiz emakume, ez dira ezkonduko; izan ere, ez daitezke berriro hil, aingeruen antzeko baitira eta Jainkoaren seme-alaba, piztueran parte dutenez gero\"\u00bb.\nSexualitate askea ukatzen duen oinarri horretatik, anitz dira Itun Zaharrean koitoari buruz agertzen diren debekuak, batez ere Lebitarrenean: koitoak eta isurtzeak kutsadura dakarkiote gizonari , adulterioak, abere batekiko sarpena egiteak eta gizonen arteko uzki-koitoak heriotza zigorra dakar eta hilerokoa duen emakume batekin koitoa praktikatzeak herritik bidaltzea dakar zigor moduan , besteak beste. Tradizio juduko beste arau nagusi bat, gerora kristautasunak ere bereganatuko zuena, koitoaren helburuari buruzkoa zen: koitoaren mundura haurrak ekartzeko da eta ez plazera izateko. Adulterioa heriotza zigortzen bazuen ere, ez zituen gaitzesten, ordea, ezkontza aurreko sexu-harremanak.\nKristauek ere hasieratik lotu zituzten sexu-harremanak lizunkeriarekin. Jesusek berak, tradizio judua errespetatuz betiere, koitoa praktikatzeko modu zuzena matrimonio kristauaren barruan zela nabarmendu zuen, matrimonioa zuzendu behar duen \"agape\" edo maitasunarekin batera. Birjintasunaren mitoa ere bereganatu zuten. Laster, kristau-legez kanpoko harreman horiek \"porneia\" (grekeraz) edo \"fornicatio\" (latinez) terminoetan bildu ziren. Paulo Tartsokoa nabarmendu zen hasieran sexu-harremanak kristau bizitzarako oztopotzat hartzen eta sexu-gogoari eustea zen bere ustez onena, adulterioa edo matrimonioz kanpoko sexu-harremanak hilketa bezain larritzat joaz. . Kristautasunaren zabalkunde eta sendotze politikoarekin batera, dotrina hauek lege bihurtzen joan zen. Erdi Aroan Graziano legegizonak Europa osoan onespen zabala izan zuen \"Concordia discordantium canonum\" lege-bilduma (\"Decretum\", labur) osatu zuen, aurreko eliza-legeetan oinarriturik. Bertan matrimoniorako baldintza bi bete behar zirela ezarri zuen: hitzezko konpromezua eta ondorengo \"consummatio\" edo ezkontza ondorengo lehenengo koitoa, matrimonioa batasun izpirituzkoa eta fisikoa baitzen batera, bere iritziz. Ezkon-hitza ez zen nahikoa matrimonioa burutzeko, koitorik ez badago; eta koitoa elkarren onespenik gabe ere ez zen nahikoa. Ezkondu ondoren lehenengo koitoa edo \"consummatio\"a zen matrimonio sakramentu edo erakunde hautsezin egiten zuena. Legea horrela ezarrita, posible zen gizon bat emakume batekin ezkondu, koitoa ez praktikatu eta bigarren aldiz ezkontzea. Koitoa behin praktikatu eta ondoren sexu-inpotentzia sortzen bazen, matrimonioa ezin zen desegin eta ondorioz, bigarrenez ezin zen ezkondu. Aldi berean, sexu-harremanak naturalak izan behar zirela ezarri zuen, uzki-koitoa eta, behar bada, felazioa ere, gaitzetsiz. Horrela, sexu-delitu hauek ezarri zituen larritasun txikienetik handienera: fornikazioa, matrimonioz kanpoko edozein harreman alegia; adulterioa, matrimonioz kanpoko harremana ezkondua izanik; intzestua, arreba batekin koitoa praktikatzea esaterako; eta naturaren aurkako sexua, uzki-koitoa adibidez . Koitoa gizona emakumearen gainean izanda praktikatzea zen kristau kanonen arabera jarrera naturala eta beste jarrerak makurkeriatzat jotzen ziren.\nEgun, Eliza Katolikoak koitoa, edo haren hitzetan \"sexu-ekintza\", sexualitatean integratu beharreko zerbait da, plazer hutsa ekidinez, helburutzat ugalketa duena, maitasunaren baitan eta gizon eta emakumearen artean betiere. Fornikazio izenez ezkontzaz kanpoko koitoak ere gaitzetsi egiten ditu. Prostituzioa, sexu-bortxaketak eta pornografia ere kastitatearen aurkako bidegabekeriatzat jotzen ditu. Uzki-koitoa eta homosexualek egin ditzaketen beste sexu harremanak ere okerrak dira bere esanetan, naturaren aurkakoak eta ugalketa helburu ez dutelako. Koitoaren helburua ugalketa denez, ez dira zuzenak koitoan erabil daitezkeen antisorgailuak, egutegi metodoan eta abstinentzian oinarritutakoak ezik .\nPornografia eta koitoaren mitologia.\nKoitoa, sexu harremanetako ekintza moduan, pornografiaren osagai nagusienetako bat da. Kultura eredu nagusiak babestutako generoetan, koitoa ezkutatu egiten da, amodio-jolasetan ari diren harremankideek koitoari egin behar dioten unean filmetan sekuentzia edo planoa mozten denean adibidez. XX. mendearen bukaeran ugaldu den \"hardcore\" pornografian, berriz, sarpenak dira gai nagusi. Koitoen ugaritasuna pornografian narrazio-osagaiaren kaltetarako dela aipatu da. Ildo horretako kritikekin jarraituz, egungo pornografiak koitoak erakuskeriaz azaldu besterik ez ditu egiten zenbaiten iritziz eta horrela sexu-harremanen ikuspuntu murriztailea ematen du: felazioak, koito analak eta baginalak azaltzen dira etengabe, inolako musu, besarkada eta bestelako elkarrenganako amodiozko erakusgarririk gabe. Adierazgarria da, baita ere, txortan agertzen diren pertsonen arteko harremanak, gehienetan ezezagunak edo elkarrekiko atxikimendu eskasa dutenak izaten direla: oso gutxitan agertzen dira bikote egonkor baten baitan izandako koitoak. Koitoa gainera unean uneko sexu-gogo bat asetzeko ekintza moduan agertzen da, bertan dagoen pertsonarekin agertzen dena. Emakumeak gizonaren mendean agertzen diren eszenak ere ugari dira, matxismorako joera nabarmen batez. Koiotan zehar, zakil-astindu bortitzak maiz agertzen dira. Gehienetan, gizonak emozio gutxi erakusten ditu, emakumeak koitoan zehar plazerraren plazerraz intziriak egiten dituen bitartean. Mito hauek, pornografiatik kanpo amodiozko harremanak islatzen dituzten narrazio eta bestelako kultura-produktuetan ere agertzen dira, hala nola koitoan bi harremnakideak beti heltzen direla orgasmora eta batera gainera edo sarpenak ematen duen plazerrak eragindako intziriak. Osagai hauekin guztiekin, sexu-eredu jakin bat taxutzen da, pornografia kontsumitu edo, baita ere, noizean behin ikusten dutenengan, askotan sexu-esperientzia handirik ez duten gazteak barne. Pornografia mota horren arriskua, kritiko batzuen arabera, sexu-eredu horiek errealitatean erreproduzitzea da, sexu-harremana koitoan disolbatuz . Beste batzuen iritziz, ordea, pornografiaren erakusketa horiek errealitatea islatu besterik ez dute egiten eta balio hezitzaile garrantzitsua dute, sexu-gaietan kontserbadurismoaren aurka joaz. Azken finean, pornografiak azaltzen dituen koito-andanak plazerra eta gozamena besterik ez du erakusten eta jolasgarri moduan bakarrik hartu behar da.\nSarpena eta herri hizkuntza.\nSexualitateari buruzko gai guztiak bezala, koitoa tabu gaia izan da gizarte askotan. Tabu horiek gainditzeko, herri kulturak tabu-terminoa eraldatu egin du sarri, tabu-gaia azaldu eta era ezberdinetan agertuz.\nHorretarako, estrategia ezberdinak daude: koitoaren kasuan, eufemismoak, disfemismoak eta txisteak daude, besteak beste. Eufemismoa tabu-errealitatearen adierazpen apala da. Adierazpen literala den koito edo sarpenaren ordez, eufemismo hauek erabili izan dira tabua saihesteko: \"amodioa egin\", \"sexu-ekintza\" edo lausoa den \"sexu harreman\" edo bikotean erabiltzen den \"jokatu\" aditza. Disfemismoak, berriz, tabua gutxietsi egiten du, tabuari adierazpen zakarra esleituz, tabuaren errealitatearekin distantzia bat sortuz: \"txortan egin\", \"gainkatu\", \"zikotu\", \"sakatu\", \"zankatu\". Disfemismoak gizarteko hizkuntza-talde jakinetan sortzen dira, hala nola gazteak. Elipsia ere baliabide arrunt bat da: adibidez, \u00abZer, egingo al dugu?\u00bb, \"txortan egin\" edo \"larrutan egin\" adierazpen zakarrak saihestuz. Metafora (\u00ab\"iltzea jo\"\u00bb, adibidez) eta sinonimia (\u00ab\"kanpoan hustu\"\u00bb, coitus interruptus adierazteko, edo \u00ab\"bustitzea\"\u00bb, sarpena adierazteko) ere erabiltzen dira . Koitoa tabu izanik, izaera negatiboa hartu eta iraintzat ere hartzen da: adibidez, \u00ab\"joan hadi ipurditik hartzera\"\u00bb esaten denean edo hatz luzea modu jakin batean erakustean .\nKoitoa ere umore-gai moduan erabili izan da herri kulturan. Herri-literatura osatzen duten txisteetan maiz agertzen den gaia da. \u00ab\"Txiste berde\"\u00bb kategorian bildurik, koitoari buruzko txisteak tabuari aurre egiten zaio, seriotasuna eta transzendentzia kenduz, baina aldi berean koitoaren inguruko mitoak azaldu eta indartu egiten ditu.\nEuskararen Herri Hizkeren Atlasak honako eufemismo, esapide eta lokuzio hauek bildu ditu gizakien arteko koitoa izendatzeko (euskara batuko forman emanak):"}
{"id": "61724", "revid": "336", "url": "https://eu.wikipedia.org/wiki?curid=61724", "title": "Meitnerio", "text": "Meitnerioa elementu kimiko sintetiko bat da, Mt ikurra eta 109 zenbaki atomikoa dituena. 1982ko abuztuaren 29an sintetizatu zen Darmstadt-en (Alemania). Ikerlariek bismuto-209 isotopoa bonbardatu zuten burdina-58 erabiliz, eta horrela meitnerio-266 ekoiztu zuten:\nformula_1\nLise Meitnerren omenez izendatu zen elementua."}
{"id": "61728", "revid": "201", "url": "https://eu.wikipedia.org/wiki?curid=61728", "title": "Europako Batasunaren historia", "text": ""}
{"id": "61733", "revid": "105290", "url": "https://eu.wikipedia.org/wiki?curid=61733", "title": "Basalus (Altsasu)", "text": "Basalus Altsasuko dermioa da. Bertan dago Altsasuko armarrian agertzen den gaztelua."}
{"id": "61737", "revid": "336", "url": "https://eu.wikipedia.org/wiki?curid=61737", "title": "Kaskabeltz", "text": "Kaskabeltza tamaina txikiko txoria da (14 zentimetro ingurukoa), Passeriformes ordenakoa eta Paridae familiakoa. Hiru espezie ezberdineko kaskabeltzak daude Europan, ohikoena izanik ingurune gehienetan, hiriguneetan barne, hori kolore ikusgarria eta paparra beltza daukan Kaskabeltz handia.\nEspezieak.\nEuropa eta Asian zehar hedaturik daude espezie ezberdinetan, baina Euskal Herrian 3 dira arruntenak:"}
{"id": "61739", "revid": "105290", "url": "https://eu.wikipedia.org/wiki?curid=61739", "title": "Fedearen Doktrinarako Kongregazioa", "text": "Fedearen Doktrinarako Kongregazioa Aulki Santuaren organo berezia da. Joan Paulo II.ak argitaratutako \"Pastor Bonus\" konstituzioaren arabera, kongregazioaren helburua Eliza Katolikoan doktrina zuzena zaintzen dela bermatzea da. 1542ko uztailaren 21ean Paulo III.ak sortutako Inkisizio Erromatar eta Unibertsalerako Kongregazio Sakratuaren \u2014\"Erromako Inkisizioa\" ere deitua\u2014 ondorengoa da.\nErromako Elizaren batasunaren kontrako ekintzei eta ideiei aurre egitea helburu zuen, baina, batez ere, protestantismoaren aurka egiteko sortu zen. Elizaren erakunde edo auzitegi gorena zenez, haren erabakien kontra ezin zen auzitan gorago jo. 1917ra arte induljentziak emateko ahalmena izan zuen Ofizio Santuak.\n1908an Pio X.ak \"Ofizio Santuko Kongregazio Sakratua\" izena eman zion. Gaur egun daukan izena, Fedearen Doktrinarako Kongregazioa, Paulo VI.ak ezarri zion 1965ean, Vatikanoko II. Kontzilioan. 1969an, teologia-batzar bat sortu zen kongregazioaren barruan, dotrinako gai eta arazo nagusiak aztertzeko. Aita santuaren mende dago Fedearen Dotrinarako Kongregazioa.\n25 kide ditu. Gaur egungo Aita Santua, Benedikto XVI.a, Kongregazio honetako buru izan zen 24 urtez (1981-2005). Gaur egun William Joseph Levada kardinal estatubatuarra da buru."}
{"id": "61742", "revid": "39627", "url": "https://eu.wikipedia.org/wiki?curid=61742", "title": "Kaskabeltz txiki", "text": "Kaskabeltz txikia (\"Poecile palustris\" edo \"Parus palustris\") pagadietan batez ere bizi den marroi argi eta beltz koloreko hegazti txikia da."}
{"id": "61746", "revid": "336", "url": "https://eu.wikipedia.org/wiki?curid=61746", "title": "Kaskabeltza", "text": ""}
{"id": "61748", "revid": "512", "url": "https://eu.wikipedia.org/wiki?curid=61748", "title": "Grundtvig eliza", "text": "Grundtvig eliza (danieraz \"Grundtvigs Kirke\") Kopenhageko (Danimarka) Bispebjerg auzoan kokatutako eliza da. Bere itxura berezia dela-eta hiriko elizari ezagunenetarikoa da, eta baita eliza espresionistaren adibide bakanetakoa ere.\nGrundtvig eliza.\nElizak Nikolai Frederik Severin Grundtvig danimarkar filosofoaren izena hartzen du. 1913an elizaren eraikuntzarako lehiaketa egin zen eta bertan Peder Klint izan zen garaile. Lehengo harria Lehen Mundu Gerra bukatu ondoren jarri zen, 1921eko irailaren 8an, eta 1921tik 1926ra bitartean eraikitzen egon zen arren, barneko aldeko azken lanak eta alboko eraikuntzak 1940ra arte ez ziren bukatu. Lanak Kaare Klintek bukatu zituen, hasi zuenaren semeak.\nEraginak.\nHallgr\u00edmskirkjako eliza Reykjav\u00edken kokatzen da, eta Grundtvig eliza egin eta urte gutxitara egin zuten. Bertan gotiko eta garaikide formen antzeko sintesiak egin dira."}
{"id": "61750", "revid": "105290", "url": "https://eu.wikipedia.org/wiki?curid=61750", "title": "Berkelio", "text": "Berkelioa elementu kimiko sintetiko bat da, Bk ikurra eta 97 zenbaki atomikoa dituena. Aktinidoen serieko elementu metaliko erradioaktiboa da. Elementu honen lehen sintesia amerizioa alfa partikulez (helio-ioiez) bonbardatuz ekoiztu zen. Bere izena Berkeleyn (Kalifornia) dagoen Kaliforniako Unibertsitateari zor dio. Berkelioa sintetizatutako bosgarren elementu transuranidoa izan zen.\nEzaugarri nagusiak.\n249Bk isotopoaren (314 eguneko erdibizitza) kantitate adierazgarria sintetizatu ahal izan da, bere zenbait propietate kimiko zehazteko adina. 2004rako oraindik ez zen forma elementalean isolatu, baina badirudi tenperatura altuan erraz oxidatzen den metal zilarkara dela eta azido mineral diluituetan disolbatzen dela."}
{"id": "61752", "revid": "23317", "url": "https://eu.wikipedia.org/wiki?curid=61752", "title": "Zarauzko Kirol Elkartea", "text": "Zarauzko Kirol Elkartea bertako kirol elkarterik garrantzitsuena da. 1944an sortu zen. Futbol, areto-futbol, atletismo, eskubaloi, saskibaloi, errugbi, halterofilia, igeriketa, pilota zein xakeko taldeak ditu.\nTalderik garrantzitsuenak, eskubaloiko Amenabar Zarautz eta futboleko taldeak dira, non lehenengoa Zilarrezko Ohorezko mailan dabil eta bigarrena Gipuzkoako Ohorezko Erregionalean.\nHistoria.\n1944an sortu zen. Futbol zein errugbiko taldeek Astiko kirol instalakuntzetan jokatzen dute eta igeriketa, pilota, saskibaloi eta eskubaloiko taldeek berriz Aritzbatalde udal kiroldegiko instalakuntzetan. Eskubaloi taldea Zilarrezko Ohorezko mailan dabil. Futbol taldea, bere sorreratik denboraldi gehienetan Gipuzkoa mailako Preferentean egon da, hiru denboraldi ezik, non 3. Mailan egon den. Gaur egun Gipuzkoako Ohorezko Erregionalean dabil.\nJantziak.\nFutbol taldeak, jantzi guztia kolore beltzekoa du eta eskubaloikoak berriz, kamiseta eta galtzetin zuriak eta galtza beltzak.\n Zarauzko kirol ekitaldien zerrenda\nDatuak.\n2023-24 denboraldiko datuak barne.\nEmakumezkoen taldea.\nAzken urteotan Euskal Ligan aritu da taldea. 2016-17 denboraldian Ligako txapeldunak izan ziren eta Bigarren Mailara igotzea lortu zuen taldeak."}
{"id": "61757", "revid": "119347", "url": "https://eu.wikipedia.org/wiki?curid=61757", "title": "Tortura", "text": "Tortura gizaki edo animalia bati nahita min fisiko edota psikologikoa eragitea da.\nHelbururik ohikoena biktimaren edo hirugarren lagun baten aitorpena edo informazioa lortzea izaten da. Beste helburu batzuk biktima pertsona gisa ezeztatzea edo torturatzaile sadikoaren entretenimendu gisa erabiltzea izaten dira.\nTorturatzean, oinazea hainbat eratara eragiten da. Oinaze fisikoa eragiteko: kolpeak, hezurrak haustea, muskuluak urratzea, zulaketak, mozketak, deskarga elektrikoak, sua, muturreko tenperaturen erabilera, produktu kimikoak jatera bultzatzea, bortxaketak, loaren debekua, postura deserosoak, eta abar. Oinaze psikologikoa eragiteko, berriz, gabetze sentsoriala, isolamendua edo gezurrezko exekuzioak erabili ohi dira.\nTortura munduan.\nAmerikako Estatu Batuetan, ez da legezkoa izan tortura. Hala ere, tortura baimentzen den salbuespen eremuak sortu dira, ezagunena Kubako Guantanamo esparru eta atxilotze zentroa. Bertan, askotariko tortura metodoa aplikatu dira, Barack Obamak debekatu zuen arren. Gatibuekin erabiltzen diren torturak Abu Zabaydahek marraztu zituen, bertan legez kanpo 2006tik atxilotu eta torturatuak, 40 ilustrazio xehetan.\nTortura Euskal Herrian.\nEuskal Herriko ingurugiro gatazkatsuaren barnean, tortura kasuak ugariak izan dira, dela Francoren diktaduraren garaian, dela trantsizio garaiaz geroztik. Euskal Memoria Fundazioak hainbat garaitako 4.716 tortura testigantza dokumentatu ditu, torturaren \u00abiraunkortasunaren eta zigorgabetasunaren\u00bb erakusgarri. EHUk Eusko Jaurlaritzarentzat egindako ikerketa batek 4.113 kasu ziurtatu zituen, Espainiako Poliziaren 1.792, Guardia Zibilaren 1.785, eta Ertzaintzaren 336.\n1980ko hamarkadan, euskal gizartean oihartzun handia izan zuten tortura kasu andana gertatu zen, ETAren eta Komando Autonomoetako kideen edo ustezko kideen aurka, besteak beste. Mikel Zabaltza gazte orbaiztarraren kasua ezaguna izan zen, Guardia Zibilak atxilotu ondoren, hilda agertu baitzen Bidasoa ibaian, eskuak eskuburdinez lotuta zituela. Polizien arabera ihes egin bazuen ere, aurrerago torturaren ondorioz hil zutela jakin zen, Zabaltzak biriketan zuen ura zela eta, besteren artean.\n1981eko otsailaren 13an Joxe Arregi Izagirre etakidea hil zen Madrilgo (Espainia) ospitale batean, egin zizkioten torturen ondorioz. Hiltzear zegoela, \"Oso latza izan da\" esaldi ezaguna esan zien gela berean zeuden PCE (r)-ko bi kideri. Haren omenez, torturaren aurkako Euskal Herriko kolektibo batzuek \"Torturaren aurkako egun\"tzat dute otsailaren 13a.\n1980ko hamarkadatik aurrera, ETAri aurre egiteko asmoa azalduz, atxilotuen inkomunikazioa ahalbidetzen duen legea dago indarrean Espainian, \"Lege antiterrorista\" gisa ezagutzen dena. Horren arabera, \"terrorismo\" gaiekin lotutako atxilotuak bost egunez egon daitezke poliziaren eskuetan, epailearen aurretik pasa arte. Lege hori nazioarteko hainbat erakundek salatu dute hainbatetan, \"tortura errazten duelako\". Inkomunikazio egoera hori egun gehiagotara luza dezake epaileak, espetxean modu horretara egoteko. Lege hori, ETAko ustezko kide edo laguntzaileez gain, ezker abertzaleko edota beste sektore batzuetako lagunei (\"Euskaldunon Egunkari\"ko langile eta buru batzuei, esaterako) ezarri zaie Euskal Herrian.\n1990eko eta 2000ko hamarkadan ere tortura kasuak izan ziren, batzuk besteak baino ezagunagoak. Ospetsuenen artean, Unai Romano gasteiztarraren kasua dago. Hedabideetan Romanoren aurpegia erabat ubeldua erakusten zuten argazki batzuk erakutsi ziren. Epaitegiek, beste batzuetan gertatu bezala, salaketa atzera bota zuten eta Romanoren aurka ekin zuten. Martxelo Otamendi \"Berria\"ko zuzendariaren kasua ere aipagarria da. Kasu horretan, Otamendi inkomunikazio egoeratik atera berria zegoela, ETBko kameren aurrean salatu zuen Goardia Zibilak torturatu zuela. Espainiako estatuak bere tortura salaketa ikertzen ez zuela-eta, Otamendik Europako Giza Eskubideen epaitegira jo zuen.\nTorturaren Aurkako Taldeak bildutako datuen arabera, 733 euskal herritar torturatu zituzten 2000. urtetik 2012ra bitartean. 2010eko abenduan lau guardia zibil 4 urtera arteko espetxe zigorrera zigortu zituen Gipuzkoako Probintzia Auzitegiak 2008an Igor Portu eta Mattin Sarasola torturatzeagatik. Torturen ondorioz, Igor Portuk 27 egun eman zituen Donostia Ospitaleko Zainketa Intentsiboen Unitatean.\n2012ko otsailaz geroztik (ETAk ekintza armatuak behin betiko utzi eta hilabete gutxira), tortura salaketarik ez du jaso Torturaren Aurkako Taldeak (TAT). Aurrerakada historikoa den arren, inkomunikazioa oraindik indarrean denez, tortura amaitutzat ezin dela jo adierazi zuen TATek.\n2014ko abenduaren 9an, Herria 2000 Elizak, Euskal Herriko Apaizen Koordinadorak eta Kristau Elkarte Herritarrak bilkura egin zuten Gasteizen Euskal Elizari, eta gotzainei, tortura gaitzesteko eskatzeko.\nTortura isilaraztea.\nEspainiako justizia sistema hainbatetan saiatu da tortura salaketak isilarazten, tortura salatzen zutenak epaitegian salatuz edota tortura deitoratzen zuten buruzagi politikoen aurka eginez. Esaterako, Arnaldo Otegik, 2003an Espainiako erregea \"torturatzaileen buruzagia\" zela salatzeagatik, urtebeteko espetxe zigorra jaso zuen; baina, 2011n, Europako Giza Eskubideen Epaitegiak Espainia zigortu zuen, Otegiren adierazpen askatasuna urratzeagatik."}
{"id": "61759", "revid": "2241", "url": "https://eu.wikipedia.org/wiki?curid=61759", "title": "Samos (argipena)", "text": "Samos hurrengo gauzak izan daitezke:\nBestelako erabilerak:"}
{"id": "61761", "revid": "105290", "url": "https://eu.wikipedia.org/wiki?curid=61761", "title": "Elementu kimiko sintetiko", "text": "Lurrean modu naturalean agertzeko ezegonkorregiak diren elementuei elementu kimiko sintetiko deitzen zaie Kimikan. Elementu sintetiko hauek hain erdibizitza laburregia daukate (Lurraren adinarekin alderatuz gero), ezen inoiz Lurrean existitu badira, aspaldi desintegratu direla. Beraz, elementu sintetikoen atomoak esperimentuen ondorioz soilik agertzen dira, bai erreaktore nuklearretan bai fusio nuklearrak eragiten dituzten partikula-azeleragailuetan. Badaude bi elementu, uranioa eta torioa, isotopo egonkorrik ez daukatenak, baina hala ere modu naturalean ageri dira Lurrazalean eta atmosferan eta, beraz, ezin dira sintetikotzat hartu.\nElementu sintetikoak honako hauek dira:"}
{"id": "61762", "revid": "2048", "url": "https://eu.wikipedia.org/wiki?curid=61762", "title": "Goi-nafarrera", "text": "Goi-nafarrera (goi nafarrera) gaur egun Nafarroa Garaiko iparraldeko eskualdeetan egiten den euskalkia da. Hedadura semantikoz, nafarrera ere esaten zaio, Euskaltzaindiko izendapenaren arabera.\nOro har, erdialdeko dialekto bat da, Ipar Euskal Herriko eta Mendebal Euskal Herriko tradizioen artekoa. Euskalki horretan, bi hizkera mota nagusi bereizten dira: iparraldeko goi nafarrera eta hegoaldeko goi nafarrera. Nafarroa Garaiko euskal hiztun gehienak iparraldeko goi-nafarreraz mintzo dira. Hegoaldeko goi-nafarreraren eremua Nafarroa Garaiko erdialdetik Pirinioetara zabaltzen da. Horixe zen Iru\u00f1eko hirian hitz egiten zen berezko euskara mota, eta hiztun gutxi du gaur egun, mila lagunetik behera.\nHistoria.\nHegoaldeko goi-nafarreraren lurraldean, eremu handiak hartu zizkion erdarak euskarari XIX. mendean zehar. Hegoaldeko goi-nafarrera XIX. mende arte euskal eusklakirik zabalduena eremuz izan zen (Lizarra, Tafalla eta Zangozako hirien ateetan zegoen euskararen eta erdararen arteko muga, XVIII. mendean). Hiru molde nagusi bereizi zizkion Bonaparte printzeak: Iru\u00f1erritik ipar-ekialderakoa (Egues, Olaibar, Artzi, Erro, Auritz), Iru\u00f1erritik hego-mendebalerakoa (Oltza, Zizur, Gulia) eta Izarbekoa (Gares).\nErdarazko dokumentuetan ageri diren euskarazko toponimo, hitz eta esaldi laburrak alde batera utzita, hegoaldeko goi-nafarreraz ezagutzen den lehen olerkia 1564koa da, Joan Amenduzekoa Iru\u00f1eko medikuak egina. 1561ean Antso Elsokoa fraile teatinoak \"Doctrina Christiana \"bat euskaraz (goi-nafarreraz, agian) eta gaztelaniaz inprimarazi zuen. 1621ean, Juan Beriaingoak, Utergan (Izarbeibar) sortutako apezak, \"Tratado de como se ha de oir misa\" obra euskaraz (hegoaldeko goi-nafarreraz) eta gaztelaniaz idatzi zuen. 1735ean argitaratu zuen Eleizalde apezak \"Apecendako Doctrina Christiana \"liburua, eta 1754an idatzi zuen Jose Antonio Mikelestorena lesakar apezak \"Cerura nai duenak ar dezaquean vide erraza\" obra.\nGoi-nafarreraz idatzi zuten bi apez ageri dira gailen XVIII-XIX. mendeetan, Sebastian Mendiburu (Oiartzun, Gipuzkoa, 1708 - 1782), iparraldeko goi-nafarreraz idatzi zuena, eta Joakin Lizarraga (Elkano, Egues, 1748 - 1835) hegoaldeko goi-nafarreraz idatzi zuena. XIX. mendearen erdialdetik aurrera hasi ziren Nafarroa Garaiko euskal idazleen lanak Euskal Herriko beste aldeetara bizkorrago zabaltzen; eta, oraindaino nafarrerak, Nafarroa Garaiko gorabehera sozio-politikoak zirela medio, euskararen munduan literatura dialekto nagusitzat hartzeko aukerarik izan ez duen arren, euskalki nagusitzat jotzen da egun alderdi askotatik.\nHedadura.\nNafarreraren hiztunak dituen eremua hau da: Bortziriak, Malerreka eta Sakana eskualdeak; Bertizarana, Goizueta, Beintza-Labaien, Saldias, Ultzama, Lantz, Anue, Atetz, Odieta, Esteribar, Erroibar eta Auritz udalerriak; eta Oronoz-Mugairi herria (Baztan udalerriko mendebaldean; Baztango gainerako herrietan goi nafarrera eta nafar-lapurteraren arteko nahasketa batekin solastatzen dira).\nXX. menderaino, Gipuzkoako ipar-ekialdean ere hitz egiten zen nafarrera. Gaur egun, Beterriko gipuzkerakotzat jotzen da hango euskara, baina oraindik, Errenteria-Irun bitarte horretan, zenbat eta ekialderago, nabarmenagoak dira nafarreraren ezaugarriak (eta, neurri txikiagoan, lapurterarenak ere); zenbat eta mendebalderago, berriz, areago nabari dira gipuzkerarenak. Eremu horretan, XVI. mende arte, lapurteraren eragina izan zen nagusi; XVI. eta XVII. mendeetan, nafarrerak eragin zuen batez ere; XVIII. mendean eta orduz geroztik, ordea, gipuzkeraren eragina izan da nagusi, eta Beterriko gipuzkeraren gero eta ezaugarri gehiago ditu.\nTarteko hizkerak.\nAlde batetik, Baztango herri gehienetan (Oronoz-Mugairi izan ezik) nafar-lapurterara jotzen da; eta Aezkoan, goi-nafarreraren, nafar-lapurteraren eta ekialdeko nafarreraren tartekoa hitz egiten da.\nBestetik, Leitza, Basaburua, Imotz, Larraun, Lekunberri, Ezkurra eta Eratsungo hizkera erdialdeko euskara edo gipuzkerara gerturatzen da.\nBurundan, Altsasu, Olazti, Bakaiku eta Urdiainen, erdialdeko euskararen osagaiak dituzte, bai eta mendebaleko euskararenak ere; badirudi mendebaleko euskararen eragin hori Gasteiztik heldu zela, hiri hori izan bide baitzen mendebaleko euskararen sorgune nagusi XII. eta XIII. mendeetan.\nBeste euskalki batzuk.\nErdialdeko euskara.\nErdialdeko euskara edo gipuzkera zabalduta dago Araitz, Betelu eta Areson, eta tarteko hizkera eragin du inguruko beste udalerri batzuetan, arestian aipatu bezala.\nNafar-lapurtera.\nZugarramurdi, Urdazubi eta Luzaide nafar herrietako berezko hizkera nafar-lapurtera da.\nEkialdeko nafarrera.\nAzkenik, sartaldeko ibarretako hizkerak ekialdeko nafarreran sailkatuak dira gaur egun. Galdua den erronkariera eta galtzear den zaraitzuera ditugu."}
{"id": "61763", "revid": "94035", "url": "https://eu.wikipedia.org/wiki?curid=61763", "title": "Erdibizitza", "text": "Erdibizitza hitzak honako esanahiak izan ditzake:"}
{"id": "61765", "revid": "336", "url": "https://eu.wikipedia.org/wiki?curid=61765", "title": "Paatsjoki", "text": "Paatsjoki ibaia oso luzea da eta 3 herrialde ezberdinetatik igarotzen da, beraz izen ezberdin asko dauzka; Norvegian \"Pasvikelva\", Errusian \"\u00cf\u00e0\u00f2\u00f1\u00ee\u00e9\u00ee\u00ea\u00e8\", \"Patsojoki\", edo \"\u00cf\u00e0\u00e7\", eta Samieraz aldiz, \"B\u00e1h\u007feveaijohka\". Finlandiako lakua handienetakoan sortzen da, Inarij\u00e4rvi lakuan.\nGeografia.\nInarij\u00e4rvi lakuan hasi eta ibaia Errusiatik igarotzen da. Norvegia eta Errusiaren arteko muga bihurtzen da laster eta azkenik, Varangerfjord ibaian isurtzen da eta honek Ozeano Artikora eramaten ditu Inarij\u00e4rvi lakuko urak. Indar handiarekin jaisten denez bere ibilbide guztian zazpi zentral hidroelektriko daude, ibaiaren bazterrak argindarren hornitzen dituztenak Errusian eta Norvegian.\nIbaia oso ezaguna da bere izokinengatik. Izan ere, arrain hauek ibaia guztian zehar aurki daitezke baina eremu batzuetan arrantza debekatua dago Finlandia eta Norvegian babestutako eremu asko baitaude.\nHistoria.\nJarraipenaren Gerra ondoren, ibaiak, Norvegia eta Errusiaren, Petsamoren, arteko muga bihurtu zen."}
{"id": "61767", "revid": "336", "url": "https://eu.wikipedia.org/wiki?curid=61767", "title": "Inari (ibaia)", "text": "Inarijoki ibaia (Iparraldeko Samieraz: \"Anarjokka\"), Finlandia eta Norvegiaren arteko muga banatzen duen ibaia da. Ez da Finlandiako eta Norvegiako beste ibaiak bezain oparoa baina hainbat izokin aurki daitezke bere uretan.\nGeografia.\nHegoaldean jaio eta iparralderantz jotzen du. Mugaren altuerara iritsi baino lehen, Karasjokka ibaiarekin bat egiten du eta Tenojoki ibaia bihurtzen dira, eta hau bai, hau Ozeano Artikoan isurtzen da. Inarijoki ibaiaren iturritik Tenojoki ibaia Ozeano Artikoan hiltzen den lekuraino, 318\u00a0km-ko ibilbidea dago."}
{"id": "61768", "revid": "201", "url": "https://eu.wikipedia.org/wiki?curid=61768", "title": "Gas (egoera)", "text": ""}
{"id": "61770", "revid": "42539", "url": "https://eu.wikipedia.org/wiki?curid=61770", "title": "Gas (argipena)", "text": "Gas hitzak esanahi ezberdinak izan ditzake:"}
{"id": "61773", "revid": "88969", "url": "https://eu.wikipedia.org/wiki?curid=61773", "title": "Orreaga Ibarra", "text": "Orreaga Ibarra Murillo (Mezkiritz, Erroibar, 1960ko maiatzaren 31) hizkuntzalari nafarra da.\n1994an Ultzamako euskararen azterketa aurkeztu zuen bere doktorego tesian, Patxi Goenagaren zuzendaritzapean.\nNafarroako Unibertsitate Publikoan lan egiten du, Euskal Filologia atalean.\nBatez ere euskalkien arloan nabarmendu izan da, nagusiki jaioterriko erroibarrera eta auzokideak diren esteribarrera eta Ultzama hizkera aztertuz.\nBere herriko toponimia ere ikertu izan du.\nLiburuak.\nEuskal komunitate zientifikoaren Inguma datu-basean, berak sorturiko 40 lanak baino gehiago dira."}
{"id": "61775", "revid": "9323204", "url": "https://eu.wikipedia.org/wiki?curid=61775", "title": "I\u00f1aki Camino", "text": "I\u00f1aki Camino Lertxundi (Donostia, Gipuzkoa, 1963ko ekainaren 21a) euskalaria da. EHUn lan egiten du, Euskal Dialektologiako irakasle katedraduna izanik: bereziki euskal testu zaharrak eta euskal dialektologia sinkronikoa eta historikoa lantzen ditu. Nabarmentzekoa da Nafarroa Garaiko eta Ipar Euskal Herriko euskalkien arloan eta dialektologiaren alderdi teoriko-metodologikoan egindako lana.\nEuskaltzain urgazlea (2003) eta Euskaltzaindiaren EHHA hizkuntza-atlasaren partaidea (1997-2009). \"Anuario del Seminario de Filolog\u00eda Vasca \u201cJulio Urkixo\u201d\", \"Fontes Linguae Vasconum\" eta \"Euskera\" aldizkarien zuzendaritzako batzordekidea. Iraganean \"Ele\" eta \"Gogoa\" aldizkarietan jardun zuen. CNRS erakundearen \"Iker\" (UMR 5478) Baionako ikertaldean laguntzailea da. \nNafarroa Garaiko hainbat mintzo aztertu ditu: Aezkoa, Arakil, Go\u00f1erri eta Zaraitzukoa eta hego-nafarrera. Donostiarren mintzoa ere aztertu zuen Donostiako Udalaren 1997ko Karlos Santamaria beka irabazi eta baliaturik. Ipar Euskal Herrian, berriz, ipar-mendebaleko Zuberoa, Nafarroa Beherea, Amik\u00fcze, Oztibarre eta Garaziko mintzoak aztertu ditu. Bigarren euskara modernoaz ere (1876-1968) jardun du. Euskalkien egoera zaharraz, berriz, Nafarroa Behere, Zuberoa-Erronkari, Zaraitzu eta Nafarroa Garai-Lapurdi eskualdeetako iraganeko euskara aztertu du.\nTestu zahar eta garaikideagoen argitaratzailea da: Juan Beriain (XVII), \u201cAlphonsa Rodriguez\u201d (XVIII), Jean Hiriart-Urruti (XIX) eta Pablo Fermin Irigarai \u201cLarreko\u201d (XX).\nUnibertsitateko doktoretza-tesiak zuzendu ditu: Baztan-Bidasoko mintzoa (Edu Zelaieta, 2006), Nafarroako ipar-mendebaleko mintzoa (Amaia Apalauza, 2011), Euskal Herriko mendebaleko euskara zaharra (Eneko Zuloaga, 2020) eta Garaziko mintzoaren barne-aldakortasuna (Alex Artzelus, 2021). Egun, beste bi doktoretza-tesiren zuzendaria da: Itsas hegiko Lapurdiko mintzoa (Maitena Duhalde) eta Gipuzkoako erdialdeko mintzoa (Olatz Leturiaga)."}
{"id": "61776", "revid": "46380", "url": "https://eu.wikipedia.org/wiki?curid=61776", "title": "Zoilo Moso", "text": "Zoilo Moso Bezunartea (Otsagabia, 1902- Iru\u00f1ea, 1970) artzain zaraitzuarra izan zen.\nNabarmentzekoa da berak zaraitzueraz eta hizkera honi buruz utzitako lekukotza, Jose Estornes Lasarekin trukatutako gutunei esker gorderik.\nBesteak beste, testu eder hau utzi zuen:\n\"Ni fanen niz mundutik, Juangoikoak nai duelarik, baya xuk eskribitzen zuena munduan batren da eta norbaitek leitren du eta ikusiren die denbrazko gauza onetarik bat\"."}
{"id": "61778", "revid": "201", "url": "https://eu.wikipedia.org/wiki?curid=61778", "title": "Burushaski", "text": ""}
{"id": "61779", "revid": "336", "url": "https://eu.wikipedia.org/wiki?curid=61779", "title": "Karmelo Landa", "text": "Karmelo Landa Mendibe (Ea, Bizkaia, 1952ko uztailaren 16a) euskal herritar politikaria da, Herri Batasuna alderdiaren buruzagietako bat izandakoa, Batasuneko kide izan zen ostean. Halaber, EHUko irakaslea da.\nBiografia.\nLanda itsasoari lotutako familia batean jaio zen 1952an. EiTBko Klaudio Landa telebista aurkezle eta kazetariaren eta Erramun Landa margolari eta EHUko Arte Erderretako fakultatearen irakaslearen anaia da. Deustuko Unibertsitatean Historia Moderno eta Garaikidean lizentziaduna da, non Filosofia eta Letrak ere ikasi zituen. Trantsizioan EMKn militatu zuen eta ikasleen iraultzetan parte hartu zuen. 1973tik aurrera ikastolako irakasle bezala lan egin zuen, lehendabizi Gernikan eta ondoren Deustun. Horrez gain, euskarazko aldizkarietan kolaboratu zuen. 1978an Bilboko Jai Batzordeko kidea izan zen Mari Jaia, konpartsak eta Aste Nagusi parte hartzaileak hasi zirenean.\n1980an Euskal Herriko Unibertsitateko Gizarte eta Informazio Zientzien Fakultateko irakasle sartu zen. Han dekanorde eta euskararen arduraduna izan zen.\n1989ko ekainean Herri Batasuneko Europar Legebiltzarrerako hautagai-zerrendan bigarren postuan aurkeztu zen. Nahiz eta HBk eserleku bat lortu zuen, Txema Monteroren dimisioarekin, 1990eko irailaren 6an, legebiltzarkide egon zen 1994ko ekainaren 12a arte. Urte bereko urrian Eusko Legebiltzarrerako hauteskundeetan Herri Batasunaren Bizkaiko hautes zerrendaren burua izan zen.\n1995an HBko mahai nazionaleko mahaikide izan zen. 1996ko Espainiar Hauteskunde Orokorretan HBk ETAren bideo bat eman zuen hautes-iragarki batean. Ondorioz, Espainiako Auzitegi Nazionalak diligentziak ireki zituen talde armatuarekin kolaboratzeagatik leporatuta. 1997ko otsailaren 5ean Espainiako Auzitegi Nazionalak Karmelo deklaratzera deitu zuen, baina honek Belgikara ihes egin zuen.\n1997ko apirilaren 11an Irunen atxilotu eta berehala kartzelan sartu zuten. 1998an Espainiako Auzitegi Gorenak zigortu eta eusko legebiltzarkide izateari utzi behar izan zuen auzitegiaren aginduz. 20 hilabete kartzelan eman ondoren, 1999ko uztailaren 20an aske geratu zen Espainiako Auzitegi Konstituzionalak hartu zuen erabakiaren ondorioz.\n2000ko otsailaren 12an Herri Batasuneko mahai nazionalerako hautatua izan zen berriz ere. 2001ean Herri Batasuna Batasuna alderdia bihurtu zenean Bizkaiko mahairako aukeratu zuten.\n2002an Batasunaren ilegalizazioarekin batera, talde armatuko kide izatea leporatu zioten. 2005ean prozesatua izan zen. 2002 eta 2006 artean EiTBko Administrazio kontseiluan Eusko Legebiltzarreko ordezkaria izan zen. 2006ko martxoan Batasuneko mahai nazionaleko kide hautatua izan zen.\n2008ko otsailaren 11n, Baltasar Garzon epaile espainiarraren aginduz berriz ere atxilotu zuten, beste hamahiru pertsonarekin batera, \"Batasuneko kidea izateagatik\".\n2010eko otsailaren 8an askatu zuten, 50.000 euroko bermea ordaindu eta gero. Astero epaitegira joan behar du."}
{"id": "61780", "revid": "90799", "url": "https://eu.wikipedia.org/wiki?curid=61780", "title": "Azido", "text": "Azidoek (sarritan HA [H+A-] formula generikoaren bidez adierazten dira) hainbat definizio izan dituzte denboran zehar. Gehien onartutako definizioaren arabera, azido deitzen diren konposatuak base deritzen konposatuei hidrogeno-ioi bat (H+) ematen dietenak dira. Eguneroko bizimoduan azido ugari erabiltzen dira, esaterako azido azetikoa (ozpinean dagoena) eta azido sulfurikoa (autoen baterietan erabiltzen dena). Azido/base sistemak ez dute zerikusirik erredox sistemekin, lehenetan ez baitago aldaketarik oxidazio-egoeran.\nAzidoen pH maila (hidrogeno potentziala) 7 baino txikiagoa da, are eta azidoagoa, pH txikiagoa.\nDefinizioak.\nAzidoen ezaugarriak.\nZapore garratza dute, azido zitrikoa laranjan eta limoian bezala.\n\"Azido\" hitza latinezko \"acidus (garratz)\" hitzetik dator. Haatik, kimikan azido terminoak esanahi espezifikoagoa dauka. Azidoak definitzeko lau modu daude:\nNahiz eta teoriarik orokorrena ez izan, gehien erabiltzen dena Br\u00f8nsted-Lowry definizioa da.\nDisoziazioa eta oreka.\nAzidoen erreakzioak orokortu egiten dira maiz HA H+ + A- formarekin orekan dagoenean, non HA-k azidoa irudikatzen duen, eta A- base konjugatua den. Azido-base pare konjugatuak protoi batez desberdintzen dira, eta batuketaren bidez elkarren arteko bilaka daitezke protoi bat batu edo kentzean (protonazioa eta desprotonazioa, hurrenez hurren). Kontuan izan azidoa kargatutako espeziea izan daitekeela eta base konjugatua neutroa; kasu horretan, erreakzio-eskema orokortua HA+ H+ + A-rekin orekan dagoela deskriba daiteke. Disoluzioan, oreka bat dago azidoaren eta bere base konjugatuaren artean. \"K\" oreka-konstantea disoluzioan dauden molekulen edo ioien orekako kontzentrazioen adierazpena da. Kortxeteak kontzentrazioa adierazten dute; beraz, [H2O]-k esan nahi du [\"H2O\"] kontzentrazioa. \"K\"a azido-disoziazio konstantea, batez ere, azido-base erreakzioen testuinguruan erabiltzen da. Ka-ren zenbakizko balioa da: produktuen kontzentrazioa erreaktiboen kontzentrazioengatik zatituta, non erreaktiboa azidoa (HA) den eta produktuak base konjugatua eta + diren.\nBi azidoetatik indartsuenak azido ahulenak baino \"K\"a handiagoa izango du; hidrogeno ioien azidoaren arteko erlazioa handiagoa izango da azido indartsuagoarentzat, azido indartsuenak protoia galtzeko joera handiagoa baitu. \"K\"a-ren balio posibleen sorta hainbat magnitude ordenatan hedatzen denez, maizago manipulagarriagoa den p\"K\"a erabiltzen da, non p\"K\"a = -log10 \"K\"a den. Azido indartsuagoek azido ahulek baino p\"K\"a txikiagoa dute. p\"K\"a-ren balioak, esperimentalki 25 \u00b0C-tan ur-disoluzioan zehaztuak, testu-liburuetan eta erreferentziazko materialetan azaltzen dira sarritan.\nIzen-sistema.\nIzen-sistema klasikoan, azidoak anioien arabera izendatzen dira. Atzizki ionikoa kendu eta atzizki berri batekin (eta batzuetan aurrizkiarekin) ordezkatzen da hurrengo taularen arabera.\nIzen-sistema klasikoa:\nAdibidez, HCl-k kloruro bat du anioi gisa; beraz -uro atzizkiak azido klorhidrikoaren forma hartzen du. IUPAC izen-sistemaren gomendioetan, konposatu ionikoaren izenari, besterik gabe, \"urtsu \"gehitzen zaio. Ondorioz, hidrogeno klorurorako, IUPAC izena \"hidrogeno kloruro urtsua\" izango litzateke. -\"hidriko\" atzizkia azidoa hidrogenoz eta beste elementu batez bakarrik osatuta badago gehitzen da soilik.\nOxoazidoen kasuan, barietate alotropikoak kontuan hartzea garrantzitsua da.\n\u2022 Izen-sistema: oxigeno-kopurua (\"oxoz\" amaitzen dena) aurrizki baten bidez (Mono, di, tri, tetra...); ondoren, erdiko elementuaren izena \"ato-\"n (parentesi artean adieraziz haren oxidazio kopurua), eta, azkenik, \"hidrogeno\" hitzez adierazten da. Adibidez, azido sulfurikoa hidrogeno tetraoxosulfato (VI) da.\nIzen-sistema formula sistematikoa; izen-sistema sistematiko funtzionala.\nHNO2 Hidrogeno Dioxonitrato (III): hidrogeno azido dioxonitrikoa (III)\nH2SO3 Trioxosulfato (IV): hidrogeno azido trioxosulfurikoa (IV)\nHIO4 Tetraoxoiodato (VII): hidrogeno azido tetraoxoiodikoa (VII)\nH2CrO4 Tetraoxokromato (VI): hidrogeno azido tetraoxokromikoa (VI)\nH2SO2 Dioxosulfato (II): hidrogeno azido dioxosulfurikoa (II)\nHIO Monoxoiodato (I): hidrogeno azido monoxoiodikoa (I)\n\u2022 Izen-sistema sinplifikatua: konposatuaren izena \"azido\" hitzarekin hasten da; ondoren, \"oxo\"-z bukatzen den oxigeno kopurua doa, eta, azkenik, \"iko\"-z amaitzen den erdiko elementuaren izena darama, parentesi artean oxidazio-zenbakia adieraziz zenbaki erromatarretan.\nIzen-sistema formula sistematikoa; izen-sistema sistematikoa; izen-sistema funtzional tradizionala\nH2Cr2O7 Hidrogeno heptaoxodikromato (VI); azido heptaoxodikromico (VI) Azido dikromikoa\nH3PO4 Hidrogeno tetraoxofosfato (V); azido tetraoxofosforiko (V); Azido ortofosforikoa\nAzidoen indarra.\nAzido baten indarrak protoi bat galtzeko duen gaitasunari edo joerari egiten dio erreferentzia. Azido indartsua uretan guztiz disoziatzen dena da; Beste era batera esanda, HA azido indartsu baten mol bat uretan disolbatzen da H+ mol bat eta bere base konjugatuaren, A-, mol bat ekoizten du, eta HA azido protonatu bat ere ez. Aitzitik, azido ahul bat partzialki bakarrik disoziatzen da, eta, orekan, azidoa eta bere base konjugatua disoluzioan daude. Azido indartsuen adibide batzuk azido klorhidrikoa (HCl), azido iodikoa (HI), azido bromhidrikoa (HBr), azido perklorikoa (HClO4), azido nitrikoa (HNO3) eta azido sulfurikoa (H2SO4) dira. Uretan, horietako bakoitza ia % 100 ionizatuta dago. Azido bat zenbat eta indartsuagoa izan, orduan eta errazago galtzen du protoi bat, H+. \"Desprotonazioa \"errazten laguntzen duten bi faktore funtsezkoak dira: H-A loturaren polaritatea. Azidoen indarra oinarri konjugatuaren egonkortasunari dagokionez ere eztabaidatua izaten da.\nAzido indartsuenek \"K\"a handiagoa dute, eta p\"K\"a txikiagoa dute azido ahulagoek baino.\nAzido alkilsulfonikoak eta arilsulfonikoak, oxiazido organikoak direnak, azido indartsuen klase bat dira. Adibide arrunta azido toluenosulfonikoa da (azido tosikoa edo tosilikoa). Azido sulfurikoa bera ez bezala, azido sulfonikoak solidoak izan daitezke. Izan ere, poliestireno sulfonatoan funtzionalizatutako poliestirenoa iragazten den plastiko solido biziki azidoa da.\nSuperazidoak % 100 azido sulfurikoa baino indartsuagoak diren azidoak dira. Superazidoen adibide batzuk azido fluoroantimonikoa, azido magikoa eta azido perklorikoa dira. Superazidoek ura etengabe protonatu dezakete oxonio-gatz kristalino eta ionikoak sortzeko. Karbokatioiak ere egonkortu ditzakete kuantitatiboki.\nPolaritatea eta efektu induktiboa.\nPolaritateak lotura kimiko batean elektroien banaketari egiten dio erreferentzia, bi nukleo atomikoen arteko espazio-eskualdea non elektroi pare bat partekatzen den (ikus BGEPAT). Bi atomoek gutxi gorabehera elektronegatibotasun bera dutenean (loturatik elektroiak erakartzeko ahalmena), elektroiak berdin partekatzen dira gutxi gorabehera, eta denbora bera igarotzen dute loturaren bi muturretan. Loturiko bi atomoen elektronegatibitateen alde nabarmena dagoenean, elektroiek denbora gehiago igarotzen dute elementu elektronegatiboenaren nukleotik hurbilago, eta dipolo elektriko bat edo karga bereizketa sortzen da, non karga negatibo partzial lokalizatu bat dagoen elementu elektronegatiboan eta karga positibo partziala elementu elektropositiboan. Hidrogenoa elementu elektropositibo bat da, eta, oxigenoa edo bromoa bezalako elementu elektronegatibo bati lotuta dagoenean, karga apur bat positiboa metatzen du. Hidrogeno atomoaren elektroi-dentsitatea txikiagotuz gero, errazagoa da protoi gisa abstraitzea; hau da, azidoagoa da. Taula periodikoaren ilara batean, ezkerretik eskuinera mugituz, elementuak elektronegatiboagoak bihurtu ohi dira, eta elementuak eratutako azido bitarraren indarra etengabe handitzen da:\nElementu elektronegatiboak ez du hidrogeno azidoari zuzenean lotuta egon behar bere azidotasuna areagotzeko. Atomo elektronegatibo batek lotura azidotik elektroi-dentsitatea \"tira\" dezake efektu induktiboaren bidez. Elektroiak erakartzeko gaitasuna azkar murrizten da elementu elektronegatibotik azido loturara dagoen distantziarekin. Efektua honako azido butiriko halogenatuen serieak erakusten du. Kloroa bromoa baino elektronegatiboagoa da, eta, ondorioz, eraginik indartsuena du. Oxigenoari atxikitako hidrogeno atomoa hidrogeno azidoa da. Azido butirikoa azido karboxilikoa da.\nKloro atomoa O-H lotura azidotik urruntzen den heinean, eragina gutxitu egiten da. Kloro-atomoa azido karboxilikoaren taldetik karbono-atomo batera dagoenean, konposatuaren azidotasuna nabarmen handitzen da azido butanoikoaren aldean (azido butirikoa ere deitzen zaio). Hala ere, kloro-atomoa hainbat loturaren bidez bereizten denean, eragina askoz txikiagoa da. Bromoa karbonoa edo hidrogenoa baino elektronegatiboagoa da, baina ez kloroa bezain elektronegatiboa, beraz, azido 2-bromobutanoikoaren p\"K\"a azido 2-klorobutanoikoaren p\"K\"a baino apur bat handiagoa da.\nLotura azido baten ondoan dauden atomo elektronegatiboen kopuruak ere eragina du azidoaren indarrean. Oxoazidoek HOX formula orokorra dute, non X edozein atomo izan daitekeen, eta, beste atomo batzuekin, loturak partekatu ditzake edo ez. X atomoan atomo edo talde elektronegatiboen kopurua handituz, lotura azidoko elektroi-dentsitatea gutxitzen da protoiaren galera erraztuz. Azido perklorikoa oso azido indartsua da (p\"K\"a \u2248 -8), eta, uretan, guztiz disoziatzen da. Bere formula kimikoa HClO4 da, eta erdiko kloro-atomo bat dauka, inguruan lau oxigeno-atomo dituelarik, horietako bat hidrogeno oso azido-atomo bati lotuta dagoena eta erraz ken daitekeena. Aitzitik, azido-klorikoa (HClO3) azido apur bat ahulagoa da (p\"K\"a = -1.0), azido klorosoa (HClO2, p\"K\"a = +2.0) eta azido hipoklorosoa (HClO, p\"K\"a = +7.53) azido ahulak direnean.\nAzido karboxilikoak hidroxilo talde azido bat eta karbonilo talde bat dituzten azido organikoak dira. Azido karboxilikoak dagokion alkoholera murriztu daitezke; Oxigeno-atomo elektronegatibo bat bi hidrogeno atomo elektropositiborekin ordezkatzeak, funtsean, azidoa ez den produktua dakar. Azido azetikoa etanolera murriztea LiAlH4 (litio aluminio hidruroa edo LAH) eta eterra erabiliz, erreakzio horren adibidea da.\nEtanolaren p\"K\"a balioa 16 da, azido azetikoaren 4,76aren aldean.\u200b\nErradio atomikoa eta lotura-indarra.\nAzido batek protoi bat galtzeko gaitasunari laguntzen dion beste faktore bat hidrogeno azidoaren eta daukan molekularen anioiaren arteko lotura-indarra da . Hori, aldi berean, lotura partekatzen duten atomoen tamainaren menpe dago. HA azido batentzat, A atomoaren tamaina handitzen den heinean, loturaren indarra gutxitzen da; hau da, errazagoa da haustea, eta azidoaren indarra handitzen da. Loturaren indarrak lotura bat hausteko zenbat energia behar den neurtzen du. Beste era batera esanda, energia gutxiago behar da lotura hausteko A atomoa handitu ahala, eta protoia errazago kentzen duenean base batek. Horrek, neurri batean, azido fluorhidrikoa azido ahultzat hartzen den azaltzen du beste azido halogenoak (HCl, HBr, HI) azido sendoak direnean. Fluorra beste halogenoak baino elektronegatiboagoa den arren, bere erradio atomikoa ere askoz txikiagoa da; beraz, lotura sendoa du hidrogenoarekin. Taula periodikoaren zutabe batetik behera mugituz, atomoak ez dira hain elektronegatibo bihurtzen, baina bai nabarmen handiagoak, eta atomoen tamainak azidotasuna nagusitu ohi du hidrogeno-loturan. Hidrogeno sulfuroa, H2S, ura baino azido indartsuagoa da oxigenoa sufrea baino elektronegatiboagoa den arren. Hau sufrea oxigenoa baino handiagoa delako da, eta hidrogeno-sufre lotura hidrogeno-oxigeno lotura baino errazago hausten delako.\nHistoria.\nAzidoaren lehen interpretazio teorikoa egiten Antoine-Laurent Lavoisier saiatu zen XVIII. mendean. Haren ustez azidoek oxigenoa eduki behar zuten, eta ideia hori erabili zen hainbat hizkuntzatan azidoa izendatzeko: ingelesez \"oxigen\", grekozko \"oxys\"-etik (\"garratz\") eta \"genna\"-tik (\"ekoizpen\"); alemanez \"sauerstoff\", \"gai garratza\", hitzez-hitz, etab. Gerora, azido klorhidrikoak oxigenorik ez zuela jakin zenez gero, Sir Humphry Davy ohartu zen lehenengo aldiz, 1815 aldera, hidrogenoa zela azidoen funtsezko elementua. Hidrogenoa duten gai guztiak ez dira azido, ordea, eta Justus von Liebig-ek 1938an eman zuen taxuzko lehen definizioa, zaharkitu samarra dagoen arren oraindik ere onargarria dena: hidrogenoa metal batez ordezkatua izateko eran daukan gai konposatua. Garai hartan baseak gatza emanez azidoak neutralizatzen dituzten gaiak baino ez ziren, eta ez zekiten beren osaeran zerk ematen zien ezaugarri hori.\nAzido-base gaien kimika osoak bestelako ikuspegi bat hartu zuen Wilhelm Ostwald-ek eta Svante August Arrhenius-ek 1880an moldatu zuten teoriarekin (Nobel saria jaso zuten biek). Hauen teoriaren ezaugarri nagusia da elektrolito deitzen diren konposatu batzuk banatu egiten direla uretan ioiak emanez. Teoria hau garatuz joan ziren heinean, ohartu ziren azidoak ez zirela uretan hidrogeno ioiak (H+) libratzen dituzten konposatu hidrogenodunak baino. Ohartu ziren, halaber, lotura bat badela disoluzioaren azidotasunaren eta disoluzioaren ioi kontzentrazioaren artean. Era berean, base tasunek uretan izan dezaketela loturaren bat hidroxilo ioiekin (OH\u2013), eta nola baseek neutralizatu egiten dituzten azidoak, ioi horiek elkarrekin erreakzionatzean ur molekula neutroak ematen dituztela atera zuten ondorio gisa. Hortik, beste definizio bat osatu zuten: \"azidoak eta baseak uretan hidrogeno eta hidroxilo ioak, hurrenez hurren, ematen dituzten gaiak dira\". Br\u00f8nsted eta Lowry-ren definizioa. Azidoak eta baseak hidrogeno eta hidroxilo ioien bitartez definitzean sortzen diren arazoak gainditzeko, 1923an J. M. Br\u00f8nsted-ek eta T. M. Lowry-k bestelako definizio bat proposatu zuten, biek ia aldi berean: azidoa protoi bat galtzeko joera duen gaia da eta basea protoi bat irabazteko joera duen gaia. Protoi izenak H+ gaia esan nahi du (hidrogeno atomoaren nukleoa), eta ez disoluzio desberdinetan ematen diren hidrogeno ioiak; hala bada, definizio hau ez dago disoluzioetara mugatua eta hartzen duen hedadura berria da, hain zuzen, Br\u00f8nsted eta Lowry-ren teoriaren ezaugarri nagusienetakoa.\nPropietateak.\nBr\u00f8nsted-Lowry azidoek:\nAzidoak.\nHauke dira azido nagusiak:"}
{"id": "61785", "revid": "336", "url": "https://eu.wikipedia.org/wiki?curid=61785", "title": "Passeri", "text": ""}
{"id": "61795", "revid": "336", "url": "https://eu.wikipedia.org/wiki?curid=61795", "title": "Selachimorpha", "text": ""}
{"id": "61806", "revid": "201", "url": "https://eu.wikipedia.org/wiki?curid=61806", "title": "Lama pacos", "text": ""}
{"id": "61807", "revid": "201", "url": "https://eu.wikipedia.org/wiki?curid=61807", "title": "Lama guanicoe", "text": ""}
{"id": "61812", "revid": "688", "url": "https://eu.wikipedia.org/wiki?curid=61812", "title": "Lantanoide", "text": "Lantanoideen (edo lantanidoen) serieak 15 elementu kimiko barne hartzen ditu, hain zuzen 57 eta 71 zenbaki atomikoen artean daudenak, lantanotik luteziora. Elementu hauek, kimikoki antzekoak diren beste batzuekin batera, eskandioa eta itrioa, orokorrean, Lur arraroak izenaz ezagutzen dira.\nLn ikur kimikoa lantanoideen kimikaren inguruko eztabaida orokorretan erabiltzen da, edozein lantanoideren aipamena egiteko. Lantanoide guztiak \"f blokeko\" elementuak dira, hau da, 4f elektroi-geruza betetzearekin zerikusia dutenak, lutezioa salbu, azken hau \"d blokekoa\" baita. Lantanoide elementu guztiek katioi tribalenteak osatzen dituzte, &lt;chem&gt;Ln^{3+}&lt;/chem&gt;, non beraien kimika, neurri handi batean, erradio ionikoarekin determinatua dagoen. Kasu honetan, erradio ionikoa lantanotik luteziora txikitzen da.\nLantanoideak deitzen dira periodoko (serieko) elementuak kimikoki lantanoaren antzekoak baitira. Lantanoa eta lutezioa 3. taldeko elementu gisa aipatuak dira, 5d orbitalean elektroi bakarra baitute. Hala, bi elementuak askotan lantanoide elementuen kimikako eztabaidetan sartuak izaten dira. Lantanoa bietatik gehien sartzen dena da, honek 3 elementu taldean duen lekua testuetan aurkitzea ohikoagoa delako, \"lantanoide\" hitzak \"lantanoaren antzekoa\" esan nahi duenez gero. Hala ere, eztabaidan jarri zen lantanoa lantanoidea ote den, lantanoak semantikoki ezin duela lantanoide bat izan argudiatuz, baina IUPACek lantanoa lantanoidetzat hartzen du, izendapenaren erabilera ohikoan oinarrituta.\nTaula periodikoan, lantanoideak eta aktinidoak taularen gorputzaren bi erregistro gehigarri gisa adierazi dira , leku markagailuarekin edo bakoitza serieko elementu bakar gisa hautatua (lantano eta aktinioa, edo lutezio eta lawrentzioa) taula nagusiko zelula bakar gisa adierazia, bario eta hafnio, radio eta rutherfordio bitartean, hurrenez hurren. Hitzarmen hau guztiz estetikoa eta praktikoa da; oso gutxi erabilitako formatu zabaleko taula periodikoetan lantanoideen eta aktinidoen seriea leku egokian txertatzen da, taulako seigarren eta zazpigarren errenkadetan (periodoak), hain zuzen.\nEtimologia.\nZenbaitetan lur arraro izen arrunta erabiltzen da lantanoideak, eskandioa eta itrioa biltzen dituen multzoa adierazteko. Aipatutako elementuen jatorri nagusia oso bakanak diren mineralak dira, eta horregatik hasieran \"lur arraro\" deitu zitzaien. IUPACek baztertu egin du izen honen erabilera, elementu hauek ez baitira ez bakanak ez \"lurtarrak\" (18. mendeko teknologiarekin metala sortzeko urtu ezin ziren metal oso elektropositiboen oxido basiko sendo disolbaezinak adierazteko sortu zen termino zaharkitua). Izan ere, elementu hauek kantitate handietan ageri dira naturan, nahiz eta lur \"arruntagoak\" baino arraroagoak diren. Zerioa Lurrazaleko 26. elementurik ugariena da, neodimioa urrea baino ugariagoa da eta tulioa bera ere, lantanoiderik bakanena izanik, iodoa baino ugariagoa da. Hala ere, \"lantanoide\" hitzak (grezieraz: \u03bb\u03b1\u03bd\u03b8\u03b1\u03bd\u03b5\u03b9\u03bd, \"ezkutuan dagoena\"), aurkitzeko zailak izan zirela adierazten du.\nIUPACek lantanoide hitza erabiltzea aholkaten du lantanido ordez, \"-ido\" atzizkia gehienetan ioi negatiboak adierazteko erabiltzen baita. \"-oide\" sufijoak, berriz, familia bereko elementuekiko antzekotasuna adierazten du.\nLur arraro izeneko \"arraro\" hitza gehiago da lantanoide elementu bakoitza bereitzeko zailtasunagatik, beren eskasiagatik baino. 66 elementuaren izena (disprosio), grezieraz \"dysprostos\", hau da, \"aurkitzeko zaila\" hitzetik eratorria da. Lantanoa, aldiz, \"ezkutuan dagoena\"-tik eratorria da. 57(La) eta 71(Lu) elementuak oso antzekoak dira ikuspegi kimikotik eta askotan batera sortzen dira naturan. Normalean, 3-tik 15-erako lantanoideak (itrioarekin batera, 16a) mineraletan elkarrekin ageri dira, hala nola, samarskita, monazita eta beste asko, zeinek 3. taldeko elementuak eduki ere ditzaketen, adibidez, torioa eta zenbaitetan aktinido batzuk. Lur arraroetako asko Suedian aurkituak izan ziren, Ytterby herriko meategi berean. Lauren izenak herriaren izenetik eratorriak dira: itrioa, iterbioa, erbioa eta terbioa. Bostgarrenaren izena, holmioarena Stockholm-etik eratorria da. Eskandio elementuaren izena eskandinavia-tik eratorria da, tulio Thule izenetik eta 4. taldeko elementuko 72. elementua (Hafnioa) Kopenhage izenetik. \nSamarskiak (samario elementuaren izena daraman minerala) eta beste antzeko mineral batzuek ere elementu hauek dituzte komunean: tantalo, niobio, hafnio, zirkonio, banadio eta titanio metalak, 4. taldeko eta 5. taldeko elementuen oxidazio egoera berdintsuagatik. Monazita 3. taldeko metalak, lantanoideak eta aktinidoak dauzkan fosfato bat da eta bereziki torioa eta lur arraro ugari dituelako ustiatzen da, besteak beste lantanoa, itrioa eta zerioa. Zerioa eta lantanoa lur arraro taldeko beste elementu batzuekin batera askotan Misch metalean ekoiztuak izaten dira, aurreko elementuez osatuak. Zuzeneko erabilera du, purifikazio beharrik gabe, txinparta sotzeko suharrietan. Bestalde, badira 2. taldeko elementuetan oinarritutako mineral batzuk, hala nola, itrokaltzita, itrozerita, itrofluorita zeinek itrio, zerio eta bestelako lantanoen kopuru aldakorrak dituzten. Hau guztia, elementuen elektroi geruza beteta dagoelako da -kanpokoenak konfigurazio berdina du beste guztiekiko eta geruza sakonago bat elektroiekin betetzeko eta ondorioz, masa atomikoa handitzen da 57-tik 71-era. Urte askoan, lur arraro elementuen nahasteak elementu bakun gisa kontsideratzen ziren, hala nola, neodimio eta praseodimio . Elementu haue purifikaziorako beraien arteko disolbagarritasun aldaketa txikia eta ioi trukaketa metodoa erabiltzen da eta hau askotan errepikatu behra da metal puru bat lortu nahi bada.\nZerioa lurrazaleko 26.elementu ugariena da eta kobrea baino ugariagoa ere, neodimioa urrea baino ugariago da, tulioa (naturalki gutxien sortzen den bigarren lantanoidea) ugariagoa da iodoa baino eta hau bere baitan biologian erabilgarritasun kritikoak garatu ahal izateko ohikoa da. Gainera, serieko elementu erradiaktibo bakarra, prometioa, ohikoagoa da naturako bi elementu arraroenak, frantzioa eta astatoa, konbinatuta baino. Ugaritasunez gain, termino teknikoa \"lantanoideak\" zentzu zaila bezala interpretatua izan daiteke, grezieraz \u03bb\u03b1\u03bd\u03b8\u03b1\u03bd\u03b5\u03b9\u03bd (\"lanthanein\") \"to lie hidden\" -etik eratorria. Hala ere, ez da bere ugaritasunez ari, baizik eta \"hiding\" propietateari (ezkutatu) buruz. Terminoaren terminologia lantanoaren lehenengo aurkikuntzan bilatu behar da, garai hartan, lur arraro elementuak deituak \"lying hidden\" zerio mineralean, eta ironia da lantanoa gerora kimikoki antzekoak diren elementuen lehenengo seriea bezala identifikatua izan zelako eta serie osoari izena ema ziolako. \"Lantanoide\" terminoa Victor Goldschmidt- engatik aurkeztua izan zen 1925.urtean \nElementuen propietate fisikoak.\nLantanoide guztiek lantanoaren antzeko ezaugarriak dituzte. Metal tribalente elektropositiboak dira. Distiratsuak eta zuri zilarkarak dira, eta erraz ugertzen dira airearekin kontaktuan. Bortizki erreakzionatzen dute ez-metal askorekin. Nahiko bigunak dira baina beren gogortasuna handitu egiten da zenbaki atomikoa handiagoa den heinean. Airean suak hartzen ditu, eta urtze- eta irakite-puntu altuak dituzte.\n1988.urtean, Gschneider eta Daane izan ziren seriean zehar fusio puntua handitzen zela konturatu zirenak Lantanotik (920\u00a0\u00b0C) luteziora (1652\u00a0\u00b0C) bitartean, 6s, 5d eta 4f orbitalen hibridazioaren neurriagatik, hain zuzen. Hibridaziorik handiena zerioak duela sinetsi da, non lantanoidea guztietatik fusio puntu txikiena duen (795\u00a0\u00b0C). Lantanoide metalak leunak dira baina beren gogortasuna seriean zehar handitu egiten da. Europioa nabarmentzen da, guztietatik dentsitate txikiena duelako (5,24g/cm3) eta erradio metaliko handiena (208,4pm). Barioarekin konparatu daiteke bere erradio metalikoa 222pm baita. Bestalde, uste da Eu2+ ioi handiena lantanoide metalak daukala eta eroankortasun bandan bi elektroi besterik ez dituela. Iterbioak ere erradio metaliko handia du, honi ere azalpen antzekoa iradokio . Lantanoide metalen erresistentzia oso altuak dira, 29-134\u03bc\u03a9\u00b7cm bitartekoak. Balore hauek eroale onekin, hala nola, aluminioarekin konparatu daiteke non bere erresistentzia 2,655\u03bc\u03a9\u00b7cm-koa den. La, Yb eta Lu salbuespenak izanik (f orbitalean elektroi desparekaturik ez dutelako), lantanoideak oso paramagnetikoak dira eta hori beraien sentikortasun magnetikoan islatzen da. Galdolinioa ferromagnetikoa bihurtzen da 16\u00a0\u00b0C-tik beherako tenperaturetan (Curie puntua). Beste lantanoide astunenak -iterbioa, disprosioa, holmioa, erbioa, tulioa eta terbioa- ferromagnetikoak bihutzen dira tenperatura askoz ere baxuagoetan \nKimika eta konposatuak.\nLantanoide konplexuen koloreak, ia guztiz, estekatzailearen eta metalaren arteko karga transferentziatik dator. f \u2192 f transtsizioak ez dira inolaz ere simetrikoak, trantsiziozko metaletan bezala. Hala ere, trantsiziozko metalak akoplamendu bibronikoari esker, arau hau apurtzeko gai dira. Lantanoideetako balentzia orbitalak ia lotuezinak dira, ondorioz, f \u2192 f arteko espektroa d \u2192 d baino askoz ahulagoak dira. Honek, lantanoide konplexuen koloreak askoz argiagoak egiten ditu trantsiziozko metalekin alderatuta. f \u2192 f trantsizioak ez dira posibleak f1 eta f13 konfigurazioekin Ce3+ eta Yb3+ ioietan eta hori dela eta, ur disoluzioetan kolorgeak izaten dira.\n4f orbitalen efektua.\nLantanoide taula periodikoan ikusten baditugu, 4f orbitalak orokorrean beteta izaten dituztela konturatuko gara. Lantanoideen kimikan, 4f orbitalen efektua sakona da eta trantsiziozko metaletatik banatzen duen faktorea. Zazpi 4f orbital daude, eta bi modu ezberdin ditugu bereizteko, bata \"set\" kubikoa deritzona, eta bestea \"set\" orokorra. Set kubikoa \"fz3\", \"fxz2\", \"fyz2\", \"fxyz\", \"fz(x2\u2212y2)\", \"fx(x2\u22123y2)\" eta \"fy(3x2\u2212y2)\". 4f orbitalek [Xe] nukleoa zeharkatzen dute eta isolatuak geratzen dira, hau dela eta ez dituzte loturak sortzen. Honek azal dezake zergatik ez diren \u03c0 loturak osatzen. Zazpi 4f orbital daudenez, desparekatutako elektroiak zazpi izatera iritsi daitezke, bidea emanik momentu magnetiko handiei. Momentu magnetikoa neurtzeak, 4f elektroien konfigurazioa ikertzeko erabil daiteke eta tresna erabilgarria izan daiteke lotura kimikoez gehiago jakiteko.\nLantanoideen egitura elektronikoa [Xe]6s24fn da. Lantanoideen kimika +3 oxidazio egoeraz dago menderatuta, eta LnIII konposatuetan 6s elektroiak eta (gehienetan) 4f elektroiak galtzen dira, horrela [Xe]4fm konfigurazioa daukaten ioiak lortuz. Lantanoide elementu guztiek oxidazio egoeran agertzen dire. Are gehiago, Ce3+ ioiak bere f elektroi bakarra gal dezake Ce4+ osatzeko, xenonaren konfigurazio elektroniko egonkor batekin. Horrez gain, Eu3+ ioiak elektroi bat eskuratu dezake Eu2+ osatzeko f7 konfigurazioarekin eta hala, erdi beteta duen geruza batekin egonkortasun gehiago lortu. Ce(IV) eta Eu(II) izan ezik, gainerako lantanoideak ez dira gai egonkortasun maila bat lortzeko haien oxidazio egoeran, +3 disoluzioetan ez bada. Prometioa gizakiak eraginkorki sortutako elementu sintetiko bat da eta bere isotopo denak erradioaktiboa dira, 20 urteko bizitza-erdia izanik.\nLantanoideen oxidazio egoerak.\nLantanoideak direnelementu guztiak +3 oxidazio egoeragatik ezagutzen dira orokorrean, eta hasiera batean uste zen soilik samarioak, europioak eta iterbioak lor zitzaketela +2 oxidazio egoera erraz. Gau egun ordea, jakin da lantanoide guztiek osa dezaketela +2 oxidazio konplexua bat, disoluzioan.\nLantanoideen ionizazio energiak aluminioak duenarekin alderagarriak dira. Aluminion, hasierako hiru ionizazio energien batuketa 5139kJ/mol da, bestalde, lantanoideenak 3455-4186kJ/mol artekoak dira. Honek lotura zuzena dauka lantanoideen erreaktibo izakerarekin.\nEuropioaren lehen eta bigarren ionizazio energiaren batuketa, 1632kJ/mol-ekoa da, eta barioak duenarekin alderatu daiteke, 1468,1kJ/mol-ekoa baita. Honez gain, europioaren hirugarren ionazazio neregia lantanoideetatik altuena da. Iterbioaren lehen eta bigarren ionizazio energiaren batuketa, serieko bigarren baxuena da eta hirugarren ionizazio energia bigarren altuena da guztietatik. Eu eta Yb elementuen 3. ionizazio energiak zerikusi handi du 4f7 orbitala erdi beteta egotearekin eta 4f14 orbitalaren betetzearekin, eta bi konfigurazio hauek ematen duten egonkortasunarekin. Europioak eta iterbioak gatzaren antzekoak diren konposatuak osatzen dituzte Eu2+ eta Yb2+ ioiekin, esaterako, dihudruroak. Bai europioak baita iterbioak amoniako likidotan disolbatzen dira, Ln2+(NH3)x disoluzioak eratuz eta berriro ere frogatuz zerioak oxigenoarekin erreakzionatzen duela.lur-alkaliar metalekin natzekotasun hurbil bat daukatela.\nZerioan laugarren elektroia kentzeko behar den erraztasunak, Ce(IV) eta Pr(IV) konposatuak zergatik osa daitezken azaltzen du. Adibidez, CeO2 eratuko da Ce2O3 baino errazago, zerioak oxigenoarekin erreakzionatzen duelako.\nLantanoideen banaketa.\nAlboz albo dauden bi lantanoidden arteko erradio ionikoak hain antzekoak direnez, zailagoa da bata besteaz banatzea naturako meatan eta bestelako nahasteetan. Historikoki, kaskada prozesuak eta kristalizazio zatikatuak erabili izan dira. Lantanoide ioiek erradioak apur bat ezberdinagoak dituztelako, hauen gatzen energia erretikularrak eta ioien hidratazio energiak nahiko ezberdinak izango dira, ondorioz disolabagarritasunean zerbaiteko eragina izango du. Ln(NO3)3\u00b72NH4NO3\u00b74H2O formula daukaten gatzak erabil daitezke. Indutrialki, elementuak likido-likido erauzketa eginik banatu daitezke. Gehienetan nitratoen disoluzio akuoso bat erauzten da, kerosenoa daukan tri-\"n\"-butilfosfatotik. Osatu diren konplexuen indarra handiagoa izango da, erradio ionikoa txikitzen doan heinean, beraz, fase organikoaren disolbagarritasuna handitu egingo da. \"Kontrakorronte truke\" metodoak erabiliz, guztizko banaketa lor daiteke modu jarrai batean. Baita ere, ioi trukaketa kromatografia burutuz banaketa hau aurrera eman daiteke. Azken honetan, EDTA konplexatzaileen egonkortasun konstantearen erabilpena garrantzitsua da.\nKoordinazioa eta katalisia.\nKoordinazio konposatuen forman egotean, lantanoideka haien +3 oxidazio egoeran existitzen dira kopuru oso handietan, nahiz eta partikularki egonkorrak diren 4f konfigurazioek +4 (Ce, Tb) or +2 (Eu, Yb) ioiak eman. Ioi guzti hauek oso elektropositiboak dira, horrela lantanoide ioiak Lewis azido sendoak izanik. Oxidazio egoerak ere oso egonkorrak dira; SmI2 eta Ce(IV) gatzak izan ezik, lantanoideak ez dira erredox erreakzioetan erabiltzen. 4f elektroiek oso probabilitate altua dute nukleotik hurbil aurkitzeko eta ondorioz, eragin handia jasaten dute karga nuklearra seriean zehar handitzen den heinean; honek erradio ionikoan aldaketa ergiten du, lantanoide kontrakzioa deritzona.\n4f elektroiek atomo edo ioiaren kanpoko gunean existitzeko daukaten probabilitate baxuagatik, lantanoide ioi baten eta edozein estakatzaileen orbitaletan gainezarmen efektibo txikia egongo da. Hau dela eta, lantanoide konplexuek izaera kobalente ezer gutxi dute eta ez dute eraginik jasotzen orbital geometrikoengandik. Orbital interakzio gutxi egoteak baita ere esan nahi du metala aldatu arren, ez dela ezberdintasun askorik somatuko konplexuan (tamaina alde batera), bereziki trantsiziozko metalekin alderatzean. Konplexuak indar elektrostatiko ahulez lotzen dira, omnidirekzionalak direnak, eta ondorioz estekatzaileak bere kabuz dikta dezake konplexuen simetria eta koordinazioa, Beraz faktore esterikoak izango dira estekatzaile arteko aldarapenen kontra balantzatuak izango diren ala ez erabakitzeko gai izango direnak, betiere metalaren saturazio koordinatiboaren laguntzarekin. Honek koordinazio geometria mota ugariak dakar, asko irregularrak izango dira.\nEzaugarri hauetako askok lantanoide konplexuak katalizatzaile bikainak egiten dituzte. Lewisen azido sendoak konposatuen elektrofilia aldatzeko gai dira koordinazioko loturak polaritzatzeko gai direlako; adibide jakinena Luche erredukzioa izango da. Ioien tamaina handia haien lotura ioniko labilekin elkatutakoan, espezie koordinatzaileak bizkor disoziatzea lortuko du.\nOrbilen arteko interakzio gutxiek eta lantanoide kontrakzioak batera, lantanoideak seriean zehar tamainaz asko aldatzen direla esan nahi du, ezaugarri kimikoak berdin mantendu arren. Honek ingune esterikoaren aldaketa edota doitze erraztasuna ematen digu eta adibideak daude non hau konplexuaren aktibitate katalitikoak hobetzeko erabilia izan den eta metal pilaketen nuklearitatea aldatzera iritsi izan da.\nHau horrela izan arren, lantanoide koordinazio konplexuen erabilera (katalizatzaile homogenea bezala) nahiko mugatuta dago laborategietan eta oso eredu urri daude eskura, gehienak industrain erabili izanez.\nLn(III) konposatuak.\nLantanoide tribalenteak orokorreak gatz ionokoak osatzen dituzte. Ioi tribalenteak hartzaile oso onak dira eta konplexu egonkorragoak osatzen dituzte oxigenoa ematen duten estekatzaileekin, nitrogeno emaileekin baino. Ioi handienak 9-koordinatuak dira disoluzio akuosoetan, [Ln(H2O)9]3+ baina ioi txikiagoak 8-koordinatuak, [Ln(H2O)8]3+. Hainbat ebidentzia daude adierazten dutenak lantanoide berrienak ur molekula gehiago dituztela bigarren koordinazio esferan. Monodentato estekatzaileekin diren akonplexazioak orokorrean ahula da, zaila delako ur molekulak lekualdatzea haien hasierako lehen koordinazio esferatik. Konplexu sendoagoak kelazio estekatzaileekin osatzen dira, kelatzaile efektu delarik.\nLn(II) eta Ln(IV) konposatuak.\nLantanoideen deribatu dibalente ohikoenak Eu(II)-ri dagozkie eta horrela f7 konfigurazio elektroniko komenigarri bat lortzeko. Deribatu haluro dibalenteak ordea elementu guztiei dagozkie. Gatz konbentzionalak izan daitezke, edo Ln(III) \"elektruro\" itxurako gatzak. Gatz sinpleetan YbI2, EuI2, eta SmI2 gatzak sartzen dira. Elektruro itxurako gatzak, Ln3+, 2I\u2212, e\u2212 bezala deskribatuak, LaI2, CeI2 eta GdI2 gatzak dira zenbaiten artean. Ioduroetan ugarik eterrak dituzten eta disobagarriak diren konplexuak osatzen dituzte, hala nola, TmI2 (dimetoxietano)3. Samario (II) ioduroa agente erreduktore lana egiteko balio duen oso konposatu ona da. Ln(II) konplexuak transmetalazio erreakzio bidez sintetiza daitezke. Oxiadazio egoeren helmena esterikoki \"handiak\" diren zikopentadienil estekatzaile bidez espanditu daiteke. Modu honetara lantanoide asko Ln(II) forman isolatu ditzakegu.\nCe(IV) konposatua amonio nitrato zerikoak oso oxidatzaile agente ona da. Hala izango ez balitz, tetrabalenteak dire lantanoideak oso urriak izango lirateke. Ce(IV) salbuespen bat da, f geruza bete gabe osatzen delako gehienetan.\nHidruroak.\nMetalak diren lantanoidek exotermikoki erreakzionatzen dute hidrogenoarekin LnH2 konposatuak, dihidruroak osatzeko. Eu eta Yb konposatuek Ba eta Ca konposatuen antzekotasuna daukatela (isolatzaileak, gatz itxurako konposatu kolorgeak) izan ezik, gainerakoek hauts piroforiko beltza osa dezakete, hauek eroaleak izanik eta non metaal azpiegitura kubikoa den eta H atomoak ertzetan dauden. Gehiago hidrogenatzeak trihidruro gehiago ematen ditu, hauek konposatu ez-estekeometrikoak, isolatzaileak eta gatzaren antzekoagoa izanik. Trihidruroaren eraketa honek konposatuak izango duen %8-10 bolumen aldaketan eragiten duela jakina da.\nHaluroak.\nEzagunak diren tetrahaluro bakarrak zerioaren, praseodimioaren, terbioaren,neodimioaren eta disprosioaren tetrafluoruroak dira, azkeneko biak soilik matrizearen isolazioaren ondoriopena izanik. Lantanoide guztiek trihaluroak osatzen dituzte fluorra, kloroa, bromoa eta iodoarekin. Denak tenperatura altuetan urtzen dira eta naturan ionikoak izan ohi dira. Fluoruroak zertxobait disolbagarriagoak dira uretan eta airearekiko ez dira oso sentikorrak. Honek gainerako lantanoideekin kontraste bat sortzen du, izan ere, hauek sentikorrak dira airearekiko, uretan oso disolbagarriak dira eta tenperatura altuetan erreakzionatzen dute oxohaluroak osatzeko. Trihaluroak nahiko garrantzitsuak dira, metal puruak lor daitezke eta haiengandik. Gas fasean dauden trihaluroak guztiz edo ia guztiz planarrak dira, lantanoide arinenak dimeroen ehuneko baxuagoa daukate eta astunagoek proportzio handiagoak. Dimeroek Al2Cl6 -ren estruktura oso antzekoa dute.\nDihaluroen barruan, batzuk eroaleak dira baina beste guztiak isolatzaileak. Eroaleak direnak LnIII eletruro konposatutzat kontsidera ditzakegu, non elektroiak deslokalizatua den banda eroale batera, Ln3+ (X\u2212)2(e\u2212). Diioduro guztiek metal-metal banaketa erlatiboki motzak dauzkate. Lantanoaren, zerioaren eta praseodimioaren (diioduroen) CuTi2 estrukturak, HP-NdI2-rekin batera, 44 diren metalezko sareak eta iodo atomoak ditu, metal-metal lotura motzekin (393-386 La-Pr). Konposatu hauek metal bidimentsionalak kontsideratu beharko lirateke (grafitoa den moduan). Gatz antzerako dihaluroetan honako hauek sartzen dira: Eu, Dy, Tm eta Yb. Eu eta Yb-ren +2 oxidazio-egoera erlatiboki egonkorraren formazioa orokorrean erdi betetako (f7) eta betetako f14 energia trukaketak emandako egonkortasunarekin azaltzen da. GdI2-ak MoS2 geruzaren estruktura dauka, ferromagnetikoa da eta magnetoerresistentzi itzela erakusten du. Ln2X3 seskihaluroak eta taulako Ln7I12 konposatuek \"cluster\" metalak dituzte barne. Eskandioa antzerakoak diren \"cluster\" konposatuak osatzeko gai da kloroarekin, Sc7Cl12. Trantsiziozko-metal askoren cluster/multzoak ez bezala, lantanoide hauek ez dituzte metal-metal interakzio sendoak izaten, balentzi elektroi kantitate txikiak direla-eta. Horren ordez, inguruko atomo halogenoek egonkortzen dituzte lantanoide hauek.\nLaI ezguna den monohaluro bakarra da. LaI3 eta La metalaren erreakzio batekin prestatuta, NiAs motako estruktura du.\nOxidoak eta hidroxidoak.\nLantanoide denek seskioxidoak osatzen dituzte, Ln2O3. Lantanoide arin/handiek 7-koordenatu estruktura hexagonal bat hartzen dute, astun/txikiek 6-koordinatu \"C-M2O3\" estruktura kubikoa hartzen duten bitartean. Seskioxido guztiak basikoak dira, eta ura eta karbono dioxidoa xurgatzen dute karbonatuetatik, hidroxidoetatik eta hidroxikarbonatoetatik. Azidoetan disolba daitezke eta horrela gatzak sortu.\nZerioak dioxido estekiometrikoak osatzen ditu, CeO2, non zerioak +4 den oxidazio-egoera bat izaten duen. CeO2 konposatua basikoa da eta zailtasunez disolbatzen da azidotan Ce4+ bezalako disoluzioak osatzeko, bertatik CeIV gatzak isolatuak izan daitezke, esaterako, Ce(NO3)4.5H2O. CeO2 oxidazio katalizatzailetzat erabiltzen da itzultzaile katalitikoetan. Praseodimioak eta iterbioak LnIV-dun oxido ez-estekiometrikoak osatzen dituzte, nahiz eta muturreko erreakzio baldintzek estekiometrikoak sortu (edo ia estekiometrikoak), PrO2 eta TbO2\nEuropioak eta iterbioak gatz antzerako monoxidoak osatzen dituzte, EuO eta YbO. EuO ferromagnetikoa da tenperatura baxuetan, eta semieroaletako bat da eta spintronikan hainbat erabilera posible ditu. EuII/EuIII oxido nahastu bat Eu3O4 ekoiz daiteke Eu2O3 erreduzituz hidrogenoaren laguntzaz. Neodinioak eta samarioak ere monoxidoak osatzen dituzte baina hauek solido eroale distiratsuak dira, samario monoxidoaren existentzia zalantzan jarria izan den arren.\nLantanoide guztiak hidroxidoak osatzeko gai dira, Ln(OH)3. Lutezio hidroxidoak izan ezin, estruktura kubikoa duela, beste denek UCl3 estruktura hexagonala daukate. Hidroxidoak LnIII disoluzioetatik hauspeatu daitezke. Honez gain, Ln2O3 seskioxidoaren erreakziotik lor daiteke ura gehituz. Nahiz eta termodinamikoki zailatsunik ez izan, zinetikoki oso erreakzio mantsoa da serieko elementu astunen kasuan. Fajansen erregelak, Ln3+ ioiak polarizatuagoak eta ondorioz haien gatzak ez oso ionikoak izango direla dio. Astunagoak diren lantanoideen hidroxidoak ez dira hain basikoak, adibidez, Yb(OH)3 eta Lu(OH)3 konposatuak basikaok dira oraindik baina NaOH kontzentratuan disolbatzeko gai izango dira.\nKalkogenuroak (S, Se, Te).\nLantanoide guztiek osa dezakete Ln2Q3 (Q= S, Se, Te). Seskisulfuroak ekoiztea posible da elementuen erreakzio bidez (Eu2S3 salbuespena izanik) oxidoak sulfuratzen (Ln2O3) H2S-rekin. Seskisulfuroak, Ln2S3, orokorrean sulfuroa galtzen dute beroa ematean eta Ln2S3 -tik Ln3S4-rainoko konposatuak osa daitezke. Seskisulfuroak isolatzaileak dira Ln3S4-ren hainbat metal eroaleak dira (hala nola, Ce3S4) beste batzuk semieroaleak diren bitartean (Eu3S4 eta Sm3S4). Estrukturalki, seskisulfuroek Ln metalaren arabera bat datorren estruktura bat hartzen dute, aukera asko izanik. Arinak eta handiek 7-koordenatu metal atomoei mesede egiten diete, bestelade, astun eta txikiek (Yb eta Lu) 6-koordenazioari mesede egiten die eta gainerako guztiek 6 eta 7 koordinazioen arteko nahaste batekin. Polimorfismoa seskisulfuroen artean nahiko ohikoa da. Seskisulfuroen kolorea aldatu egingo da metalaren arabera eta forma polimorfikoaren menpekoa izaten da. Seskisulfuroen koloreak hauek dira: La2S3, zuri/horia; Ce2S3, gorri iluna; Pr2S3, berdea; Nd2S3, berde argia; Gd2S3, hondar kolorea; Tb2S3, hori argia eta Dy2S3, laranja. \u03b3-Ce2S3-ren tonua aldakorra izango da Ca edo Na gehitzean, gorri ilunetik horira aldatuz,eta Ce2S3 -n oinarritutako pigmentuak komertzialki erabiltzen dira kadmioan oinarritutako pigmentu toxikoak ordezkatzen.\nLantanoide guztiek monokalkogenuroak osa ditzakete, LnQ, (Q= S, Se, Te). Monokalkogenuroetan gehiengoak eroaleak dira, LnIIIQ2\u2212(e-) dela adierazten, non elektroia banda eroaletatik doan. SmQ, EuQ eta YbQ izango lirateke salbuespen bakarrak, semieroaleak edo isolatzaileak direlako baina aldi berean indukzio presiozko trantsizio bat \"jasaten\" dute, eroale bezala jokatuz. LnQ konposatuak ere badaude baina hauek ez daukate LnIV, baizik eta LnIII konposatuak dira, anioi polikalkogenuroak dituztelarik.\nOxisulfuroak, Ln2O2S, nahiko ezagunak dira, 7-koordenatu diren Ln atomoen estruktura berdina daukate, eta 3 sulfuro eta 4 oxigeno atomoak aldamenean. Hauek beste lantanoide elementuekin nahasiz, fosforoa lortzeko gai izan gaitezke. Adibidetzat, gadolinio oxisulduroa dugu, Gd2O2S eta Tb3+ nahastuta baditugu begi-bistako fotoiak askatzen dituena energia altuko X izpiak erabilitakoan. Misch metal bat, lantanoide metalen aleazio bat, urtutako altzairuari gehitzen zaionean oxigenoa eta sulfuroa kentzeko, oxisulfuro egonkorrak ekoizten dira eta hauek solido nahastezin bat osatzen dute.\nPniktogenuroak (15. taldea).\nLantanoide guztiek mononitruroak osa ditzakete, LnN, arroka-gatz estrukturarekin. Mononitruroak interesa piztu dute haien propietate fisiko bitxiak direla eta. SmN eta EuN konposatuak \"erdi metalak\" direla esaten da. NdN, GdN, TbN eta DyN konposatuak ferromagnetikoak dira, SmN antiferromagnetikoa izanik. Spintronikaren arloan hauek izan dezaketen aplikazioak oraindik ikertuak izaten ari dira. CeN konposatua nahiko arraroa da, eroale metaliko bat delako, beste nitruroak eta zerio pniktogenuroak ez bezala. Deskripzio sinple bat Ce4+N3\u2212 (e\u2013) izango litzateke baina honen distantzi interatomikoek hobeago egiten dute bat egoera tribalentearekin, tetrabalentearekin baino. Nitruroak, lantano metalekin eta nitrogenoarekin presta ditzakegu. Nitruro batzuk oxidoarekin batera ekoizten dira, lantano metalei su emandakoan airean. Sintesiaren metodo alternatiboak bestalde, tenperatura altuetako lantanoide metalen erreakzioak dira amoniakoarekin edo bestetan lantanoide amiden deskonposizioak, Ln(NH2)3. Estekiometrikoki puruak diren konposatuak lortzea baita akats-dentsitate baxuko kristalak lortzea zaila dela ikusi ahal izan da. Lantanoide nitruroak sentikorrak dira airearekiko eta hidrolizatu egiten dira horren ondorioz amoniakoa emanez.\nBeste fosforo, artseniko, antimonio eta bismuto pniktogenuroel lantanoide metalekin erreakzionatzen dute monopniktogenuroak osatuz, LnQ. Honez gain, beste hainbat konposatu ekoiztu daitezke estekiometria aldatuz gero, LnP2, LnP5, LnP7, Ln3As, Ln5As3 eta LnAs2 bezala.\nKarburoak.\nLantanoideetan ere estekiometria ezberdinetako karburoak daude. Hala ere, oso ohikoak dira ez-estekiometrikoak. Lantanoide guztiek LnC2 eta Ln2C3 motako konposatuak osatzen dituzte, biek C2 unitatea daukate. Dikarburoak, EuC2 izan ezik, metal eroaleak dira kaltzio karburoaren estrukturarekin eta horrela formulatu daitezkelarik: Ln3+C22\u2212(e\u2013). C-C lotura luzeagoa izango da CaC2-n baino, azken honek C22- anioak ditu. Dikarburo hauek hidrolizatu egiten dira hidrogenoa eta hidrokarbonoen konbinazio bat ematen. EuC2 eta YbC2 konposatuak apur bat ezberdin hidrolizatzen dira (YbC2-ren kasuan ez da horrenbesterako) eta azetilenoaren ehuneko altaugo bat ematen. Seskikarburoak, Ln2C3, honela formulatu daitezke: Ln4(C2)3. Konposatu hauek Pu2C3 estruktura izaten dute. C-C loturen luzaketa ez da hainbeste nabarmentzen seskikarburoetan dikarburoekin alderatuta baina salbuespen bakarra Ce2C3 izango litzateke. Karbonoan aberatsak diren beste estekiometriak zenbait lantanoidetan ematen dira. Ln3C4 (Ho-Lu) C, C2 eta C3 unitateak dauzkate; Ln4C7 (Ho-Lu), C atomo eta C3 unitateak ditu eta Ln4C5 (Gd-Ho) konposatuak C eta C2 unitateak ditu.. Metalean aberatsak diren karburoek C atomo \"tartekatuak\" dituzte, C2 eta C3 unitateak gabe. Hurrengoak dira: Ln4C3 (Tb and Lu); Ln2C (Dy, Ho, Tm) eta Ln3C (Sm-Lu).\nBoruroak.\nLantanoideek boruro ugari osa idtzakete. Boruro \"altuenak\" (LnBx non x &gt; 12) isolatzaile/semieroaleak dira, boruro \"baxuagoak\" orokorrean eroaleak diren bitartean. Boruro baxuenak LnB2, LnB4, LnB6 eta LnB12-ren estekiometria dauzkate. Hauek spintronikaren arloan izan ditzaketen aplikazioak oraindik ikertuak ari dira izaten. Lantanoideek eratzen dituzten boruroen helmena, trantsizio-metalek eratzen dituzten horiekin alderatu daitezke. Boroan aberatsak diren lantanoideen eraketak nahiko ohikoak dira lantanoideen artean (eta 1. eta 3. taldeak), ordea, trantsizio-metalek metalean aberatsak diren boruro \"baxuagoak\" osatzen dituzte. Askotan, lantanoide boruroak 3. taldeko metalekin batera jartzen dira talde berberan, denek erreaktibotasun, estekiometria eta estruktura antzekoa elkarbanatzen dutelako.\nMetodo asko erabil daitezke lantanoide boruroak ekoizteko, haietako batzuk lantanoideetan erreakzoi zuzenak emanez; boroarekin Ln2O3 erreduzituz; boro oxidoaren (B2O3) eta Ln2O3-ren erredukzioa burutuz karbonoarekin; eta metal oxidoa boro karburoarekin erreduzitzea izanik, B4C. Purutasun altuko laginak lortzea zaila dela ikusi da.\nDiboruroak, LnB2, Sm, Gd, Tb, Dy, Ho, Er, Tm, Yb eta Lu-ren kasuan ematen dira. Hauek denek, AlB2 estruktura daukate, boro atomoen geruz grafitiko bat dutelarik.Tenperatura baxuko trantsizio ferromagnetikoak Tb, Dy, Ho eta Er-ren kasuan ematen dira. TmB2 ferromagnetikoa izango da 7200K-tan.\nTetraboruroak, LnB4, lantanoide denetan ematen dira EuB4-ren kasuan izan ezik. UB4 estruktura izango dute. Estrukturak borozko azpisare bat dauka, B6 diren azpitaldeen kateak ditu boro atomoen bidez lotuta. Zelula unitatea tamainan txikitzen da LaB4-tik LuB4-ra. Lantanoide arinen tetraboruroak deskonposatu egiten dira urtzerakoan LnB6-ra. Ezinezkoa izan da oraingoz EuB4 lortzea. LnB4 motak eroale onak dira eta orokorrean antiferrimagnetikoak izaten dira.\nHexaboruroak, LnB6, lantanoide guztietan eman daitezke. Denek CaB6 estruktura izaten dute B6 azpitaldearekin. Ez-estekiometrikoak dira katioien defektuengatik. Lantanoide arinen hexaboruroak (La \u2013 Sm) deskonposatu gabe urtzen dira; EuB6-a boroan eta metalean deskonposatzen da eta lantanoide astunagoak LnB4 eran deskoposatzen dira (YbB6 salbuespen, YbB12 moduan deskonposatzen delako). Egonkortasuna oso lotua ikusi da lantanoide metalen hegakortasun ezberdinekin. EuB6 eta YbB6 metalek +2 oxidazio-egoera daukate, gainerako lantanoide hexaboruroen kasuan +3 den bitartean. Hoenk eroankortasunen arteko ezberdintasuna arrazionalizatzen du, LnIII hexaboruroetako elektroi estrak banda eroaletan \"sartuz\". LaB6 eta CeB6 konposatuak igorle termionikoak dira eta esaterako, elektroi mikroskopioak eskaneatzeko erabiltzen dira.\nDodekarburoak, LnB12, lantanoide txiki eta astunagoetan osatzen dira, ez arin eta handiagoetan, La \u2013 Eu. YbB12-ren salbuespenarekin, dodekarburo denak konposatu metalikoak dira. Haiek denek UB12 estruktura bat daulate 3 dimentsioko azpiegitura batekin, azpiegitura honek B12 diren azpitalde kubooktaedral dituelarik.\nLnB66 boruroa ere lantanoide metaliko guztietan ematen da. Konposizioa, ez-estekiometrikoak diren konposatuen oso antzekoa da. Guztiek daukate estruktura konplexu bat, 1600 atomo baino gehiagorekin zelula unitatean. Borozko azpisareak B12 ikosaedra zentralez osatutako super ikosaedro bat dauka, beste 12 halakoz inguratuta, B12(B12)12. Beste boruro batzuk, LnB50 (Tb, Dy, Ho Er Tm Lu) eta LnB25 bezala, ezagutzen dira (Gd, Tb, Dy, Ho, Er), hauek borozko azpiegituran boro ikosaedro bat daukate.\nKonposatu organometalikoak.\nLantanoide-karbonoen \u03c3 loturak ezagutzen dira aspalditik. Hala eta guztiz ere, 4f elektroiek atomoaren kanpoaldeko geruza/gunea aurkitzeko probabilitate baxuak daudenez, orbital gainezamen efektiboa oso txikia da. Ondorioz, egongo diren loturak oso ionikoak izango dira. Organo-lantanoide konposatu hauek kabanioien portaera antzekoa erakusten dute. Daukaten neurriagatik, lantanoideak deribatu organometaliko egonkorragoak osatzeko joera handiagoa izaten dute, estekatzaile handiekin. Horrela Ln[CH(SiMe3)3] bezalako konposatuak ematen dituzte. Urazenoaren analogoak, dilitioziklooktatotetrenotik (Li2C8H8) deribatutako izaten dira.\nPropietate fisikoak.\nMagnetikoak eta espektroskopikoak.\nLantanoide tribalente ioi guztiak, lantanoa eta lutezioa izan ezik, f orbitalean elektroi desparekatuak dituzte. Hala ere, momentu magnetikoa nabarmenki desbideratzen da spin-soilaren bitartez spin-orbitako akoplamendu sendoagatik. Elektroi desparekatu kopuru maximoa 7 da, Gd3+-ean, 7,94 momentu magnetikoarekin, baina momentu magnetiko luzeena, 10,4-10,7-ean, Dy3+ eta Ho3+-ean dira ikusgai. Hala, Gd3+-ean elektroi guztiek spin paralelo bat dute eta propietate hau garrantzitsua da MRI eskanerren kontraste erreaktibo bezala gadolinio konplexuen erabileran.\nKristal zona zorrotzetan lantanoide ioientzat txikia da eta spin-orbital akoplamendua baino garrantzi gutxiago du, energia mailak direla eta. F orbitalen arteko elektroi trantsizioak debekatuak dira Laporte arau baten ondorioz. Horrez gain, f orbitalen naturaren \"lurperaketa\"-rengatik, molekulen bibrazioarekin akoplamenduak ahulak dira. Ondorioz, lantanoide ioien espektroa ahulak dira eta absortzioa bandak estuak dira. Holmio (iii)oxidoa duten beirak eta holmio(iii)oxido soluzioak (normalean azido perklorikoan) absortzio optiko zorrotzak dituzte 200-900 nm espektro mailan eta uhin-luzeren kalibrazioan erabiliak izan daitezke espektrometro optikaletan eta eskuragarri dira komertzialki.\nLaporte arauagatik f-f trantsizioak debekatuak diren bezala, behin elektroia kitzikatua izan denean, deskonposizioa mantsoa izango da. Honek egokiak egiten ditu laserretan erabiliak izateko. \"Nd:YAG\" laserra zabalduena da. Europio itrio -a fosforo gorri lehenengoa izan zen kolorezko telebistaren garapena bideratu zuena. Lantanoide ioiak propietate lumineszentea dute 4f orbital berezirengatik. Laporte araua aktibatua iza daiteke lotura baten kitzikapenarekin.\nGertakariak.\nLantanoide kontrakzioak lantanoideak geokimikoki banatzen ditu batzuk arinetan, eta besteak astunetan sailkatzen ditu. Banaketa geokimikoak lantanoide arin gehienak lurrazalean \"jarri\" ditu, eta astun asko mantuan. Ikusi da, mineral ugarienak eta handienak lantanoide arinenak izan direla eta bestalde, hauek bezain bezalako handiak diren lantanoine astunak oso urriak dira. Mineral nagusienak monazita eta bastnasita dira. Monazita hondarrak lantanoide elementuak izaten dituzte. Bastnasitetan ordea lantanoide astun gutxi apreziatu daitezke orokorrean. Lantanoideek Oddo-Harkins erregela jarraitzen dute - zenbaki bakoitiko elementuak ez dira hain ugariak haien aldameneko elementu bikoitiekin alderatuta.\nLantanoideetako hiru elementuek isotopo erradiaktiboak dituzte, bizitza-erdi luzedunak (138La, 147Sm and 176Lu) eta datu hauek erabiliz, mineralek eta arrokek Lurrean, Ilargian eta meteoritoetan izandako urteak jakin daitezke.\nAplikazioak.\nIndustriala.\nLantanoide elementuek eta beraien konposatuek erabilera asko dituzte baina kontsumitutako kantitateak nahiko txikiak dira beste elementu batzuekin konparatuz. 15000 tona/urte inguru lantanoide kontsumitzen dira katalizatzaile gisa eta beiraren produkzioan. 15000 tona hauek lantanoide produkzioaren %85-ari dagokio. Baloreari dagokionez, fosforo eta imanen aplikazioak askoz ere garrantzitsuagoak dira.\nLantanoideen elementuz osatutako gailuak supereroakortasunean, samario kobaltozko imanean eta neodimio imanean erabiltzen dira. Lantanoide ioiak luminiszentzia materialen ioi aktibatu bezala erabiltzen dira. Erbio-dopatutako zuntz anplifikaforeak gailu esanguratsuak dira zuntz-optiko komunikazio sistemetan. Fosforoa lantanoide dopatzaileekin batera ere oso erabiliak dira izpi katodikozko hodietan, hala nola, telebistan. Lehenengo aldiz egin ziren telebista koloredunetako gorria oso kalitate txarrekoa zen, europioak fosforo dopatzaile gisa oso gorri fosfato posible onak egiten zituen. Lantanoide oxidoak Wolframioarekin nahasten da tenperatura handietan dituzten propietateak hobetzeko TIG soldadurako, torioa ordezkatuz non arrikutsua zen lana egiteko. Defentsan erlazionatutako beste zenbait produktuk ere lantanoide elementuak erabiltzen dituzte, hala nola, gaueko ikusmen aparatuak eta telemetroak. SPY-1 radarra erabiliak dira batzuetan Aesis sisteman eta hibrido propultsio sisteman lur arraroko imanak erabiltzen dira kapazitate kritikoan . Lantanoide oxidoen prezioa krack katalitikoetan erabilera igo egin da kilogramako $5-etik 2010.urtean, kilogramoko $140-era 2011.urtean .\nLantanoide gehienak laserretan erabiltzen dira mundualki eta dopatzaile gisa zuntz-dopatzaile optiko anplifikadoreetan. Elementu hauek eguzkitako betaurrekoetako lenteak egitkeo erabiltzen dira. Beste zenbait aplikazioa hemen beheko taulan laburbilduak azaltzen dira \nBizitzaren zientzia.\nAplikazio industrialean aipatu bezala, lantanoide metalak oso baliagarriak dira teknologian, beraien erreaktibitatea abantaila moduan hartzen duten argiaren uhin-luzera espezifikoan . Zenbait bizitzaren zientzia aplikazioak abantaila hartzen dure lantanoide ioi konplexuen lumineszentziaren propietate bakarrea(Ln(III) \"agente quelante\" edo \"criptando\"). Hauek ondo egokitzen dira aplikazio honetan beraien fluoreszentziaren eta bizitza luzeko emisioaren ondorioz (mikrosegundotik milisegundora). Fluido biologikoak edo sueroa normalean ikerketa aplikazio hauetan erabiliak konposatu asko eta proteina asko edukitzen dituzte non naturalki fluoreszenteak direnak. Hori dela eta, konbekzionalaren erabilera, egoera egonkorreko fluoreszentzia neurketak limitazio larriak aurkezten dituzte. Bizitza luzeko fluorokromoak, hala nola, lantanoideak, fluoreszentzia interferentziak minimizatzen dituzte.\n\"Espectroscopia resuelta en el tiempo\" \"Transferencia de energia de resonancia de Forster\"-ekin konbinatuta, drogen aurkikuntzako ikerlarientzat apartu indartsu bat eskaintzen du: \"Espectroscopia resuelta en el tiempo transferencia de energia\u00b7 edo TR-FRET (ingelesez). TR-FRET-ek \"Espectroscopia resuelta en el tiempo\"-ren atzeko aspektua \"Transferencia de energia de resonancia de Forster\"-ren formato homogeneoarekin konbinatzen du. Honen emaitzak flexibilitatean, fidagarritasunean eta sentsibilitatean erredimendu altuago bat ematen dio eta positibo faltsua/negatibo faltsua emaitza gutxiago.\nMetodo honek bi fluorokromo dakartza: emaile bat eta hartzaile bat. Emaile fluorokromoaren kitzikapena (kasu honetan, lantanoide ioi konplexua) hartzaile fluorokromoari energia transferentzia bat sortzen du, hurbiltasuna badago bata bestearengandik (Forsterren erradio bezala ezagutzen dena). Hartzaile fluorokromoa argia emititzen du, bere uhin.luzera karakteristikoan.\nBi lantanoide ezagunenak beheko taulan erakusten direnak dira, beraiei dagozkien hartzailearekin, kitzikapenarekin eta uhin-luzeraren emisioarekin batera.\nEtorkizunerako medikuntza erabilerak.\nGaur egun, ikerketa bat dago lantanoide elementuak minbiziaren aurkako eragile bezala erabil daitekeela erakusten duena. Ikerketa hauetan lantanoideen rol nagusia minbizi zelulen ugaritzea inhibitzea da. Zehazki, zerioak eta lantanoak minbiziaren aurkako eragile gisa duten rola aztertu dute.\nZerioa da lantanoide taldearen elementu espezifikoetatik guztietatik aztertua izan dena. Ikerketa batzuk egon dira non zerio proteina konplexua erabili duten zerioaren efektua minbizi zeluletan behatzeko. Zelularen ugaritzea inhibitzea eta sustatzea espero zen. Transferrinaren hartzaileak minbizi zeluletan, hala nola, bularreko minbizi zeluletan eta zerbikaleko zeluletan, zelulen ugaritzea eta minbiziaren gaiztakeria sustatzen dute. Trasferrina proteina bat da, burdina zeluletara garraiatzeko erabiltzen dena eta beharrezkoak dira DNAren erreplikazioan minbizi zelulak laguntzeko. Transferrinak minbizi zelulen hazte faktore bezala jokatzen du eta burdinaren menpekoa da. Minbizi zelulek zelula arruntekin konparatuz, transferrina gehiago edukitzen dituzte eta burdinaren oso menpeko dira. Zerioak minbiziaren aurkako eragile bezala jokatzen duela bilatu da, burdinarekin duen egitura eta biokimika antzekotasunagatik, hain zuzen. Zerioa burdinaren lekuan lotzen da, transferrinari lotuta eta gero minbizi zeluletara joaten da transferrina hartzaileen bitartez endozitosian. Zerioa burdinarekin lotuta transferrinaren lekuan transferrina aktibatzea inhibitzen du zelulan. Honek minbizi zelulentzat ingurune toxiko bat sorrarazten du eta zelulen hazkundea murriztea eragiten du. Benetako mekanismoa konplexuagoa izan arren, hau da zerioak duen efektua minbizi zeluletan. Zehazki \"HeLa\" minbiziko zelulen azterketan (in vitro), zelulen bideragarritasunean murrizketa bat egon zen, zerioaren tratamendutik 48.72h-ra.\nMinbiziaren aurkako eragile moduan erabilitako beste elementu espezifiko bat lantanoa da, zehazki lantano kloruroa (LaCl3). Lantano ioia \"let-ta\" eta \"microRNAs miR-34\"-aren mailak erasotzeko erabiltzen da. Lantano ioia zelula batean sartu zenean, in vivo edo in vitro, minbizi zelulen hazkunde azkarra inhibitu zuten. Efektu hau \"let-ta\"-ren eta \"microRNAs\"-en erregulazioak eragin zuen. Efektu honen mekanismoa oraindik ez dago argi baina posible da lantanoa zerioaren modu antzekoan jokatzea.\nEfektu biologikoak.\nLurrazalean duten banaketa eta akuosoen disolbagarritasun txikia dela eta, lantanoidean biosferan erabilgarritasun gutxi dute eta denbora askoan ez ziren naturalki sortutako edozein biologiako molekulen parte bezala ezagutu. 2007.urtean, \"methanol dehydrogenase\" nobela batekanlantanoideak entzimen kofaktore bezala aurkituak izan ziren \"Verrucomicrobia\" bakterio batean, \"Methylacidphilum fumariolicum.\" Bakterio hau, ingurumenean lantanoideak egonez gero bakarrik bizirauten zutela aurkitu zen. \"Nondietary elements\"-ekin konparatuz, lantanoide ez-erreaktiboak toxiko gutxi dutela sailkatu da. "}
{"id": "61813", "revid": "6327", "url": "https://eu.wikipedia.org/wiki?curid=61813", "title": "Egutegi gregoriar", "text": ""}
{"id": "61815", "revid": "37731", "url": "https://eu.wikipedia.org/wiki?curid=61815", "title": "Fernando Beorlegi", "text": "Fernando Beorlegui Beguiristain (Tebas-Muru Artederreta, Nafarroa Garaia, 1928ko urtarrilaren 21a - Eibar, Gipuzkoa, 2008ko urtarrilaren 6a) margolari eta grabatzailea izan zen.\nBizitza.\n1928ko urtarrilaren 6an Arrizabalagan jaio zen, Tebas-Muru Artederreta udalerriko herrixkan (Nafarroa Garaia). 15 urterekin Madrilgo Prado Museoa bisitatu zuen, eta harrituta geratu zen Francisco Goyaren margoekin. Geroago, Beorlegiren obretan Goyaren eragin nabaria izango zen. Iru\u00f1ean Javier Zigarekin, 1942 eta 1945 urte bitartean, pintura ikasi zuen. 1945 eta 1951 urte bitartean Lizarran, Gustavo Maeztu maisu izan zuen. 1951 eta 1952 urte bitartean Madrilen Eduardo Chicharrorekin ikasi zuen; eta, 1956 arte, Logro\u00f1oko Arte eta Lanbide Eskolan hezi zen.\n1957an, Eibarra joan zen bizitzera, eta beste euskal herritar artistekin harreman estuak izan zituen, hala nola Daniel Txopitearekin, I\u00f1aki Larra\u00f1aga Iglesiasrekin, Marino Plazarekin, Agustin Ibarrolarekin, Jorge Oteizarekin edota Vicente Ameztoirekin. Maria Luisa Ere\u00f1arekin ezkondu ostean, lau seme-alaba izan zituen.\n1969an, Debako Arte Eskolaren sorreran parte hartu zuen eta 1974an, Daniel Txopitea, I\u00f1aki Larra\u00f1aga eta Marino Plazarekin batera, Gorutz taldea sortu zuten. \"Zurgai\" poesia aldizkariaren margolari izan zen geroago. 1972 eta 1976 artean Arma Eskolan pintura eta eskultura eskolak eman zituen. 1980an Elgoibarren Arte Eskola bat sortu zuen: \"Egur\" Arte Eskola. Eskola honetan pintura, eskultura eta grabatua irakatsi zituen. 1993an Fernando Beorlegiri erakusketa antologiko bat antolatu zioten, I.M. Ruiz de Eginoren zuzendaritzapean Donostiako Garibai aretoan. Euskal Herrian Beorlegiren erakusketak nabariak izan ziren.\n2008ko urtarrilaren 6an, Eibarren hil zen, 79 urte zituela.\nLanak.\nGustave Dor\u00e9 eta Francisco Goya hartu zituen erreferentzia nagusitzat. 1970eko hamarkadatik aurrera surrealismoaren eta errealismo magikoaren eragin nabariak izango ditu bere obran."}
{"id": "61819", "revid": "105290", "url": "https://eu.wikipedia.org/wiki?curid=61819", "title": "Georgiaren banaketa administratiboa", "text": "Georgiaren banaketa administratiboan errepublika autonomoak (), eskualde (), eta udalerriak daude (). Georgia estatu unitario bat da, eta bere mugak 1991ko abenduaren 21ean definitu ziren, azkenekoz. Bere barruan bi errepublika autonomo daude, Adjara eta Abkhazia, azken hau Georgiaren kontroletik kanpo, \"de facto\" independentea delarik. Sobietar garaiko Hego Osetiako entitate autonomoa ere Georgiaren barruan dago \"de facto\", baina ez du lurralde egiturarik Georgiaren barruan.\nGeorgian gaur egun 76 udalerri eta 12 hiri autonomo daude (). Tbilisi eta bi errepublika autonomoetan ez dauden udalerriak behin-behinean antolatuta daude bederatzi eskualdetan: Guria, Imereti, Kakheti, Kvemo Kartli, Mtskheta-Mtianeti, Ratxa-Letxkhumi eta Kvemo Svaneti, Samegrelo-Zemo Svaneti, Samtskhe-Javakheti, eta Xida Kartli. Tbilisi hiruburua hamar barrutitan banatzen da ().\nErrepublika autonomoak.\nAbkhazia eta Adjara sobietar garaian ezarri ziren bi errepublika autonomo dira, eta Georgiako Konstituzioak onartzen ditu 1995tik aurrera.\nAbkhazia.\n1992-1993ko Abkhaziako Gerra eta 2008ko Hego Osetiako Gerra dela eta, Georgiak ez du kontrolik Abkhaziaren gainean. Abkhaziaren independentziaren aldarrikapena Errusiak eta NBEko beste hiru kidek onartzen dute. Georgiaren ikuspuntutik Abkhazia bere lurralde autonomoa da, eta bere gobernua deserrian dago Tbilisin. Abkhazia atzerritik okupatutako lurraldetzat du. Abkhaziako lurraldean dagoen Kodori Harana Georgiaren kontrolpean dago eta \"de jure\" Abkhazia Garaia bezala ezagutzen den lurralde autonomoa da. Abkhaziaren gobernu independentistak bere herrialdea zazpi barrutieta (\"raion\") banatzen da.\nAdjara.\nAdjara 6 udalerritan banatuta dago, guztiak hiri autonomo:\nHego Osetia.\nHego Osetia oblast autonomoa izan zen sobietar garaian. 1991-1992koeta 2008ko Hego Osetiako Gerraren ostean Georgiak Hego Osetiako oblasta lurralde okupatua dela kontsideratzen du. Bere estatusa ez dago definituta Georgiako konstituzioan, baina Hego Osetiako Behin-behineko Administrazioa egon dago, Tbilisin deserriratua. Lurraldea Georgiaren esku egon zen 2008ko gerra baino lehen, eta lau udalerritan banatzen zen, oraindik ere \"de jure\" estatusa dutenak. Hego Osetiako gobernu sezesionistak bere lurraldea lau barrutietan (\"raion\") banatzen du.\nGeorgiako legearen arabera gobernu lokalaren banaketa eta gobernu lokalaren kudeaketa modua estatuak okupatutako lurraldeen kontrola bereganatzean definituko da.\nEskualdeak.\nAbkhazia eta Hego Osetiako gatazkak konpontzen diren bitartean Georgia mkhare edo eskualdetan banatuta dago. Gutxi gora behera Georgiako eskualde historikoen arabera egin zen banaketa, 1994tik 1996ra bitarte. Eskualdeek ez dute gobernu autonomorik, euren funtzio nagusia udalerrien eta Georgiako gobernuaren arteko komunikazioa erraztea da (Abjara eta Tbilisin izan ezik). Eskualde bakoitzan Estatuko Komisario bat dago (\u10e1\u10d0\u10ee\u10d4\u10da\u10db\u10ec\u10d8\u10e4\u10dd \u10e0\u10ec\u10db\u10e3\u10dc\u10d4\u10d1\u10e3\u10da\u10d8), askotan Gobernari gisa deitua (\u10d2\u10e3\u10d1\u10d4\u10e0\u10dc\u10d0\u10e2\u10dd\u10e0\u10d8).\nUdalerriak.\n2006tik 2014ra Georgia udalerrietan banatu zen, muga zehatzak eta gobernu autonomoak eratuz. Udalerriak aurretik zeuden barrutiak ordezkatuz sortu ziren, batez ere, mugak eta izenak mantenduz. Bi udalerri mota daude: hiri autonomoak, 12 guztira, eta komunitate autonomoak, 64 guztira."}
{"id": "61820", "revid": "201", "url": "https://eu.wikipedia.org/wiki?curid=61820", "title": "Anatoliako penintsula", "text": ""}
{"id": "61821", "revid": "201", "url": "https://eu.wikipedia.org/wiki?curid=61821", "title": "Asia Minor", "text": ""}
{"id": "61822", "revid": "1545", "url": "https://eu.wikipedia.org/wiki?curid=61822", "title": "Neolito Iraultza", "text": ""}
{"id": "61824", "revid": "1545", "url": "https://eu.wikipedia.org/wiki?curid=61824", "title": "Sorood-e Melli-e Jomhoori-e Eslami", "text": "Sorood-e Melli-e Jomhoori-e Eslami (euskaraz \"Errepublika islamiarraren ereserkia\") Irango ereserkia da. 1989an sortu zuten.\nMusika.\nAssam Riahik moldatu zuen.\nHitzak.\nJende askoen artean idatziak ziren.\nPersieraz.\n\u0633\u0631 \u0632\u062f \u0627\u0632 \u0627\u0641\u0642 \u0645\u0647\u0631 \u062e\u0627\u0648\u0631\u0627\u0646\n\u0641\u0631\u0648\u063a \u062f\u064a\u062f\u0647 \u062d\u0642 \u0628\u0627\u0648\u0631\u0627\u0646\n\u0628\u0647\u0645\u0646 \u0641\u0631 \u0627\u064a\u0645\u0627\u0646 \u0645\u0627\u0633\u062a\n\u067e\u064a\u0627\u0645\u062a \u0627\u06cc \u0627\u0645\u0627\u0645 \u0627\u0633\u062a\u0642\u0644\u0627\u0644 \u0627\u0632\u0627\u062f\u06cc \u0646\u0642\u0634 \u062c\u0627\u0646 \u0645\u0627\u0633\u062a\n\u0634\u0647\u064a\u062f\u0627\u0646 \u067e\u064a\u0686\u064a\u062f\u0647 \u062f\u0631 \u06af\u0648\u0634 \u0632\u0645\u0627\u0646 \u0641\u0631\u064a\u0627\u062f\u062a\u0627\u0646\n\u067e\u0627\u064a\u0646\u062f\u0647 \u0645\u0627\u0646\u06cc \u0648 \u062c\u0627\u0648\u062f\u0627\u0646\n\u062c\u0645\u0647\u0648\u0631\u06cc \u0627\u0633\u0644\u0627\u0645\u06cc \u0627\u064a\u0631\u0627\u0646"}
{"id": "61825", "revid": "1491", "url": "https://eu.wikipedia.org/wiki?curid=61825", "title": "Aash Al Maleek", "text": "As-Salam Al Malaki () Saudi Arabiako nazio ereserkia 1950 urtetik.\nMusika.\nAbdul Rahman Al-Khateebek moldatu zuen.\nHitzak.\nIbrahim Khafajik idatzi zituen. Hitzek Jainkoa goresten dute eta erregeari bizitza luzea opa diote."}
{"id": "61826", "revid": "58701", "url": "https://eu.wikipedia.org/wiki?curid=61826", "title": "Biladi", "text": "Biladi (euskaraz \"Nire herria\") Palestinako Estatuko ereserkia da. 1996an, ofizial bihurtu zen.\nMusika.\nAli Ismael egiptoar musikariak moldatu zuen.\nHitzak.\nSaid Al Muzayinek (ezizenez Fata Al Thawra) idatzi zituen.\nArabieraz.\n\u0628\u0644\u0627\u062f\u064a \u064a\u0627 \u0623\u0631\u0636\u064a \u064a\u0627 \u0623\u0631\u0636 \u0627\u0644\u062c\u062f\u0648\u062f\n\u0628\u0644\u0627\u062f\u064a \u0628\u0644\u0627\u062f\u064a \u0628\u0644\u0627\u062f\u064a\n\u064a\u0627 \u0634\u0639\u0628\u064a \u064a\u0627 \u0634\u0639\u0628 \u0627\u0644\u062e\u0644\u0648\u062f\n\u0628\u0639\u0632\u0645\u064a \u0648\u0646\u0627\u0631\u064a \u0648\u0628\u0631\u0643\u0627\u0646 \u062b\u0623\u0631\u064a \u0648\u0623\u0634\u0648\u0627\u0642 \u062f\u0645\u064a \u0644\u0623\u0631\u0636\u064a \u0648\u062f\u0627\u0631\u064a\n\u0635\u0639\u062f\u062a \u0627\u0644\u062c\u0628\u0627\u0644\n\u0648\u062e\u0636\u062a \u0627\u0644\u0646\u0636\u0627\u0644\n\u0642\u0647\u0631\u062a \u0627\u0644\u0645\u062d\u0627\u0644 \u0639\u0628\u0631\u062a \u0627\u0644\u062d\u062f\u0648\u062f\n\u0628\u0644\u0627\u062f\u064a \u0628\u0644\u0627\u062f\u064a\n\u0628\u0644\u0627\u062f\u064a\n\u064a\u0627 \u0634\u0639\u0628\u064a \u064a\u0627 \u0634\u0639\u0628 \u0627\u0644\u062e\u0644\u0648\u062f\n\u0628\u0639\u0632\u0645 \u0627\u0644\u0631\u064a\u0627\u062d \u0648\u0646\u0627\u0631 \u0627\u0644\u0633\u0644\u0627\u062d \u0648\u0625\u0635\u0631\u0627\u0631 \u0634\u0639\u0628\u064a \u0628\u0623\u0631\u0636 \u0627\u0644\u0643\u0641\u0627\u062d\n\u0641\u0644\u0633\u0637\u064a\u0646\n\u062f\u0627\u0631\u064a \u0641\u0644\u0633\u0637\u064a\u0646 \u0646\u0627\u0631\u064a \u0641\u0644\u0633\u0637\u064a\u0646\n\u062b\u0623\u0631\u064a \u0648\u0623\u0631\u0636 \u0627\u0644\u0635\u0645\u0648\u062f\n\u0628\u0644\u0627\u062f\u064a \u0628\u0644\u0627\u062f\u064a\n\u0628\u0644\u0627\u062f\u064a\n\u064a\u0627 \u0634\u0639\u0628\u064a \u064a\u0627 \u0634\u0639\u0628 \u0627\u0644\u062e\u0644\u0648\u062f\n\u0628\u062d\u0642 \u0627\u0644\u0642\u0633\u0645 \u062a\u062d\u062a \u0638\u0644 \u0627\u0644\u0639\u0644\u0645\n\u0628\u0623\u0631\u0636\u064a \u0648\u0634\u0639\u0628\u064a \u0648\u0646\u0627\u0631 \u0627\u0644\u0623\u0644\u0645\n\u0633\u0623\u062d\u064a\u0627 \u0641\u062f\u0627\u0626\u064a\n\u0648\u0623\u0645\u0636\u064a \u0641\u062f\u0627\u0626\u064a \u0648\u0623\u0642\u0636\u064a \u0641\u062f\u0627\u0626\u064a\n\u0627\u0644\u0649 \u0623\u0646 \u062a\u0639\u0648\u062f \u0628\u0644\u0627\u062f\u064a\n\u0628\u0644\u0627\u062f\u064a \u064a\u0627 \u0634\u0639\u0628 \u0627\u0644\u062e\u0644\u0648\u062f"}
{"id": "61827", "revid": "98220", "url": "https://eu.wikipedia.org/wiki?curid=61827", "title": "Advance Australia Fair", "text": "Advance Australia Fair () Australiako nazio ereserkia da 1984 urtetik. Lehen \"God Save the Queen\" ereserki erreala abesten zen eta \"ereserki ez-ofiziala\" \"Waltzing Matilda\" zen.\nMusika.\nPeter Dodds McCormickek moldatu zuen 1878ko azaroaren 30ean.\nHitzak.\nPeter Dodds McCormickek berak idatzi zituen 1879an. Gero, 1984an Australiako Commonwealthak ofizialtasuna aldarrikatu zuenean, hitzen \"copyright\"a gorde zuen. Hori dela eta, norbaitek hitzak jakin nahi badu beste wikipedietara jo dezala \"fair use\" doktrinapean baino ezin direla publikatu."}
{"id": "61829", "revid": "120374", "url": "https://eu.wikipedia.org/wiki?curid=61829", "title": "God defend New Zealand", "text": "God defend New Zealand (euskaraz \"Jainkoak babes beza Zeelanda Berria\") Zeelanda Berriko ereserkia da \"God Save the Queen\" ereserkiarekin batera. Ofizial bihurtu zen 1940an.\nMusika.\nJohn Woodsek moldatu zuen 1876an.\nHitzak.\nThomas Brackenek idatzi zituen 1870ean. Ereserkiak 5 estrofa ditu ingelesez eta maorieraz. Normalean, abestean hizkuntzak tartekatzen dira.\nIngelesez eta maorieraz.\nGod defend New Zealand"}
{"id": "61830", "revid": "512", "url": "https://eu.wikipedia.org/wiki?curid=61830", "title": "Indonesia Raya", "text": " Indonesia Raya Indonesiako ereserkia da.\nMusika.\nWage Rudolf Soepratmanek moldatu zuen, 1928ko urriaren 28an, Jakartan gazte mugimenduko biltzar batean zegoela.\nHitzak.\nWage Rudolf Soepratmanek berak idatzi zituen.\nIndonesieraz.\nIndonesia tanah airku, Tanah tumpah darahku.\nDi sanalah aku berdiri, Jadi pandu ibuku.\nIndonesia kebangsaanku, Bangsa dan Tanah Airku.\nMarilah kita berseru \"Indonesia bersatu.\"\nHiduplah tanahku, Hiduplah negriku,\nBangsaku, Rakyatku, semuanya.\nBangunlah jiwanya, Bangunlah badannya\nUntuk Indonesia Raya.\n\"Korua:\"\nIndonesia Raya,\nMerdeka, Merdeka\nTanahku, negriku yang kucinta.\nIndonesia Raya,\nMerdeka, Merdeka\nHiduplah Indonesia Raya."}
{"id": "61836", "revid": "1982", "url": "https://eu.wikipedia.org/wiki?curid=61836", "title": "Mysticeti", "text": ""}
{"id": "61837", "revid": "336", "url": "https://eu.wikipedia.org/wiki?curid=61837", "title": "Felis silvestris", "text": ""}
{"id": "61840", "revid": "201", "url": "https://eu.wikipedia.org/wiki?curid=61840", "title": "Lama glama", "text": ""}
{"id": "61841", "revid": "1659", "url": "https://eu.wikipedia.org/wiki?curid=61841", "title": "Desintegrazio erradioaktibo", "text": "Desintegrazio erradioaktiboa nukleo atomikoetan gertatzen den prozesu bat da, zeinaren bitartez energia galtzen baitute erradiazio gisa. Erradiazioaren izaeraren arabera, hiru desintegrazio mota bereiz daitezke: alfa desintegrazioa, beta desintegrazioa eta gamma desintegrazioa. Alfa zein beta desintegrazioetan partikulak igortzen dira; gamma desintegrazioan, aldiz, fotoiak. Desintegrazio mota edozein dela ere, nukleo atomiko ezegonkorrak dituen materialari material erradioaktibo deritzo.\nDesintegratzen den isotopo erradioaktiboari \"guraso\" esaten zaio, eta prozesuak nukleido \"seme\" bat sortzen du gutxienez. Gamma desintegrazioetan eta egoera nuklear kitzikatuen arteko barne-transformazioetan izan ezik, desintegrazio erradioaktiboa transmutazio nuklear bat da, ondorio seme bat duena, zeinak protoi edo neutroi kopuru desberdina (edo biak) baitu.\nDesintegrazio erradioaktiboa ausazko prozesua da; hau da, lagin batean dauden atomoen artean ezinezkoa da aldez aurretik jakitea zein atomo desintegratuko den. Zientzialariei zaila izan zitzaien aurresangarritasunik eza onartzea teoria kuantikoa garatu aurretik. Hala ere, lagin baten ikuspuntu makroskopikotik, posible da desintegrazio-tasaren neurri bat ematea, desintegrazio-konstantearen edo erdibizitzaren bidez. Atomo erradioaktibo desberdinen erdibizitzen arteko aldea magnitude-ordena anitzekoa izan daiteke: joktosegundo batzuetatik (hidrogeno-1, adibidez) unibertsoaren adina baino 160 trilioi aldiz handiagora arte (telurio-128 kasu).\nLurrean erradioaktiboak diren 34 isotopo daude naturan. Isotopo horiek eguzki-sistema sortu baino lehenagokoak dira eta nukleido primordial izenaz ezagunak dira. Nukleido primordialak eguzki-sistema sortu zeneko izarrarteko ingurunean presente zeuden; nukleosintesiaren bidez sortu ziren izarretan, eta supernobek unibertsoan zehar barreiatu zituzten. Uranioa edo torioa dira nukleido horien adibide. Bestalde, badaude bizitza laburragoa duten 50 isotopo erradioaktibo inguru; nukleido primordialen desintegrazio-kateen produktuak dira, edota aribideko prozesu kosmogenikoen ondorio: karbono-14, adibidez, zeina izpi kosmikoen bidez atmosferan sortzen baita. Isotopo erradioaktiboak era artifizialean ere sor daitezke, partikula-azeleragailuetan edota erreaktore nuklearretan, esate baterako.\nDesintegrazio erradioaktiboaren aurkikuntza.\nErradioaktibitatea Henri Becquerel zientzialari frantziarrak aurkitu zuen 1896an. Becquerel fosforeszentzia aztertzen ari zen: materialek energia argi gisa xurgatzen eta igortzen duten fenomenoa. Material fosforeszenteek argia igortzen dute argitan denbora jakin batez egon ondoren. Becquerel-en helburua fosforeszentziak X izpiekin izan zezakeen lotura aztertzea zen, X izpiak aurreko urtean (1895) aurkitu baitzituen Wilhelm Roentgen fisikari alemaniarrak eta, ordura arte, ez ziren izpi horien propietateak guztiz ezagutzen.\nBecquerel-ek mineral fosforeszenteak paper beltzean bildutako argazki-xaflekin ukipenean jarri zituen. Mineralek ez zuten xaflan inolako aldaketarik eragin, uranioa erabili zuen arte: orduan, argazki-xafla belztu egin zen. Emaitza ikusita, argi zegoen uranioak nolabaiteko erradiazio ikusezina igortzen zuela, paper beltza zeharkatu eta argazki-xaflari eragiten ziona, xafla argitan egongo balitz bezala. Izpi horiei \"Becquerel-en izpiak\" deritze. Alabaina, izpien jatorria ezezaguna zen. Lehenik, fenomeno honek fosforeszentziarekin zerikusirik ez zuela ondorioztatu zuen Becquerel-ek, uranioa aurretik ez baitzen argiarekin kontaktuan egon. Gainera, uranioak igortzen zuena X izpiak ez zirela frogatu zuen esperimentu baten bidez. Esperimentu horretan, uranioaren igorpena eremu magnetiko baten eraginpean desbideratu egiten zela behatu zuen, eta ordurako jakina zen X izpiei kanpo-eremu magnetikoek ez dietela eragiten.\nAurkikuntza honen ondotik, Becquerel-ek beste esperimentu batzuk egin zituen erradiazioa aztertzeko xedez. Uranioak kanpo-eraginen independentea den erradiazio sarkorra igortzen duela frogatu zuen. Horrez gain, erradiazioak gorputz elektrifikatuak deskargatu ditzakeela erakutsi zuen, eta, ondorioz, aireko molekulak ioniza ditzakeela, airea eroale elektriko bilakatuz.\nPierre eta Marie Curie-k erradioaktibitatearen inguruan egindako ikerketak bereziki garrantzitsuak izan dira fisikan eta kimikan, eta baita medikuntzan ere (izan ere, \"erradioaktibitate\" hitza aurrenekoz Marie-k erabili zuen, zenbait atomok espontaneoki igorritako igorpen sarkor eta ionizatzaileak izendatzeko). Batetik, 1898an polonioa eta radioa lehenengo aldiz isolatzea lortu zuten; bestetik, uranioak igorritako izpien eragina aztertu zuten. Azken horrek aplikazio ugari ditu minbiziaren tratamenduan eta medikuntza nuklearrean.\n1899an, Ernest Rutherford-ek esperimentuen bidez erakutsi zuen substantzia erradioaktiboek mota anitzetako erradiazioa igortzen dutela, eta alfa eta beta izpiak bereizi zituen. Hurrengo urtean, 1900ean alegia, Paul Villard kimikari frantziarrak gamma izpiak aurkitu zituen.\n1902an, Ernest Rutherford eta Federick Soddy lehenengoz ohartu ziren desintegratzen diren elementu guztiek formula matematiko berdintsua betetzen dutela, eta desintegrazio erradioaktiboaren ondorioz elementu batetik besterako transmutazioa gertatzen dela. Transmutazioa arautzen duten zenbait lege enpiriko topatu zituzten, eta horiei jarraikiz, agerian geratu zen elementu kimiko guztiak oinarrizko partikula batzuez osaturik daudela.\nDesintegrazio erradioaktiboaren aurkikuntzak, beste hainbatekin batera, kolokan jarri zuen XX. mendera arte nagusi zen mekanika klasikoa, eta teoria berri baten beharra azaleratu zuen: mekanika kuantikoa. Gainera, erradioaktibitatearen ikerketek bidea ireki zieten gaur egungo fisikaren aplikazio ugariri.\nDesintegrazio motak eta adibideak.\nErradioaktibitatearen fenomenoa aurkitu eta gutxira igorpen erradioaktiboak hiru mota desberdinetan sailkatu ziren:\nAlfa desintegrazioa.\nNukleo bateko protoien eta neutroien lotura-energia handia izan arren, nukleoa apur dezaketen prozesuak gerta daitezke. Horrelakoetan, nukleoiz osatutako sistema lotu bat igor dezake jatorrizko nukleoak. Halako sistema lotu bat sortzeko probabilitatea murriztuz doa beharrezkoak diren nukleoi kopurua handitu ahala. Horregatik, 2 protoiz eta 2 neutroiz osatutako nukleidoen igorpena beste nukleido astunagoen igorpena baino ohikoagoa da. 2 protoiz eta 2 neutroiz osatutako nukleidoari alfa partikula deritzo, eta nukleo batek alfa partikula bat igortzen duen prozesuari alfa desintegrazio deritzo. Historikoki, alfa desintegrazioarekiko ezegonkorrak ziren nukleoek igortzen zituzten partikulei alfa partikula izena eman zitzaien, Rutherford-ek 1908an helio-4 nukleo gisa identifikatu baino lehen, eta izena mantendu egin da. Nukleo batek alfa partikula bat igorritakoan, bere zenbaki atomikoa 2 unitate txikitzen da, eta masa-zenbakia, aldiz, 4 unitate. Alfa desintegrazioa sorrarazten duen elkarrekintza fisikoa elkarrekintza nuklear bortitza da.\nBeta desintegrazioa.\nNukleoa hautsi beharrean, nukleoaren gehiegizko protoi edo neutroi kopurua murriztu daiteke, protoi bat neutroi bihurtuz edo alderantziz. Neutroia desintegratzean, nukleoan protoi bat sortzen da eta elektroi bat eta elektroi antineutrino bat igortzen dira. Prozesu horri \"beta minus\" (\u03b2\u2212) deritzo. Protoia desintegratzean, aldiz, nukleoan neutroi bat sortzen da eta positroi bat eta elektroi neutrino bat igortzen dira. Beste prozesu horri \"beta plus\" (\u03b2+) deritzo. Aurreko biez gain, beste beta desintegrazio bat ere badago: elektroi-harrapaketa. Elektroi-harrapaketan, atomo bateko nukleotik hurbil dagoen elektroi bat nukleoko protoi batekin batu daiteke, neutroi bat osatuz. Elektroi-harrapaketa atomo astunetan gertatzen da batez ere; izan ere, nukleo astunek erradio handiagoa eta orbitalen erradio txikiagoa izan ohi dute.\nAipatutako hiru prozesuetan, kargaren kontserbazioaren printzipioa betetzen da. Alfa desintegrazioan ez bezala, beta desintegrazioa sortzen duen elkarrekintza fisikoa elkarrekintza nuklear ahula da.\nGamma desintegrazioa.\nNukleo batek nukleoiderik igorri gabe eta beta desintegraziorik jasan gabe energia txikiagoko egoera batera aldatu dezake bere burua. Hori egitean, nukleoa egoera kitzikatu batetik energia txikiagoko maila batera aldatzen da, eta maiztasun oso handiko fotoi bat igortzen du. Fotoiaren energia nukleoaren bi egoeren arteko energia-aldearen berdina da (fotoiaren igorpenak nukleoari eragindako atzerapena arbuiatuz gero). Gamma desintegrazioa, alfa edo beta desintegrazioa gertatu ondoren jazo ohi da, desintegrazio horiek egoera kitzikatuetan uzten baitituzte nukleido semeak.\nDesintegrazio erradioaktiboaren formulazio matematikoa.\nAtomo erradioaktiboz osatutako lagin baten desintegrazio-gertakari kopuruaren eboluzioa erraz adieraz daiteke matematikoki. Ondoz ondoko desintegrazioen kate baten formulazioa konplexua izan badaiteke ere, kasurik sinpleena eta kualitatiboki interesgarriena aztertuko da. Demagun lagin bateko &lt;chem&gt;A&lt;/chem&gt; atomoa &lt;chem&gt;B&lt;/chem&gt; atomoan desintegratzen dela &lt;chem&gt;A -&gt; B&lt;/chem&gt; prozesuaren bitartez. Aurrera jarraitzeko, formula_1 denbora-tartean desintegra daitekeen nukleo baten inguruan honako suposizio hauek onartuko dira:\nBadaude kasu batzuk non \"2\" suposizioa zuzena ez baita, baina 1-3 suposizioak zuzenak dira kasu gehienetan. Ondorioz, formula_3 denbora-tarte infinitesimalean, desintegrazio-gertakari kopurua laginean dagoen formula_4 atomo kopuruaren proportzionala da:\nformula_5\nnon zeinu negatiboak adierazten baitu desintegraziorik jasan ez duen atomo-kopuruak, denborak aurrera egin ahala, behera egiten duela. Isotopo erradioaktibo bakoitzak desintegrazio-abiadura propioa dauka; beraz, bakoitzak formula_6 desintegrazio-konstante propioa dauka. Hortaz:\nformula_7\nLortutako ekuazioa lehen ordenako ekuazio diferentzial arrunta da. Horrelako ekuazio diferentzialak ebazteko, non aurkitu nahi den funtzioaren deribatua(k) eta funtzioa bera agertzen baita (baitira), esponentzial motako soluzioak saiatzen dira. Gauzak horrela, honako hau da soluzio orokorra:\nformula_8\nnon formula_9 integrazio-konstantea baita. Beraz, isotopo erradioaktibo baten lagineko atomoen desintegrazioek lege esponentziala jarraitzen dute.\nSarritan, formula_10 magnitudea erabiltzen da, hots, erdibizitza. Erdibizitzak, atomo erradioaktiboz osatutako lagin batean, atomoen erdiak desintegratzeko igaro behar den denbora adierazten du. Desintegrazio bakarreko prozesuetan honela kalkulatzen da erdibizitza:\nformula_11\nformula_12\nnon formula_13 batez besteko bizidenbora definitu baita. Desintegrazioen eboluzioa jakiteak aplikazio ugari ekarri ditu, karbono-14 bidezko datazioa esate baterako. Substantzia erradioaktiboen artean alde handia dago erdibizitzari dagokionez.\nDesintegrazio erradioaktiboaren abiadura edo aktibitate erradioaktiboa Bq-etan neurtzen da SI sisteman. Denbora unitateko jazotzen den desintegrazio-kopurua adierazten du. Honela definitzen da:\nformula_14\nHortaz, desintegrazio erradioaktiboaren formula aplikatuz, hurrengoa lortzen da:\nformula_15\nnon formula_16 hasierako aktibitate erradioaktiboa baita.\nOsasunerako arriskuak.\nErradiazio ionizatzaileak energia nahikoa dauka zelula bizien atomoei eragiteko, eta, ondorioz, material genetikoa (DNA) kaltetzeko edo, muturreko kasuetan, zelula bera suntsitzeko. Horrez gain, gorputzeko elementu kimikoak ionizatu ditzake eta zelulan duten funtzioa betetzea eragotzi. Oro har, zelulak gai dira kalte hau konpontzeko; kaltea iraunkorra denean edo behar bezala neutralizatzen ez denean, ordea, zelula hil edo tumoral bilakatu daiteke. Erradiazio-maila altua jasateak osasunean eragin akutua izan dezake, hala nola, erredurak azalean eta erradiazio sindrome akutua (\"erradiazio-gaitza\"). Erradiazio-maila baxua luzaroan jasateak ere baditu ondorioak, berehala nabaritu ez arren, epe luzean ager daitezkeenak: minbizia eta eritasun kardiobaskularrak, besteak beste.\nErradioaktibitateak eragindako gaixotasunak.\nHauek dira erradiazioak giza gorputzean eragin ditzakeen gaitzetako batzuk:\nErradiologia-babesa.\nErradiologia-babesa diziplina anitzeko arlo zientifiko-teknikoa da eta gizakia eta ingurumena erradiazio ionizatzaileak dakartzan kalteetatik babestea du helburu. Erradiologia-Babeserako Nazioarteko Komisioa (ICRP) nazioarteko erakunde independentea da eta 1928an eratu zen. Gomendioak eta aholkuak ematen ditu erradazioaren aurkako babesa behar den edozein esparrutarako. Gomendiook aintzat hartzen dituzte beste erakunde batzuek eta gobernuek erradiologian bete beharreko neurriak eta arauak ezartzerakoan. Aipaturiko gomendioek ondorengo hiru oinarriak jarraitzen dituzte:\nAplikazioak.\nDesintegrazio erradioaktiboak aplikazio ugari ditu egungo teknologian. Ondoren azalduta datoz adibiderik nabarmenenak:\nEnergia nuklearra.\nZenbait elementu astunen desintegrazioan askatutako energia gizartearentzat erabilgarria den energia elektrikoan eraldatu daiteke. Helburu horretarako erabilitako bi isotopo ohikoenak uranio-235 eta plutonio-239 dira. Neutroi aske batek nukleo astun baten aurka talka egitean, nukleoa apur dezake, neutroi askeak eta energia handiko fotoiak igorriz. Igorritako neutroiek beste nukleo batzuen aurka talka egin dezakete, erreakzioa behin eta berriro errepikatuz eta kate-erreakzio bat sortuz. Prozesu horri fisio nuklear induzitu deritzo. Erreaktore nuklearretan neutroi-moderatzaile bat erabiltzen da, hots, neutroiak xurgatu gabe beren abiadura murrizten duen ingurunea. Horrela, neutroi lasterrak neutroi termiko bilakatzen ditu, zeintzuek probabilitate handiagoa baitute fisioa induzitzeko. Moderatzaile gisa ur arina erabili ohi da, baita grafitoa eta ur astuna ere. Erreaktore nuklearretan, gainera, ezinbestekoa da erreakzioa kontrolpean izatea eta, horretarako, kontrol-barrak erabiltzen dira. Horien helburua neutroiak xurgatzea da, erreaktibotasuna kontrolatzeko. Kontrol-barrek neutroiak xurgatzeko probabilitate handia duten materialez eginda egon behar dute, hala nola zilarra, indioa, kadmioa edota boroa. Erreaktorean gertatzen diren erreakzio nuklearrek beroa sortzen dute eta, zirkuitu itxi batetik dabilen ura lurrun bihurtuz, alternadore bat higiarazten da energia elektrikoa sortzeko. Energia nuklearra ibilgailuak higiarazteko ere erabil daiteke, urpekari eta itsasontzi nuklearretan adibidez.\nErreaktore nuklearren beharrik gabe energia nuklearra energia elektriko bihurtzeko beste modu batzuk daude. Sorgailu termoelektrikoen bitartez, desintegrazio erradioaktiboak eragindako tenperatura-aldeak erabiliz energia elektrikoa lor daiteke. Teknika hori Eguzkitik urrun dauden satelite artifizialetan eta espazio-zundetan erabili ohi da.\nMedikuntza.\nNukleo ezengokorren desintegrazioetan askatutako partikulak eta energia minbizia tratatzeko erabil daitezke. Zelula tumoralen aurka erradiazio ionizatzaileak bideratuz, zelula tumoralak hil edo beren hazkundea murriztu daiteke. Minbizia tratatzeko teknika horri erradioterapia deritzo.\nBestalde, medikuntza nuklear izeneko medikuntzaren adarrean, isotopo ezegonkorrak erabiltzen dira organoen funtzionamendua aztertzeko. Horretarako, isotopo ezegonkorra molekula bati atxikirik gorputzean sartzen da. Modu horretan, isotopo ezegonkorra gorputzean zehar edo organo jakin batean zehar garraiatu daiteke eta, isotopoaren igorpena aztertuz, gorputzeko organoen funtzionamendua iker daiteke.\nMaterialen datazioa.\nLagin organikoetan dauden isotopo ezegonkorren presentzia beren adina jakiteko balia daiteke. Karbono-14 isotopoaren bidezko datazioa horren adibide da.\nIzpi kosmikoek eguratseko molekulen aurka jotzean, nitrogenoaren nukleoek neutroi bat xurgatzen dute eta karbono-14 nukleo bihurtzen dira. Desintegratzean, karbono-14 nukleoek beta minus prozesua jasaten dute eta berriro ere nitrogeno bihurtzen dira. Prozesu hori etengabe gertatzen da. Eguratseko karbono-14 isotopoa fotosintesiaren bitartez landareek xurgatzen dute eta, hortik, elikadura prozesuen bitartez, animalien gorputzetan metatzen da. Bizidunak bizirik dauden bitartean, etengabe ordezten dute desintegratutako karbonoa, horrela karbono-14aren eta karbonoaren beste isotopoen arteko proportzioa konstante mantenduz. Izaki bizidun bat hiltzean, karbono-14aren ordezkapena eteten denez, isotopo ezegonkor horren kopurua etengabe murrizten da. Lagin baten karbono-14 isotopoaren kontzentrazioa neurtzen bada, bere denboraren eboluzioa ezaguna denez, laginaren adina zehaztasun handiz zenbatets daiteke. Nolanahi ere, 50.000 urtetik beherako materialak datatzeko balia daiteke soilik, karbono-14aren erdibizitza 5.730 urte ingurukoa baita."}
{"id": "61842", "revid": "1712", "url": "https://eu.wikipedia.org/wiki?curid=61842", "title": "Erradioaktibitate", "text": ""}
{"id": "61849", "revid": "6327", "url": "https://eu.wikipedia.org/wiki?curid=61849", "title": "Jugoslabia", "text": ""}
{"id": "61855", "revid": "1545", "url": "https://eu.wikipedia.org/wiki?curid=61855", "title": "Konstantinoplako II. kontzilioa", "text": "Konstantinoplako II. kontzilioa (5. kontzilio ekumenikoa) 553ko maiatzaren 5etik ekainaren 2ra egin zen Konstantinoplan (g. e. Istanbul). Justiniano enperadoreak deitu zuen eta Eutikio patriarkaren gidaritzapean burutu zen. Gehienbat Ekialdeko Elizetako kideak izan ziren bertan.\nAurrekariak.\nKaltzedoniako kontzilioan monofisismoa gaitzetsi zen arren, joera horretako kristauak oraindik ugari ziren Ekialdean, bereziki Egipton. Justinianok uste zuen talde erlijioso hori arriskutsua zela, bereziki indarra hartuz joanez gero Egipto (garai batean Inperioko garautegia izandakoa) bere kontrolpetik kanpo geldituko zelakoan. Horren aurrean ediktu bat kaleratu zuen zenbait teologo monofisita eta nestorianista gaitzetsiz eta beraien idazlanak debekatuz.\nVigilio aita santua ez zegoen gaitzespen horrekin ados, baina enperadoreak behartu egin zuen ediktuari babesa ematera. Egoera honek ezinegona sortu zuen Mendebaldeko elizetan eta Aita Santuak enperadoreari kontzilio berri bat egiteko eskatu zion eta artean ez zela inolako erabaki gogorrik hartuko. Enperadoreak uko egin zion akordioari eta ediktua berriz indarrean jarri zuen. Aita Santuak, horren aurrean, ediktua babesten zutenak eskumikatuko zituela mehatxatu zuen.\nJustinianok, Elizaren zatiketa saihestearren, kontzilioa deitzea onartu zuen Konstantinoplan. Lekua ez zen Aita Santuaren gustukoa, Mendebaldeko gotzain gutxi egongo ziren bertan eta bere korrontea gutxiengoan zegoen. Horregatik, uko egin zion kontzilioko buru izateari. Horren ordez, Eutikio patriarkak gidatu zuen.\nKontzilioa.\nKontzilioan enperadorearen postura gailendu zen. Joandako gotzain gehienek hasierako ediktua babesten zuten erabaki kanonikoak hartu zituzten, nahiz eta Aita Santuak bestelako dokumentu bat aurkeztu. Dokumentu horretan ediktuak gaitzesten zituen idazle batzuk salbatzen ziren.\nEnperadoreak Aita Santuari erbesteratze mehatxua egin zion bere dokumentua onartu ezean. Horregatik, Aita Santuak berak kontzilioaren aurrean agertu behar izan zuen ediktuari babesa emanez. Horrez gain, Origenesen zenbait lan gaitzetsi ziren, platonismoaren jarraipena zirelakoan."}
{"id": "61857", "revid": "1712", "url": "https://eu.wikipedia.org/wiki?curid=61857", "title": "Lantanido", "text": ""}
{"id": "61858", "revid": "1545", "url": "https://eu.wikipedia.org/wiki?curid=61858", "title": "Lur arraro", "text": "Lur arraroak (edo lantanidoen seriea), IUPACen arabera, hamabost lantanoideek, eskandioak eta itrioak osatzen duten multzoa da. Azken biak multzo honetan sartzen badira, lantanoideak agertzen diren mea-biltegi beretan agertzen direlako da.\nLur arraroak 1787 aurkitu zituen lehen aldiz Karl Arrheniusek, iterbita izeneko mineral beltza (gadolinita izenarekin ere ezagutzen dena) aurkitu zuenean Suediako Ytterby herrian.\n\"Lur\" terminoa oxidoei deitzeko modu zaharkitua da; elementu horiek aurkitu zirenean, XIX. mendearen hasieran, orduko \"lingua franca\" zen frantsesezko \"terre\" hitzaren itzulpena da. \"Arraro\" deitu zitzaien horietako zenbait oso urriak zirela uste izan zelako. Haatik, elementu hauek, izatez, aski arruntak dira Lurrazalean (oso ezegonkorra den prometioa salbu). Multzo honetako elementurik ugariena, zerioa alegia, 688 ppm-ko kontzentrazioan dago Lurrazalean, hau da, 25. elementurik arruntena da eta beruna baino arruntagoa da. Elementu \"arrarorik\" bakanena ere, lutezioa, urrea baino 200 aldiz ugariagoa da."}
{"id": "61859", "revid": "119347", "url": "https://eu.wikipedia.org/wiki?curid=61859", "title": "Xida Kartli", "text": "Xida Kartli () Georgiako 11 eskualdeetako bat da. Hiriburua Gori da. Eskualdea 5 \"raioni\" edo barrutitan banatua dago: Gori, Kaspi, Kareli, Java eta Khashuri.\nEskualdearen iparraldea, Java izenekoa, eta Kareli eta Gori barrutien iparraldea (guztira 1.393\u00a0km\u00b2) Hego Osetia auto-aldarrikatutako errepublikaren administrazioaren menpe daude 1992. urtetik."}
{"id": "61866", "revid": "119347", "url": "https://eu.wikipedia.org/wiki?curid=61866", "title": "Trantsizio-metal", "text": "Kimikan, trantsizio-metal terminoak bi esanahi posible dauzka:\nLehen definizioa sinplea da eta gehien erabili izan dena da. Hala ere, kontuan izan behar da trantsizio-elementuen taldearen propietate interesgarrienetako batzuk partzialki osatutako \"d\" azpigeruzen ondorio direla.\nHortaz, trantsizio-metalen multzoak 40 elementu kimiko barne hartzen ditu, 21etik 30era, 39tik 48ra, 71tik 80ra, eta 103tik 112ra. \"Trantsizio\" izena taula periodikoan duten kokapenetik datorkie. Taldeak barne hartzen dituen lau periodoetako bakoitzean, elementu hauek atomoen \"d\" orbital atomikoen elektroi-gehikuntza ordezkatzen dute. Zentzu honetan, \"'trantsizio-metalak\" 2. taldeko elementuen eta 13. taldeko elementuen arteko \"trantsizioa\" adierazten dute.\nPropietateak.\nTrantsizio-elementuek trakzioarekiko erresistentzia, dentsitate, urtze-puntu eta irakite-puntu altua eduki ohi dute. Honen arrazoia \"d\" orbitaleko elektroiek metalezko saretan deslekutzeko duten gaitasuna da. Substantzia metalikoetan, gero eta elektroi gehiago partekatu nukleoen artean, metala gogorragoa izango da.\nTrantsizio-metalen ezaugarri arruntenak hauek dira:\nJarduera katalitikoa.\nTrantsizio-metalek katalizatzaile homogeneo zein heterogeneo onak eratzen dituzte. Esaterako, Haber prozesuan burdina erabiltzen da katalizatzaile gisa. Banadio(V) oxidoa azido sulfurikoa ekoizteko erabiltzen da, nikela margarina sortzeko erabiltzen da eta platinoa azido nitrikoaren ekoizpena azkartzeko erabili ohi da. Izan ere, elementu hauek oxidazio-egoera asko eratzeko gai dira eta, beraz, erreakzio batean zehar konposatu berriak osatzeko gaitasun handia daukate aktibazio energia txikia erabiliz."}
{"id": "61869", "revid": "1659", "url": "https://eu.wikipedia.org/wiki?curid=61869", "title": "Common Object Request Broker Architecture", "text": "CORBA (Common Object Request Broker Architecture) informatikan sistema bananduak garatzeko plataforma ezartzen duen estandar bat da, objektuetara zuzendutako oinarri batekin urruneko metodoei deia erraztuz. OMGek sortutako estandar honek APIak, komunikazio protokoloak eta lengoaia ezberdinetan idatziak eta plataforma ezberdinetan exekutatuak izan diren aplikazioen arteko elkarrekintza ahalbidetzen duten tresnak definitzen ditu.\nZentzu orokor batean, CORBA-k kode idatzia \"bildu\" egiten du beste lengoaia batean, zeinak pakete batean kodigoaren gaitasun gehigarriak eta bere metodoei deitzeko gaitasunaren informazio gehigarria duen. Sortzen diren objektuak, sareko beste programa edo CORBA objektu batetik dei daitezke. Beraz, CORBA makinak irakur dezakeen dokumentazio formatu bat da, goiburudun fitxategien antzekoa baina informazio gehiagorekin.\nCORBA-k interfazeak definitzeko lengoaia (IDL) erabiltzen du objektuek interfazeetan eskainiko dituzten zerbitzuak definitzeko. CORBA-k IDL hau har dezake oinarri lengoaia zehatz baten interfazea definitzeko. Ada, C, C++, Smalltalk, Java, Python, Perl eta Tcl lengoaietarako ditu inplementazio estandarrak.\nInterfaze bat IDL-an konpilatzean kodea sortzen du bezeroarentzat eta zerbitzariarentzat ( Objektuaren inplementatzailearentzat). Bezeroaren kodeak urruneko metodo deiak egin ahal izateko dira \"Stub\" bezala ezaguna da , eta bezeroaren aldean urruneko objektuaren \"proxy\"a (Ordezkaria) dauka. Zerbitzariarentzat sortutako kodea \"skeletons\" batzuetan datza. Garatzaileak objektuaren metodoak inplementatzeko bete behar ditu eskeletoak.\nCORBA multiplataforma zehaztapena baino gehiago da. Oro har, beharrezkoak izaten diren zerbitzuak definitzen ditu. Adibidez, segurtasun zerbitzuak eta transakzioak. Beraz, ez da sistema eragile bat, middlewarea baizik."}
{"id": "61872", "revid": "119347", "url": "https://eu.wikipedia.org/wiki?curid=61872", "title": "Adjaria", "text": "Adjaria \u2014 orobat \"Ajaria, Ajara, Adjaria, Adzharia, Adzhara\" eta \"Achara\" izenez ezaguna\u2014 (), ofizialki Adjariako Autonomia Errepublika (, \"Acharis Avtonomiuri Respublika\") Georgiako 11 eskualdeetako bat da, Itsaso Beltzaren ertzean kokatua. Hegoaldean, Turkiarekin du muga.\nHiriburua Batumi da. Eskualdea 6 \"raioni\" edo barrutitan banatua dago: Batumi, Keda, Kobuleti, Khelvatxauri, Shuakhevi eta Khulo.\nGeografia.\n2.900\u00a0km\u00b2 eta 333.953 biztanle (2014) ditu. Hiriburua eta hiri nagusia Batumi da.\nLurralde menditsua da, oro har; erdialdean haranak daude eta kostaldean lur apalak. Mendikateetan, aipagarriak dira Mesjetis Kedi eta Shavshettis Kedi. Ibai nagusiak \u00c7oruh eta haren ibaiadar Acharistsqali dira. Klimari dagokionez, aldaera asko bereizten dira, lur beheretan epel hezea eta hotz lehorragoa mendialdean. Lurraldearen % 50 inguru zuhaitz koniferoz estalita dago, eta lur apaletan landare subtropikalak lantzen dira.\nBiztanleak.\nAdjariarrak (azareli, ayareli, ajareli) georgiarren saileko taldekoak dira, baina beren erlijio eta kultura tradizio propioak dituzte. Georgieraren dialekto bat erabiltzen dute, eta gehienak erlijioz sunniak dira.\nEkonomia.\nEkonomiaren oinarria nekazaritza da. Gai nagusiak tea, zitrikoak, mahatsa, banbua eta eukaliptoa dira. Abeltzaintza eta tabakogintza garrantzi handiko jarduerak dira mendialdeetan.\nHistoria.\n1991n Georgiak burujabetasuna eskuratu zuenez gero, Adjariak gobernu autonomoa dauka eta eskumen ugari ditu barne politikaren alorrean. 1992an izendatu zuten Georgiaren baitako errepublika autonomo."}
{"id": "61874", "revid": "59723", "url": "https://eu.wikipedia.org/wiki?curid=61874", "title": "Eneko Etxebarrieta", "text": "Eneko Etxebarrieta (Gasteiz, 1967ko maiatzaren 4a-) argazkilari, publizista, irakaslea eta abenturazalea da.\nLehen munduko itzulia.\nEzaguna da batez ere 1999tik 2002 arte bizikletaz egindako munduko itzuliagatik. Garai hartan, emazte Miyuki Okabe brasildarra ezagutu zuen, eta bigarren munduko itzuli bat, elkarrekin eta tandem batean egitea erabaki zuten, lehenengoa amaitu eta gutxira.\nBigarren mundu-itzulia.\n2005ean bikoteak bigarren mundu-itzuliari ekin zion, 2015 arte luzatu nahi zutena. Abentura handia izateaz gain, egitasmoak osagai pedagogikoak eta kooperazio arlokoak ere zituen. Izan ere, Eneko eta Miyuki NBE eta UNICEF erakundeekin elkarlanean zebiltzan, \"Millenium Development Goals\" izeneko programarekin."}
{"id": "61875", "revid": "59723", "url": "https://eu.wikipedia.org/wiki?curid=61875", "title": "Miyuki Okabe", "text": "Miyuki Okabe (Cascavel, Parana, 1972ko otsailaren 21a-) telekomunikazio ingeniari elektronikoa eta abenturazale brasildarra da, guraso japoniarrak dituena.\nLehen munduko itzulia.\nEzaguna da batez ere Eneko Etxebarrieta gasteiztarrarekin batera horrek 1999an hasitako munduko itzulia bizikletaz 2002an amaitu zuelako. Bidaian bertan elkar ezagutu zuten, eta elkarrekin Euskal Herriratu ziren. Handik gutxira ezkondu ziren, eta bigarren munduko itzuli bat, elkarrekin eta tandem batean egitea erabaki zuten luze baino lehen.\nBigarren mundu-itzulia.\n2005ean bikoteak bigarren munduko itzuliari ekin zion, 2015 arte luzatu nahi zutena. Abentura handia izateaz gain, egitasmoak osagai pedagogikoak eta kooperazio arlokoak ere zituen. Izan ere, Miyuki eta Eneko NBE eta UNICEF erakundeekin elkarlanean \"zebiltzan, Millenium Development Goals\" izeneko programarekin."}
{"id": "61876", "revid": "137486", "url": "https://eu.wikipedia.org/wiki?curid=61876", "title": "Mari Domingi", "text": "Mari Domingi euskal abesti tradizional batean ageri den emakumea da. 1990eko hamarkadatik aurrera, Euskal Herriko eguberrietako hainbat ekitalditan, Olentzeroren gizonezko pertsonaiaren alboko emakumezko irudi bilakatu izan da.\nMari Domingiz ere idatzi izan da.\nAbestia.\n\"Mari Domingi\" abestiaren hitzak Resurreccion Maria Azkuek jaso zituen lehen aldiz XX. mendearen hasieran. 1970eko hamarkadan berriz, \"Viejas canciones donostiarras\" liburuan agertu zen abestia, Olentzeroren abestiaren ondoan, bien artean harreman zuzenik izan gabe.\nHonako hauek dira kantuaren hitzak:\nOlentzeroren ondoko pertsonaia.\nOlentzerorekin lotuta agertu zen Mari Domingi lehen aldiz Donostian 1990eko hamarkadan. Bertako Bagera Elkartearen Antigua auzoko adarrak sustatu zuen ekimena, beste herri batean (Lasarte-Orian), Olentzerorentzako gutunak biltzeko pertsonaia bat sortu zutelakoan (Xixuko izenekoa), ikastetxeetan ibiltzen zena gutunak jasotzen haurrengandik, oporren aurreko egunetan. Antiguan ere antzeko zerbait egin zitekeelakoan, Mari Domingi bilakatu zuten 1994an gutun-biltzailea, baina \"genero aldetik halako gogoeta bat egin gabe\", ekimenaren sustatzaile batek, Josi Oiarbide irakasleak 2015ean kontatu zuen gisan.\nOndoren, Ikastolen Elkarteak, Antiguako irakasle eta guraso hauek sustatuta, ipuin-liburuxka kaleratu zuen, Olentzero eta Mari Domingi pertsonaiak lotzen zituena. Irudia Edorta Murua marrazkilariak eman zion Mari Domingiri, eta ipuinaren testua Mitxel Muruak idatzi zuen.\nOlentzeroren pertsonaiaren alboko laguntzaile izatetik, Mari Domingiri lehenaren emazte edo neska-lagunaren rolean sartu dute hainbat ekitalditan. Hainbatek kritikatu egin du emakumeari bigarren mailako rola ematearren tradizioa horrela aldatzea."}
{"id": "61877", "revid": "1545", "url": "https://eu.wikipedia.org/wiki?curid=61877", "title": "Hymne Cherifien", "text": "Hymne Ch\u00e9rifien () Marokoko ereserkia da. 1956an, independentziaren urtean, bihurtu zen ofizial.\nMusika.\nAli Squalli Houssaini poetak idatzi eta L\u00e9o Morganek moldatu zuen, Maroko independentzia lortu baino lehen.\nHitzak.\nArabieraz.\n\u0645\u0646\u0628\u062a \u0627\u0644\u0623\u062d\u0631\u0627\u0631 * \u0645\u0634\u0631\u0642 \u0627\u0644\u0623\u0646\u0648\u0627\u0631\n\u0645\u0646\u062a\u062f\u0649 \u0627\u0644\u0633\u0624\u062f\u062f \u0648\u062d\u0645\u0627\u0647\n\u062f\u0645\u062a \u0645\u0646\u062a\u062f\u0627\u0647\n\u0648\u062d\u0645\u0627\u0647\n\u0639\u0634\u062a \u0641\u064a \u0627\u0644\u0623\u0648\u0637\u0627\u0646 * \u0644\u0644\u0639\u0644\u0649 \u0639\u0646\u0648\u0627\u0646\n\u0645\u0644\u0621 \u0643\u0644 \u062c\u0646\u0627\u0646 * \u0630\u0643\u0631\u0649 \u0643\u0644 \u0644\u0633\u0627\u0646\n\u0628\u0627\u0644\u0631\u0648\u062d * \u0628\u0627\u0644\u062c\u0633\u062f\n\u0647\u0628 \u0641\u062a\u0627\u0643\n\u0644\u0628\u064a \u0646\u062f\u0627\u0643\n\u0641\u064a \u0641\u0645\u064a \u0648\u0641\u064a \u062f\u0645\u064a\n\u0647\u0648\u0627\u0643 \u062b\u0627\u0631 \u0646\u0648\u0631 \u0648\u0646\u0627\u0631\n\u0627\u062e\u0648\u062a\u064a \u0647\u064a\u0627 * \u0644\u0644\u0639\u0644\u0649 \u0633\u0639\u064a\u0627\n\u0646\u0634\u0647\u062f \u0627\u0644\u062f\u0646\u064a\u0627 * \u0623\u0646\u0627 \u0647\u0646\u0627 \u0646\u062d\u064a\u0627\n\u0628\u0634\u0639\u0627\u0631\n\u0627\u0644\u0644\u0647 \u0627\u0644\u0648\u0637\u0646 \u0627\u0644\u0645\u0644\u0643"}
{"id": "61878", "revid": "1491", "url": "https://eu.wikipedia.org/wiki?curid=61878", "title": "Biladi, Biladi, Biladi", "text": "Biladi, Biladi, Biladi (euskaraz \"Nire lurra, nire lurra, nire lurra\"; arabieraz: \"\u0628\u0644\u0627\u062f\u064a \u0628\u0644\u0627\u062f\u064a \u0628\u0644\u0627\u062f\u064a\") Egiptoko ereserkia da 1979tik. Hiru estrofetatik, lehendabizikoa baino ez da abesten.\nMusika.\nSayed Darwishek moldatu zuen.\nHitzak.\nMohamed Yunis El Qadik eta Sayed Darwishek (1892-1932) berak idatzi zituen. Mustafa Kamelen hitzaldi batean oinarrituta daude.\nArabieraz.\n\u0628\u0644\u0627\u062f\u064a \u0628\u0644\u0627\u062f\u064a \u0628\u0644\u0627\u062f\u064a\u0644\u0643\u0650 \u062d\u0628\u064a \u0648 \u0641\u0624\u0627\u062f\u064a\n\u0628\u0644\u0627\u062f\u064a \u0628\u0644\u0627\u062f\u064a \u0628\u0644\u0627\u062f\u064a\u0644\u0643 \u062d\u0628\u064a \u0648 \u0641\u0624\u0627\u062f\u064a\n\u0645\u0635\u0631 \u064a\u0627 \u0623\u0645 \u0627\u0644\u0628\u0644\u0627\u062f\u0627\u0646\u062a \u063a\u0627\u064a\u062a\u064a \u0648\u0627\u0644\u0645\u0631\u0627\u062f\n\u0648\u0639\u0644\u0649 \u0643\u0644 \u0627\u0644\u0639\u0628\u0627\u062f\u0643\u0645 \u0644\u0646\u064a\u0644\u0643 \u0645\u0646 \u0627\u064a\u0627\u062f\n\u0628\u0644\u0627\u062f\u064a \u0628\u0644\u0627\u062f\u064a \u0628\u0644\u0627\u062f\u064a\u0644\u0643\u0650 \u062d\u0628\u064a \u0648 \u0641\u0624\u0627\u062f\u064a\n\u0628\u0644\u0627\u062f\u064a \u0628\u0644\u0627\u062f\u064a \u0628\u0644\u0627\u062f\u064a\u0644\u0643 \u062d\u0628\u064a \u0648 \u0641\u0624\u0627\u062f\u064a\n\u0645\u0635\u0631 \u0627\u0646\u062a \u0623\u063a\u0644\u0649 \u062f\u0631\u0629\u0641\u0648\u0642 \u062c\u0628\u064a\u0646 \u0627\u0644\u062f\u0647\u0631 \u063a\u0631\u0629\n\u064a\u0627 \u0628\u0644\u0627\u062f\u064a \u0639\u064a\u0634\u064a \u062d\u0631\u0629\u0648\u0627\u0633\u0644\u0645\u064a \u0631\u063a\u0645 \u0627\u0644\u0623\u0639\u0627\u062f\u064a\n\u0628\u0644\u0627\u062f\u064a \u0628\u0644\u0627\u062f\u064a \u0628\u0644\u0627\u062f\u064a\u0644\u0643\u0650 \u062d\u0628\u064a \u0648 \u0641\u0624\u0627\u062f\u064a\n\u0628\u0644\u0627\u062f\u064a \u0628\u0644\u0627\u062f\u064a \u0628\u0644\u0627\u062f\u064a\u0644\u0643 \u062d\u0628\u064a \u0648 \u0641\u0624\u0627\u062f\u064a\n\u0645\u0635\u0631 \u0627\u0648\u0644\u0627\u062f\u0643 \u0643\u0631\u0627\u0645 \u0623\u0648\u0641\u064a\u0627\u0621 \u064a\u0631\u0639\u0648\u0627 \u0627\u0644\u0632\u0645\u0627\u0645\n\u0633\u0648\u0641 \u062a\u062e\u0637\u064a \u0628\u0627\u0644\u0645\u0631\u0627\u0645\u0628\u0627\u062a\u062d\u0627\u062f\u0647\u0645 \u0648 \u0627\u062a\u062d\u0627\u062f\u064a\n\u0628\u0644\u0627\u062f\u064a \u0628\u0644\u0627\u062f\u064a \u0628\u0644\u0627\u062f\u064a\u0644\u0643\u0650 \u062d\u0628\u064a \u0648 \u0641\u0624\u0627\u062f\u064a\n\u0628\u0644\u0627\u062f\u064a \u0628\u0644\u0627\u062f\u064a \u0628\u0644\u0627\u062f\u064a\u0644\u0643\u0650 \u062d\u0628\u064a \u0648 \u0641\u0624\u0627\u062f\u064a\n\u0645\u0635\u0631 \u064a\u0627 \u0628\u0644\u062f \u0627\u0644\u0646\u0639\u064a\u0645\u0633\u062f\u062a \u0628\u0627\u0644\u0645\u062c\u062f \u0627\u0644\u0642\u062f\u064a\u0645\n\u0645\u0642\u0635\u062f\u0649 \u062f\u0641\u0639 \u0627\u0644\u063a\u0631\u064a\u0645\u0648\u0639\u0644\u0649 \u0627\u0644\u0644\u0647 \u0627\u0639\u062a\u0645\u0627\u062f\u0649\n\u0628\u0644\u0627\u062f\u064a \u0628\u0644\u0627\u062f\u064a \u0628\u0644\u0627\u062f\u064a\u0644\u0643\u0650 \u062d\u0628\u064a \u0648 \u0641\u0624\u0627\u062f\u064a"}
{"id": "61879", "revid": "119347", "url": "https://eu.wikipedia.org/wiki?curid=61879", "title": "Ee Mungu Nguvu Yetu", "text": "Ee Mungu Nguvu Yetu () Kenyako ereserkia da."}
{"id": "61880", "revid": "1491", "url": "https://eu.wikipedia.org/wiki?curid=61880", "title": "Arise O Compatriots, Nigeria's Call Obey", "text": "Arise, O compatriots, Nigeria's call obey (euskaraz: Herrikideok, jaiki eta entzun Nigeriaren deia) Nigeriako ereserkia da 1978tik. Independentziatik antzinako ereserkia \"Nigeria We Hail Thee\" (euskaraz: Nigeria, agurtzen zaitugu) zen.\nMusika.\nBenedict Elide Odiasek moldatu zuen.\nHitzak.\nJohn A. Ilechukwuk, Eme Etim Akpanek, B. A. Ogunnaikek, Sotu Omoiguik eta P. O. Aderibigbek idatzi zituen."}
{"id": "61881", "revid": "105290", "url": "https://eu.wikipedia.org/wiki?curid=61881", "title": "Microcebus lehilahytsara", "text": "Microcebus lehilahytsara \"Microcebus\" familiako espezieetako bat da. Madagaskarren bakarrik bizi dira, Andasiben, irlaren ekialdean. Badirudi orain dela 2 milioi urte beste \"Microcebus\" batetik bereizi zela. Espeziea Steve Goodman primatologoaren omenez izendatu da, malgatxez \"Goodman\" (euskaraz \"Gizon ona\") hitza \"Lehilahytsara\" esaten baitza. 2005eko abuztuaren 10ean aurkitu zen eta \"Mirza zaza\"rekin batera aurkeztu zen publikoki.\nOso txikia da, 74 gramo baino ez ditu pisatzen ditu aurkitu den handiena. Hala ere espeziearen inguruan ez da gehiegi ezagutzen oraindik."}
{"id": "61882", "revid": "105290", "url": "https://eu.wikipedia.org/wiki?curid=61882", "title": "Microcebus jollyae", "text": "Microcebus jollyae \"Microcebus\" familiako espezieetako bat da. Madagaskarren bakarrik bizi dira, Mananjary eta Kianjavaton. Espeziea Alison Jolly primatologoaren omenez izendatu zen. Kolore gorrixka-marroia du baina zilbor grisa du. 2006ko ekainaren 21ean aurkeztu zen Antananarivon beste hainbat espezierekin batera."}
{"id": "61883", "revid": "39627", "url": "https://eu.wikipedia.org/wiki?curid=61883", "title": "Mika urdin", "text": "Mika urdina (\"Cyanopica cyanus\") Corvidae familiako hegazti ertaina da, mika baino txikiagoa. Buru beltza du, papar zuria eta bizkar nabarra. Arraun-lumetako eta buztan luzeko urdinak izena ematen dio. Zuhaitz batetik bestera hegal egiten du. Nahiko arrunta da jatorrizko lekuetan, baso eta landaretzetan, gizakiaren jardunetik urrun. Iberiar Penintsulako erdialde eta hegoaldean egonkorra da, baina iparraldean, urria eta lekualdakorra. Nahiko lotsati eta ezkutua da."}
{"id": "61884", "revid": "1545", "url": "https://eu.wikipedia.org/wiki?curid=61884", "title": "Hegoafrikaren nazio ereserkia", "text": "Hegoafrikaren nazio ereserkia Nelson Mandelaren gobernuak sortu zuen 1994an, Hegoafrikaren ereserkia izateko.\nMusika.\nBi abestiren musika konbinatzen du: batetik, Cornelis Jacobus Langenhoven eta Martin de Viliersen afrikaansezko \"Die Stem van Suid-Afrika\" (euskaraz: \u00abHegoafrikako deia\u00bb) apartheid garaietako nazio ereserkiarena; eta, bestetik, Enoch Mankanyi Nsotongak sortutako xhoserazko \"Nkosi Sikelel' iAfrika\" (euskaraz: \u00abJainkoak gorde beza Afrika\u00bb) apartheidaren aurkako mugimenduek eta panafrikar askapenerako mugimenduek beren ereserkitzat erabilitako abestiarena.\nHitzak.\nHerrialdeko hamaika hizkuntza ofizialetatik bost darabiltza ereserkiak:"}
{"id": "61885", "revid": "105290", "url": "https://eu.wikipedia.org/wiki?curid=61885", "title": "Microcebus mittermeieri", "text": "Microcebus mittermeieri \"Microcebus\" familiako espezieetako bat da. Madagaskarren bakarrik bizi dira, Anjanaharibe-Sud Erreserba berezian. Russell Mittermeierren omenez jarrio zioten izena. Ekialdeko Kostako Microcebus txikiena da. Gorrixka argia da, hainbat marra laranjekin. Zilborra txurixka-marroia da eta marka txuri bat du aurpegian. Isatsaren punta beltza da."}
{"id": "61886", "revid": "105290", "url": "https://eu.wikipedia.org/wiki?curid=61886", "title": "Microcebus mamiratra", "text": "Microcebus mamiratra \"Microcebus\" familiako espezieetako bat da. Madagaskarren bakarrik bizi dira, Nosy Be uhartean. Mamiratra hitzak malgatxez \"argia\" esan nahi du eta \"Claire M. Hubbard\" fundazioaren omenez jarri zen (Claire frantsesez \"argia\" da).\n60 gramoko pixua du, bere generoan nahiko arrunta. Larrua gorri-marroia da eta ilunagoa bilakatzen da bizkarraren erdialdean. Isatsa gorrixka da eta zilborrazpia txuria edo krema kolorekoa du."}
{"id": "61887", "revid": "6327", "url": "https://eu.wikipedia.org/wiki?curid=61887", "title": "Cyanopica cyana", "text": ""}
{"id": "61888", "revid": "119347", "url": "https://eu.wikipedia.org/wiki?curid=61888", "title": "Georgiera", "text": "Georgiera edo kartveliera Georgiako hizkuntza ofiziala da. Herrialde horretan, biztanleen %\u00a083ren lehen hizkuntza da, eta beste 500.000 bat lagunek mintzatzen dute Georgiatik at. Georgiar alfabetoaz idazten da. Alfabeto horrek hiru aldaera ditu: \"asomtavruli\", \"nuskhuri\" eta \"mxedruli.\"\n\"Kartveliera\" izena ere ematen zaio, georgiera eta hizkuntza hego-kaukasoarrak nahasiz, kartveliar hizkuntza hego-kaukasiar guztiei emaniko izena baita. Georgiera hizkuntza horien erreferente literario ia bakarra da, hala ere. Kivrulia, juduek hitz egiten duten aldaera, 20.000 lagunek mintzatzen dute Georgian, eta 65.000k handik kanpo (Israelen, batez ere).\nGaur egungo hizkuntzalaritzan oinarrigabetzat baztertu da dene-kaukasoar hizkuntzen hipotesia, georgiera euskararen jatorri berekotzat jotzen zuena.\nEzaugarriak.\nZortzi kasuko deklinabidea du: nominatiboa, ergatiboa, datiboa, genitiboa, instrumentala, adberbiala, lokatiboa eta bokatiboa, izen, adjektibo eta izenordeekin erabiliak. Halaber, postposizioak darabiltza. Plurala eta singularra atzizki batekin adierazten dira, kasua markatzen duten izenetan. Ez dago genero gramatikalik. Aditzek subjektuarekin, objektu zuzenarekin eta zehar objektuarekin batera komunztadura egiten dute: oso sistema konplexua dute eta iragankorra eta iragangaitza bereizten dira. Aditz-formak orainaldia, aoristoa eta perfektua dira.\nHitzen ordena oso askea da eta SAO, SOA eta OSA moldeak ditu (S = subjektua; A = aditza; O = objektua). Denera, bost bokal ditu eta 29 kontsonante-fonema, ejektiboak barne. Kontsonanteak elkarren segidan metatzea arrunt-arrunta da: adibidez, \u10db\u10e6\u10d5\u10d3\u10d4\u10da\u10d8 (\"mghvdeli\", \u00abapez\u00bb) eta \u10db\u10ec\u10d5\u10e0\u10d7\u10dc\u10d4\u10da\u10d8 (\"mcvrt'neli\", \u00abentrenatzaile\u00bb).\nHiztegia.\nEratorpena oso emankorra da: erro batetik abiatuta, eta aurrizkiak zein atzizkiak itsatsita, izen eta adjektibo berriak sortzen dira. Horrela -\"kart\"- errotik ondoko hitzak datoz: \"Kartveli (\u00abgeorgiar\u00bb), \"Kartuli (\u00abgeorgiera\u00bb) eta Sakartvelo (\u00abGeorgia\u00bb).\nBertako abizen askotako amaieran atzizki berezi bat agertu ohi da: -\"dze\" (\u00abseme\u00bb, Georgiako mendebaldean), -\"shvili\" (\u00abume\u00bb, Georgiako ekialdean), -\"ia\" (Georgiako mendebaldean, Samegrelo), -\"ani\" (Georgiako mendebaldean, Svaneti), -\"uri\" (Georgiako ekialdean), etab. Garai bateko nobleziarekin lotzen du -\"eli\" amaierak (frantsesezko \"de\", alemanezko: \"von\" edo polonierazko -\"ski\" partikulek egiten duten modu berean).\nHogeian oinarritutako zenbakitze-sistema du, euskararenaren antzera. 20 eta 100 arteko zenbaki bat adierazteko, euskaraz bezala, lehen hitzak adierazten du zenbat aldiz metatu behar den hogei, eta gero hemeretzi arteko adierazpena. Horrela, 93 adierazteko \u10dd\u10d7\u10ee\u10db\u10dd\u10ea\u10d3\u10d0\u10ea\u10d0\u10db\u10d4\u10e2\u10d8 erabiltzen da (\"otkh-m-ots-da-tsamet'i\", hitzez hitz \u00ablau-hogei-hemeretzi\u00bb).\nHiztegi garrantzitsuenetako bat \u00abGeorgieraren hiztegi argitzailea\u00bb da (\u10e5\u10d0\u10e0\u10d7\u10e3\u10da\u10d8 \u10d4\u10dc\u10d8\u10e1 \u10d2\u10d0\u10dc\u10db\u10d0\u10e0\u10e2\u10d4\u10d1\u10d8\u10d7\u10d8 \u10da\u10d4\u10e5\u10e1\u10d8\u10d9\u10dd\u10dc\u10d8, \"kartuli enis ganmart\u2019ebiti leksik\u2019oni\"), zortzi liburukik eta 115.000 hitzek osatua, 1950 eta 1964 artean sortua.\nAdibide bat.\nGiza Eskubideen Aldarrikapen Unibertsalaren lehen artikulua georgieraz:\n\u10e7\u10d5\u10d4\u10da\u10d0 \u10d0\u10d3\u10d0\u10db\u10d8\u10d0\u10dc\u10d8 \u10d8\u10d1\u10d0\u10d3\u10d4\u10d1\u10d0 \u10d7\u10d0\u10d5\u10d8\u10e1\u10e3\u10e4\u10d0\u10da\u10d8 \u10d3\u10d0 \u10d7\u10d0\u10dc\u10d0\u10e1\u10ec\u10dd\u10e0\u10d8 \u10d7\u10d0\u10d5\u10d8\u10e1\u10d8 \u10e6\u10d8\u10e0\u10e1\u10d4\u10d1\u10d8\u10d7\u10d0 \u10d3\u10d0 \u10e3\u10e4\u10da\u10d4\u10d1\u10d4\u10d1\u10d8\u10d7. \u10db\u10d0\u10d7 \u10db\u10d8\u10dc\u10d8\u10ed\u10d4\u10d1\u10e3\u10da\u10d8 \u10d0\u10e5\u10d5\u10d7 \u10d2\u10dd\u10dc\u10d4\u10d1\u10d0 \u10d3\u10d0 \u10e1\u10d8\u10dc\u10d3\u10d8\u10e1\u10d8 \u10d3\u10d0 \u10d4\u10e0\u10d7\u10db\u10d0\u10dc\u10d4\u10d7\u10d8\u10e1 \u10db\u10d8\u10db\u10d0\u10e0\u10d7 \u10e3\u10dc\u10d3\u10d0 \u10d8\u10e5\u10ea\u10d4\u10dd\u10d3\u10dc\u10d4\u10dc \u10eb\u10db\u10dd\u10d1\u10d8\u10e1 \u10e1\u10e3\u10da\u10d8\u10e1\u10d9\u10d5\u10d4\u10d7\u10d4\u10d1\u10d8\u10d7.\nq'vela adamiani ibadeba tavisupali da tanasts'ori tavisi ghirsebita da uplebebit. mat minich'ebuli akvt goneba da sindisi da ertmanetis mimart unda iktseodnen dzmobis sulisk'vetebit.\nGizon-emakume guztiak aske jaiotzen dira, duintasun eta eskubide berberak dituztela; eta ezaguera eta kontzientzia dutenez gero, elkarren artean senide legez jokatu beharra dute."}
{"id": "61891", "revid": "1982", "url": "https://eu.wikipedia.org/wiki?curid=61891", "title": "Abkhaziko", "text": ""}
{"id": "61894", "revid": "512", "url": "https://eu.wikipedia.org/wiki?curid=61894", "title": "Mexikoko ereserki nazionala", "text": "Mexikoko ereserki nazionala Mexikoko ereserkia da. Batzuetan \"Mexicanos, al grito de guerra\" (euskaraz: Mexikarrak, entzun guda deiadarra) lehendabiziko lerroaren hitzez ere ezaguna da.\nMusika.\nJaime Nun\u00f3 Roca katalanak moldatu zuen 1854an.\nHitzak.\n1853an Francisco Gonz\u00e1lez Bocanegra poetak idatzi zituen. Antonio L\u00f3pez presidenteak deitu zien mexikarrei konkurtso batera hitzak idazteko eta Gonz\u00e1lez Bocanegra sortu zen garaile. Hala ere, autoreak eskubideak \"Wagner &amp; Lieven\" estatubatuar enpresari saldu zizkion. Mexikoko gobernuak enpresari eskubideez desjabetu zizkion Mexikon baina kanpoan ereserkiak \"copyright\" zuen. Gaur egun, \"copyright\" eskubideak jadanik ez dira existitzen eta publikoa da.\n1984an Miguel de la Madrid Hurtado presidenteak lege baten bidez ofizialtasuna adostu zuen.\nGaztelaniaz.\n1984ko legearen arabera:\n\"Korua:\"\n\"Estrofak:\"\nOtomieraz.\n1984ko legearen arabera, ereserkia itzuli daiteke lekuan lekuko hizkuntzetara."}
{"id": "61895", "revid": "15251", "url": "https://eu.wikipedia.org/wiki?curid=61895", "title": "Euskerazaintza", "text": "Euskerazaintza (Euskeraren Erri Akademia) euskara aztertzen duen elkarte bat da, euskara batua onartzen ez duena, 1978an sortua. Helburu nagusitzat \"erri-euskerak\" (euskalkiak) lantzea eta sendotzea du, eta bere buruari \"Euskeraren Erri Akademia\" deritzo. Elkarteak argitaratutako aldizkariak izen bera du, \"Euskerazaintza\".\nEuskerazaintzaren lehen presidentea Lino Akesolo izan zen. Zuzendaria Augustin Zubikarai izan zen sorreratik 2004 arte, eta ordutik aurrera Martin Olazarrek hartu zuen lekukoa."}
{"id": "61896", "revid": "1491", "url": "https://eu.wikipedia.org/wiki?curid=61896", "title": "Hino Nacional Brasileiro", "text": "Hino Nacional Brasileiro () Brasilgo ereserkia da 1890 eta gero.\nMusika.\nFrancisco Manoel da Silvak moldatu zuen 1822an.\nHitzak.\nJoaquim Os\u00f3rio Duque Estradak 1909an idatzi zituen baina gero berregin zieten.\nPortugesez.\nI\nOuviram do Ipiranga as margens pl\u00e1cidas\nDe um povo heroico o brado retumbante,\nE o sol da Liberdade, em raios f\u00falgidos,\nBrilhou no c\u00e9u da P\u00e1tria nesse instante.\nSe o penhor dessa igualdade\nConseguimos conquistar com bra\u00e7o forte,\nEm teu seio, \u00f3 Liberdade,\nDesaf\u00eda o nosso peito a pr\u00f3pria morte!\n\u00d3 P\u00e1tria amada,\nIdolatrada,\nSalve! Salve!\nBrasil, um sonho intenso, um raio v\u00edvido\nDe amor e de esperan\u00e7a \u00e0 terra desce,\nSe em teu formoso c\u00e9u, risonho e l\u00edmpido,\nA imagem do Cruzeiro resplandece.\nGigante pela pr\u00f3pria natureza,\n\u00c9s belo, \u00e9s forte, imp\u00e1vido colosso,\nE o teu futuro espelha essa grandeza\nTerra adorada,\nEntre outras mil,\n\u00c9s tu, Brasil,\n\u00d3 P\u00e1tria amada!\nDos filhos deste solo \u00e9s m\u00e3e gentil,\nP\u00e1tria amada,\nBrasil!\nII\nDeitado eternamente em ber\u00e7o espl\u00eandido,\nAo som do mar e \u00e0 luz do c\u00e9u profundo,\nFulguras, \u00f3 Brasil, flor\u00e3o da Am\u00e9rica,\nIluminado ao sol do Novo Mundo!\nDo que a terra mais garrida\nTeus risonhos, lindos campos t\u00eam mais flores;\n\"Nossos bosques t\u00eam mais vida\",\n\"Nossa vida\" no teu seio \"mais amores\".\n\u00d3 P\u00e1tria amada,\nIdolatrada,\nSalve! Salve!\nBrasil, de amor eterno seja s\u00edmbolo\nO l\u00e1baro que ostentas estrelado,\nE diga o verde-louro desta fl\u00e2mula\n- Paz no futuro e gl\u00f3ria no passado.\nMas, se ergues da justi\u00e7a a clava forte,\nVer\u00e1s que um filho teu n\u00e3o foge \u00e0 luta,\nNem teme, quem te adora, a pr\u00f3pria morte.\nTerra adorada\nEntre outras mil,\n\u00c9s tu, Brasil,\n\u00d3 P\u00e1tria amada!\nDos filhos deste solo \u00e9s m\u00e3e gentil,\nP\u00e1tria amada,\nBrasil!"}
{"id": "61898", "revid": "119247", "url": "https://eu.wikipedia.org/wiki?curid=61898", "title": "KMail", "text": "KMail KDE mahaigain ingurunearen posta bezeroa da.\nDirektorioak, iragazkiak, HTML mezuen bistaratzea eta nazioarteko kodifikazioak onartzen ditu. Posta jasotzeko IMAP, dIMAP, POP3 eta postontzi lokalak onartzen ditu. Postak bidaltzeko SMTP edo sendmail erabil dezake."}
{"id": "61899", "revid": "105290", "url": "https://eu.wikipedia.org/wiki?curid=61899", "title": "Konposatu kimiko", "text": "Konposatu kimiko bat lotura kimikoen bitartez lotutako bi elementu kimiko edo gehiagoz osatutako substantzia kimikoa da. Konposatuaren elementu kimikoen arteko masa-erlazioa proportzio finkokoa da.\nKonposatu kimikoen izaera.\nLoturak.\nMolekula batean atomoak elkarren alboan manten daitezke loturarik gabe, lotura kobalenteen bitartez edo lotura ionikoen bitartez. Esaterako, H2O molekula lotuta mantentzen dutenak lotura kobalente polarrak dira. Sodio kloruroa, berriz, konposatu ionikoa da.\nXehetasunak.\nGoian emaniko definizioak zenbait salbuespen dauzka. Konposatu kristalino batzuk konposatu kimikotzat har daitezke, kristal-egituran txertatutako beste elementu batzuk agertzen badira. Bestalde, kimikoki berdintzat hartzen diren zenbait konposatutan, berauek osatzen dituzten elementuen isotopo-kantitateak eta haien masa kontuan hartzen badira, ez da masa-erlazioaren baldintza betetzen.\nMolekula guztiak ez dira konposatuak. Esaterako, hidrogeno-molekula diatomiko bat (H2) homonuklearra da, hau da, elementu bakarreko atomoz osaturik dago, eta beraz, ez da konposatutzat hartzen.\nKonposatuak eta nahasteak.\nKonposatuen propietate fisiko eta kimikoak eta beren osagaienak ezberdinak dira. Irizpide hau kKonposatu bat eta elementuen edo substantzien nahaste bat bereizteko irizpide nagusia da. Nahaste baten propietateak, gehienetan, osagaitzat dauzkan elementuen propietateen antzekoak dira. Bestalde, nahaste baten osagaiak bide mekaniko sinpleak erabiliz bana daitezke, hala nola iragazketa bidez, baina konposatuen kasuan zailagoa da bere osagaiak banatzea. Are gehiago, konposatu bat osatzen denean aldaketa kimikoak gertatzen dira erreakzio kimikoen bitartez. Nahasteak modu mekanikoak erabiliz sortzen dira.\nFormula.\nKimikariek formulak erabiltzen dituzte konposatuak adierazteko. Material polimerikoetan, hala nola mineraletan eta metalen oxido askotan, formula enpirikoa ematen da, esaterako NaCl gatz arrunta adierazteko. Elementuen ordena aldatu egin daiteke, baina normalean lehenengo C idazten da, gero H eta gero gainerako elementuak ordena alfabetikoan. Azido trifluoroazetikoa, adibidez, C2HF3O2 idatz daiteke. Hala ere, badaude formula deskriptiboagoak, molekularen egiturari buruzko informazioa ematen dutenak. Esaterako, aurreko adibidean CF3CO2H ere idatz daiteke. Bestalde, konposatu inorganikoen formulek gehienetan ez dute egituraren informaziorik ematen: H2SO4 molekulan, adibidez, ez dago loturarik H eta S artean.\nElementuek konposatuak osatzen badituzte, egonkorragoak izateko izan ohi da. Atomo batek egonkortasuna erdiesten du bere kanpo-geruzan zortzi elektroi dituenean. Gas nobleek ez dute normalean konposatuak osatzen, berez baitauzkate zortzi elektroi kanpo-geruzan.\nFaseak eta propietate termikoak.\nTenperatura aski baxua bada, konposatu guztiak existi daitezke solido egoeran. Konposatu molekularrak likido eran ere egon daitezke, baita gas egoeran ere, eta zenbait kasutan plasma gisa ere. Nahiko bero aplikatzen bazaie, konposatu guztiak deskonposatzen dira. Zatikatzea gertatzeko behar den tenperaturari deskonposizio-tenperatura deritzo. Tenperatura hau ez da finkoa, beroketa-abiaduraren araberakoa baita. Tenperatura aski altuetan, konposatu guztiak zatikatzen dira konposatu txikiagoak edo atomoak sortuz.\nCAS zenbakia.\nLiteraturan deskribatua izan den konposatu kimiko bakoitzari CAS erregistro zenbaki bat esleitzen zaio."}
{"id": "61901", "revid": "105290", "url": "https://eu.wikipedia.org/wiki?curid=61901", "title": "CAS erregistro zenbaki", "text": "CAS erregistro zenbakiak konposatu kimikoentzako, polimeroentzako, sekuentzia biologikoentzako, nahasteentzako eta aleazioentzako zenbakizko identifikatzaileak dira.\n\"Chemical Abstracts Service\" (CAS) izenekoa \"American Chemical Society\"-aren (Amerikako Kimika Elkarte) sail bat da. Bere funtzioa literaturan deskribatua izan den kimikagai bakoitzari identifikatzaile bat esleitzea da. Ekai bakoitzaren bilaketa erraztu nahi da horrela, sarritan hainbat izen edukitzen baitituzte.\n2007ko urrian 32.813.596 substantzia organiko eta inorganiko eta 59.404.558 sekuentzia zeuden CAS erregistroan erregistratuta. Astero 50.000 elementu berri gehitzen dira."}
{"id": "61903", "revid": "119347", "url": "https://eu.wikipedia.org/wiki?curid=61903", "title": "Giza biologia", "text": "Giza biologia gizakiek duten biologia da. Biologiaren adar honetan fisiologia, genetika, elikadura eta bizitzaren zikloa aztertzen dira.\nFisiologia eta genetika.\nGiza gorputza motak oso aldakorrak dira. Nahiz eta gorputzaren tamaina oso determinaturik dagoen geneengatik dieta eta ariketa fisikoak ere asko eragiten dute honen garapenean. Gizakiaren batez besteko altuera 1,5-1,8 metro artekoa da baina oso aldakorra da lekurik leku. Gizakiak guztiz gai dira bi hanken gainean ibiltzeko eta modu horretan eskuak libre uzten dira, objektuak manipulatzea baimenduz. Beste primateek bezala aurrez-aurre jar daitekeen erpurua dute.\nGiza gorputza, berrehun hezurretik gora, ehun artikulazio eta seiehun eta berrogeita hamar gihar, elkarrekin koordinatuak eta batera funtzionatzen duten egitura da. Gorputzak haren jarrera eutsi, higitu eta beste ekintza asko egin ahal ditu atal guztien elkarlanarekin. Hau guztia aztertzen duen zientzia da giza anatomia da.\nGizakiak beste primate batzuekin alderatua nahiko ile gutxikoa da, nahiz eta buru, besape eta hankartean asko hazten diren. Hala ere txinpanze batek haina ile folikulo ditu gorputzean. Gizakien ileak motzagoak, finagoak eta pigmentu gutxiagokoak dira, zailagoa delarik eurak ikustea.\nGizakiaren azalaren eta ilearen kolorea melanina izeneko pigmentuaren araberakoa da. Kolorea marroi oso ilunetik larrosa oso argira joan daiteke eta ilea horaila, gorria, arrea eta, batez ere, beltza izan daiteke. Zientzialari gehiene ustez aldaketa hauek eguzki erradiaziok igortzen dituen izpi ultramoreetatik babesteko garatu zen, melanina eguzkiaren aurrean blokeatzaile ona baita. Larruaren pigmentazioa gaur egun geografikoki estratifikatua dago eta orokorrean izpi ultramoreen mailarekin du harremana. Gizakiaren larruak eguzkiaren indarrarekin batera iluntzeko gaitasuna ere badu, beltzarantzea.\nEgunero behar den lo kopurua 7-8 ordu artekoa da pertsona nagusi batean eta 9-10 artean ume batean. Zaharrak direnek 6-7 ordu inguruan egiten dituzte egunean. Jendarte modernoetan oso ohikoa da hau baino gutxiago lo egitea eta honek egoera txarrak sortu ahal ditu, nekea, agresibitatea eta bestelako gaixotasunak kasu.\nGizakiak espezie eukariota bat dira. Zelula diploide bakoitzak 23 kromosoma pare ditu, horietako bakoitza gurasoen batetik jasota. 22 pare autosomak dira eta beste pare bat sexuaren determinaziorako. Uste da 20.000 eta 25.000 gene artean dituela. Beste ugaztun batzuetan gertatzen den bezala gizakiek XY sexu-determinazio sistema dute, non emakumeek XX kromosoma parea duten eta gizonek XY. X kromosoma handiagoa da eta informazio gehiago du Yk baino. Honegatik X kromosoman agertzen diren gaixotasun genetiko batzuek eragin handiagoa dute gizonengan emakumeengan baino, hemofilia kasu.\nHortzeri formula.\nGizakiek 2 ebakortz, letagin 1, 2 aurreko hagin eta 2 hagin dituzte barail-erdi bakoitzean. Bere formula, beraz honakoa da:\nBizitzaren zikloa.\nGizakiaren bizitza zikloa beste karenadunen antzekoa da. Gizaki berriak modu bibiparoan sortzen dira fertilizazioan. Espermatozoide batek obulu bat ernaltzen du emearen barruan sarketaren ondoren. Hala ere in vitro ernalkuntza dela eta hau kanpoan ere egin daiteke. Obulu fertilizatua, zigoto izenekoa, umetokiaren barruan garatzen doa enbrioi batean bilakatu arte. 38 asteren buruan (9 hilabete) umeki bilakatu eta ondoren jaiotzen da. Guztiz hazi denean emakumearen gorputzetik atera eta arnasa bere kasa hartzeko gai da, ume bat bilakatuz. Momentu honetan kultura moderno gehienek pertsona gisa onartzen dute eta beraz legearen babes osoa izango du, nahiz eta jurisdikzio batzuetan pertsona izatea uteroaren barrura ere hedatzen den.\nBeste espezie batzuekin alderatua gizakien jaiotza arrikutsua da. 24 ordu baino gehiago irauten duten erditzeak ez dira arraroak eta umearen edo amaren heriotza eragin dezakete. Umekiaren buruaren tamaina dela eta (burmuin handia izateko beharrezkoa) eta emakumean duen aldaka estua dela eta (bi hanken gainean ibiltzeko beharrezkoa dena) ozta-ozta sartzen da bata bestean zehar.. XX. mendean zehar medikuntzan egon diren berrikuntzak direla eta erditzean hiltzeko aukerak asko murriztu dira. Hala ere garapen bidean dauden herrialde askotan oraindik ere arriskuak badirau, erditzea dela eta dagoen heriotza tasa 100 aldiz handiagoa delarik.\nHerrialde garatuetan ume jaio berriek 3-4 kg. inguruko pisua dute eta 50 - 60 cm. arteko tamaina dute., Hala ere jaiotzan pisu gutxi izatea ohikoa da herrialde garatuetan eta umeen heriotza tasan eragin handia du. Umea jaio berria denean oso ahula da eta urte nahiko behar ditu hazten jarraitzeko. Heldutasun sexuala 12-15 urte inguruan heltzen da. Neskek 18 urte arte hazten jarraitzen dute eta Mutilek 21 urte arte. Modu honetan gizakien bizitzaren zikloa haurtzaro, nerabezaro, gaztaro, heldutasun eta zahartaroan bana daiteke. Hala ere azkeneko atal hauek ez dira oso finkoak eta iraupen ezberdina dute.\nBizi itxaropena ezberdina da herrialde ezberdinetan. Lehen Munduko populazioa pixkanaka-pixkanaka zahartzen ari da, batez besteko adina 40 urtekoa da gaur egun (Monako da altuena, 45,1 urterekin). Hirugarren munduan, ordea, batez besteko adina 15-20 urte artean dago, Uganda delarik gazteena, 14,8 urterekin. Hong Kongen bizi itxaropena 84,8 urtekoa da jaiotzean emakumeengan eta 78,9 gizonengan, Swazilandian, ordea (eta baez ere HIESa dela eta) 31,3 urtekoa da bi sexuentzat. Bost europarretik batek 60 urte baino gehiago ditu baina bakarrik 20tik 1 heltzen da adin horretara Afrikan.\n100 urte baino gehiago dituzten biztanleen kopurua 210.000 inguru zen 2002an Nazio Batuen Erakundearen arabera. Jeanne Calment da ezagutzen dugun pertsonarik zaharrena, 122 urterekin. Munduan dauden 60 urteko 100 emakumeko 81 gizon daude.\nElikadura.\nHasierako \"Homo sapiens\"ek bilketa-ehiza metodo bat erabiltzen zuten elikagaiak lortzeko. Euren dietan urtaroetako landareak (fruituak, haziak, tuberkuloak, zizak...) eta ehiza tartekatzen zuten. Uste denez gizakiek gutxienez \"Homo erectus\"etik aurrera sua erabili dute sukaldaritzarako.\nGizakiak orojaleak dira, bai landareak bai animaliak jan ditzakete. Bakarrik bietako bat jaten duten gizaki taldeek edo gizabanakoek beharrezkoak diren sustantzia batzuen eskasia izan ohi dute. Animaliak bakarrik jaten dituztenek gaixotasun batzuk dituzte eta bakarrik landareak jaten dituztenek B12 bitaminaren eskasia izan ohi dute.\nGizakien dieta oso ondo aurkeztua dago bere kulturan eta elikagaien zientzia bat egotea ekarri du. Orokorrean gizakien 2tik 8 astera iraun dezakete janaririk gabe, duten gantzaren arabera. Urarik gabe, ordea, 3-4 egun baino ezin da iraun. Hala ere janaririk ez edukitzeak arazo handiak sortzen ditu eta urtero 300.000 bat gizaki hiltzen dira elikagai eskasiagatik. Umeen elikadura txarrak ere gaixotasun ugari sortzen ditu. Hala ere munduan dagoen elikagaien banaketa ez da ona eta loditasuna agertzen da munduko leku askotan, baita epidemia gisa ere. Herrialde garatuetan eta garatzen bidean dauden batzuetan heriotza tasa altua dago gehiegizko loditasuna eta horrek sortzen dituen gaixotasunak direla eta. Loditasuna xahutzen direnak baino kaloria gehiago jateagatik sortzen da eta gizakietan beste animalietan baino ohikoagoa izaten da.\nAzkeneko 10.000 urtetan nekazaritzaren sorrera eta garapena eman da. Gertakarik honek asko aldatu du gizakiek jaten dituzten elikagaiak. Hiriak eta populazioaren gehikuntza ekarri du, dentsitatea igotzea eta gaixotasunen garapena eta kutsadura azkarragoa izatea. Denbora eta munduko gune bakoitzean jaten diren eta elikagaiak eta hauek prestatzen erak asko aldatu eta aldatzen dira."}
{"id": "61905", "revid": "105290", "url": "https://eu.wikipedia.org/wiki?curid=61905", "title": "Urtze-entalpia", "text": "Urtze-entalpia estandarra (ikurra: formula_1), urtze-bero gisa ere ezagutzen dena, substantzia baten mol batek egoera solidotik likidora, edo alderantziz, igarotzeko xurgatu edo kanporatu behar duen bero-energiaren kantitatea da. Urtze-bero sor edo urtze-entalpi aldaketa ere deitzen zaio, eta aldaketa hau gertatzen den tenperaturari urtze-puntu deritzo.\nLikido edo solido bati energia termikoa kentzen zaionean, bere tenperatura jaitsi egiten da modu konstantean, eta energia eransten zaionean, tenperatura igo egiten da. Hala ere, solidoaren eta likidoaren arteko trantsizioan (urtze-puntuan alegia), aparteko energia-kantitate bat behar da aldaketa gertatzeko (urtze-entalpia). Hortaz, likidotik solidora igarotzeko, substantzia baten molekulak ordenatuago agertu behar dira, eta horretarako aparteko bero-kantitatea erauzi behar zaio; beste zentzuan ere, solidotik likidora igarotzeko aparteko beroa gehitu behar zaio.\nAurrekoaren adibide bat uraren izoztean beha daiteke. Giro-tenperaturan dagoen ur-ontzi bat ingurune oso hotz batean sartzen bada (esaterako, \u221220\u00a0\u00b0C-eko tenperaturan), uraren tenperatura modu konstantean jaisten da justu izozte-puntuaren (0\u00a0\u00b0C) azpitik egon arte. Une horretan tenperaturak apur bat gora egiten du berriro, eta maila berean eusten dio ura kristaltzen den bitartean. Behin ura erabat izoztu ondoren, tenperaturak jaisten jarraitu du.\nUrtze-entalpiaren ondorioaz, tenperaturak jaisteari uzten dio izozte-puntuan (edo pixka bat azpitik). Urtze-entalpiaren energia erauzi behar zaio likidoari (likido solidotu egin behar da) tenperaturak jaisten jarraitu ahal dezan.\nUrtze-entalpiaren unitateak hauek dira:\nSubstantzia arrunten erreferentzia-balioak.\nTaula honetan cal/g eta kJ/kg artean egin den bihurketak kaloria termokimikoa erabiltzen du (calth = 4.184 joule), ez International Steam Table-ko kaloria (calINT = 4.1868 joule)."}
{"id": "61906", "revid": "105290", "url": "https://eu.wikipedia.org/wiki?curid=61906", "title": "Hedningarna", "text": "Hedningarna Eskandinaviako musika taldea da, folk arlokoa. 1989an sortu zuten batez ere suediarrak diren kideek, finlandiarrak ere izan baditu ere.\nSuediera tresna nagusia hartuta, rock eta beste esparru batzuetan ere sartu izan dira. Laponierazko abestiak ere landu izan dituzte."}
{"id": "61907", "revid": "512", "url": "https://eu.wikipedia.org/wiki?curid=61907", "title": "La Roda", "text": "La Roda Albaceteko probintziaren iparraldean dagoen udalerria da, lurralde hartako bosgarren populatuena dena."}
{"id": "61909", "revid": "448", "url": "https://eu.wikipedia.org/wiki?curid=61909", "title": "Santa Maria katedrala (Gasteiz)", "text": "Santa Maria katedrala edo Katedral Zaharra Gasteizko Alde Zaharrean dago, Buruileria plazaren gainean. Gasteizko hirigune historikoaren iparraldeko muga da. Alboan, izen bereko Santa Maria eliza du.\nGasteizko jendartean \"Katedral Zaharra\" izenaz ezaguna da, Gasteizen XX. mendea eraiki zen Katedral Berriarekin ez nahasteko.\nDeskribapena.\nSanta Mariaren eliza gotikoa Erdi Aroko erdigunearen iparraldean dago, hiriko gunerik garaienean, Suso hiribilduan, eta XIV. mendean eraiki zen, 1181. urteko gaztelu-elizaren gainean. Eraikuntza askea da, latindar gurutzeko oinplanoa duena eta hiru nabe; erdikoa eta altuera gehien duena gurutzadura handia du eta burualdean hiru kapera, ostikoen arteko espazio zabala aprobetxatuz. Hareharri zuriz egin zen, baina zenbait tokitan adreilua eta hargin-lana ere erabili izan zen. Eraikinaren elementu arkitektoniko garrantzitsuenak ataria eta portiko nagusia dira. XIV. mende amaierakoa da eta eskultura gotikoko adibide paregabea da. Sarrera arkiboltak dituzten hiru punta arkuen bitartez dago egina, janba eta dekoratutako tinpanoekin. Amabirjinaren imajina kokatzen den mainela du. Kaperetan estilo berriagoetako elementu erantsiak ikus daitezke, baita koruan, sakristian, dorrean eta atarian ere. Katedralaren ondoan, ekialdeko hormei itsatsita, XV. mendeko eraikin aipagarri bat dago. Eraikuntza hau, egun parrokia dena, Santiagoko Kapera izena du. Iparraldeko fatxadan eta Erdi Aroko obrari kontrajarriz, barrokoko eraikin eder bat dago, Kristo Santuaren Kapera alegia. Ederki landutako harlanduz eginda dago; toskanar pilastrek banatzen dute; goiko partea, aldiz, moldura duten baoez, obalo eta bolutez apaindua dago. Aipatu beharra dago barruko kapera desberdinen garrantzia; bertan margo-oihal, zizelkatze eta balio handiko hilobiak daude. Hasieran funtzio erlijiosoa eta gotorleku militar funtzioa nahastu egin ziren. Iparraldeko fatxadak harresi oihal handi birekin, ostiko azpiko erronda bideak, dorre poligonalak eta galeriek hala adierazten dute bederen.\nEraikuntzan erabilitako kareharria Trebi\u00f1uko Axarteko harrobitik eraman zuten.\nIzen eztiaren erretaula.\nErretaula flandriarra da, mistoa: pintura eta eskultura; 1550 inguruan egina. Pedro Antonio de Gamiz enbaxadorearen dohaintza, Anberesko eskolakoa dela dirudi.\nArkitektura aldetik, fatxada eta etxetxoak darabiltzan erretaula-motakoa da, eta bankua, bi atal, hiru kale, eta goi-goian atiko bat dauka. Bankuan daude, hain zuzen ere, taula pintatuak. Kale arteko banaketa pilastra zabal batzuek egiten dute: kapitel joniarra daukate eta irudi antropomorfoz, oihal zintzilikatuz eta hainbat landarez daude apaindurik. Lehenengo atalean, etxetxoak karpanel erara daude laukiturik. Goiko aldean abar-itxurara daude apaindurik, eta osagarri modura, alboetan, giltzarrien lekuan, maskara batzuk ageri dira.\nErdiko horma-konka altuagoa da eta konplexuago apaindurik dago, antropomorfo eta landare-irudiz. Kale arteko pilastra korintoarrak oso-oso apaindurik daude: hainbat animalien irudiak, irudi antropomorfoak eta landareak. Bigarren atalean, zutabeak ageri dira: kapitela korintoarra dute, fusteak ildaskatuak dira goiko aldean, eta beheko aldea erliebez apaindurik daukate.\nAlboko etxetxoak ere karpanel erara daude amaiturik, behekoak bezala, eta apainketa ere antzekoa dute. Erdiko horma-konka, ordea, gorantz luzaturik dago eta puntu erdiko arku bat dauka marko moduan; apainketa takotan egina, moldurak lobulatuak ditu, eta oso apainduta dago: antropomorfoak eta abarrak. Goi-goiko taulamenduak friso apaindua du eta erlaitza takez apaindurik dauka.\nIkonografia dela eta, bankuan pintura manierista batzuk daude: San Joakim eta Santa Ana tenplutik erauziak, aingerua San Joakimi berri ona ematen, eta San Joakim eta Santa Ana tenpluan limosna emanez. Lehen atalean, honako erliebe hauek: Jaiotza, Erdainkuntza eta haurraren aurkezpena; bigarren atalean, alboko eszenetako irudiak galduta daude (Jesukristoren haurtzaroko bi kontakizun ziurrenik), erdiko eszenan Ama Birjinaren lokartzea ageri da.\nErretaularen polikromia jatorrizkoa da, flamenko motakoa, eta hain zuzen ere, urre distirarazia eta urdin ilunaren arteko bikromia darabilen eta ezaugarri nagusi ere horixe duen motakoa. Toki jakin-jakineko batzuetan estofatu pixka bat ere badu, eta azal-kolorea matea da, olioz egina.\nErretaulak dituen zeinu adierazgarri batzuek flamenkoa dela erakusten dute: albo banatara, bigarren atalaren parean, bi esku ageri dira, erreta, eta gaztelu bat ere bai, edo hori dirudi behintzat; eta erdainkuntzaren eta aurkezpenaren erliebeen oinarrian beste esku txikiago bat, eskematikoa.\nEstiloz, erretaula hau Lehen Pizkundekotzat hartzen da, baina \u2013harrigarria da gero- apainketa manierista da, nahiz eta artean azkar izan horretarako. Apainketak, ziurrenik, Fontainebleauko jauregiko iztukuak ditu eredu-argi, eta gaietako batzuk garai hartako grabatu italiarretatik hartuta daudela dirudi.\nSanta Anaren kaperan zegoen, baina gaur egun Gasteizko Eliz Museoan erakusgai dago.\nEgitura arazoak.\nEraikinak egitura-arazoak ditu jaiotzetik. Jendaurreko itxieraren ondorioz, Zaharberritze Integraleko Plan Gidatzailea egiteari ekin zitzaion. Plan horren emaitzak 1998an argitaratu ziren, eta ezaugarri azpimarragarritzat du zaharberritze-lanen bisitagarritasuna, 'Obretan eta irekita' lelopean. Planak Europa Nostra 2002 saria jaso zuen, zaharberritze-ikasketa berezien kategorian. 1999an Arabako Foru Aldundiak, Gasteizko Udalak eta osatutako Santa Maria Katedrala Fundazioak egiten du kudeaketa.\nLanen finantzaketa Patronatuan dauden hiru erakundeen aldizkako ekarpenetan oinarritzen da, bai eta Eusko Jaurlaritzak horretarako sinatutako hitzarmenen bidez egindakoetan ere. Horri esker, berreskuratze konplexuari ekin dakioke, beharrezko malgutasunarekin eta metodologia-zorroztasunari eragin gabe. Era berean, Espainiako Gobernuak modu jarraituan eta nabarmenean babestu ditu egindako esku-hartzeen zati batzuk, nahiz eta irregularra izan, batez ere dorrean eta nabeetan.\nModu integralean zaharberritzeari ekiteak (ez soilik egiturazkoa, baita potentzialtasun funtzional eta kultural berriak kontuan hartuta ere) azal dezake erabakitako laguntza hori. Ondareari heltzeko modu berri honek, Europako Arkeologia Ondarearen Saria jaso zuen 2019an, (EAA) emana.\nBeste laguntza instituzional batzuk, mezenasgo pribatutik datozenak ere bai, hirian finkatutako kultura-programa aberats bat aldi berean garatzeko aukera ematen ari dira (musika-kapera berreskuratzea, berreskuratutako eremuetan kontzertuak, eskola-unitate didaktikoak, gaikako hitzaldiak, etab.).\nJarduera horien artean, aipatzekoa da lehen aipatutako \"Obretan eta\u00a0 Irekita\" programa (C), Santa Maria Katedrala Fundazioak lehen aldiz erregistratutako leloa (eta metodoa), kanpoko proiekzio estimagarria lortu duena. Zenbait erakundek (Sevillako artzapezpikutza El Salvadorko kolegiatan, Madrilgo Erkidegoan, etab.) hainbat lekutan aplikatzea hitzartu dute, Fundazioaren beraren web orrialdean eta Santa Mar\u00eda la Real Fundazioaren Ondare Kanalaren izen bereko leihoan adierazitakoaren arabera."}
{"id": "61910", "revid": "105290", "url": "https://eu.wikipedia.org/wiki?curid=61910", "title": "Irakite-entalpia", "text": "Irakite-entalpia, (ikurra: formula_1), irakite-bero eta lurruntze-bero gisa ere ezagutzen dena, substantzia baten kantitate jakin bat gas bihurtzeko behar den energia da. Substantziaren irakite-puntu normalean neurtzen da, nahiz eta sarritan balioak 298\u00a0K-eko tenperaturarekiko zuzenduta ematen diren. Zuzenketa hau txikia izan ohi da, neurtutako balioaren ziurgabetasuna baino txikiagoa askotan. Neurketa-unitate erabiliena kJ/mol da, baina badaude beste unitate batzuk ere, hala nola kJ/kg, kcal/mol, etab.\nKondentsazio-entalpia (kondentsazio-bero ere deitzen zaio) aurrekoaren berdina ba, baina aurkako ikurrarekin: irakitean entalpia-aldaketa positiboa da beti, eta kondentsazioan negatiboa da beti (substantziak beroa igortzen du).\nLikido batek (edo solido batek, sublimazioa gertatzen denean) molekula arteko elkarrekintzak gainditzeko behar den energiatzat har daiteke irakite-entalpia. Helioak, esaterako, irakite-entalpia baxua dauka, 0.0845\u00a0kJ/mol-ekoa, helio-atomoen arteko Van der Waalsen indarrak oso ahulak baitira. Bestalde, ur likidoa osatzen duten molekulak oso sendoak diren hidrogeno-lotura bidez lotuta daude eta, beraz, beren irakite-entalpia, 40.8\u00a0kJ/mol, aski altua da. Dena den, kontuz aritu behar da irakite-entalpia molekulen arteko loturen indarra neurtzeko erabili nahi bada, indar hauek hein batean iraun egiten baitute gas egoeran (esaterako, hidrogeno fluoruroaren kasuan) eta orduan kalkulatutako lotura-indarra benetakoa baino txikiagoa izango baita. Metalek batez ere, gas egoeran lotura kobalentedun molekulak eratzen dituzte; kasu horietan, atomizazio-entalpia erabili behar izaten da loturaren energiaren balioa neurtzeko.\nBadago fenomeno hau ikusteko beste modu bat, kondentsazio-entalpiaren bitartez. Gas bat likido fasera kondentsatzen denean gertatzen den entropia-jaitsiera konpentsatzeko, gas horrek ingurura bota behar duen berotzat har daiteke kondentsazio-entalpia. Irakite-puntuan likidoa eta gasa oreka kimikoan daudenez, (\"T\"b), \u0394v\"G\"\u00a0=\u00a00, honek zera dakar:\nformula_2\nEz entropia ez entalpia ez direnez tenperaturarekin askorik aldatzen, balio estandarrak, goian ez bezala, tenperaturaren araberako zuzenketarik egin gabe erabiltzen dira. Aldiz, presioa 100\u00a0kPa-koa ez bada, zuzenketa bat egin behar da, gas baten entropia bere presioarekiko proportzionala baita. Likidoen entropia gutxi aldatzen da presioarekin; beraz, alde horretatik ez da zuzenketarik behar.\nZenbait substantziaren balioak.\nIrakite-entalpiaren arabera ordenatutako zenbait substantzia:"}
{"id": "61911", "revid": "336", "url": "https://eu.wikipedia.org/wiki?curid=61911", "title": "Joule moleko", "text": "Joule molekoa (ikurra: J/mol-1) materia-kantitatearen funtzioan dagoen energia-unitatea da. SItik (Nazioarteko Unitate Sistema) eratorritako unitatea da. Energia joule-tan neurtzen da eta materia-kantitatea mol-etan neurtzen da.\nJ/mol-1-etan neurtzen diren zenbait kantitate fisiko:\nMol batean formula_1 partikula daudenez gero (izan atomo, molekula edo ioi), Joule moleko bat Joule bat formula_1 zatitu behar da, eta beraz formula_3 Joule daude partikulako. Energia kopuru hau hain da txikia, ezen beste unitate batzuk erabiltzeko joera dagoen, bereziki elektronvolt (eV).\nErosotasunagatik, eta unitate honekin neurtzen diren magnitudeak ikusita, gehienetan kJ/mol moduan erabiltzen da. Esaterako, urtze- eta irakite-entalpiak 10 kJ/mol-en ordenakoak dira, lotura-energiak 100 kJ/mol-en ordenakoak eta ionizazio-energiak 1.000 kJ/mol-en ordenakoak.\nBaliokidetza.\nUnitate hau elektronvolt-etara bihur daiteke ondoko formula erabiliz:\n1 eV = 1 J/C = \"F\" J/mol elektroi = (96485.38 \u00b1 0.02) J/mol elektroi\nnon \"F\" Faradayren konstantea den."}
{"id": "61912", "revid": "1712", "url": "https://eu.wikipedia.org/wiki?curid=61912", "title": "Kilojoule moleko", "text": ""}
{"id": "61914", "revid": "512", "url": "https://eu.wikipedia.org/wiki?curid=61914", "title": "Lazkaomendi", "text": "Lazkaomendi Txindoki mendipean dagoen Lazkaoko auzoa da.\nIngurunea.\nBaserri sakabanatuz osaturiko landa eremuko auzune menditsua da. Lazkaomendi Zaldibia, Ataun, Ordizia eta Lazkaok inguratua dago.\nBertatik Goierriko hainbat herri ikus daitezke eta Txindoki, Aralar edo Usurbe mendien ikuspegi bikainaz gozatu ere.\nLekuak.\nToki batzuk aipatzearren: Alarpe zalditegia, Itxurrene eta Pipasene jatetxeak, Lizargarate nekazal turismoa, Iztueta baserria (baserriko produktuen saltokia), etab."}
{"id": "61915", "revid": "237", "url": "https://eu.wikipedia.org/wiki?curid=61915", "title": "Jos\u00e9 Luis Arrieta", "text": ""}
{"id": "61917", "revid": "512", "url": "https://eu.wikipedia.org/wiki?curid=61917", "title": "Gela (Sizilia)", "text": "Gela () Siziliaren hegoaldeko (Italia) hiri eta comuna bat da, Caltanissettako probintziakoa, Mediterraneo itsasoaren ertzean. Gelatik Caltanissetta hirira 84\u00a0km daude. Gelako populazioa probintziako hiriburuarena baino handiagoa da, eta bigarrena landa eremuei dagokienez. 2011n, hiriak 77.360 biztanle zituen, eta metropoli-eremu guztia batuz, 138.000. Mugakide ditu Acate (RG), Caltagirone (CT), Butera, Mazzarino eta Niscemi (CL) comunak.\nGeografia.\nGela Mediterraneoko kostan kokatuta dago, Gela ibaiaren estuarioan, Siziliako hego mendebaldean, Agrigento eta Ragusaren artean. Ondoko comunak Acate, Butera, Caltagirone, Mazzarino eta Niscemi dira. Manfria, kostaldeko herria, bere juristikziokoa da.\nKlima.\nGelaren klima erdilehorra (K\u00f6ppen BSk) eta mediterranearraren artean dago (K\u00f6ppen Csa). Prezipitazioei esker ez da \"erdi-lehorra\" sailkatzen. Neguak euritsuak eta epelak dira. Udak, berriz, lehorrak eta beroak, irlaren barneko eskualdeak itsasoko tenperaturak moderatzen dituelako.\nHistoria.\nAntzinaroa.\nTuzididesen ustez, Rodas eta Kretako kolonoek fundatu zuten hiria K.a. 690an, Sirakusaren fundazioa baino 45 urte geroago. Antifemo eta Entimo ziren rodastarren eta kretarren buruzagiak hurrenez hurren. Rodastarrak Lindostik zetozenez, hiriari jarri zioten lehen izena Lindis izan zen (), baina azkenean hiriak Gela ibaiaren izena hartu zuen.\nHasierako mendeetako historia ez da oso ezaguna. Gelatarrek jatorrizko biztanleen kontra borrokatzeaz gain, beraien arteko borrokak izan zituzten ere. Hauetako batean Telinesek (Gelonen arbaso bat) parte hartu zuen. Zabalkundeak, hala ere, estutasun ekonomiko eta sozialak ekarri zituen. Ondorioz, herri xumeak hiritik ihes egin eta Maktorionen finkatu zen. Dianaren apaiz handiak matxinada kontrolatu eta plebeioek Gelara itzularazi zituen. Greziarrek kolonia asko zituztenez Italiaren hegoaldean, nabaria izan zen haien eragina eskualdean. Gela sortu eta mende batera (K.a. 582an), herritarrek Agrigento fundatu zuten, denbora laburrean metropolia baino indartsuago bilakatuko zena, bereziki Falaris tiranoaren garaian.\nGobernua oligarkikoa zen Kleandro Gelakoak botere absolutua izan arte (K.a. 505-498). Kleandro hiltzean, bere anaia Hipokratesek gobernatu eta Lentini, Kalipolis, Naxos, Hergetios eta Zakles (gaurko Messina) konkistatu zituen. Azken hiri hau Samosko kolonoei eman zien. Bestalde, Sirakusak Gelaren aske jarraitu zuen bere metropoliaren laguntzari esker. Korinz, Korzira eta beste hiri batzuk Gelaren menpekotasunaren kanpo geratu ziren. Camarina, Sirakusaren kolonia, K.a. 492an matxinatu zenean, Hipokratesek Sirakusako armada garaitu zuen Heloros ibaian. Jarraian, setio jarri zion Sirakusari, baina azkenean, setiatzeari utzi zion Camarina ordainketan hartu zuelako. Tirano hau hil zen K.a. 491n sikuloen (Siziliako jatorrizko biztanleak) kontrako bataila batean. Gelonek, Hipokratesen ondorengoak, Sirakusa konkistatu zuen 484an. Han ezarri zuen bere gobernua Gelako populazioaren erdia hiri honetara eraman ondoren, bere anaia Hieron, Gelako gobernatzaile zen bitartean.\nAgrigentoko Teronek Himera (Kartagoren aliatua) konkistatu zuenean, kartagotar armada lehorreratu zen hiria laguntzeko. Teronek, kartagotarrek setiatuta zegoela, Gelonen eta Hieronen laguntza eskatu zuen. Aliatu hauek garaile irten ziren K.a. 480an Himera harresietako gudan, non Hamilkar buruzagi kartagotarrak bizitza galdu baitzuen. Garaipen honek eta urte bereko kontinenteko greziarrenak, Salaminako guduan, pertsiar inperioaren kontra, mendebaldeko helenismoaren goraldia sinbolizatzen dute.\nGelon hil ondoren K.a. 478an, Hieronek Sirakusa gobernatu zuen, Gelan bere anaia Polizelo utzi zuen artean. Bere agintaldian gelatar asko atzerriratu zuen. Beste anaia batek, Trasibulok, K.a. 466tik 465era Gela eta Sirakusako tiranoa zen. Sirakusarrak matxinatu ziren eta Agrigento, Himera, Selinunte eta sikuloen armadarekin Dinomenidaren familiaren diktadurarekin bukatu zuten, demokrazia moderatua ezarriz. Trasibulo erbestean hil zen, Locrin. Tiranoa egotzirik, exiliatuak itzuli ziren hiria birpopulatzera. Hiriak galdutako boterearen zati bat berreskuratu zuen: Eskilo dramagilea hiri honetan hil zen K.a. 456an. Populazioa handitzen ari zenez, kolono talde bat Camarinara bidali zuten, Gelonen aginduz jendez hustu zelako.\nK.a. 466tik 406ra, Gelan eta Sizilian oparotasuna bizi zen. Gela Siziliako Ligaren buruzagiren bat zelarik, ateniar espedizioaren asmoa irla konkistatzeko garaitu zuen K.a. 415ean (Siziliako espedizioa).\nK.a. 406an, kartagotarrek Agrigento konkistatu eta suntsitu zuten. Gelak laguntza eskatu zion Sirakusako Dioniso I.ari. Hala ere, Dioniso ez zen garaiz heldu eta gelatarrek gogor borrokatu ondoren errenditu ziren. Hiria hondakinak bihurtu zuten eta bere altxorra arpilatuta izan zen, K.a. 405ean. Bizirik atera zirenek Sirakusan babesa bilatu zuten. K.a. 397an Gelara itzuli ziren eta Dioniso II.arekin borroka egin zuten inbaditzaileen kontra, zenbait urte beranduago, K.a. 383an, independentzia lortuz.\nK.a. 379an, Gelak abandonatu zuen kartagotar bandoa eta Dionisoren alboan borroka egin zuen mendebaldeko siziliar hirien kontra. Gerrak gorabehera anitz izan zituen, baina Gelak independentziari eutsi zion K. a. 363ko itunak adierazten zuen moduan.\nK.a. 357an, Dionen alde jarri zen hau Sizilian lehorreratu zenean. Timoleonen garaipenaren ondoren (K.a. 338), Gela, gainbehera zegoenez kolono batzuk birpopulatu zuten. Hauek, gehi beste hirietako eta Zeos irlako biztanleak, Gelako oparotasuna handitu zuten.\nAgatoklesen agintaldian, (K.a. 317-289) gatazkak ugariak ziren herritar xumeen eta aristokraten artean. Hasieran, agintari honen tirania popularra zen, baina azkar bere boterea hedatu zen Siziliako beste hiriren gainean. Hori dela eta, Siziliako zenbait hiriren matxinada eta Agatoklesen aurka Espartari laguntza eskatzea. Hala ere, Akrotako espartiarraren armada garaitua izan zen, horregatik hiriek Kartagoari laguntza eskatu zioten. Hamilkar Giskon zen punikoen buruzagia. Honek Agatokles garaitu Ekonomo gudan eta Sirakusa setiatu zuen. Hau ikusirik (K.a. 311), gainontzeko hiriak kartagotarren alde lerrokatu ziren.\nAgatoklesen estrategia berria izan zen guda Afrikara eramatea. Hori gauzatzeko, bere etsaien ondasunak konfiskatu zituen eta herritarrei zerga astunak ezarri zizkien. K.a. 310ean hasi zen Afrikako espedizioa, hasieran arrakastatsua izan zen, aliatuak aurkitu zituelako Afrikako hiri eta herrien artean. Bitartean, Siziliako egoera kezkagarria zen, Akragas, Gelak eta beste hiri batzuk, kartagotarrek eta erbesteratutako oligarkek Sirakusa setiatzen zutelako. Azkenean, Agatokles tiranoak Gela menperatu zuen, hango 4.000 biztanle erail ondoren erabaki zuen hiria kartagotarren erasoetatik defendatzea. K.a. 309an, agrigentoarrak, Jenodiko buruzagia zutelarik, altxatu ziren. Gela, Siziliako beste hiriekin batera matxinada honekin elkartu zen.\nHiri-estatu moduan, oparoa izan zen. Baina bere politikari buruz, ez dago albisterik Fintias Agrigentoko tiranoa garaia heldu arte. Agintari honek Gela kontrolatu zuen eta bere izeneko hiri bat fundatu zuen (K.a. 282) Likata hiria eta Himera ibaiaren bokalearen ondoan. Hiri hau populatzeko Gelako bizlanleak eraman zituen eta haien itzulera ekiditzekotan Gela birrindu zuen. Zenbait urte beranduago, antzinako gelatarrak hiria zegoen lekura itzuli ziren. Ezaguna da mamertiarrek suntsitu zutela baina ez da Lehen Gerra Punikoan aipatzen (bakarrik gelatarren Fintias hiriarekin zuten lotura agertzen da).\nErromatar garaian, Gelan zenbait biztanle zeuden Virgiliok, Plinio Zaharrak, Zizeronek eta Estrabonek aipatzen duten bezala. Zizeronek dio Eszipionek Gelari bueltazu zizkion Verresek lapurtutako estatuak, baina Estrabonen ustez, hiria populaziorik gabe zegoen Naxos eta Kalipolis antzineko hiri ospetsuak bezala. Seguruena, ez dugu literalki aipamen hau onartu behar, baizik eta jende gutxiko hiriak. Zentzu honekin Plinio Zaharrak eta Klaudio Ptolomeok diote hiri txikia zela. Geroago aipatzen ez denez, despopulatu omen zen.\nBizantziar agintaldian hiriak ez zuen hainbesteko garrantzirik eta arabiarreko garaian Gela \"Zutabeen hiria\" izenarekin ezaguna zen.\nErdiaroa eta Aro Modernoa.\nGeroko hiria Frederiko II.ak fundatu zuen K.o. 1233an. Hiri honen hasierako izenak, \"Terranova\", 1928ra arte iraun zuen. Kokapen berriak, antzinako Gelaren mendebaldera, gaztelu bat eta harresiak zituen. Terranova, baita \"Herakles\" izenarekin ezaguna ere, 1369ra arte errege jabetza zen. Urte horretan Frederiko III.a Aragoikoak Chiaramonteko Manfred III.ari eman zion. Hala ere, 1401ean, Chiaramonteko Andrearen traizioaren ondoren konfiskatu zen eta esleituta zenbait noble aragoitarreri. Giovanni Tagliavia Aragonak sortu zuen, 1530ean, Terranovaren markesaren titulua eta 1561ean bere semea Karlok, duke titulua lortu zuen. Terranova Aragonatarrek hiria gobernatu zuten 1640 arte. Urte horretan, Giovanna Tagliavia Aragona Ettore Pignatellirekin ezkontzean, azken familiak hartu zuen titulua. Pignatellitarrek eutsi zioten lurraldeari 1812ra arte.\nAro Garaikidea.\nSiziliako \"Terranova\" hiria 1927an Gela izendatu zen.\nBigarren Mundu Gerran, Siziliako inbasioaren operazioan, AEB.etako Lehenengo Infanteriazko Dibisioa, 1943ko uztailaren 9an, hondartza hauetan lehorreratu zen. Aliatuek italiarren eta alemaniarren kontraeraso bat egotzi zuten. Geroago, AEBetako armadako ingenieriek zenbait aeroportu egin zuten, Italiako kanpainan 12. Aireko Konpaniak erabili zituen.\nGerra eta gero, petrolioko findegi bat eraiki zen, Enrico Mattei industrial planaren barruan. Asmoa zen eskualdeko ekonomia suspertzea, baina horrek turismo sektoreari kalte handia egin zion. Eraikuntzazko programarik ezak izugarrizko arazo sozialak sortu zituen.\n1980an, Stidda izeneko mafia elkartea gailendu zen, bortizkeria eta erailketen protagonista izanik. 2001eko abenduan, probintziako karabinieriek mafiaren kontrako operazio batean, 88 atxiloketa egin zituzten eta Gelako Rinzivillo klanarekin erlazionatuta zeuden zenbait konpaniei, moneta garbitzeaz eta drogen trafikoekin aritzeaz leporatu zitzaien.\nNeurri handitan, mafiaren eraginez Gelako turismoa ez da garatu. Bestalde, zentzu horretan egindako ahaleginak, modu misteriotsuan blokeatu egin dira.\nBerriki, programa bat sortu da hiria garatzeko eta errekuperatzeko. Cataniako eta Palermoko unibertsitateek fakultateak ireki dituzte Gelan eta alderdi historikoa, kostaldea eta Castelluccio berriztu egin dira.\nKokapena.\nHiri zaharraren lekuari buruz luze eztabaidatu da. Alikata, Salso ibaiaren bokalean, proposaturiko lehenengo tokia izan da. Inskripzio bat aurkitu zen baina uste da hiriko hondarrak Fintiasenak direla. Orokorrean, onartu da Terranova modernoan zegoela, 30\u00a0km ekialderago, Fiume di Terranova ibaiaren bokalean. Terranovaren gorpuzkinak oraindik ikusgai daude; hala nola, tenpluarenak eta harresiarenak. Indusketetan objektu asko aurkitu dira (monetak edalontziak...). Gela izena, \"psela\" (hotz) sikuloar hitzatik dator, latinezko \"gelu\" (izotz) hitzekin lotuta. Gelu ibaia jainkotzat hartuta zegoen eta hiriko monetetan giza-buru bat agertzen da \"Sosipoais\" izenburuarekin. Oso emankorra den Gelako lurraldea mendebaldera hedatzen zen. Gatza ere lortzen zen, garai hartako oso produktu preziatua. Agrigentorekin muga Himera ibaia zen. Barrualdera, 35\u00a0km luzatzen zen. Itinerarioek oraindik toki bat aipatzen dute \"Gelasium Philosophianis\" izenarekin (gaurko Piazza), lurraldearen muga markatzen zuena. Hiri honetan Apolodoro Gelakoa jaio zen, poeta komikoa. Hau izan zen Eskiloren bizilekua Atenastik kanporatuta izan zenean eta istripuz hil zena K.a. 456an. Pausaniasen arabera, hiriako altxorra Olinpian gordeta zegoen eta Dedalok egin zituela hiriko zenbait estatuak, baina jadanik desagerturik. Apoloren estatua erraldoia kartagotarrek eraman zuten K.a. 405ean eta Tirora bidali zuten. Han zegoen Alexandro Handia feniziar hirian sartu zenean."}
{"id": "61918", "revid": "237", "url": "https://eu.wikipedia.org/wiki?curid=61918", "title": "Zortzimilakoak", "text": ""}
{"id": "61919", "revid": "880", "url": "https://eu.wikipedia.org/wiki?curid=61919", "title": "Lehenengo Munduko Guda", "text": ""}
{"id": "61920", "revid": "1545", "url": "https://eu.wikipedia.org/wiki?curid=61920", "title": "Gerlinde Kaltenbrunner", "text": "Gerlinde Kaltenbrunner (Kirchdorf an der Krems, Austria, 1970ko abenduaren 13a - ) alpinista austriarra.\nHamalau zortzimilakoetatik hamar igo dituen munduko lehen emakumea da, Edurne Pasaban euskal alpinistaren marka gaindituz."}
{"id": "61921", "revid": "512", "url": "https://eu.wikipedia.org/wiki?curid=61921", "title": "Ken Follett", "text": "Ken Follett (Cardiff, Gales, 1949ko ekainaren 5a - ) galestar idazlea da. Thrillerrak eta eleberri historikoak idatzi ohi ditu. Bere liburuen 100 milioi aletik gora saldu ditu mundu guztian eta horietako asko bestseller eleberriak izan dira, horietan ezagunenak \"The Pillars of the Earth\" (\"Munduaren Pilareak\") eta \"World Without End\" (\"Amaierarik Gabeko Mundua\") dira, azken hau Gasteizko Santa Maria katedralean oinarritua.\nBiografia.\nKen Follett Cardiff hirian (Gales) jaio zen eta bertan bizi izan zen 10 urte zituenean bere familiarekin Londresera joan zen arte. Bere gurasoak oso elizkoiak ziren eta ez zioten ez zinera joaten, ezta telebista ikusten uzten ere. Hori dela eta, oso goiz garatu zuen irakurzaletasuna. 1967an University College of Londonera filosofia ikastera joan zen eta bertan, mugimendu ezkertiarretan murgildu zen. Urtebete beranduago, bere lehenengo emazte Maryrekin ezkondu zen.\n1970ean graduatu ondoren, hiru hilabeteko kazetaritza ikastaro batean matrikulatu zen eta Cardiffeko South Wales Echon lana lortu zuen kazetari moduan. Hiru urte bertan eman ondoren, Londresera itzuli zen Evening Standarden lanean hasteko. Lan honek betetzen ez zuenez, kazetaritza argitalpengintzagatik utzi zuen eta 70. hamarkadaren amaieran Everest Booksen gestioaren zuzendariorde bilakatu zen. Follett \"hobby\" gisa kontakizunak idazten hasi zen eta 1978an lortu zuen arrakasta internazionala \"Eye of the Needle\" eleberriari esker. Hortik aurrera Ken Follettek argitaratutako liburu oro oso arrakastatsua izan da eta horietako asko zinera eramanak ere izan dira.\nGarai hartan gainera, Alderdi Laboristaren hainbat ekintzetan hartu zuen parte. Bertan 1982an bere bigarren emazte bihurtuko zen Barbara Follett ezagutu zuen. 1997an Barbara Parlamentuko kide aurkeratu zuten eta 2001ean berraukeratua izan zen. Gaur egun, Follett-ek alderdiaren aldekoa izaten jarraitzen du eta diru-biltze lanetan ibiltzen da.\nBere lanak.\nKen Follett-en literatur ibilbideak fase desberdinak izan ditu. Lehenengo fasea, denetan arraskatatsuena, espioitza klasikoaren \"thriller\"-ean oinarritu zen. Liburu hauen nondik norakoak bai kronologikoki eta bai geografikoki anitzak dira. Lehen Mundu Gerrako Europatik hasi eta garai hartako Iran edo Afganistaneraino. Bere lehen lan hauetan arreta handia jartzen du gauzak nola egin diren ondo azaltzen.\nBigarren fasean, 80. harmada bukaeratik 90. hamarkada hasierara bitartekoan, eleberri historikoetara jo zuen. Hauen artean \"The Pillars of the Earth\" dago, idazlearen ustetan, idatzi duen libururik onena.\n90. hamarkadaren bukaeran berriro aldatu zuen bere estiloa eta gaur egungo teknologia berrietaz baliatu zen bere argumentuetan. Hala ere ez zuen esperotako arrakasta lortu eta ondorioz, bere hastapeneko \"thriller\" generora itzuli zen.\nBere liburuetako bat, \"World Without End\" 2007ko urrian ingelesez argitaratua izan zena \"The Pillars of the Earth\" eleberriaren jarraipena da eta Gasteizko Santa Maria Katedralean inspiratua izan zen. Honexegatik, bere liburuaren aurkezpena Gasteizen egin zuen eta bide batez, bera benetako tamainan irudikatzen duen estatua inauguratu zuen.\nGainera, Gasteizera egindako azkenengo bisitan, 2008ko urtarrilaren 9an, saga honen hirugarren zati bat egongo dela adierazi zuen.\nBere azken eleberria \"Fall of giants\" 2010eko irailaren 28an 19 herriadetan aldi berean argitaratu zen. Trilogia baten lehen liburua da eta bost famiien historia kontatzen du Lehen Mundu Gerra eta Errusiako Iraultzararen garaian. Trilogia osatuko duten beste eleberriek familia horien ondorengoei buruzkoak izango dira, bata Bigarren Mundu Gerraren garaian eta bestea, gerra hotzarenean.\nBibliografia.\nThe Century Trilogy edo Mendearen Trilogia deitutakoa"}
{"id": "61922", "revid": "90204", "url": "https://eu.wikipedia.org/wiki?curid=61922", "title": "Gela", "text": "Gela edo ganbera zenbait eraikin banatzen den atal edo areto ez oso zabala; etxebizitzan eta besterik adierazten ez bada, lo egiteko erabiltzen den bakoitza.\nNormalean beste gelekiko korridorez eta barneko hormez banaturik dago eta kanpoaldetik kanpoko hormez. Bertara sartzeko ateak erabiltzen ditugu.\nHistorikoki lehendabiziko gelak zibilizazio minoikoan agertu ziren, K.a. 2200. urtean."}
{"id": "61927", "revid": "119347", "url": "https://eu.wikipedia.org/wiki?curid=61927", "title": "Santa Cristina de \u1e36\u1e37ena", "text": "Santa Cristina de \u1e36\u1e37ena Asturiasen (Espainian) dagoen eraikina da eta arte asturiarrean kokatzen da. Oviedotik 34 kilometrora dago, \u1e36\u1e37ena udalerrian. Nahiz eta ez dagoen dokumentaziorik, uste da Ramiro I.aren garaian eraiki zela (IX. mendean), Santa Maria del Naranco eta San Miguel de Lillo bezala.\nUNESCOk Gizateriaren Ondare izendatu zuen 1985ean.\nToponimikoki, \"El palazzio\" gunean dago. Bertan erromatar villa bat existitu zen, hiritik kanpo zegoen \"pallatium\" bat izan zen erregeak aisialdirako denbora pasatzeko. Jauregi multzotik gaur egun elizak \"palatinoak\" irauten du soilik. Santa Kristinaren adbokazioa ez zen ohikoa Asturiasko Erresuman.\nApaindurak.\nNarancon aurki daitekeen lengoaia artistiko bera topatzen dugu. Han bezala, arku itsuak, klipeoak, inposta lerroak, mentsulak... Murrua plastizitate efektuez beteta dago. Harlangaitzaz egina dago eta izkinetan harlandua topa dezakegu.\nOinplanoa.\nEz dago eredu basilikalik, espazio laukizuzen eta bakarra dago. Honi itsatsitako lau gune topa ditzakegu, gurutze itxura faltsu bat eratuz.\nAurreko arkitekturekin konparatuz, planimetria bestelakoa da. Hormabularrez beteta dago eta nahiz eta batzuk funtzio tektonikoa eduki, beste batzuk apaingarri gisa daude.\nHemen ikus dezakegu, absidea bakarra eta karratua da, eta irtenune batean dago. Burualde hau, goratua dago eskailera batzuen bidez igo daiteke.\nBarnealdea.\nOso txikia da, bertan oso jende gutxi sartzen zen. Badakigu osotara margotua zegoela nahiz eta aztarnarik ez zaigun iritsi."}
{"id": "61931", "revid": "1545", "url": "https://eu.wikipedia.org/wiki?curid=61931", "title": "Adbokazio", "text": "Adbokazioa erakunde batek (adib. Elizak) irudi erlijioso baten babesa bere gain hartzen duenean esaten zaio. Orokorrean santuei egiten zaie, baina zenbaitetan misterio erlijioso ezberdinei ere (adib. Jesusen Bihotzari edo Espiritu Santuari)."}
{"id": "61933", "revid": "336", "url": "https://eu.wikipedia.org/wiki?curid=61933", "title": "Adbokazioa", "text": ""}
{"id": "61934", "revid": "96586", "url": "https://eu.wikipedia.org/wiki?curid=61934", "title": "Mozarabiar", "text": "Mozarabiarrak (, \"musta\u2019rib\", \"arabiartua\", ) Iberiar penintsulako lurralde musulmanetan bizi ziren kristauak ziren. Erdi Aroan erabili zen batez ere kontzeptu hau. Hitzarmen batzuei esker, nolabaiteko autonomia mantentzea lortu zuten, emir eta kalifen begiradapean beren lege eta erlijio errituak mantendu zituztelarik. Bisigodoen ondare zen mozarabiar erritua gaur egun oraindik ere erabiltzen da Kordobako kapera batean.\nBatzuk kristautasunera bilakatutako musulmanak ezkondu zituzten arabiar eta berbere kristauak ziren. Hauek arabiera ama hizkuntza zutenez, jatorrizko mozarabiarrak ziren. Mozarabiar hauen artean omeiar aurkako buruzagia izan zen Umar ibn Hafsun zegoen. XI. mendean Toledo konkistatu ondoren, eta baita Alfontso Bataiatzaileak egindako konkistak eta gero, horietako asko, gehienak muladiak zirenak, fede-aldaketa jendetsua egin zuten. Batzuetan, hitza kristautasunera bilakatutako judu sefardiak izendatzeko ere erabiltzen dute. Kontuan izan behar da, XII. eta XVII. mendeen artean kristautasunera bilakatutako mudejar eta moriskoak ez bezalakoak ziren.\nOrduko Iberiar Penintsulako hiri askok, tartean Toledo, Kordoba, Zaragoza edo Sevilla, mozarabiar auzoak zituzten.\nArte mozarabiarra.\nEspainian adibide onak ditugu arte mota honetakoak Gaztela eta Leonen bereziki (San Miguel de Escalada, Santiago de Pe\u00f1alba, San Salvador de Palat del Rey eta Santo Tom\u00e1s de las Ollas Leonen, San Cebri\u00e1n de Mazote, Santa Mar\u00eda del Castillo de Trigueros del Valle eta Santa Mar\u00eda de Wamba Valladoliden, San Baudelio de Berlanga Sorian eta San Salvador de T\u00e1bara Zamoran).\nKantabrian ere aztarna ugari topatu ditzakegu, Santa Mar\u00eda de Lebe\u00f1a, San Juan de Socueva, Arroyuelos eta San Rom\u00e1n de Moroso. Beste batzuk Huesca aldean ere (San Juan de la Pe\u00f1a eta Serrabloko elizak) eta San Mill\u00e1n de Suso Errioxan.\nKatalunian aberatsa da ondare mozarabiarra: Sant Quirze de Pedret, Santa Mar\u00eda de Marquet, Aant Crist\u00f2fol (Vilasar de Mar), Sant Juli\u00e0 de Boada eta Santa Maria de Matadars. Galizian, Celanovako San Salvadorren. Euskal Herrian, azkenik, adibide bakarra dago Ribaforadan (San Blas eliza).\nPortugalen bestela Igreja Matriz de Lourosa, Museu Machado de Castro eta Museu de Alberto Sampaio aipatzekoak dira.\nLiteraturari dagokionez, erlijio arlokoa beti ere, aipatzekoak dira Li\u00e9bana aldean (Kantabria) gordetako \"Comentarios al Apocalipsis\" izeneko miniatura eta eskuizkribu argiztatuak. Baita Leongo katedralaren antifonarioa ere. Toledo eta Kordoban ere testu ugari idatzi zituzten.\nKantu mozarabiarra.\nKantu bisigotikoa edo hispanikoa ere deituta, musika greko-erromatarraren oinordekoa da. Egitura sinplekoak, salmodiak, himnoak, \"lectione\"-ak, \"responsorio\"-ak, antifonak, alleluiak eta katu melismatikoak edo tropoak (Kyrie, Gloria, Credo, Sanctus, Agnus Dei) barne hartzen ditu.\nBi tradizio handitan sailkatu daitezke: Alde batetik, Penintsulako iparraldean gaztelar eta leondar tradizioa. Bestetik, hegoaldean garatutakoa (toledarra), Sevillan sortutakoa ziur aski. Mozarabiarrak iparralderantz migratu ondoren, errioxar tradizioa ere sortu zen.\nEskuizkribuak, bestela, multzo hauetan kokatzen dituzte: \"Liber commicus, Liber psalmarius et canticorum, Liber hymnorum, Liber psalmographus, Manuale, Antiphonarium, Liber orationum, Liber sermorum, Liber ordinum, Liber horarum, Liber precum, Liber mixtus/misticum\" eta Bibliako kodexak."}
{"id": "61935", "revid": "201", "url": "https://eu.wikipedia.org/wiki?curid=61935", "title": "Mozarabe", "text": ""}
{"id": "61936", "revid": "1545", "url": "https://eu.wikipedia.org/wiki?curid=61936", "title": "Anfoteriko", "text": "Kimikan, substantzia anfoterikoa azidoekin zein baseekin erreakziona dezakeena da. Hitzaren jatorria grezieran dago: ampho- (\"\u03b1\u03bc\u03c6\u03af-\") aurrizkiak \"biak\" esan nahi du.\nAdibideak.\nUra molekula anfoterikoa da. Metal askok (zinkak, eztainuak, berunak, aluminioak, berilioak) eta metaloide batzuk ere oxido anfoterikoak eratzen dituzte. Esaterako, zink oxidoak (ZnO) modu batera edo bestera erreakzionatzen du pH disoluzioaren arabera:\nEfektu hau katioi ezberdinak banatzeko balia daiteke, adibidez zinka eta manganesoa bereizteko.\nAnfoterikoak diren konposatu kimiko ugari dago, sinpleena ura bera:\nIzatez, biak aldi berean egin ditzake: 2H2O \u2192 H3O+ + OH\u2212)\nBeste adibide bat, aluminio hidroxidoa:"}
{"id": "61937", "revid": "536", "url": "https://eu.wikipedia.org/wiki?curid=61937", "title": "Anfiprotiko", "text": "Kimikan, substantzia anfiprotikoa protoi bat eman edo har dezakeena da, hau da, azido gisa zein base gisa joka dezakeena (azidoei eta baseei buruzko Br\u00f8nsted-Lowry teoriaren arabera, azidoak protoi-emaileak dira eta baseak protoi-hartzaileak).\nUra, aminoazidoak, bikarbonato-ioiak eta hidrogeno sulfatoa, esaterako, molekula anfiprotikoak dira. Protoi bat emateko gai direnez, substantzia anfiprotiko guztiek hidrogeno-atomo bat daukate gutxienez. Era berean, azido gisa zen base gisa joka dezaketenez, anfoterikoak dira. Hala ere, substantzia anfoteriko guztiak ez dira anfiprotikoak.\nAdibidea.\nUra da substantzia anfiprotikoaren adibiderik ezagunena:"}
{"id": "61938", "revid": "119347", "url": "https://eu.wikipedia.org/wiki?curid=61938", "title": "Himno Nacional Argentino", "text": "Himno Nacional Argentino (euskaraz: \"Argentinako ereserki nazionala\") Argentinako ereserkia da 1813tik. Beste zenbait izenez ere ezaguna izan da: hasieran \"Marcha Patri\u00f3tica\" (euskaraz: Martxa abertzalea), gero \"Canci\u00f3n Patri\u00f3tica Nacional\" (euskaraz: Kanta abertzale nazionala) edo \"Canci\u00f3n Patri\u00f3tica\" (euskaraz: Kanta abertzalea), baina 1847az geroztik gaur egungo izena du. Sarritan, lehendabiziko lerroko hitzez ere ezagutzen da, hau da, \"\u00a1O\u00edd, mortales!\" (euskaraz: Adi, hilkorrak!)\nJos\u00e9 Mardones lantarondarra izan zen ereserki hau grabatu zuen lehen euskal hiritarra; 1910eko azaroan grabatu zuten AEBetan.\nMusika.\nBlai Parera i Moret kataluniarrak ondu zuen 1813an. Konponketak euskal jatorriko Juan Pedro Esnaola argentinarrak egin zuen.\nHitzak.\nVicente L\u00f3pez y Planes buenosairestarrak idatzi zituen 1812an.\n1813ko gaztelaniazko jatorrizko hitzak.\nO\u00edd, mortales, el grito sagrado:\nLibertad, Libertad, Libertad.\nO\u00edd el ruido de rotas cadenas,\nved en trono a la noble igualdad.\n\"Se levanta a la faz de la Tierra\"\n\"una nueva y gloriosa Naci\u00f3n,\"\n\"coronada su sien de laureles,\"\n\"y a sus plantas rendido un le\u00f3n.\"\nErrepika\nSean eternos los laureles,\nque supimos conseguir.\nCoronados de gloria vivamos...\n\u00a1o queremos con gloria morir!\n\"De los nuevos campeones los rostros\"\n\"Marte mismo parece animar\"\n\"la grandeza se anida en sus pechos:\"\n\"a su marcha todo hacen temblar.\"\n\"Se conmueven del Inca las tumbas,\"\n\"y en sus huesos revive el ardor,\"\n\"lo que va renovando a sus hijos\"\n\"de la Patria el antiguo esplendor.\"\n\"Pero sierras y muros se sienten\"\n\"retumbar con horrible fragor:\"\n\"todo el pa\u00eds se conturba por gritos\"\n\"de venganza, de guerra y furor.\"\n\"En los fieros tiranos la envidia\"\n\"escupi\u00f3 su pest\u00edfera hiel;\"\n\"su estandarte sangriento levantan\"\n\"provocando a la lid m\u00e1s cruel.\"\n\"\u00bfNo los v\u00e9is sobre M\u00e9xico y Quito\"\n\"arrojarse con sa\u00f1a tenaz\"\n\"y cu\u00e1l lloran, ba\u00f1ados en sangre,\"\n\"Potos\u00ed, Cochabamba y La Paz?\"\n\"\u00bfNo los v\u00e9is sobre el triste Caracas\"\n\"luto , llantos y muerte esparcir?\"\n\"\u00bfNo los v\u00e9is devorando cual fieras\"\n\"todo pueblo que logran rendir?\"\n\"A vosotros se atreve, argentinos,\"\n\"el orgullo del vil invasor;\"\n\"vuestros campos ya pisa contando\"\n\"tantas glorias hollar vencedor.\"\n\"Mas los bravos, que unidos juraron\"\n\"su feliz libertad sostener,\"\n\"a estos tigres sedientos de sangre\"\n\"fuertes pechos sabr\u00e1n oponer.\"\n\"El valiente argentino a las armas\"\n\"corre ardiendo con br\u00edo y valor,\"\n\"el clar\u00edn de la guerra, cual trueno,\"\n\"en los campos del Sud reson\u00f3.\"\n\"Buenos Ayres se pone a la frente\"\n\"de los pueblos de la \u00ednclita uni\u00f3n,\"\n\"y con brazos robustos desgarran\"\n\"al ib\u00e9rico altivo Le\u00f3n.\"\n\"San Jos\u00e9, San Lorenzo, Suipacha,\"\n\"ambas Piedras, Salta y Tucum\u00e1n,\"\n\"La Colonia y las mismas murallas\"\n\"del tirano en la Banda Oriental.\"\n\"Son letreros eternos que dicen:\"\n\"aqu\u00ed el brazo argentino triunf\u00f3,\"\n\"aqu\u00ed el fiero opresor de la Patria\"\n\"su cerviz orgullosa dobl\u00f3.\"\n\"La victoria al guerrero argentino\"\n\"con sus alas brillante cubri\u00f3,\"\n\"y azorado a su vista el tirano\"\n\"con infamia a la fuga se dio.\"\n\"Sus banderas, sus armas se rinden\"\n\"por trofeos a la libertad,\"\n\"y sobre alas de gloria alza el pueblo\"\n\"trono digno a su gran majestad.\"\n\"Desde un polo hasta el otro resuena\"\n\"de la fama el sonoro clar\u00edn,\"\n\"y de Am\u00e9rica el nombre ense\u00f1ado\"\n\"les repite: \"\u00a1Mortales, o\u00edd!:\"\nya su trono dign\u00edsimo abrieron\nlas Provincias Unidas del Sud\".\nY los libres del mundo responden:\n\"Al gran pueblo argentino, \u00a1salud!\nSean eternos los laureles\nque supimos conseguir.\nCoronados de gloria vivamos...\n\u00a1o juremos con gloria morir!\n1924ko bertsio modernoa gaztelaniaz.\nO\u00edd, mortales, el grito sagrado: \n\"\u00a1libertad, libertad, libertad!\"\nO\u00edd el ruido de rotas cadenas,\nved en trono a la noble igualdad.\nYa su trono dign\u00edsimo abrieron\nlas Provincias Unidas del Sud\ny los libres del mundo responden:\n\"Al gran pueblo argentino, \u00a1salud!\nAl gran pueblo argentino, \u00a1salud!\"\nY los libres del mundo responden:\n\"Al gran pueblo argentino, \u00a1salud!\"\nErrepika\nSean eternos los laureles\nque supimos conseguir,\nque supimos conseguir.\nCoronados de gloria vivamos...\n\u00a1o juremos con gloria morir!,\n\u00a1o juremos con gloria morir!,\n\u00a1o juremos con gloria morir!"}
{"id": "61941", "revid": "1491", "url": "https://eu.wikipedia.org/wiki?curid=61941", "title": "Gloria al Bravo Pueblo", "text": "Gloria al Bravo Pueblo (euskaraz: \"Ohore herri ausartari\") Venezuelako ereserkia da. Antonio Guzm\u00e1n Blanco presidenteak ofizialtasuna 1881eko maiatzaren 25ean aldarrikatu zuen.\nMusika.\nJuan Jos\u00e9 Landaetak moldatu zuen 1810 inguruan. Gero, 1881 Eduardo Calca\u00f1ok, 1911an, Salvador Llamozasek eta 1947an Juan Bautista Plazak birmoldatu zuten.\nHitzak.\nVicente Saliasek idatzi zituen 1810ean.\nGaztelaniaz.\n\"Korua\"\nGloria al Bravo Pueblo\nque el yugo lanz\u00f3,\nla ley respetando\nla virtud y honor.\nGloria al Bravo Pueblo\nque el yugo lanz\u00f3,\nla ley respetando\nla virtud y honor.\n\"1. estrofa\"\n\u00a1Abajo Cadenas!\n\u00a1Abajo Cadenas!\ngritaba el se\u00f1or\ngritaba el se\u00f1or,\ny el pobre en su choza\nlibertad pidi\u00f3.\nA este santo nombre\ntembl\u00f3 de pavor,\nel vil ego\u00edsmo\nque otra vez triunf\u00f3.\nA este santo nombre\nA este santo nombre\ntembl\u00f3 de pavor,\nel vil ego\u00edsmo\nque otra vez triunf\u00f3.\nEl vil ego\u00edsmo\nque otra vez triunf\u00f3.\n\"2. estrofa\"\nGritemos con br\u00edo\nGritemos con br\u00edo\n\u00a1Muera la Opresi\u00f3n!\n\u00a1Muera la Opresi\u00f3n!,\nCompatriotas fieles\nla fuerza es la uni\u00f3n.\nY desde el Emp\u00edreo\nel Supremo Autor,\nun sublime aliento\nal pueblo infundi\u00f3.\nY desde el Emp\u00edreo\nY desde el Emp\u00edreo\nel Supremo Autor,\nun sublime aliento\nal pueblo infundi\u00f3.\nUn sublime aliento\nal pueblo infundi\u00f3.\n\"3. estrofa\"\nUnidas con lazos\nUnidas con lazos\nque el cielo form\u00f3\nque el cielo form\u00f3,\nla Am\u00e9rica toda\nexiste en Naci\u00f3n.\nY si el despotismo\nlevanta la voz,\nseguid el ejemplo\nque Caracas dio.\nY si el despotismo\nY si el despotismo\nlevanta la voz,\nseguid el ejemplo\nque Caracas dio.\nSeguid el ejemplo\nque Caracas dio."}
{"id": "61943", "revid": "336", "url": "https://eu.wikipedia.org/wiki?curid=61943", "title": "Kolonbiako Errepublikako ereserki nazionala", "text": "Himno Nacional de la Rep\u00fablica de Colombia (euskaraz \"Kolonbiako Errepublikako ereserki nazionala\") Kolonbiako ereserkia da. 1920an bihurtu zen ofizial.\nMusika.\nOreste Sindici italiarrak moldatu zuen 1887an.\nHitzak.\nRafael N\u00fa\u00f1ez presidenteak idatzi zituen 1887an, hasieran Cartagenako independentzia goresteko."}
{"id": "61944", "revid": "96586", "url": "https://eu.wikipedia.org/wiki?curid=61944", "title": "Kristina Bolsenakoa", "text": "Santa Kristina (Persia edo Tiro, III. mendea - Bolsena, tradizio katoliko eta ortodoxoaren arabera, IV. mendea) santu eta martiria izan zen, tradizio katoliko, anglikano eta ortodoxoaren arabera. Oso datu gutxi daude haren bizitzari buruz. Jaia uztailaren 24an ospatzen da. Haren erlikiak Palermon daude, eta hiriko lau santu nagusietako bat da.\nBizitza.\nKristinari buruzko informazio historikoa oso urria da, baina herri kondairak ugariak dira. Hauek beraien artean ezberdinak diren arren, bat datozen datuak dituzte: Kristina Urbano izeneko agintari jentil baten alaba zen. Kristinaren fedea zela-eta, aitak ugaritan torturatu zuen. Tortura metodoak ezberdinak izan ziren, sua, burdinak, gurpila, sugeak erabiliz, itsasora ere bota zuen... Jainkoak tortura guzi hauetatik bizirik atera zuen."}
{"id": "61945", "revid": "58701", "url": "https://eu.wikipedia.org/wiki?curid=61945", "title": "Himno Nacional de Chile", "text": "Himno Nacional de Chile (euskaraz: \"Txileko ereserki nazionala\") Txileko ereserkia da. Batzuetan \"Canci\u00f3n Nacional\" (euskaraz: \"Abesti nazionala\") izenez ere ezaguna da.\nMusika.\nRam\u00f3n Carnicerrek moldatu zuen 1828an.\nHitzak.\nEusebio Lillok eta Bernardo de Vera y Pintadok idatzi zituzten. Hitz ofizialak aldatu dira historian zehar, azken bertsioa 1990ekoa izanda, noiz Augusto Pinocheten hirugarren estrofa kendu zenean."}
{"id": "61946", "revid": "336", "url": "https://eu.wikipedia.org/wiki?curid=61946", "title": "Klipeo", "text": "Klipeoa (latinez \"clipeus\") greziar eta erromatarrek erabiltzen zuten ezkutu edo babeskia da, itxura biribilekoa. Batzuen ustez, jatorria Egipton izan dezake.\nGaur egun \"klipeo\" dekorazioari buruz hitz egiten dugunean, itxura biribila duten eta hormetan azaltzen diren elementuei buruz ari gara."}
{"id": "61947", "revid": "1519", "url": "https://eu.wikipedia.org/wiki?curid=61947", "title": "Mentsula", "text": "Mentsula (Heg.) edo kontsola (Ipar.) horma bateko irtenune bat da, arku, balkoi edo kideko baten euskarri dena.\nXIII. mendean gai nagusia hostoak izaten ziren eta XVI. eta XV. mendeetan irudi alegoriakoak nahiago ziren."}
{"id": "61948", "revid": "9175398", "url": "https://eu.wikipedia.org/wiki?curid=61948", "title": "Hormabular", "text": "Hormabularra edo kontrahorma horma baten errefortzu edo euskarri gisa erabiltzen den elementu bertikala da. Orokorrean eraikinaren kanpokoaldean kokatzen da eta eraikinaren pisua lurrera bideratzen du, zeharkako indarrak zimenduetara bideratuz. Horma nagusiaren kontra perpendikularki atxikitako horma edo zutabe baten itxura izan ohi du.\nErromaniko zein gotiko garaietan oso erabiliak izan ziren.\nHistoria.\nPersiar, erromatar eta bizantziar arkitekturan, hormen euskarriak behar zituztenean gehienetan barnealdeko hormak eta trenkadak erabiltzen zituzten. Hala ere, batzuetan, pilastra edo koloma atxiki baten forma hartzen duten kontrahormak erabiltzen zituzten .\nKontrahormak arkitektura erromanikoan ohikoak dira, batez ere elizetan. Hala, habearte bakarreko elizetan, kontrahormadun hormek bermatzen dute bultzadekiko erresistentzia. Hargin erromanikoek kontrahorma beren funtzioak eskatzen zuenera murriztu zuten: pixka bat irtena den ezproi bertikal bat, plano inkilinatu batez estalia. Hiru habearteko elizetan, erdiko habearteko bultzadekiko erresistentzia zutabeek berek, hormabular-zutabe delakoek, ematen dute.\nBaina, bereziki, arkitektura gotikoan da arku zorrotzari lotutako kontrahorma horien erabilera estentsiboa egiten duena, ganga garaiak jasan behar zituzten nabeen hormei eusteko. Kontrahormak gutxinaka arintzen doaz, ostiko-arku arin bihurtu arte.\nEzaugarriak.\nGanga baten kargaren osagai horizontalak albo-bultzada bat sortzen du, euskarri den horma bultzatzen duena, lurrera botatzeko arriskuarekin. Horri kontra egiteko, bultzada puntuan euskarria indartu egin behar da eta sistema errezena horma loditzea edo perpendikularki beste horma bat eraikitzea da. Hori da kontrahormaren erabileraren jatorria. Kontrahorma gainean ipintzen den pinakuluak ere, beraren pisuak lagundu egiten dio kontrahormari kargaren osagai bertikala handitzen, eta egonkortu egiten du. \nAltzairua eraikuntza-elementu gisa erabiltzen hastean, kontrahormen beharra murriztuz joan zen, izan ere, merkeagoa baita estalkia altzairuzko kableekin edo barrekin \"jostea\", ireki ez dadin.\nMotak.\nKontrahormen hainbat antolamendu daude, eraikinaren hormetan duten kokapen erlatiboaren arabera:"}
{"id": "61950", "revid": "105290", "url": "https://eu.wikipedia.org/wiki?curid=61950", "title": "Abside", "text": "Absidea eliza baten burualdean dagoen zatia da. Orokorrean oinplano erdi-zirkularrekoa izaten da, baina poligonalak topatzea ez da arraroa. Estalkia gangatua izaten da.\nSinpleak izan daitezke edota oso konplexuak Compostelako Donejakueko katedralean bezala."}
{"id": "61953", "revid": "201", "url": "https://eu.wikipedia.org/wiki?curid=61953", "title": "Gela (hiria)", "text": ""}
{"id": "61954", "revid": "90204", "url": "https://eu.wikipedia.org/wiki?curid=61954", "title": "Nederlandar kreolerak", "text": "Nederlandar kreolerak Herbehereetako kolonia ohietan sortu ziren. Inperio hura bukatu zenean hizkuntza hauen gainbehera hazi zen. Gaur egun gehienak desagertu dira.\nNederlanderak eragin handia izan duen beste kreolerak:"}
{"id": "61955", "revid": "119347", "url": "https://eu.wikipedia.org/wiki?curid=61955", "title": "Berbiceko nederlandera", "text": "Berbiceko nederlandera Guyanan hitz egiten zen Nederlandar kreoleraren aldaera bat zen.\nGalera.\n2010eko otsailean hizkuntza ofizialki hiltzat hartu zen, \"National Geographic\" aldizkariaren holandar edizioko martxoko zenbakiaren arabera. 1980ko hamarkadan oraindik Berbiceko kreoleraren hizkuntza-komunitate txiki batek irauten zuen, baina 2005ean azken hiztuna hil zela jakin zenetik, hizkuntzen nazioarteko datu-base entzutetsu \"Ethnologue\"k hizkuntza hiltzat katalogatu zuen."}
{"id": "61959", "revid": "237", "url": "https://eu.wikipedia.org/wiki?curid=61959", "title": "Dievs, sv\u0113t\u012b Latviju!", "text": ""}
{"id": "61960", "revid": "237", "url": "https://eu.wikipedia.org/wiki?curid=61960", "title": "Kde domov m\u016fj", "text": ""}
{"id": "61961", "revid": "237", "url": "https://eu.wikipedia.org/wiki?curid=61961", "title": "Hymne Ch\u00e9rifien", "text": ""}
{"id": "61964", "revid": "201", "url": "https://eu.wikipedia.org/wiki?curid=61964", "title": "Abereen etxaldea; George Orwell", "text": ""}
{"id": "61965", "revid": "105290", "url": "https://eu.wikipedia.org/wiki?curid=61965", "title": "Azken Mohikanoa", "text": "Azken Mohikanoa (ingelesez \"The Last of the Mohicans\") James Fenimore Cooper idazle estatubatuarrak idatzitako eleberri historikoa da. 1826ko urtarrilean argitaratu zen, \"The Pioneers\" eleberriaren ondoren eta \"The Prairie\" baino lehen, \"Leatherstocking Tales\" pentalogiaren barnean. Eleberri epikoen generoan sartzen da. Lanaren ospeari esker, Cooper izan zen, atzerrian ospea eskuratu zuen lehenetariko amerikar idazlea. Oraindik-orain ez dago euskaratua.\nLiteratura aldetik oso prosa jantzia du, XIX. mendeko liburu bat izanik. Istorioa 1757an kokatzen da Frantsesen eta Indiarren Gerraren garaian: Frantzia eta Britainia Handia gerran daude, Iparramerikar kolonien (gaurko AEB eta Kanada) kontrola eskuratzeko. Gerra hartan, frantsesek bertako tribuak erabili zituzten, britaniarren kontra borrokatzeko. Egin diren adaptazio zinematografiko anitzetan, oro har, honako hauek izan dira jatorrizko eleberriarekiko aldaketa esanguratsuenak: indiarrei eskainiriko tarte zabala, ez baitzen hori Cooperen asmoa, eta harreman erromantikoen garrantzia, oso arin aipatzen baitira eleberrian, aipatzen direnean.\nLiburuko pertsonaiak.\nEleberriko pertsonaia nagusiak honakoak dira:\nArgumentua.\nIstorioa New Yorkeko probintzia Britainiarrean garatzen da. Hudson ibaiaren urertzean, 1757an. Badira hiru urte frantsesak eta ingelesak elkarren aurka ari direla Frantsesen eta Indiarren Gerran (1754-1763). Britainiar aginte militarrak natiboak eta bertan ezarritako nekazari kolonoak erreklutatzen dituzte, hegoaldetik datorren frantses-indiar armadaren aurka borrokatuko zen milizia bat osatu nahian.\nBien bitartean, ehizaldi batean daudenean mohikano batzuk indiar etsaien aztarnak topatuko dituzte. Aztarna haiei segika, britainiar goarnizio bat erasoko duten hudoak dabiltzala konturatuko dira. Erasoa gertatzen denean erreskatatuko dituzte Zapelaitz-Begik, aita eta anaiak Cora eta Alice. Bi emazteak William Henry gotorlekura laguntzea erabakiko dute\u2026\nIstorioaren zati batzuk egiazko oinarria izan dezakete Jane McCrearen bahiketa eta hilketarekin. Hau 1777ko Uztailean gertatu zen New Yorkeko Fort Edward ondoan. Irokes tribuko kideak izan ziren egile. Jane McCrea Amerikako gerra iraultzailean loyalista izan zen (estimatua izan da biztanleria txuriaren %33 inguru izan zela Britainiarren aldekoa, alegia, 500.000 lagun). Bere anaietako bi matxinatuekin (amerikar, errebelde ere deituak) borrokatu ziren gerra lehertzean, eta bere senargaia berriz Loyalistekin).\nMohikanoak.\nHizkuntza algonkina duen tribu bat da. Connecticut estatuko ekialdean (New England) bizi izan zirenak. XVII. mendearen erdialdera arte batasun politikoa izan zuten beste tribu algonkino baten gidaritzapean (Pequot tribua hain zuzen). Geroago barne gatazken ondoren mohegan edo mohikanoak pequotak garaitu zituzten eta independentzia lortu zuten. Beren nagusiak ingelesekin hitzarmenen bidez tribuaren posizioa indartu zuen eta Philip Erregeak XVII. mendearen amaieran kolonoen aurkako gerra amaitu ostean garrantzizko indiar leinu bakarra zen New Englandeko hegoaldean. Beren ekonomia artoaren landaketetan, arrantzan eta ehizean oinarritzen zen.\nKolono europarren presioa mohikanoak baztertzen joan zen, eta beren populazioa jaisten. Gaur egun oraindik badira Connecticuteko Norwich eskualdean batzuk, nahiz beren jatorria ez den garbia.\nFrantsesen eta Indiarren Gerra.\nFrantsesen eta Indiarren Gerra 1754 eta 1763 artean geratu zen gerra da. Zazpi Urteko Gerra, 1756an lehertua, Britainia Handia eta Frantziaren arteko lehia izan zen. Itsasoen, espainiarrak ez ziren kolonia iparramerikarren eta Indiaren kontrola lortzea zen helburua. Britainia Handiak lortu zuen garaipena. Frantsesen eta Indiarren Gerra, beraz, Europako gerraren Ipar Amerikako atala izan zela esan daiteke.\nOndorioak.\nAsko idatzi daiteke ondorioen inguruan, Wolfeko garaipenak kolono britainiarrek frantsesei eta euren aliatuei hamarkada luzeetan zehar izaniko beldurren amaiera ekarri zuen. Epe ertain eta luzera eragingo zituen ondorioak ordea, antzeman zituzten hainbat ingeles eta frantses garaikidek. Luzez izutu dituen auzoa (frantziar boterea) mendean hartuta, laster ikasiko zuten kolonia amerikarrek britainiar \u201cbabesik\u201d (alde batetik frantsesen aurka babestu bai, baina metropoliak beren mesedetan zebilzkien koloniak) behar ez zutela. Urte gutxi pasa ziren gerra hau amaitu eta Amerikako independentzia gerra lehertu zen arte, eta bi gatazken harremana garbia da beraz.\nFort William Henry.\nBritainiar gotorleku hau George Lakuaren uhertzean kokatzen da (New York), eta Zazpi Urteko Gerraren baitan eraiki zen, frantziarren Carilon edo Tikonderoga Gotorlekuaren erasoak gelditzeko. Besbeslekua New Yorkeko hiritik hasi eta Quebecera iristen zen lehorreko ubide garrantzitsu batean zehar ezarritako fuerte kate batetako katebegia zen.\nFort William Henry Britainiar armadako ofizial batek zuzentzen zuen, George Munro Koronelak. Gaur egun han egon zen gotorlekuaren erreplika bat eraikia dago, eta atrakzio turistiko ospetsua da. Frantsesek eraso zuten 1757ko Abuztuan, eta gogor bonbaradatu ere bai. Errenditzera behartu zuten frantsesek goarnizioa, laguntza emateko hegoaldetik bidalitako tropa anglo-amerikarrak ezin baitzuten frantsesek ezarritako hesia gainditu. Frantsesei baldintza onetan errenditu ondoren, euren aliatu indiarrak tropa ingeles eta kolonialak eraso zituzten, zutabetan antolatuta gotorlekua uzten ari zirenean. Indiarrek, sari gisa esklaboak, buru-azal eta aberastasunak nahi zituzten harrapakin modura emandako laguntzagatik eta ez zitzaizkien errendizioko baldintzak gustatu. Asko erail zituzten eta lapurreta egin zieten gorputzei. Erasoa gogorra izanagatik, propaganda arrazoiak tarteko hildako kopurua puztu egin zen."}
{"id": "61966", "revid": "336", "url": "https://eu.wikipedia.org/wiki?curid=61966", "title": "Abereen etxaldea", "text": "Abereen etxaldea (jatorrizko ingelesez \"Animal Farm: A Fairy Story\") George Orwell britainiarrak idatzitako eleberri laburra da, 1945. urtean argitaratua.\nInoiz idatzi den totalitarismo sobietarraren satirarik ezagunena da. 1945ean argitaratua izan zen eta estalinismoaren sorrera eta garapenaren isla da ipuina. Orwell, demokrata eta sozialista zen, baita Independent Labour Party alderdiko kidea ere urte luzez. Stalinen agintearekiko oso kritikoa zen, batez ere Moskutik zuzenduriko Estalinismoaren aurkakoa. Espainiako Gerra Zibilean Nazioarteko Brigadetan boluntario gisa borrokan ibili ondoren, hango agente sobietarraren (NKVDa) azpijokoek bere pentsamoldean eragin itzela izan zuten.\n\"Nobela Time\" aldizkariak ingelesezko ehun eleberri onenen artean jarri zuen.\nEuskarazko bertsioa 1982an plazaratu zuen Elkar argitaletxeak Itzul sailean eta 2000. urtean berriro (Xaguxar bilduma). Juan Martin Elexpuruk itzuli zuen. 1981ean lehen itzulpen bat egin zuen Imanol Unzurrunzagak.\nIstorioa.\nIstorioa alegoria bat da, zeinetan animaliek iraultzaile boltxebikeen papera jokatzen duten, etxaldearen giza-jabeak kanporatuaz eta komuna bat ezarriaz. Elkarbizitza berri horretan, hasieran behintzat animaliak berdinak dira. Laster ordea, ezberdintasunak azaleratzen hasiko dira espezie (klase) ezberdinen artean. Aginte guneetan dauden gizabanakoek gizartearen ideologia nola manipulatu eta alda dezaketen deskribatzen du eleberriak.\nEgun batean, \"Old Major\" zerriak landetxeko beste animaliei ikuspuntu berri bat erakusten die, eta iraultzarako prestatzen ditu, nahiz ez jakin noiz edo nola gertatuko den. Gutxira hil egiten da eta animaliek iraultza egiten dute, etxaldeko jabea, Jones jauna, bertatik kanporatuz. Honela, animaliek \"animalismoa\" sortu eta zazpi arau nagusiak idazten dituzte:\nDenborarekin zerriek hiru arau nagusi aldatu egingo dituzte bukaeran hitz gehiago jarriaz:\nProtagonistak eta errealitateko pertsonaiak.\nSobietar Batasunaren hastapenaren historiari modu paraleloan jarraitzen diote pertsonaia eta gertakizunek. Orwellek nabarmen uzten du hori, egunkari batean 1945ean zuzenean \"Napoleon\" izeneko pertsonaia Joseph Stalinekin parekatzen duenean.\nBestelako pertsonaiek ere badituzte beren bikoteak errealitatean, baina alderatzeak kontuz egin beharrekoak dira, batzuetan kontzeptu orokorrak adierazten baitituzte pertsonaiek, besterik gabe.\nTxerriak.\nOld Major Iraultza eta liburua sustatzen dituen pertsonaia da. Interpretazio baten arabera, baliteke Marx eta Lenin, bien gainean eraikita egotea. Sozialista zen aldetik, Orwellek Marxen esanetatik gehienak onartzen zituen, bai eta Leninen ideologiaren zati handiak ere. Interpretazio berari jarraiki, \"Abereen Etxalde\"ko satira ez dago marxismoari zuzenduta, ez eta iraultza Leninistari ere, baizik eta geroago jazo zen beronen usteltze edo manipulazioari. Kritikek adosten dute liburuan Errusiar Iraultzaren helburu eta printzipioen balioa onesten direla; kontatzen den istorioa traizionatutako iraultza batena da, ez inola ere iraultza jaiotzatik lotsagarri edo izugarria. Nahiz eta Old Major modu baikorrean deskribatua den, bere ahulezia batzuk ere azaleratzen ditu autoreak, adibidez luzaroan gainontzeko animaliek sufritu izan duten zapalkuntzatik aske bizi izan dela esaten duenean. Old Majorrek ez du soilik Marx islatzen, baita hitzaren indarra ere, eta nola berau erabilia izan daitekeen jendeari oroitarazi edota inspiratzeko. Era berean, txerri zaharrak antzinako erregimenarekin gustura ez zegoen belaunaldia errepresentatzen du, gazteak bizi diren erregimenaren aurka matxinatzera bultza dituena.\nNapoleon Berkshire arrazako txerria eta istorioko pertsonaia gaizto nagusia da. Pixkanaka bere boterea eraikiz doa, berak hazitako txakurkumeak eraso-zakur beldurgarri bihurtuz, bere polizia sekretua alegia. Snowball baserritik kanporatu du, eta botere guztia bidegabeki hartu, horretarako Squealerren propaganda faltsua erabiliz. Gainontzeko abereak zuzen mantentzeko berak hazitako txakurren mehatxua eta beldurra darabil. Beste gauza batzuen artean, pixkanaka aginduak aldatu ditu, bere buruari pribilegioak emateko eta bere aginte diktatoriala legezko egiteko. Liburuaren amaieran, Napoleonek eta bere txerrikideek bi oinen gainean ibiltzen ikasi dute eta gizakien antzeko portaerak dituzte. Orwellek Josef Stalinen eredua erabili zuen pertsonaia hori haragiztatzeko. Horrek ezarri zuen diktaduraren despotismo eta errepresioa, ordezkatu zuen Errusia Inperialarena bezain gordina edo gordinagoa zen. \"Abereen Etxalde\"ko bertsio frantsesean, Napoleonek \u201cZesar\u201c izena du.\nSnowball, txerri zuri bat, Napoleonen etsaia da. Leon Trotskiren gainean eraikitako pertsonaia da. Nahiz abere geheienek gogoko izan, etxaldetik bortizki kanporatua da. Erbestean dagoenean, haren izena zikindu da. Guztiaren errua du. Ukuiluko borrokaldian suharki borrokatu bazen ere, Napoleonek denak konbentzitu ditu, haren koldarkeria agerian utziz eta gizakien agente bikoitza zela zabalduz.\nSquealer, txerri txiki gizena, Napoleonen bozgorailu lanak egiten trebea da. Errusiar egunkari Pravda eta Viatxeslav Molotov bezalako figura politikotan oinarrituta dago. Hizkuntza bihurritu eta erabiltzen du Napoleonen ekintzak justifikatu, zuritu eta onargarri aurkezte aldera. Modu horretan Stalinek bere ekintzak justifikatzeko erabili izan zuen propagandaren sinboloa da. Squealerrek eztabaida mugatzen du berau gaiztotu eta konplikatuz, nahasi eta lausotu egiten ditu entzuleak, adibidez txerriak hartzen duten luxu estra beharrezko dutela (behar den moduan lan egingo badute) aldarrikatuz. Hala ere, eztabaidak badirau, Jones Jaunaren itzuleraren mehatxua darabil zerrien pribilegioak babesteko. Squealerrek estatistikak hitzetik hortzera darabiltza animaliak gero eta hobeto bizi direla konbentzitzeko. Animalia gehienek, ordea, iraultza aurreko oroitzapen lausoa baino ez dute, eta beraz konbentzitu egiten ditu artez edo moldez.\nMinimus zerri poeta da. Bera izango da bigarren eta hirugarren ereserkiak konposatuko dituena, \"Ingalaterrako Piztiak\" galarazi ondotik. Pertsonaia honekin, Estalinek SESBen barruan nahiz kanpoan zituen Maksim Gorki bezalako miresleak ekarri nahi dira ipuinera. Internazionala ere ordezkatua izan zen eta Sobietar Batasuneko Ereserki Nazionala hiru konpositorek osatu zuten. Ez da kasualitatea ziurrenik.\nPinkeye Napoleonen janaria pozoituta ote dagoen jakiteko aurrez dastatzen duen txerrikumea da.\nTxerri matxinoak Napoleonek etxaldea bereganatzeko baliatutako trikimailuaz kexu ageri dira: laster ixilarazi eta hil dituzte. Ekintza hori Stalinen erregimenean jazotako Purga Handian oinarrituta dago. Lau txerri horiekiko paralelismoa ezar daiteke honako pertsonaiekin: Nikolai Bukharin, Aleksei Rikov, Grigori Zinoviev eta Lev Kamenev.\nTxerritxoak Napoleonen semeak direlako zantzuak badira (nahiz eta ez diren nabarmenki aipatuak nobelan). Beraiek dira aurreneko belaunaldia animalien arteko ezberdintasunen ideiara menderatuak, eta beraz naturaltasunez bizi dute egoera.\nGizakiak.\nJones jaunak Nikolas II.a Errusiakoaren papera jokatzen du, kargutik kendutako tsarrarena. Frantziako Luis XVI.ari ere keinu bat egiten zaio, hark ere finantza arazoak izan zituelako 1789ko iraultza bezperan. Bestelako \u00f1abardura zenbaitek ez etxaldea ez eta abereak taxuz mantentzeko gai ez den kapitalismo autokratiko baina ezeraginkor baten aurrean gaudela erakusten digute.\nFrederick jauna Pinchfieldeko jabe gogorra da, ongi zaindutako auzo baserria. Orokorrean bera Adolf Hitler eta alderdi naziaren errepresentazioa da.\nPilkington jauna Foxwoodeko jabe lasai baina azeria da. Hau beste baserri mugakidea da, belar txarrez oparo agertzen dena. Mendebaldeko potentziak adierazi nahi lituzke, Britainia Handia eta AEB. Eleberriaren azken aldean karta-jokoan dabiltzanean Teherango konferentziaren metafora bat osatzen du autoreak. Partidan, jokalari bakoitza bere ondokoari zurikerian ari zaio, tranpak egiteari utzi gabe. Esan gabe doa azken eszena honetako ironia non datzan, hain zuzen ere txerriak gizakiekiko duten jarrera abegikorrean, ordura arte eraman den borroka guztia pikutara boteaz horrela. Teheranen gauza bera gertatu zen, han Sobietar Batasunak Aliantza bat osatu baitzuen AEB eta BHrekin, nahiz bi potentzia horien aurka iraultzaren lehen urteetan gerran ibilia zen. Nobelaren bukaeran, Napoleon eta Pilkingtonek, karta-jokoan biek bateko ezpata bera ateratzen dute (joko gehienetan karta nagusia dena) eta ozen hasiko dira liskarrean. hori bi superpotentzien, Sobietar Batasunaren eta Amerikako Estatu Batuen arteko tentsioen metafora garbia da.\nWhymper jauna, gizartean Abereen Etxaldea ordezkatzeko Napoleonen eskupeko gizona da. Modu lausoan bada ere, Mendebaldeko zenbait intelektualen papera jokatuko luke. Horien adibide George Bernard Shaw eta bereziki Lincoln Jeffers lirateke; azken honek SB bisitatu zuen 1919an, eta baita han ikusitakoa goretsi ere.\nZaldiak.\nHiru zaldiek (Boxer, Clover eta Mollie) hiru klase sozialak irudikatzen dituzte.\nBoxerrek beheko klasea, Cloverrek erdikoa eta Molliek goikoa. Azkenean garbi geratzen da Boxer dela (azpiko klasea beraz) txerriek gehien esplotatzen dutena, eta horrela idazleak kritiko azaldu nahi du Sobietar Batasuneko Alderdi Komunistarekin, Sobietar Batasuenan gehien zapaltzen den gizataldea proletargoa zela azalduaz.\nBoxer pertsonaia nagusietako bat da. Langileriaren patu petralaren sinboloa: fidela, lagunkoi eta saiatua, eta baserriko animalia indartsuena fisikoki, baina aldi berean inozo samarra. Ezjakintasunak eta buruzagiekiko fede itsuak heriotza ekarriko diote. Bere lan fisiko heroikoak estakhanobismoa errepresentatzen du. Bere leloa, \"gogorrago egingo dut lan\" esanguratsua da.\nClover Boxerren adiskidea da. Behor horrek lagundu eta zaintzen du hanka hautsi zaionean. Errudun sentitzen da Zazpi Agindu originalak ahantzi zaizkiolako, Squealerrek horiek aldatzen dituenean. Langileekiko sentiberak ziren klase akademikoaren metafora da. Clover sentibera ageri da, adibidez Old Majorren hitzaldiaren gauean ahatetxoak babesten ditunean. Nobelaren hasieran nolabaiteko harropuzkeria azaleratzen duen esaldia ere badago, laugarren moxalaz erdituz geroztik bere figura ez zuela \"berreskuratu\" esatean. Oso triste dago txakurrek animaliak garbitzen dituztenean, eta Boxer ordezkatze aldera ekarri dituzten zaldi gazteek errespetu handia diote.\nMollie behor zuri egozentriko eta harroputza da, begizta edo zintatxoak janztea atsegin duena. Azukre koxkorrak (luxua adierazten dute) ere amorratzen maite ditu, baita gizakien laztanak ere. Goi klaseetako jendearen pertsonaia da, Mendebaldera ihes egin zuten burgesia eta nobleak Errusiar Iraultzaren usaina hartu orduko. Beraiek ziren Errusiar diasporan nagusi. Era berean, Molliek ere laster utzi du etxaldea beste nonbait bizilekua topatzeko eta beste behin bakarrik aipatu da haren izena.\nBeste animaliak.\nBenjamin. Iraultzarekiko eta, oro har, bizitzarekiko zinikoa den asto bat da. Txerriak bezain azkarra edo azkarragoa izan arren eta txerriak tirano gisa ikusteko gai den abere bakarra izan arren, ezer aldatzeko zirkinik ere ez du egiten. Galderei erantzun kriptiko bat ematen die \"Astoak luzaro bizi dira. Zuetako inork ez du sekula santan asto hilik ikusi\". Esanahia, hauxe: ixilik dagoenak luzaroago dirau.\nMoses. Etxaberetutako belea da. \u201cAzukremendi\u201c gora eta \u201cazukremendi\u201c behera dabil egun osoa, animalien zeruari buruz azalpenak ematen. \u201cSineskeria\u201c hauek zerriek salatuko dituzte. Mosesek erlijioa errepresentatzen du (zehazkiago Errusiar Eliza Ortodoxoa), zeina komunismoak gogor jazarri zuen. Nabarmentzekoa da Mosesek iraultza ondorenean baserria uzten badu ere, geroago itzuli egingo dela eta zerrien babesa izango duela itzulera horretan. Populua zaindu eta kontrolpean izate aldera Komunismoak Moskuko Patriarkatuaz egiten duen manipulazio zinikoa salatu nahi du horrela Orwellek. Mosesek era berean Grigori Rasputinen izaeraren alor zenbait azaltzen ditu. Zerriek abegi aldaketak badu bere paralelo historikoa, Errusiar Eliza Ortodoxoarekiko Bigarren Mundu Gerran Stalinek izan zuen jarrera lasaian. Elizak dirua biltzen zuen gerra esfortzurako, horra jarrera aldaketaren zergatikoa.\nMuriel. Zabaldutako aginduak irakurtzen dituen ahuntza da. Lan adimenduna irudikatu nahi du beharbada. Liburuaren amaiera aldera bera hiltzeak agian, azken batean berak ordezkatzen zuen lan inteligentearen belaunaldia ezabatua izan zela adierazi nahi luke.\nJessie eta Bluebell. Hirugarren atalean erdituko diren bi txakur dira. Napoleonek jaiotako txakurkumeak euren amarengandik aldendu eta beldurra heda dezaten heziko ditu. NKVDaren eratzearen parabola lirateke txakurrok.\nOiloak Kulak-ak errepresentatzen dituzte, Leninen 1920ko hamarkadan ongi bizitzera iritsi ziren nekazariak. Ondoren Stalinek agindutako kolektibizazioei aurre egin zieten, eta horregatik jazarriak izan ziren. Euren arrautzak emateari uko egitean, kulakek euren etxaldeak 1930eko hamarkadan estatuaren kontrolpean jartzeari egin zioten erresistentziaren konparazioa garbia da. Napoleonek azkar asko erabakiko du gosez hiltzen uztea oilok, hain zuzen ere Stalinek aukeratutako bide berdina hautatuaz.\nZakurrak Estalinen polizia sekretua dira (Txeka, NKVD, KGB...)\nUsoak Europar herrialdetara eta AEBtara zabalduko den propaganda sobietarra dira. Egunkari komunistak eta diplomatikoak bezala, hitzetik hortzera eta ozen darabiltzate garapen teknologikoaren emaitzak eta uzta oparoen zenbakiak, baina inongo arrotzek ez du inoiz \u201cegia\u201c hauek egiaztatzeko baimenik ez dute ukanen inoiz.\nArdiek proletargoaren fideltasun itsua erakusten dute Errusiar Gerra Zibilaren erdian, edo masen fideltasuna Stalinen erregetzan. \u201cLau hanka bai, bi hanka ez!\u201d \u201cLau hanka bai, bi hanka hobe!\u201d bihurtuko da, Squealerrek hori esaten irakatsi ondoren.\nKatuak jarrera ez etikoaren paradigma ordezkatzen du. Lanerako beti kale egiten du, baina besteak suharki lan egitera gonbidatuaz. Bulartsu azaltzen da mehatxuen aurrean, baina benetako arriskuaren aurrean desagertuaz. Agian animalismoaren (komunismoaren) ahulezien irudikapena izan daiteke.\nHistoria eta geografia aipamenak.\nOso ugariak dira eleberri guztian zehar. Arestian ere jarri ditugu batzuk. Hona hemen beste zenbait:\nEsanahia.\nLiburuak darabilen alegoria edo parabolak maila ezberdinetako irakurketak baimentzen ditu. Orwellek Espainiako Gerra Zibilean izaniko esperientziatik (\"Homage to Catalonia\" liburuan adieraziak) abiatuta idatzi zuen liburua. Idazkiaren xedea bere iritziz estalinismoak egin zuen ideia sozialista originalen ustelkeriaren salaketarik gogorrena egitea zen.\nGaurkotasun gehiagoko ikuspegi batetik beste konparazioak egin dira: nola mugimendu berritzaileek gobernu edo erakunde antidemokratiko eta ustelen buruak kendu dituzten, segidan ordezkatzaileak aurrekoak bezain ustel eta zapaltzaile bihurtzeko, boterearen tranpan erorita eta bortizkeria eta metodo diktatorialak erabilita berau mantentzeko.\nBestalde, liburuak argi plazaratzen duen beste puntu bat hauxe da: pertsona batengan botere bilketa bat egotea gizarte batentzat osasungarria ote den."}
{"id": "61967", "revid": "90204", "url": "https://eu.wikipedia.org/wiki?curid=61967", "title": "Halogeno", "text": "Halogenoak edo elementu halogenoak taula periodikoaren 17. taldeko elementu kimikoen seriea da. Talde honek ondoko elementu hauek barne hartzen ditu:\nHalogenoen taldeak ezaugarri berezi bat dauka taula periodikoaren gainerako taldeen aurrean: giro-tenperaturan laspel, isurkari edo gotorra diren elementuak dauzka.\nUgaritasuna.\nOso erreaktiboak direnez, halogenoak konposatu kimiko eran edo ioi eran soilik ageri dira naturan. Haluro-ioiak eta oxianioiak, hala nola iodatoa (IO3-), mineral askotan eta itsas uretan aurki daitezke. Izaki bizidunek hainbat konposatu organiko halogenatu dauzkate osagaitzat. Forma elementalean, halogenoak molekula diatomiko eran existitzen dira, baina forma hauek bizitza laburrekoak dira. Giro-tenperaturan eta presio estandarrean, fluorra eta kloroa gasak dira, bromoa likidoa da eta iodoa eta astatoa solidoak dira.\nEtimologia.\n\"Halogeno\" terminoak XVIII. mendeko frantziar nomenklaturan du jatorria. Izenak, berez, grezierako sustraiak dauzka: \"hals\" (itsasoa) edo \"halas\" (gatza), eta \"gen-\" (sortu). Hitza sortu zen metal batekin lotzean gatza sortzen duten elementuak direlako.\nKimika.\nErreaktibotasuna.\nHalogenoak oso erreaktiboak dira eta, beraz, izaki bizidunentzako kaltegarriak edo hilgarriak izan daitezke kantitate handietan bada. Erreaktibotasun honen zergatia beren kanpo-geruza beteta edukitzeko behar dituzten zortzi elektroietatik bat falta zaielako da.\nFluorra elementurik erreaktiboena da, beirari berari ere erasaten baitio eta gas nobleekin ere konposatuak sortzeko gai baita. Gas korrosiboa eta oso toxikoa da. Saiakuntza-gelan fluorra ezin da beirazko ontzi arruntekin erabili, ur apur bat besterik ez baitu behar beiraren silizioarekin SiF4 eratzeko. Beraz, teflonezko ontziekin, beira oso lehorrarekin edo kobrea eta altzairua bezalako metalekin manipulatu behar izaten da.\nKloroa eta bromoa desinfektatzaile gisa erabiltzen dira edateko uretan, igerilekuetan, zauri egin berrietan eta gainazaletan. Bakterioak eta kaltegarriak izan daitezkeen beste mikroorganismo batzuk hiltzen dituzte. Hain erreaktiboak dira, lixiba gisa ere erabiltzen direla. Sodio hipokloritoa lixiba komertzial gehienen osagai aktiboa da, eta klorotik eratorritako beste lixiba batzuk papera ekoizteko erabiltzen da.\nHidrogeno haluroak.\nHalogenoek konposatu bitarrak osatzen dituzte hidrogenoarekin, hidrogeno haluroak. Konposatu hauek azido bereziki sendoak dira. Ur-disoluzioetan elementu hauei azido hidrohaliko deritze.\nKonposatu organohalogenoak.\nKonposatu organiko sintetiko askok (esaterako, polimero plastikoek), eta naturan ageri diren batzuk, halogeno-atomoak dauzkate bere osaeran. Konposatu \"halogenatuak\" edo haluro organikoak dira. Kloroa da halogenorik arruntena, eta gizakiok kantitate handietan, kloruro-ioi eran, behar dugun bakarra. Kloruro-ioiek funtseko betekizuna daukate burmuinaren funtzioan. Iodoa aztarna-kantitateetan behar da tiroxina ekoizteko. Bestalde, badirudi ez fluorra ez bromoa ez direla beharrezkoak gizakientzako, nahiz eta, antza denez, fluor-kantitate txikiak hortzak usteltzearen aurrean babesteko erabilgarria den."}
{"id": "61968", "revid": "880", "url": "https://eu.wikipedia.org/wiki?curid=61968", "title": "AZKEN MOHIKANOA", "text": ""}
{"id": "61971", "revid": "9253498", "url": "https://eu.wikipedia.org/wiki?curid=61971", "title": "Adarra", "text": "Adarra Gipuzkoako ipar-ekialdeko mendi bat da, 819 metro garai, Urnieta udalerrian. Donostialdea eskualdeko talaia naturala izanik eta inguruko herrietatik ikus daitekeen bere \"adar\" formako gailurrarekin, Gipuzkoako mendi ikusgarrienetakoa da, inguruko herrietako mendizaleek maiz bisitatzen dutena.\nKokapena.\nAdarra mendia Urumea eta Leitzaran bailaren artean dago eta bi bailarak banatzen dituen Adarra-Mandoegi bitarteko mendilerroaren ipar-mendebaldeko azken gailurra da. Iparralderuntz Onyi mendia (548 m) dago, gutxi gorabehera 3 km-ra; hegoaldera, Agerreko Zabala deritzon lepoa tarteko, kilometro batera, Onddo mendia (785 m) dago. Mendiaren hegoaldera Aballarri (642 m) izeneko harkaitz-multzoa dago, Adarra mendiko magaletan dagoen Manttale lepotik altxatzen dena.\nIzenak.\nAdarra mendiaren izen ezaguna bada ere, badira mendigunearen beste izen batzuk, hala nola \"Adarramendi\", mendi osoa nahiz hegoaldeko mazela izendatzeko, \"Lekaio\", izen zaharrena eta mendebaldeko mazela izendatzeko bereziki erabiltzen dena, eta baita \"Agerre\" ere.\nGeologia.\nGeologikoki, Bortzirietako mendiguneko mendebaldeko azken gailurra da. Bere maldetan hareharri eta konglomeratu gorriak daude, maiz kuartzo arrastoekin.\nLeku interesgarriak.\nGailurraren inguru gertuan eta inguruko mendietan hainbat harrespilen eta trikuharriren aztarnak daude, denak Adarra-Mandoegi estazio megalitikoa deritzonaren baitan. Horietan ikusgarrienetakoa, Adarra menditik hegoaldera, Agerreko Zabala lepoan, Eteneta I multzo megalitikoa da, zutarri ikusgarria duena. Manttale lepotik gertu Arleorko Zabalako cromlech multzoa dago, eta hortik gertu Sansonarri izeneko harritzarra, kondairak dioenez Sansonek Buruntza menditik bota zuena Aranon dantzan ari ziren jentilen aurka, baina jaurtitzean irristatzearen ondorioz erdibidean geratu zena; kondairaren beste bertsio batzuen arabera, Aballarri (\"habaila harri\") arkaitzak dira jaurkiketa haren emaitza.\nMendizaletasuna.\nAdarra eta inguruko gailurretan mendizale asko biltzen dira. Abiapuntu ohikoena Besabi baserritik da, Adarra mendiaren maldan, Urnietatik 5 km-ra. Hernanitik, Ere\u00f1ozutik, Andoaindik eta Leitzaran bailaratik ere igo daiteke.\nUrtarrilaren 1ean gailurrera igotzeko ohitura dago, Euskal Herriko beste hainbat gailurretara bezalaxe."}
{"id": "61973", "revid": "1545", "url": "https://eu.wikipedia.org/wiki?curid=61973", "title": "Mohikano", "text": "Mohikano etnia algonkin hizkuntza duten tribuetako bat da. Connecticut estatuko ekialdean (New England) bizi izan zirenak. XVII. mendearen erdialdera arte batasun politikoa izan zuten beste algonkin tribu baten gidaritzapean (Pequot tribua hain zuzen). Geroago barne gatazken ondoren \"mohegan\" edo mohikanoak pequotak garaitu zituzten eta independentzia lortu zuten. Beren nagusiak ingelesekin hitzarmenen bidez tribuaren posizioa indartu zuen eta Filipe erregeak XVII. mendearen amaieran kolonoen aurkako gerra amaitu ostean garrantzizko indiar leinu bakarra zen Ingalaterra Berriko hegoaldean. Beren ekonomia artoaren landaketetan, arrantzan eta ehizan oinarritzen zen.\nKolono europarren presioa mohikanoak baztertzen joan zen, eta beren populazioa jaisten. Gaur egun oraindik badira Conecticuteko Norwich eskualdean batzuk, nahiz beren jatorria ez den garbia."}
{"id": "61974", "revid": "512", "url": "https://eu.wikipedia.org/wiki?curid=61974", "title": "William Henry gotorlekua", "text": "William Henry gotorlekua () AEBetan dagoen britainiarren gotorlekua izan zen. George Lakuaren uhertzean kokatzen da (New York), eta Frantsesen eta Indiarren Gerraren baitan (Zazpi Urteko Gerra) eraiki zen, frantziarren Carilon edo Tikonderoga Gotorlekuaren erasoak gelditzeko. Besbeslekua New Yorkeko hiritik hasi eta Quebecera iristen zen lehorreko ubide garrantzitsu batean zehar ezarritako fuerte kate batetako katebegia zen.\nFort William Henry Britainiar armadako ofizial batek zuzentzen zuen, George Munro koronelak. Gaur egun han egon zen gotorlekuaren erreplika bat eraikia dago, eta atrakzio turistiko ospetsua da. Frantsesek eraso zuten 1757ko Abuztuan, eta gogor bonbardatu ere bai. Errenditzera behartu zuten frantsesek garnizioa, laguntza emateko hegoaldetik bidalitako tropa anglo-amerikarrak ezin baitzuten frantsesek ezarritako hesia gainditu. Frantsesei baldintza onetan errenditu ondoren, euren aliatu indiarrak tropa ingeles eta kolonialak eraso zituzten, zutabetan antolatuta gotorlekua uzten ari zirenean. Indiarrek, sari gisa esklaboak, buru-azal eta aberastasunak nahi zituzten harrapakin modura emandako laguntzagatik eta ez zitzaizkien errendizioko baldintzak gustatu. Asko erail zituzten eta lapurreta egin zieten gorputzei. Erasoa gogorra izanagatik, propaganda arrazoiak tarteko hildako kopurua puztu egin zen."}
{"id": "61975", "revid": "336", "url": "https://eu.wikipedia.org/wiki?curid=61975", "title": "Frantsesen eta Indiarren Gerra", "text": "Frantsesen eta Indiarren Gerra 1754 eta 1763 artean oraingo Kanadako eta Estatu Batuetako lurretan gertatu zen gerra da. Zazpi Urteko Gerra, 1756an lehertua, Britainia Handia eta Frantziaren arteko lehia izan zen. Itsasoen, espainiarrak ez ziren Ipar Amerikako kolonien eta Indiaren kontrola lortzea zen helburua. Britainia Handiak lortu zuen garaipena. Frantsesen eta Indiarren Gerra, beraz, Europako gerraren Ipar Amerikako atala izan zela esan daiteke.\nZazpi Urteko Gerra.\nIa mende osoa zeramaten dena den amerikar kontinentean borrokaldietan, eta Europakoa baino bi urte lehenago lehertu zen. Merkatari eta finantza buruen interesak defendatzen zituen Ingalaterrak, eta inperio bat eraiki nahi zuten mundu mailako merkataritza mendean izateko. Indian eta batez ere Ipar Amerikan frantsesak oztopo ziren. Izan ere, New Orleansetik Quebeceraino hedatzen ziren lurralde frantses zabalak hamahiru koloniak itotzen zituzten.\nFrantsesak XVII. mende hasieratik ezarri zituzten lehen kolonoen asentamenduak. Arazo asko izan zituzten gizaldi guztian zehar. Larruen merkataritzak \u201cKastorearen Gerra\u201d deiturikoa leherrarazi zuen, borrokaldi eta liskarrak hamarkada luzeak iraun zuten Liga Irokesa (hainbat leinu indiar biltzen zituena) eta frantsesen aliatuen artean: hudoak, algonkinoak\u2026 Erran daiteke bere ondorioa sarraski latza izan zela, indiar guztiak galtzaile atera ziren frantses, ingeles, holandar, suediarren mesedetan.\nIngelesak bere aldetik ez zituzten gauzak samur izan. Nolabaiteko bakea sinatu zen XVII. mendearen hondarrean, hala ere ordea irokes eta algonkinoen arteko gerrak zenbait urtez iraun zuen. XVIII. mendearen erdialdera ere izan zen gerrarik, baina nagusigo koloniala lortzeko apustua, aurreko gizaldian hasitakoa, Zazpi Urteko Gerran erabaki zen.\nOndorioak.\nAsko idatzi daiteke ondorioen inguruan, Wolfeko garaipenak kolono britainiarrek frantsesei eta euren aliatuei hamarkada luzeetan zehar izaniko beldurren amaiera ekarri zuen. Epe ertain eta luzera eragingo zituen ondorioak ordea, antzeman zituzten hainbat ingeles eta frantses garaikidek. Luzez izutu dituen auzoa (frantziar boterea) mendean hartuta, laster ikasiko zuten kolonia amerikarrek britainiar \u201cbabesik\u201d (alde batetik frantsesen aurka babestu bai, baina metropoliak beren mesedetan zebilzkien koloniak) behar ez zutela. Urte gutxi pasa ziren gerra hau amaitu eta Amerikako independentzia gerra lehertu zen arte, eta bi gatazken harremana garbia da beraz."}
{"id": "61976", "revid": "6327", "url": "https://eu.wikipedia.org/wiki?curid=61976", "title": "Gerra Frantses-Indiarra", "text": ""}
{"id": "61979", "revid": "6950", "url": "https://eu.wikipedia.org/wiki?curid=61979", "title": "Zuatzu (Leioa)", "text": "Zuatzu edo Sutxus Leioako (Bizkaia) auzoa da, herriko goiko aldean dagoena."}
{"id": "61980", "revid": "119347", "url": "https://eu.wikipedia.org/wiki?curid=61980", "title": "Utsjoki", "text": "Ohcejohka edo Utsjoki (Inariko samieraz, \"Uccjuuh\u00e2\"; skolt samieraz, \"Uccjokk\") Finlandia iparraldeko Lappi eskualdean dagoen udalerria da; zehazki, Europar Batasun osoan iparralderen dagoena da. Guztira, 1.210 biztanle ditu 5.372 km\u00b2-ko azaleran, eta horregatik, biztanle dentsitate txikiena duen herrialdeko hirugarren udalerria da. Nabarmentzekoa da azaleraren %80 inguru babestutako natura eremuek osatzen dutela; horien artean, Kevoko Natura Erreserba Hertsia da aipagarriena. Bestalde, Utsjoki sami herritar ehuneko altuena duen Finlandiako udalerria ere bada, izan ere, utsjokiarren %69,9 da herri horren kide. Hain zuzen, udalerria samien jatorrizko eta berezko lurraldearen barnean dago, S\u00e1pmi deituriko lurraldean, eta 1973. urtean, Enonteki\u00f6, Inari eta Sodankyl\u00e4 udalerriekin batera, Finlandiako Samien Lurraldea sortu zuen, samien ohiturak, hizkuntzak eta lurrak babesteko asmoz. Ipar samiera Utsjokiko hizkuntza ofiziala da finlandierarekin batera.\nTeno ibaiak ezinbesteko garrantzia du Utsjokiko bizimoduan. Norvegiarekin muga markatzeaz gain, udalerriko motore ekonomikoa ere bada, izan ere, Teno ibaiko izokin handi ospetsuek erakartzen duten arrantza-turismoa eta mugak ekartzen duen salerosketa dira diru-iturri nagusiak. Udalerriko langileen %75ek egiten du lan hirugarren sektorean, bai zerbitzu publikoetan, bai pribatuetan.\nOndasun nabarmenen artean, aipatzekoak dira Sami zubia, eliza eta elizaren ingurunea. Hain zuzen, Finlandiar Ondarearen Erakundeak Utsjokiko elizaren ingurunea \"Interes Nazionaleko Eraikitako Ondare\" izendatu zuen 2009an; bertan XVIII. eta XIX. mendean eraikitako egurrezko 14 etxola daude, samiek jai eta azoka egunetan elkartzeko erabiltzen zituztenak.\nIngurunea.\nUtsjoki Lappi eskualdearen eta Finlandiaren iparraldeko muturrean dago, Ipar Lappi lurraldean, eta Norvegiarekin egiten du muga mendebaldean eta iparraldean. Bizilagunak Inari hego-ekialdean, eta Karasjok, Tana eta Nesseby norvegiar udalerriak dira; eskualdeko Rovaniemi hiriburutik, aldiz, 450 bat km iparraldera dago. Utsjokik, guztira, 5.372 km\u00b2-ko azalera du eta, hain zuzen ere, azalera handiena duen herrialde osoko hamabigarren udalerria da. Lurralde zabal honetan, hainbat eremu bereizten dira. Lautada zabaletan klima azpiartikoa eta taiga edo baso boreala nagusitzen dira, eta zuhaizti ohikoenak pinudiak eta urkidiak izaten dira; altuera gutxiko mendi gainetan, berriz, zuhaitzik gabeko tundra eta klima polarra dira bereizgarri nagusiak. Azkenik, aipatzekoak dira landare espezie ez-ohikoak bizi diren inguru zingiratsu eta paduratsuak.\nUdalerria zirkulu polar artikoaren gainean dago, 350-500 bat km iparrera; horrenbestez, gauerdiko eguzki eta gau polar fenomenoak urtero izaten dira. Alde batetik, eguzkia edo eguzkiaren argitasuna udalerriko zeruaren jabe izaten da maiatzaren bigarren astetik abuztu hasiera arte; Ohcejohkako edo Utsjokiko elizatean, esaterako, gertakariak 71 egun irauten du (maiatzaren 18an hasi eta uztailaren 28an amaitzen da). Bestetik, gau polarraren garaia edota iluntasuna nagusitzen den garaia azaroaren 27tik urtarrilaren 17ra izaten da; guztira, 51 egun. Ipar argiak, azkenik, oso ohikoak izaten dira neguko gau ilun eta oskarbietan; irail eta martxo bitartean lau gautatik hirutan izaten den fenomenoa da, urrian eta martxoan bereziki.\nKlimari dagokionez, azpiartikoa da gailentzen dena eta, ondorioz, tenperaturak leunak izaten dira udan, baina neguak hotzak eta luzeak izan ohi dira. Dena den, neguak ez dira Lappi erdialdean bezain izozgarriak, Ozeano Artikotik iristen den haize epelak neguak leuntzen dituelako. Orokorrean, elurrak udalerriko lurzorua estaltzen du urri amaiera eta maiatza bitartean, gutxi gorabehera 175 egunez; izotzak, bestetik, aintzira eta ibaien gaina hartzen du beste horrenbeste egunetan. Hilabete euritsuenak udakoak dira, uztaila bereziki, eta lehorrena, aldiz, maiatza. Eremu menditsuetan, bestalde, klima polarra da nagusitzen dena, eta horrekin batera, zero azpiko tenperaturak. Samiek antzinetik erabiltzen duten egutegiaren arabera, Lappiko eta udalerriko klima ulertzeko lagungarri diren zortzi garai bereizten dira: \"Gi\u0111\u0111ad\u00e1lvi\" (udaberri-negua), \"Gi\u0111\u0111a\" (udaberria), \"Gi\u0111\u0111ageassi\" (udaberri-uda), \"Geassi\" (uda), \"\u010cak\u010dageassi\" (udazken-uda), \"\u010cak\u010da\" (udazkena), \"\u010cak\u010dad\u00e1lvi\" (udazken-negua) eta \"D\u00e1lvi\" (negua). Azkenik, aipatzekoa da udalerrian klima aztertzen duen gune garrantzitsua dagoela, Turkuko Unibertsitateak 1956. urtean ireki zuen Kevo Ikerketa Azpiartikoko Institutua.\nIpar Lappi lurraldea ez da oso eremu menditsua; mendi gehienak Sodankyl\u00e4ko ipar- eta hego-ekialdean daude. Dena den, Utsjokin badaude 600 metro goitiko hiru tontor: 619 metroko Kaimioaivi, samientzat sakratua den 620 m-ko Ailigas, eta Ipar Lappiko bigarren eta Finlandiako hamaikagarren goragune altuena den Guivi edo Kuivi, 640 metro neurtzen duena. Bestalde, 500 eta 600 metro arteko hainbat gailur daude udalerrian sakabanatuta; besteak beste, altuenetik baxuenera, Duottarmavnna, Njavgoaivvi, Ruohtir, Avzegasoaivi, Varddoaivi, Nuvvus-Ailigas, Geatgebassi, Orosoaivi eta Birkeoaivi.\nFinlandiako gainontzeko udalerriekin alderatuz gero, Utsjoki ez da aintzira handiko udalerria. Zehazki, azalera osoaren %4,2 baino ez da ur-azalera; guztira, 226,02 km\u00b2. Hala ere, 1.820 aintzira daude bertan, gehienak ekialdean biltzen diren aintzira txikiak; besteak beste, aipatzekoak dira Veah\u010daj\u00e1vri edo Vetsij\u00e4rvi, Norvegiarekin muga egiten duen Buolbm\u00e1tj\u00e1vri/Pulmankij\u00e4rvi, M\u00e1ttaj\u00e1vri/M\u00e1ttaj\u00e1vri, Geavoj\u00e1vri/Kevoj\u00e4rvi, Inarirekin muga egiten duten \u010c\u00e1raj\u00e1vrrit eta Juttj\u00e1vri/Jottij\u00e4rvi, eta mendebaldeko Luopmo\u0161j\u00e1vrrit edo Luomusj\u00e4rvet multzoa, Stuorraj\u00e1vri eta Nuorttahj\u00e1vri aintzirek osatzen dutena. Ur eremu honen artean, bestalde, nabarmenak dira udalerria zeharkatzen duten ibaiak, batik bat, herrialdearen iparraldeko muga marrazten duten Deatnu edo Teno (250 km-ko luzera du) eta K\u00e1r\u00e1\u0161johka, eta An\u00e1r edo Inari ibaia (152,9 km luzekoa). Beste ibai garrantzitsu batzuk Inaritik iristen den G\u00e1masjohka edo Kaamasjoki, Kevoko arroila sortzen duen Geavojohka edo Kevojoki, Veah\u010dajohka/Vetsijoki, eta udalerriak izenak zor dizkion Ohcejohka edo Utsjoki dira. Azkenik, aipatzekoa da 26 metroko altuera duen eta herrialde osoko erorketa malda altuenetakoa duen Fiellu ur-jauzia.\nUr eremu honetan, amuarrain arruntak eta laponiakoak, koregonoak, arrain hiruarantzak, ezkailuak, lotak, lutxoak, perkak, timaloak eta fama handiko izokinak bizi dira, urtero milaka arrantzale erakartzen dituztenak.\nUdalerriko natura basatia oso zaindua da, azaleraren %80 inguru babestutako lurraldeek osatzen baitute. Guztira, natura erreserba bat eta hiru eremu basati daude Utsjokin:\nNatura eremu horietan ehizatzea erabat debekatua dago; beraz, baso borealaz gain, babestutako animalia ugari ere badago. Ugaztunen artean, aipatzekoak dira altzeak, amerikar bisoiak, azeri gorri eta zuriak, erbinude arrunt eta zuriak, hartz arreak, igarabak, ipar-katamotzak, jatunak, lemingak, lepahoriak, otso arruntak, satitsu txikiak, tundrako otsoak, ur-ipurtatsak, ur-satitsu hankazuriak, eta elur-orein basati eta etxekotuak (basoko elur-oreinak).\nBestalde, hegazti espezieei dagokienez, aniztasun handia dago. Elur-berdantzak, elur-hontzak, eper zuriak, eskandinaviako lagopodoak, kaskabeltz handiak, laponiako kaskabeltzak, okil hiruhatzak, txirri lepokodunak eta zapelatz galtzadunak dira bertako negu latzetan bizirautea lortu duten hegazti bakarrak, alegia, urte osoan zehar ikus daitezkeenak. Hala eta guztiz ere, uda pasatzera iristen diren hegazti espezieak dira nagusi; esaterako, aliota txikiak, arrano beltz eta arrantzaleak, belatz gorri, handi eta txikia motako harrapariak, basoilarrak, bernagorri ilunak, birigarro arrunt eta txikiak, luma dotoreko borrokalariak, elur-berdantzak, erroiak, hontz gabiraiak, ipar-antzandobiak, ipar-belatzak, ipar-txioak, istingor arrunt eta txikiak, kukua, kuliska gorri, pikart eta txikiak, kurlinta bekaindunak, laponiako berdantzak, larre-buztanikarak, larreoiloak, mendebal-txori mokomeheak, negu-txirtak, negu-txontak, okil beltzak, papourdinak, pinu-gailupak, siberiar eskinosoak, temminck txirriak, txio horiak, txirri hankalaburrak, ur-zozoak, urre-txirri arruntak, zingira-berdantzak, zingira-hontzak eta zozo paparzuriak. Azkenik, ur-hegazti espezieen artean, aipatzekoan dira ahate txistulariak, ahatebeltz arrunt eta hegazuriak, beltxarga oihulariak, izotz-ahateak, murgilari handi eta mottodunak, zerra ertain eta txikiak, eta antzara hankagorriztak, hankahoriak, muturzuriak eta nanoak.\nHistoria.\nLurralde honetara iritsi zen lehen gizarte antolatua, Izotz Aroaren ondoren, iparraldeko klima leuntzen eta glaziarrak urtzen hasi ziren garaian iritsi zela uste da; hain zuzen ere, lehenengo biztanle horien aztarna zaharrenak Veah\u010daj\u00e1vri edo Vetsij\u00e4rvi izeneko aintziraren inguruan aurkitu dira eta adituek 9.500 urte inguru dutela ebatzi dute. Veah\u010daj\u00e1vrikoak Ipar Lappiko historiaurreko arrasto zaharrenak dira. Lehen giza-talde hori iparraldetik etorritako Komsa kulturako gizakiek osatu zuten, ehiza eta fruitu-bilketatik bizi ziren, eta jatorria Ozeano Artikoko kostaldea zenez, Ipar Itsasoko Fonsa kulturako tribuekin harreman estua izango zutela uste da. Nahiz eta oraindik lurralde honen jatorrizko biztanleen, samien jatorriak ezezaguna izaten jarraitzen duen, badirudi tribu horien eta beranduago (k.a. 3. milurtekoan) Eskandinaviara iritsi ziren eta eurekin samiera hizkuntza eraman zuten uraldar herrien nahasketaren ondorio direla.\nErdi Arora arte egoera antzekoa izan zen. Bertako biztanleria sakabanaturik bizi ziren eta sasoiaren arabera egonlekuz aldatzen zuten hainbat sami herrik edo taldek osatzen zuten; talde horiei batasuna ematen zien lotura kultura antzekotasuna eta lurralde banaketa zen. Euren artean eta mugaz haraindiko beste sami taldeen artean harremana etengabea izango zela pentsatzen dute adituek, elkar trukeak urteetan zehar sendotutako sarea. Dena den, talde edo herri bakoitzak bizirauteko beharrezko guztia lortzen zuen ehizaren, arrantzaren eta bilketaren bitartez; beraz, horrek guztiak kanpotarrekin kontaktua izateko beharra gutxituko zuen. Bestalde, klima hotza dela-eta, aipatzekoa da atzerriko erresumek ez zutela saiakera berezirik egin lurraldea bereganatzeko XIV. mendera arte; ondorioz, bertako biztanleek jatorrizko bizimodu eta kulturari arazo handirik gabe eutsi ahal izan ziotela uste da.\nXIV. mendean, baina, Ipar Lappi osoa Suediar Erresumako antzinako Laponia probintzia barnean finkaturik gelditu zen. Muga zurrundu egin zen eta lurraldearen mendekotasuna bermatzeko, suediarrek zerga-sistema sendoa jarri zuten martxan. Garai horretan, gaur egun udalerriak hartzen duen eremuan, bi siida edo sami talde bereizten ziren: hego-mendebaldeko Deanu siida eta ipar-ekialdeko Ohcejohka. Banaketa horrek XIX. mendera arte iraungo zuen.\nSuediarren eragina XVII. mendean hasi zen nabarmentzen; kristautasunaren bultzadaz, lehen elizak eraikitzen hasi ziren Laponia iparraldean. Lurraldearen zabalera eta orografia dela-eta, hainbat eliza finkatu behar izan zituzten eskualdean erlijioa egonkortzeko. Utsjokiko lehena Mantoj\u00e4rvi edo M\u00e1ttaj\u00e1vri izeneko aintziraren ertzean eraiki zuten 1701. urtean. Hala, kristautasunaren etorrerarekin batera, samiak xamanismoa alde batera uzten hasi ziren. Gainera, iparraldean sektore ekonomiko berria sortzeko helburuarekin, samiak elur-orein zaintzan jarduteko laguntzak jasotzen hasi ziren Suediar Erresumaren eskutik, eta horrek ere euren bizimodua eraldatzea ekarri zuen.\nBestalde, XVII. mende bukaeran Izotz Aro Txikia izan zen eta herritarrek hildako asko eragin zituen gosete garai luzea pairatu zuten. Dena den, egonkortasun handiko garai luzea izan zen eta Errusiar Tsarerriaren eta Suediar Erresumaren iparraldeko muga lasaitu egin zen. XVIII. mendean, aldiz, Finlandiaren kontrola izateko guduak hasi ziren. 1751. urtean Str\u00f6mstadeko Akordioa sinatu zuten Norvegiak eta Suediak, eta iparraldeko muga Teno (edo K\u00e1r\u00e1\u0161johka) ibaian zehaztu zuten; erabaki horrek ondorio kaltegarriak izan zituen lurraldean, bertako bi sami herriak (Deatnu eta Ohcejohka) bi herrialdetan banatuta gelditu zirelako: Teno ibaiaren iparraldeko ertza Kautokeinoko elizbarrutiak bereganatu zuen eta hegoaldeko ertza, aldiz, Utsjokiko elizatearen inguruan bildu zen, Suediaren eta Sodankyl\u00e4ko elizbarrutiaren barruan. Finlandiako Gerran, azkenik, Errusiar Inperioak herrialdea bereganatu zuen eta Finlandia Inperioko Dukerri Handi bihurtu zen.\nJabe aldaketak lurraldeko samien bizimodua hankaz gora jarri zuen. Hain zuzen, elur-orein zaintzan jarduten zuten sami abeltzainek animaliak lekualdatzen zituzten sasoiaren arabera, eta neguan Ozeano Artikoaren kostaldera eramaten zituzten elikagai hobeen bila. Baina, Finlandia Errusiar Inperioak bereganatu zuenean, Norvegiako muga itxi egin zuten 1852an, eta samiak iparralderantz jo ezinik gelditu ziren. Ezintasun horrek kalte handiak eragin zituen ekonomian eta abeltzain askok hegoalderantz jotzeko apustua egin zuen, hartara Inariko samiekin harremanak estutuz. Gorabehera horien ondorioz eta finlandiar kolonoen kokatzea bultzatzeko, eskualdea zerga-sistematik salbuetsia gelditu zen hainbat urtez. Azkenik, 1876. urtean, Utsjokiko elizatearen inguruko herriak Sodankyl\u00e4tik bereizi eta udalerri propioa sortu zuten.\nErrusiaren mende ehun urte igaro ondoren, Finlandiak 1917ko Gerra Zibilean independentzia lortu zuen. Estatus aldaketa hau oraindik errotu eta egonkortu gabe zegoenean, Bigarren Mundu Gerrak eztanda egin zuen kontinente zaharrean. Herrialdeak bere burujabe estatusa mantendu nahian eta SESB bere lurraldetik urruntzeko helburuarekin, Alemania naziarekin bat egin zuen. Norvegiatik iritsitako tropa alemaniarrak udalerriko herrietan egokitu ziren eta Ozeano Artikoaren defentsa antolatzeari ekin zioten. Finlandia astindu zuten Neguko Gerra eta Jarraipenaren Gerraren ondoren, herrialdeak SESBekin bake-akordioa sinatu zuen; akordioa gauzatzeko, finlandiarrek sobietarren baldintza nagusia onartu behar izan zuten, alegia, alemaniarrak finlandiar lurretatik botatzea. Horrela, gutxira arte soldadu nazien kide izandako finlandiarrak horiek jazartzeari ekin zioten eta bizilagun den Norvegiara, Hirugarren Reicharen herrialde satelitera, alde egitea galarazteko, soldaduak mugako udalerrietan kokatu ziren. Laponiako Gerra hasi zen eta eskualdeak ondorio garratzak pairatuko zituen. Alemaniarren XXXVI. armada-gorputzak muga Karigasniemi herritik igarotzea erabaki zuen; hala ere, XXXVI.a Ivalo suntsitu zuen armada-gorputz bera izan arren, Utsjokin ez zuen sarraskirik egin.\nGerra osteko urteetan, Finlandiak ekonomikoki izugarrizko hazkuntza izan zuen eta gizarte eta politika egonkortasuna lortu zuen. Dena den, hazkunde hori guztia ez zen hain oparoa izan udalerriarentzat, industriak ez baitzituen bere sustraiak errotu Lappin (Kemi, Kemij\u00e4rvi eta Tornio hirietan izan ezik), eta samiek jatorrizko ekonomiatik bizirauten jarraitu zuten. XX. mendearen bigarren erdian, aldiz, arrantza-turismoaren eskutik azpiegiturak iristen hasi ziren eta natura basatia babesteko apustua egin zen Ipar Lappin. Utsjokin bertan, Kevoko Natura Erreserba Hertsia sortu zen 1956an eta horren inguruan jarduera ekonomiko berriak azaltzen hasi ziren.\nGaur egun udalerrian bi talde etniko nagusi daude: samiak (%69,9) eta finlandiarrak. Hain zuzen, sami biztanle ehuneko handiena duen udalerria da Utsjoki. Herritar horien ohiturak, hizkuntzak eta lurrak babesten dituen Samien Lurraldea sortu zuen Utsjokik Enonteki\u00f6, Inari eta Sodankyl\u00e4 udalerriekin batera 1973. urtean.\nAdministrazioa.\nBanaketa.\nUdalerria hiru herrigune nagusik osatzen dute: Utsjokiko elizateak, Europar Batasunean iparralderen dagoen Nuorgam herriak eta hego-mendebaldeko Karigasniemik. Hiru herri horietan eta inguruko auzuneetan bizi dira udalerriko biztanle gehienak. Bestalde, mendebaldean bada beste biztanle-gune garrantzitsu bat, Nuvvus eta D\u00e1lvadas sami herriek, eta Outakoskik osatzen dutena; dena den, bertan herritarrak sakabanaturik bizi dira.\nXIX. mendera arte, gaur egun udalerriak hartzen duen eremuan, bi siida edo sami talde handi bereizten ziren: hego-mendebaldeko Deanu siida eta ipar-ekialdeko Ohcejohka. Dena den, 1751. urtean Norvegiak eta Suediak iparraldeko muga Teno (edo K\u00e1r\u00e1\u0161johka) ibaian zehaztu zutenean, bertako bi sami herriak bi herrialdetan banatuta gelditu ziren: ibaiaren iparraldeko ertza Kautokeinoko elizbarrutiak bereganatu zuen eta hegoaldeko ertza, aldiz, Utsjokiko elizatearen inguruan bildu zen. Hala, ordura arte mendebaldera begira izan ziren Karigasniemi eta inguruko herriak Ohcejohkarekin elkartu eta udalerri berria sortu zuten 1876. urtean: Utsjoki.\nHauek dira udalerriko herrigune garrantzitsuenak:\nGarraio azpiegiturak.\nUtsjoki hain handia izanik eta herriak hain sakabanatuta egonik, ez da erraza bertatik mugitzea errepide bidez ez bada. Ez dago iparralderaino doan trenik ezta aireporturik ere; hurbilen dauden aireportuak Ivalokoa -Ivalo aireportua- (150-175 km hegoaldera), Lakselv-Banak aireportua (Karigasniemitik 94 km ipar-mendebaldera), eta Kirkenes aireportua (Nuorgam herritik 145 km ekialdera) dira. Beraz, garraiobide nagusiak autoa eta autobusa dira.\nOndorengoak dira udalerria zeharkatzen duten errepide eta autobide nagusiak:\n Valtatie 4: Helsinki \u2013 Lahti \u2013 Jyv\u00e4skyl\u00e4 \u2013 Oulu \u2013 Kemi \u2013 Rovaniemi \u2013 Inari \u2013 Utsjoki \n Kantatie 92: Karigasniemi \u2013 Kaamanen (Inari) \u2013 N\u00e4\u00e4t\u00e4m\u00f6 (Inari)\n Seututie 970: Karigasniemi \u2013 Utsjoki \u2013 Nuorgam \nHala, Utsjokiko herrien artean ibiltzeko eta Lappiko gainontzeko udalerriekin bat egiteko garraiobide erabiliena autoa da. Utsjokitik autobide bakarra igarotzen da, \"Nelostie\" izenaz ezaguna den Valtatie 4a. Autobide honek Finlandia hegoaldetik iparraldera zeharkatzen du eta, guztira, Helsinkitik Utsjokira, 1.295 km-ko luzera du (herrialde osoko autobide luzeena da). E8a eta E75a osatzen duten autobideetako bat da eta Oulu, Kemi eta Rovaniemi hirietatik, Kevotik eta elizatetik igarotzen denez, utsjokiarren autobide erabiliena ere bada. Bestetik, bigarren mailako errepide ugari ere badaude; esate baterako, Karigasniemin hasi Inariko Kaamanen eta N\u00e4\u00e4t\u00e4m\u00f6 herrietara iristen den 192 km-ko Kantatie 92a, eta hego-mendebaldetik ipar-ekialdera Utsjokiko mugako herri guztiak (Karigasniemi, Outakoski, Nuvvus, D\u00e1lvadas, Utsjoki, Nuorgam) bat egiten dituen Seututie 970a, 148 km dituena. Norvegiara igarotzeko, azkenik, errepidezko hiru muga nagusi daude: Karigasniemitik, Nuorgametik, eta, Sami zubia igaroz, Utsjokiko elizatetik.\nGarraio publikoari dagokionez, Karigasniemi herria eta Utsjokiko elizatea lotzen dituen autobusa izaten da astelehenetan eta ostegunetan. Bestalde, Eskelisen Lapin Linjat konpainiako autobusek ia egunero egiten dute geldialdiren bat Karigasniemin edo Utsjokin; izan ere, herrialdea Norvegiarekin eta Ipar lurmuturrarekin lotzen duten bidaiak maiz egiten dira eta udalerria derrigorrezko geldialdia izaten da horietan.\nHezkuntza.\nLappiko hezkuntza azpiegitura nagusiak eskualdeko hiriburuan daude, Rovaniemin; haien artean, Unibertsitatea eta Zientzia Aplikatuen Unibertsitatea. Dena den, utsjokiarrek derrigorrezko hezkuntza udalerrian bertan jasotzeko aukera dute. Hain zuzen, Udalak tokian tokiko irakaskuntzaren alde egiten du, eta Utsjoki sakabanatuta dauden hainbat herrik osatzen duten arren, eskaintza sarea zabala da.\nGuztira, Haur Hezkuntzako hiru eskola daude Utsjokin, hirurak publikoak: Utsjokiko elizateko, Karigasniemiko eta Nuorgamgo haur eskolak. Ikastetxe horietan, sei urtera arte iristen den Haur Hezkuntza eskaintzeaz gain, Derrigorrezko Hezkuntzako lehen bi mailak ere burutzen dituzte ikasleek. Aurre-eskola izena duten bi ikasturteetan, gazteak ordutegira egokitzen eta ikasgai berriak ikusten hasten dira, besteak beste. Ondorioz, aldaketa horren handia izan ez dadin, fase hau aurreko ikastetxe berean burutu ohi dute.\nHirugarren mailatik aurrera, aldiz, Utsjokiko gazteek elizatean dagoen Samien Institutura (\"Utsjoen saamelaislukio\" edo \"Ohcejoga s\u00e1melogahat\") jo behar izaten dute euren ikasketekin jarraitzeko, udalerrian dagoen Derrigorrezko Hezkuntzako ikastetxe bakarra baita. Eskola bakarra izanik, gazte gehienek inguruko herrietatik bertara mugitu behar izaten dute egunero; dena den, ikastetxeak herri urrunenetako ikasleen joan-etorriak ordaintzen eta errazten ditu. Elebitasunak garrantzi handia du institutuan eta ikasketak finlandieraz edota ipar samieraz eskaintzen dira. Bertan dauden instalazioen artean nabarmentzekoak dira liburutegia, gimnasioa, kirol aretoa eta igerilekua.\nOsasuna.\nEskualdea bi ospitale barrutitan banatua dago. Alde batetik, Kemi-Tornio Ardatzak eta Ylitornio udalerriak osatzen duten L\u00e4nsi-Pohja Ospitale Barrutia dago; eta, bestetik, Rovaniemi hiriburua eta eskualdeko gainontzeko udalerriak dauden Lappi Ospitale Barrutia; azken horren barruan dago, hain zuzen ere, Utsjoki.\nFamiliako edo etxeko medikuek garrantzi handia dute eskualdeko eta herrialde osoko osasun sisteman, eta horiek udalerrian bertan dauden osasun-etxe eta eskualde-erietxeetan egiten dute lan. Hain zuzen, osasun zentroetan laborategiak, kontsulta- eta ebakuntza-gelak, eta tresna bereziak izaten dituzte, eta zenbait mediku espezializatuk ere egiten du lan bertan. Askotan bizpahiru udalerriren artean akordioak adosten diren arren, udalerri txikienenek ere zentro hauek izaten dituzte. Utsjokin, ezaugarri horiek dituen eta Utsjokiko elizatean dagoen osasun-etxe nagusiaz gain, eskualde-erietxe bat ere badago Karigasniemi herrian. Lappi Ospitale Barrutiko erietxe nagusia (Lappiko Ospitalea), aldiz, eskualdeko hiriburuan dago, Rovaniemin.\nUdala.\nUtsjokiko eta Finlandiako gainontzeko udalerrietako udalbatzak eratzeko, lau urtero udal hauteskundeak antolatzen dira herrialdean. Gaur egun dagoen udalbatza 2017ko apirilaren 9an ospatu ziren udal hauteskundeetan eratu zen.\nUtsjokiko Udalbatza 15 ordezkarik osatzen dute eta, Lappiko udalbatza gehienen antzera, talde politiko nagusia Zentroko Alderdia da. Nahiz eta aurreko hauteskundeetan baino emaitza kaskarragoak lortu eta ordezkari bat galdu, guztira, botoen %33,7 eta bost eserleku eskuratu zituen. Dena den, emaitza ez zen nahikoa izan gehiengo osoa eskuratzeko. Hurrengo alderdia botoen %21,3 jaso zuen Koalizio Nazionala izan zen. Alderdi liberal-kontserbadoreak ere ez zuen lortu aurreko emaitzak hobetzea eta batzarkide bat gutxiago eskuratu zuen; guztira, hiru ordezkari. Bestalde, ezkerreko alderdiek gorakada nabarmena izan zuten. Alderdi Sozial-Demokratak eta Ezker Elkartasunak batzarkide bat gehiago lortu zuten, bina. Azkenik, ordezkari bana lortu zuten Benetako Finlandiarrak, Suerdiar Alderdi Popularrak eta udalbatzan lehen aldiz sartu zen Alderdi Kristau-Demokratak. Hauteskundeetako parte hartzea %78,1ekoa izan zen.\nUdalerriko alkatea Vuokko Tieva-Niittyvuopio andrea da eta Utsjokiko Udalbatzak 2014ko irailaren 5ean izendatu zuen aho batez. Bestalde, 2017ko udal hauteskundeen ostean, Zentroko Alderdiko Ilmari Tapiola\u200b jauna izendatu zuten udalbatzako presidente eta Udal Zuzendaritza Batzordearen buru, aldiz, Alderdi Sozial-Demokratako kide den Mika Aikio. Hurrengo udal hauteskundeak 2021. urtean ospatuko dira.\nBiztanleria.\nMila eta hirurehun biztanlera iristen ez den udalerri hau biztanle gutxien duen Lappiko hirugarren udalerria da, eta bere azalera handiak Finlandia osoko biztanle dentsitate txikiena duen udalerrien artean sartzen du. Utsjoki sami herritar ehuneko altuena duen herrialdeko udalerria da, zehazki, utsjokiarren %69,9 da herri horren kide. Samien hizkuntza (ipar samiera) udalerriko hizkuntza ofiziala da finlandierarekin batera. Azken urteotan ipar samierak babes handia jaso duen arren, hizkuntza nagusia finlandierak izaten jarraitzen du, herritarren %52,7ren lehen hizkuntza baita; ipar samiera, aldiz, %43,1en lehen hizkuntza da, zehazki 523 utsjokiarrena (2020). Udalerriaren izen ofizialak \"Ohcejohka\" eta \"Utsjoki\" dira, ipar samieraz eta finlandieraz hurrenez hurren. Finlandiarrak, bestetik, batez ere 50eko hamarkadatik aurrera iristen hasi ziren udalerrira. Teno ibaiko izokinen ospea aspalditik ezaguna zen arren, garai hartan geroz eta arrantzale gehiago iristen hasi zen Utsjokira, eta jarduera horren inguruan zerbitzuak garatzen hasi ziren. Arrantza-turismoaren eskutik dendak ireki ziren, hotelak, errepideak, jatetxeak, eta herrialdeko toki guztietatik iritsitako arrantzaleek udalerriko ekonomia piztu zuten. Hain zuzen ere, oparotasun horrekin batera, hegoaldetik finlandiar herritar ugari heldu zen, eta samiek biztanlerian izandako nagusitasuna murriztu zen hein batean.\n90eko hamarkadaren amaieran, aldiz, mende hasieratik urtez urte etengabe hazten ari zen Utsjokiko biztanleria jaisten hasi zen. Batik bat, lan esparru zabalago baten bila bertatik ateratzen ziren herritarrak ziren biztanle galera horren kausa. Joera horrek jarraitzen duen arren, azkenaldian udalerriko biztanleria egonkor mantendu da.\nBestalde, Europar Batasuneko herrialdeekin eta Finlandiako gainontzeko udalerriekin alderatuta, Utsjokin 15 urte baino gutxiagoko biztanleriaren ehunekoa baxua da: %14,2; eta 64 urte baino gehiago dituztenena, berriz, oso altua: %30,5. Erlijioari dagokionez, herritar gehienak sinesgabeak (%25,2) edo luteranoak (%73,2) dira; sinestunen kopuru handiena samiek osatzen dute. Atzerritarrak, azkenik, biztanleriaren %4,1 dira (2020).\nUtsjoki hiru herrigune nagusik osatzen dute: Utsjokiko elizateak (Utsjoki-Mieraslompolo), Nuorgam herriak eta hego-mendebaldeko Karigasniemik. Hiru herri horietan eta inguruko auzuneetan bizi dira udalerriko biztanle gehienak; dena den, utsjokiarren %26,1 baino ez da bizi herriguneetan, gainontzekoa landa-eremuan bizi da. Bestalde, mendebaldean bada beste biztanle-gune garrantzitsu bat, Nuvvus eta D\u00e1lvadas sami herriek, eta Outakoskik osatzen dutena; bertan herritarrak sakabanaturik bizi dira.\nUtsjoki sami idazleen udalerria da. Hain zuzen ere, utsjokiar ezagunenak ipar samieraz idazten duten Inger-Mari Aikio-Arianaick eta Rauni Magga Lukkari olerkariak, Pedar Jalvi, eta Kirsti Paltto eta Jovnna-\u00c1nde Vest idazleak dira. Bestalde, musikarekin lotura estua duten bi artista ere aipatzekoak dira, Inariko Angeli herrian jaio arren Utsjokin bizi den Ulla Pirttij\u00e4rvi abeslaria, eta Kaamasmukkako \u00c1ilu Valle sami raperoa.\nSamiak.\nUdalerria samien jatorrizko eta berezko lurraldearen barnean dago, S\u00e1pmi deituriko lurraldean. Samiak, euskaldunekin batera, Europako gutxiengo indigena bakarrak dira eta hauen jatorria ezezaguna izaten jarraitzen du egun; kultura eta hizkuntzagatik, badirudi antzinaroko Komsa kulturako tribuen eta beranduago (k.a. 3. milurtekoan) Eskandinaviara ekialdetik sartu ziren herri uraldarren nahasketaren emaitza direla. XVI-XVII. mendera arte, herri nomada izan zen samiena eta garai hartan elur-orein zaintzaren kultura hasi zela uste da; bizimodu berri horrek, hala ere, aurreko kutsu nomada izaten jarraitu zuen, sasoiaren arabera, abeltzainek elur-oreinak hegoalde eta iparraldeko Ozeano Artikoaren artean eduki behar izaten baitzituzten. Bereizgarri horrek eta hizkuntzak (ipar samiera) Utsjokiko eta inguruko samiak gainontzeko tribu eta herrietatik bereizi izan ditu eta, ondorioz, giza-multzo honek \"ipar sami\" deitura jaso izan du, gaurdaino gorde den deitura. Izan ere, oraindik, abeltzaintzak ipar samien jarduera nagusia izaten jarraitzen du.\n1973. urtean, Utsjokik, Enonteki\u00f6, Inari eta Sodankyl\u00e4 udalerriekin batera, Finlandiako Samien Lurraldea sortu zuen, samien ohiturak, hizkuntzak eta lurrak babesteko asmoz. Gaur egun, Utsjokiko biztanleriaren %69,9 da talde etniko honetakoa (Samien Lurraldea kudeatzen duten arduradunen irizpideen arabera) eta Sami Parlamenturako hauteskundeetan parte har dezake. Hain zuzen, Utsjoki sami etniako biztanle gehien bizi den Finlandiako udalerria da eta \"Ohcejohka\", \"Uccjuuh\u00e2\" eta \"Uccjokk\" izenak jasotzen ditu ipar samieraz, Inariko samieraz eta skolt samieraz, hurrenez hurren (lehenengoa baino ez da ofiziala).\nAzkenik, aipatzekoa da herritar gehienak elebidunak edo elebidun hartzaileak direla (finlandiera eta ipar samiera); ipar samiera zehazki utsjokiarren %43,1en lehen hizkuntza da.\nKultura.\nArmarria.\nArmarria 1953. urtean sortu zuen Gustaf von Numers artistak eta bere helburua, bertan agertzen diren irudiekin, udalerriko natura adieraztea izan zen; urte bereko apirilaren 20an, Barne Ministerioak Utsjokiko ikur ofizialtzat hartu zuen. Atzealde beltzaren gainean, zilarrezko lau puntako izarra eta Eguzkiaren garrak daude. Lau puntako izarrak Iparrizarra irudikatzen du, neguko gau ilun, hotz eta luzeetan zerua argiztatzen duen argi nagusia; horrek, era berean, udalerriaren kokapena adierazten du, herrialdearen iparraldean eta zirkulu polar artikoaren gainean. Bestalde, Eguzkiaren gar edo izpiak ipar argiak dira, iparraldeko eskualdeen bereizgarri nagusiak direnak. Horrela, esan daiteke armarriak gau polarra adierazten duela. Azkenik, nabarmentzekoa da Utsjokiko armarriaren atzealde iluna, izan ere, kolore hitsak (grisa, beltza) bereizgarriak dira, neguko zerua irudikatzen dutenak.\nElkarteak eta Erakundeak.\nHezkuntza eta ikerkuntzarekin lotutako gune garrantzitsuak daude udalerrian:\nMuseoak eta Ondasun nabarmenak.\nIngurune naturalaren balioaz gain, Utsjokiko ondasun nabarmenenak samien aspaldiko bizimodu eta kulturarekin lotura duten eraikinak dira. Esate baterako, egurrezko egitura bereziei esker, Lohisaariko eta Utsjoki ibai ertzeko arrantzaleen txabolak, Mantoj\u00e4rvi aintzira inguruko etxolak eta D\u00e1lvadas sami herria monumentu izendatuak izan ziren 1993. urtean; hauekin batera, aspaldian garraiorako erabiltzen zen Nivajoki-Alajalve bidea ere.\nDenen artean, ondokoak dira udalerriko eraikin, oroitarri eta ondasun nabarmenenak:\nEkonomia.\nLappiko gainontzeko udalerrien antzera, Utsjokiko jarduera ekonomiko nagusia zerbitzu-sektorean dago. Guztira, langileen %76,1ek egiten du lan hirugarren sektorean, bai zerbitzu publikoetan, bai pribatuetan. Hain zuzen, Teno ibaiak erakartzen duen arrantza-turismoa eta mugak ekartzen duen salerosketa dira udalerriko diru-iturri nagusiak. Bestalde, aipatzekoa da samien artean abeltzaintzak betetzen duen funtzioa, izan ere, elur-orein zaintza euren kulturaren bereizgarri garrantzitsua da. Lehen sektoreko langileak %10,6 dira. Langabezia tasa eskualdeko bosgarren baxuena da: %8,6 (2020); eta udal-tasa, aldiz, %21ekoa.\nXX. mende erdialdera arte, Utsjoki lehen sektoreko udalerria izan zen. Samien elur-orein etxaldeak ziren herritarren diru-sarrera nagusia, eta arrantzak eta egoera klimatikoak guztiz baldintzatutako nekazaritzak irabazi hauek osatzen zituzten. Dena den, 50eko hamarkadan egoera aldatzen hasi zen. Teno ibaiko izokinen ospea aspalditik ezaguna zen arren, geroz eta arrantzale gehiago iristen zen Utsjokira, eta jarduera horren inguruan zerbitzuak garatzen hasi ziren. Arrantza-turismoaren eskutik dendak ireki ziren, hotelak, errepideak, jatetxeak, eta herrialdeko toki guztietatik iritsitako arrantzaleek udalerriko ekonomia piztu zuten. Oparotasun horrekin batera, finlandiar herritar ugari heldu zen, eta samiek biztanlerian izandako nagusitasuna murriztu zen. Hala, urte gutxiren buruan, Utsjokiren egitura ekonomikoa zeharo aldatu eta hirugarren sektoreko udalerri bihurtu zen.\nBestalde, Teno ibaiko muga igaro eta udalerrira erosketak egitera iristen diren norvegiarrek ere pisu handia dute Utsjokiko ekonomian. Finlandia 1995ean Europar Batasuneko herrialde bihurtu zenean, Norvegiaren eta Finlandiaren egoera ekonomikoa aldatu zen. Nahiz eta 1996. urtean bi herrialdeak Schengen eremuan sartu, 2002an euroa iritsi zenean produktuen prezioek gorabehera handiak izan zituzten. Ordutik, muga zeharkatu eta Utsjokiko dendetan erosketak merkeago egiten dituzten norvegiarrek diru-kopuru handia uzten dute udalerrian. Irabazi gehien dituena Nuorgam eta Karigasniemi herrietan dendak dituen Alko enpresa da.\nSamiei dagokienez, abeltzaintzak eta klimak baldintzatutako nekazaritzak jarduera garrantzitsuak izaten jarraitzen dute. Hain zuzen ere, sami herriaren kultura eta elur-orein zaintza estuki loturik daude aspalditik. Dena den, Utsjokiko langileen hamar lanpostutatik bakarra da lehen sektorekoa.\n90eko hamarkadaren amaieran, mende hasieratik urtez urte etengabe hazten ari zen Utsjokiko biztanleria jaisten hasi zen. Batik bat, lan esparru zabalago baten bila bertatik ateratzen ziren herritarrak ziren biztanle galera horren kausa. Joera horrek jarraitzen duen arren, azkenaldian udalerriko biztanleria egonkor mantendu da.\nAzken urteotan turismoaren esparrua zabaltzeko lan handia egin da administraziotik. Besteak beste, 1956. urtean sortu zen Kevoko Natura Erreserba Hertsia eta udalerriko ondasun natural eta kulturalak ezagutzera emateko ekimenak gauzatu dira. Hala, Utsjokiko inguruneak eta gauerdiko eguzkiaz eta ipar argiez gozatzeko aukerak naturazale asko erakartzen ditu gaur egun. Dena den, arrantza turismoak udalerriko ekonomiaren motore izaten jarraitzen du, ingurugiroa babesteko asmoz arrantza lizentzien kopurua murriztu den arren."}
{"id": "61981", "revid": "105290", "url": "https://eu.wikipedia.org/wiki?curid=61981", "title": "Artatza (Leioa)", "text": "Artatza Leioako (Bizkaia) auzoa da, herriko beheko aldean dagoena. Bertan dago Txabarri familiaren jauregia.\n2007ko urtarrilaren 1eko erroldaren arabera, auzoak 457 biztanle ditu."}
{"id": "61982", "revid": "8047720", "url": "https://eu.wikipedia.org/wiki?curid=61982", "title": "Peruri", "text": "Peruri Leioako (Bizkaia) auzoa da, herriko goiko aldean dagoena eta baserri ingurukoa dena.\nLeioako alderdi garaienean eta Nerbioi-Ibaizabalen itsasadarretik leku urrunenean Leioa osatzen duten auzoak hauek dira: Zuatzu, Peruri, Sarriena, Santsoena eta Lertutxe. Goialde hau udalerriaren erdialdearekin lotzen duten lehen auzo garrantzitsuak hauek dira: Telleria, Basaez, Artatzagana (Koreabarri) eta Aldekoena. Erdialdeko gunean auzo jendetsuenak daude: Artatza, Elexalde, Udondo, Mendibile eta Santi Mami. Itsasadarretik gertuen dauden auzoak, industrializazioari esker lehen pertsona-taldeak finkatutakoak dira: Pinueta, Lamiako, Txopoeta, Ondiz, Txorierri, Aketxe eta Ibaiondo.\nDemografia.\n2012ko hasieran 112 lagun bizi ziren auzoan."}
{"id": "61983", "revid": "105290", "url": "https://eu.wikipedia.org/wiki?curid=61983", "title": "Sarriena", "text": "Sarriena Leioako (Bizkaia) auzoa da, herriko goiko aldean dagoena.\nEuskal Herriko Unibertsitatearen (EHU) Bizkaiko Campusa auzo honetan dago. 2007ko urtarrilaren 1eko erroldaren arabera, auzoak 1.782 biztanle ditu.\nMugakideak.\nMugakide ditu iparraldean Peruri eta Errotaetxe, hegoaldean Elexalde, ekialdean EHU eta mendebaldean Artatzagana. Azken urteotan eraikitako Aldekoena auzoa ere mugan dauka.\nHezkuntza.\nAuzoan hezkuntza pribatuaren zentro bi daude: Ahizpa Irlandarrena alde batetik eta bestetik Askartza Claretekoa."}
{"id": "61984", "revid": "105290", "url": "https://eu.wikipedia.org/wiki?curid=61984", "title": "Santsoena", "text": "Santsoena Leioako (Bizkaia) auzoa da, herriko goiko aldean dagoena. 2007ko urtarrilaren 1eko erroldaren arabera, auzoak 70 biztanle ditu."}
{"id": "61985", "revid": "105290", "url": "https://eu.wikipedia.org/wiki?curid=61985", "title": "Lertutxe", "text": "Lertutxe Leioako (Bizkaia) auzoa da, herriko goiko aldean dagoena. Auzoak Udondo ibairen ibaiadarra den Lertutxe errekastotik hartzen du izena.\nUrtegia.\nLertutxen urtegi txiki bat dago."}
{"id": "61986", "revid": "105290", "url": "https://eu.wikipedia.org/wiki?curid=61986", "title": "Telleria (Leioa)", "text": "Telleria edo \"La Tejeda\" Leioako (Bizkaia) auzoa da, Getxoko udalerriaren mugan dagoena."}
{"id": "61987", "revid": "105290", "url": "https://eu.wikipedia.org/wiki?curid=61987", "title": "Basaez", "text": "Basaez Leioako (Bizkaia) auzo bat da. \"Basa\u00f1ese\" izenarekin ageri da Leioako letrero batzuetan. Euskaltzaindiako ikerlariek eskuineko -\"e\" hori berrikuntza bat izan dela uste dute, Leioan bertan (Mendibile) eta beste euskalki batzuetan ere (Miarritze, Parise...) gertatu ohi izan den legez.\nXX. mendearen bukaera aldean auzoari, gehienetan, \"San Bartolome\" izenarekin deitu izan zaio, bertan dagoen San Bartolome baseliza eta elizaren izenarekin."}
{"id": "61988", "revid": "105290", "url": "https://eu.wikipedia.org/wiki?curid=61988", "title": "Artatzagana", "text": "Artatzagana Leioako (Bizkaia) auzoa da, herriko goiko aldean dagoena. 2007ko urtarrilaren 1eko erroldaren arabera, auzoak 1.039 biztanle ditu."}
{"id": "61989", "revid": "105290", "url": "https://eu.wikipedia.org/wiki?curid=61989", "title": "Aldekoena", "text": "Aldekoena Leioako (Bizkaia) auzo bat da, herriko goiko aldean dagoena.\nGaur egun, eraikuntza berriek osatzen dute auzoa.\nEuskaltzainditik \"Aldekoena\" aldaera zaharragoa berreskuratzea proposatu da."}
{"id": "61990", "revid": "105290", "url": "https://eu.wikipedia.org/wiki?curid=61990", "title": "Elexalde (Leioa)", "text": "Elexalde Leioako (Bizkaia) auzoa da, herriko beheko aldean dagoena.\nBertan San Joan Bataiatzailea eliza (1526), hortik auzoaren bizkaierazko izena, eta udaletxea (1891) daude."}
{"id": "61991", "revid": "105290", "url": "https://eu.wikipedia.org/wiki?curid=61991", "title": "Udondo", "text": "Udondo Leioako (Bizkaia) auzoa da, herriko beheko aldean dagoena. 2007ko urtarrilaren 1eko erroldaren arabera, auzoak 34 biztanle ditu.\nBilboko itsasadarraren ondoan dagoen auzo honetan Bilboko metroak Leioako geltokia du."}
{"id": "61992", "revid": "6950", "url": "https://eu.wikipedia.org/wiki?curid=61992", "title": "Mendibil (Leioa)", "text": "Mendibil Leioako (Bizkaia) auzoa da, herriko beheko aldean dagoena. Garai batean, eta oraindik ere, Mendibile izena ere erabili izan da baina badirudi Mendibil izenak tradizioa luzeagoa duela. 2007ko urtarrilaren 1eko erroldaren arabera, auzoak 1.148 biztanle zituen."}
{"id": "61993", "revid": "105290", "url": "https://eu.wikipedia.org/wiki?curid=61993", "title": "Aketxe (Leioa)", "text": "Aketxe Leioako (Bizkaia) auzoa da, herriko beheko aldean dagoena. Bertan, Bilboko metroak Leioako geltokia dauka.\n2007ko urtarrilaren 1eko erroldaren arabera, auzoak 21 biztanle ditu."}
{"id": "61994", "revid": "1712", "url": "https://eu.wikipedia.org/wiki?curid=61994", "title": "Isotopo sintetiko", "text": ""}
{"id": "61995", "revid": "105290", "url": "https://eu.wikipedia.org/wiki?curid=61995", "title": "Erradioisotopo sintetiko", "text": "Erradioisotopo sintetikoa naturan aurkitu ezin den erradionuklidoa da: ez dago hura ekoizten duen prozesu edo mekanismo naturalik, edo hain ezegonkorra da, denbora laburrean desintegratzen dela. Horren adibide dira teknezio-95 eta prometio-146 isotopoak. Gehienetan isotopo hauek erreakzio nuklearren bitartez ekoizten dira. Batzuk partikula-azeleragailuetan sortu behar dira.\nEzkoizpena.\nErreaktore nuklearretan erradioisotopo asko sortzen dira. Esaterako, 1994an kalkulatu zen munduko erreaktore nuklearretan 78 tona teknezio ekoiztu zirela ordurako, hau da, munduko teknezio-iturririk nagusiena horixe zela. Hala ere, ekoiztutako isotopoen zati txikiko bat besterik ez da erabiltzen merkataritza-erabilerarako.\nErabilerak.\nErradioisotopo sintetikoak oso erradioaktiboak dira eta erdibizitza laburra daukate. Osasunerako oso arriskutsuak diren arren, zenbait kasutan industrian eta medikuntzan erabiltzen dira.\nDiagnostikoak.\nGorputzeko hainbat organo eta sistemen funtzionamendua behatzeko konposatu trazadore erradioaktiboak erabiltzen dira. Trazadore hauek bizitza laburreko erradioisotopo bat daramate, normalean gamma izpiak igortzen dituen bat. Gamma izpiak gorputza zeharkatu eta gamma kamera baten bidez harrapatzeko bezain indartsuak izan behar dute. Gamma kamerak eta antzeko detektoreak oso eraginkorrak dira eta konposatu trazadoreak oso ondo kontzentratzen dira ikertu nahi den gorputzeko atalean; beraz, material erradioaktiboaren kantitate oso txikiak aski dira lana egiteko.\nTc-99m isomero nuklear metaegonkorra oso hedatua dago medikuntzan diagnostikoak egiteko, 6 orduko erdibizitza baitauka eta oso erraz fabrika baitaiteke ospitalean.\nTratamendua.\nErradiosendagaia tratamendu medikurako erradioisotoporen bat erabiltzen duen edozein konposatu da. Esaterako, yodo-131 guruin tiroideoaren zenbait akats eta tumore tratatzeko erabiltzen da."}
{"id": "61998", "revid": "105290", "url": "https://eu.wikipedia.org/wiki?curid=61998", "title": "Giro-tenperatura", "text": "Giro-tenperatura termometro batekin neur daitekeena eta uneko ingurunean neurtzen dena da. Zientzian, giro-tenperatura 20 Celsius gradu (293 Kelvin) dela jo ohi da.\nGiza erosotasuna.\nGiza erosotasunerako, giro-tenperatura desiragarria norbanakoaren beharren eta beste zenbait faktoreren araberakoa izango da. Osasun-ikerketa zenbaiten arabera, etxebizitza bateko gela gehienetarako aholkatzen den giro-tenperatura 21\u00a0\u00b0C-ekoa da. Logeletan, berriz, 18\u00a0\u00b0C-eko tenperatura aholkatzen da. Beste ikerketa batek dioenez, giro-tenperatura altua somatzeak lankidetza-giroa murrizten du lanean. Ikerketa honek giro-tenperatura maximoa 22\u00a0\u00b0C-ekoa izatea aholkatu zuen."}
{"id": "61999", "revid": "336", "url": "https://eu.wikipedia.org/wiki?curid=61999", "title": "Nintendo 64", "text": "Nintendo 64 (japonieraz: \u30cb\u30f3\u30c6\u30f3\u30c9\u30fc64, \"Nintend\u014d Rokuj\u016byon\") Nintendoren laugarren mahaigaineko bideokonsola da eta SNESaren oinordekoa izateko diseinatua izan zen. Hala ere, Segaren Saturn eta Sonyren PlayStationarekin lehiatu behar izan zuen merkatuan. Bere arkitekturan, 64 biteko prozesatzaile bat dauka (PlayStationak 32 bitekoa zeukan garai hartan). Bideojolasak, kartutxoetan gordetzen ziren. Hau desabantaila handia zen, fabrikazioa oso garestia zelako eta hori salmenta prezioetan nabarmentzen zen. Nahiz eta memoria propioa izan, hauen kapazitatea CD-ROMena baino askoz txikiagoa zen.\nBestalde, abantaila handia zen, honek zituen denbora sarbideak. Hauek oso azkarrak ziren, gainontzekoekin konparaketa eginez.\nNintendo 64-ak berriztatzailea izan zen alde batzuetan: Kontrol mandoa gurutze moduan zeukan botoi zehatz batzuk, jokoaren ikuspegia aldatzeko hiru dimentsioko ingurune batean. Bibratzaile funtzioa erabili zuen lehen bideokonsola izan zen, Rumble Pakari esker\nBere produkzioa eten egin zen GameCubea merkatura irten zenean."}
{"id": "62003", "revid": "6327", "url": "https://eu.wikipedia.org/wiki?curid=62003", "title": "Gerrate frantses-indiarra", "text": ""}
{"id": "62005", "revid": "1545", "url": "https://eu.wikipedia.org/wiki?curid=62005", "title": "Triasiko", "text": "Triasikoa, laburrago trias ere deitua, Mesozoikoaren lehenengo garaia da. Orain dela 251 milioi urte hasi zen eta orain dela 208 milioi urte bukatu. Garai honetan sortu ziren lehenengo Dinosauroak eta lehenengo ugaztunak.\nTriasikoa Euskal Herrian.\nMesozoikoaren lehenengo atala Triasikoa da. Bertan \"germaniar fazies\" izenarekin ezagutzen diren metakinak egon ziren, Permiarraren oso antzekoak eta askotan bereizezinak. Triasikoan hiru geruza nagusi metatu ziren fazies honetan: \"buntsandstein\", \"munschelkalk\" eta \"keuper\". Lehenengoa hareharriz osatua dago, bigarrena kareharriz eta hirugarrena buztin eta gatz ebaporitikoz. Azken geruza honek garrantzi berezia izan zuen Euskal Herrian, leku askotan aurkitzen diren diapiroak sortzen baititu. Gainera ofita izeneko arroka ere sortu zen, jatorri bolkanikokoa, faila nagusiak jarraituz.\nHigadura zela eta Euskal Herrian zeuden mendi asko ia lautu egin ziren eta itsas-mailaren jaitsiera orokortu bat dela eta laku eta padura ugari sortu ziren. Beste gune batzuetan deltak egon ziren. Ingurune hauetan sortu ziren germaniar faziesak, leku batzuetan harea metatzen zen bitartean beste batzuetan ebaporitak agertu baitziren.\nAiako Harriaren eta beste mazizoen inguruan pikor larriko sedimentuz osatutako arrokak ikus daitezke, antzinako kostaren hedapenaren seinale. Triasikoaren bukaeran eta Jurasikoaren hasieran karbonatozko sedimentuak metatu ziren."}
{"id": "62006", "revid": "56334", "url": "https://eu.wikipedia.org/wiki?curid=62006", "title": "Tximino sudurrandi", "text": "Tximino sudurrandia (\"Nasalis larvatus\") Borneon bizi den zuhaitzetako Cercopithecoidea bat da, \"Nasalis\" generoko espezie bakarra. Haren inguruneak eskualde paduratsuak, mangladiak eta kostaldeko basoak dira eta talde mota ar heldu batek eta eme heldu talde batek osatzen dute, euren kumeekin. Gutxienez lau kideko taldeak sortzen dituzte eta gehienez ere 21 kide izaten dira. Arrak heldutasunera heldutakoan, kanpora ateratzen dira eta beste taldeak sortu, askotan oraindik bikotea aurkitu ez duten bikotegabeen taldeak. Batez ere fruituak, hostoak, haziak eta ornogabeak jaten dituzte.\nArrak handiagoak dira emeak baino: arren tamaina 66-76 cm. artean dago eta emeena, 53tik 64ra. Pisuan, arrek 16-20 kg dituzte eta emeek, 7 eta 11 artean."}
{"id": "62008", "revid": "1962", "url": "https://eu.wikipedia.org/wiki?curid=62008", "title": "Ultramore", "text": "Argi ultramorea (UV) argi ikusgaiak baino uhin-luzera laburragoa eta X izpiek baino luzeagoa daukan erradiazio elektromagnetikoa da. Gizakiaren begiak espektro elektromagnetikoan identifikatu ahal duen azken kolorea morea denez, hurrengo uhin-luzerari ultramore deitu zitzaion.\nArgi ultramorea Lurrak Eguzkitik jasotzen duen erradiazioaren osagaia da. Eguzkiak azala erretzen digunean, UV izpiak dira horren erantzule nagusia. Dena den, argi ultramoreak efektu gehiago dauzka, bai onuragarriak zein kaltegarriak.\nAurkikuntza.\n1801ean Johann Wilhelm Ritter fisikari alemaniarrak behatu zuen moreaz gaindiko izpi ikusezinek zilar kloruroz blaitutako papera belzten zutela. Izpi honi \"izpi desoxidatzaile\" deitu zien, alde batetik beren erreaktibotasun kimikoa nabarmentzeko, eta bestetik espektro ikusgaiaren beste aldean zeuden \"bero-izpietatik\" bereizteko. Laster \"izpi kimikoak\" terminoa gailendu zen eta horrela deitu zitzaien 19. mendean zehar. Azkenean, hitz horiek baztertu egin ziren eta ultramore eta infragorri terminoak sustatu ziren.\nAzpitipoak.\nArgi ultramoreak espektro elektromagnetikoan betetzen duen tartea azpiataletan zatitu daiteke:\nFotolitografian, laser teknologian, etab., ultramore sakon terminoa 300 nm azpitik dauden uhin-luzeretarako erabiltzen da.\nArgi beltza.\nArgi ultramoreari argi beltz deitzen zaio lagunarteko hizkeran, giza begiak ezin baitu ikusi. Zenbait animaliak, besteak beste hainbat txorik, narrastik eta erlea bezalako intsektuk, argi ultramore hurbilean ikus dezakete. Fruta, lore eta hazi asko gehiago nabarmentzen dira ultramoreen uhin-luzeran argi ikusgaian baino. Eskorpioiek kolore hori berdexka daukate ultramoreez argiztatzen badira. Hegazti askok ultramoreekin soilik ikus daitezkeen ereduak dauzkate lumajean, eta hainbat animaliaren jariakinak, hala nola txakurrenak, katuenak edo gizakienak, errazago ikusten dira ultramorearen bidez.\nUV indizea.\nIndize ultramorea\nUV indizea Eguzkiak Lurraren gainazalean duen UV erradiazioaren intentsitatearen adierazlea da. UV indizeak eguzkiaren UV erradiazioek larruazalean kalteak eragiteko duten gaitasuna ere adierazten du.\u200b\nIndizea eta bere irudikapena tokiaren arabera aldatu egiten zirenez, Osasunaren Mundu Erakundeak Munduko Meteorologia Erakundearekin, Nazio Batuen Ingurumen Programarekin eta Erradiazio Ez Ionizatzaileen Babeserako Nazioarteko Batzordearekin batera UV indizearen neurketa sistema estandar bat eta aurkezteko modu bat argitaratzen dute. publikoari lotutako kolore-kode bat barne.\u200b\nKodea hurrengo taulan ikus daiteke:"}
{"id": "62010", "revid": "201", "url": "https://eu.wikipedia.org/wiki?curid=62010", "title": "Nasalis larvatus", "text": ""}
{"id": "62011", "revid": "1491", "url": "https://eu.wikipedia.org/wiki?curid=62011", "title": "Joxemi Zumalabe", "text": "Joxemi Zumalabe Goenaga (Donostia, 1950eko urriaren 14a - 1993ko urtarrilaren 12a), kazetaria, marrazkilaria eta enpresaburu euskaltzalea izan zen, euskalgintzako eragile funtsezkoenetako bat.\n\"Zeruko Argia\" aldizkarian hasi zen kazetari lanetan, eta 1979an astekariak \"Argia\" izena hartu eta norabide berria hartu zuenean bera izan zen bultzatzaile nagusienetakoa. \"Euskaldunon Egunkariaren\" sortzaile eta sustatzaile garrantzitsuenetakoa ere izan zen.\nBizitza.\nDonostian jaio zen, bere familia Urbieta kaleko 56. zenbakian bizi zenean. Aita, Jose Migel Zumalabe, matematikaria eta aparejadorea zuen ikasketaz eta etxeak egitea zuen lanbide. Ama, Axentxi Goenaga, maistra zen ikasketaz baina ez zuen inoiz lan horretan jardun. Lau ziren etxean, aita-amak, Joxemi bera eta Koro, hiru urte zaharrago zen arreba.\nBere aita kultur eragile garrantzitsua zen garai hartako Donostiako giro euskaltzale eta abertzalean. Zeruko Argia aldizkaria berpizten eta ikastolak sortzen (Santo Tomas Lizeoaren bultzatzaile nagusienetakoa izan zen, Koldo Mitxelena eta Karlos Santamariarekin batera) ekarpen garrantzitsuak egin zituen. Pintorea ere bazen, besteak beste Jorge Oteizaren gaztetako laguna.\nFamilia giro abertzalean hezi zen Zumalabe. Hiru urte zituela hasi zen ikastolan. Karmele Esnal irakasleak Artzain Onaren Plazan zuen lokalera joaten zen egunero. Ikastola klandestinoa zen artean. Esnalen eskolak bi urtez hartu ondoren, bost urte zituela Elbira Zipitriaren etxera pasatu zen, Donostiako Parte Zaharrean. Bederatzi urte bete arte aritu zen Zipitriaren eskoletan. Halabeharrez Sagrado Corazon ikastetxe erlijiosora joan behar izan zuen urtebetez.\nHamar urte egin zituenerako ordea, bere aitak Karlos Santamaria eta Koldo Mitxelenaren laguntzaz Santo Tomas Lizeoa sortua zutenez, hara joan zen ikastera. 1960. urtea zen. Ikaskide izan zituen, besteak beste Rafa Egiguren eta Antton Santamaria. Irakasleen artean berriz Rikardo Arregi eta Ramon Saizarbitoria zeuden beste askoren artean. Azken horien eragina erabakigarria izan zen Zumalaberen euskaltzaletasunean.\nLehen urratsak prentsan eta kulturgintzan.\n1966an hasi zen Joxemi Zumalabe \"Zeruko Argia\" aldizkarian idazten, Antton Santamaria eta Rafa Egiguren ikaskideekin batera. Ramon Saizarbitoriak eta Rikardo Arregik garai hartan \"Gazte naiz\" izeneko saila zuten aldizkarian eta \"Hemen gazteagoak\" izeneko saila sortu zuten Santo Tomas Lizeoko ikasleentzat. Geroago aldizkariko nazioarteko sailean idazten hasi ziren. Idatzi baino, itzulpen lana zela diote orduko lankideek. Rafa Egigurenek azaldu izan duenez, Alderdi Ederren Rikardo Arregirekin hitzordua egiten zuten. \"Nouvel Observateur\" aldizkariaren zenbakiak banatzen zizkien Arregik gazteei eta bakoitzak zein artikulu kopiatuko zuen erabakitzen zuten.\n1968an Bartzelonara joan zen Arkitektura ikasketak egitera, baina aurreneko maila bukatu gabe itzuli zen Donostiara 1969an. Giro politikoa nahasia zegoen, besteak beste Txabi Etxebarrietaren hilketaren ondoren. Zumalaberentzat gertaera lazgarria izan zen hura, besteak beste Etxebarrieta ezagutu zuelako. 1970eko lehenengo urteetan legez kanpoko kantaldiak egiteko egitasmo bat jarri zuen abian, Kintxo Sarasola, Mikel Arregi, Gabriel Gurrutxaga, Xabi Larrea, Mikel Intxausti, Joxerra Beloki, Itziar Salegi, Marta Barandiaran eta Joxemari Ostolazarekin batera. Resurreccion Maria de Azkueren kantutegia hartu eta herriz herri ibili ziren gitarra eta panderoz lagunduta kantatzen. Dena dela, Burgosko prozesuaren garaiak ziren, eta salbuespen-egoerek ez zuten kantaldiak antolatzeko bidea erraztu. Hasi eta urtebetera banatu zen kantaldiak antolatzen ibili zen talde hura.\n1972an soldadutza egin zuen eta handik bueltan Ordizian hasi zen lanean Gazta\u00f1aga galdarategian. 1976. urtera arte aritu zen han lanean, Donostiako \"Egia Fotocomposici\u00f3n\" inprimategian lana eskaini zioten arte. Enpresa horrek \"Zeruko Argia\"rentzat lanak egiten zituen eta Zumalabek aldizkarian lanean ari zirenak ezagutzen zituen: Pilar Iparragirre, Elixabete Garmendia, \"Rotu\" Astrain eta Joxemari Ostolaza, besteak beste. Azken horrek eskaini zion 1977an aldizkarian lanean hasteko. Aldizkariaren diseinuan eta muntaian hasi zen lanean eta beranduago hartu zituen marrazkien ardura eta azalarena.\nArgia eta Euskaldunon Egunkaria.\n1979an \"Zeruko Argia\" krisian zegoen: aldizkariaren jabe ziren fraide kaputxinoek inprimategiarekin zor handiak zituzten eta astekaria bertan behera uztekotan ziren. 1980an beren gain hartu zuten aldizkaria langileek. \"Zeruko Argia\" izatetik \"Argia\" izatera pasa zen aldizkaria.\nGarai berriko lehen zeregina lan taldea finkatzea izan zen. Josu Landa, Pello Zubiria, Jon Barandiaran eta I\u00f1aki Uria aldizkarian lanean hasi ziren 1982rako. Geroago beste hainbat ere hasi ziren (Pablo Sastre, Joseba Alvarez...).\nAro berriko lehen hiru urteetan lankideetako bakar batek ere ez zuen aldizkaritik kobratzen. Zumalabek \"Hoja del lunes\" egunkaria muntatzen irabazi zuen soldata urte haietan.\nArazo ekonomikoei buelta eman zien \"Argia\"k apurka-apurka, euskarazko prentsa posible zela erakutsiz. Joxemi Zumalaberen bultzadarekin aldizkariaren inguruan \"Apika\" informatika enpresa sortu zen 1984an eta \"Antza\" inprimategia 1988an. Bi enpresa horiei esker astekariak finantziabidea bermatu zuen.\nEuskarazko astekariaren apustua gaindituta \"Euskaldunon Egunkaria\" sortzea izan zen Zumalaberen hurrengo erronka. 1987an honakoa esan zuen Zumalabek: \"Dugun guztia mahai gainean jarri eta euskarazko egunkari baten aldeko apustua egin behar dugu\".\nLan horretan aritu zen buru-belarri hurrengo urteetan. 1990eko urtarrilean \"Egunkaria Sortzen\" egitasmoa abian jarri zen akziodunak bilatzeko eta dirua biltzeko. Handik hamabi hilabetera sortu zen \"Euskaldunon Egunkaria\".\nEgunkari berriko Administrazio Kontseiluko kontseilari ordezkari izendatu zuten Zumalabe. Ordurako ordea, sabeleko minbiziaren eragina pairatzen hasia zen. \"Egunkaria\" abian jarri eta bi hilabetera hil ala biziko lehen ebakuntza egin zioten, 1991ko otsailean. Onik atera zen arren, urte eta erdira berriro ebakuntza egin behar izan zioten, 1992ko azaroan. 1993ko urtarrilaren 12an hil zen 42 urte zituela."}
{"id": "62012", "revid": "105290", "url": "https://eu.wikipedia.org/wiki?curid=62012", "title": "Gloria Mundi", "text": "Gloria Mundi Fernando Morillo idazle azpeitiarraren suspensezko eleberria da. XX. mendearen erdialdean Albert Einstein eta beste zenbait jakintsuk ezkutatu zuten aurkikuntza berraurkitzen du donostiar gazte zientzialari batek; berraurkikuntza hori ere galaratzen saiatuko dira estatubatuar espioiek. Eleberria 2004an argitaratu zen lehen aldiz, 2003ko Ondarroako Augustin Zubikarai Saria irabazi ondoren (ex aequo, I\u00f1aki Irasizabal idazlearen \u201cBurua txoriz beterik\u201d liburuarekin batera).\nHaria atalez atal.\n\"Zenbakiaren misterioa beldurraren mesedetan\".\n1947 urtean Robert Oppenheimer fisikaria Albert Einsteinen bila doa Princentongo Unibertsitatera. 1945 urtean Hiroshima eta Nagasakiko bonbardaketa nuklearren aurreko ikerketetan parte hartuak ziren biak, beste zientzialari batzuekin batera. Batzuk leherketa hiltzaile horietan laguntzaile izatea leporatzen diote Oppenheimerri, baina bera energia nuklearraren erabilera horren aurka zegoen. Orain, bi urte geroago, Robert Oppenheimerrek energia berri baten aurkikuntza egin berri du 1945eko ikerketa paperetan miatuz eta aurkikuntza horren berri ematen dio Einsteini.\n\"Panta Rei\".\nAmeriketako Estatu Batuetako kargu militar bi biltzen dira Washingtonen 2003 urtean. Energia berria aurkitzeko saio zientifikoak espioitzaz zelatatzen dituzte munduan. Pandora deitzen diote energia horri. Bereziki Donostiako fisika ikerketa zentro batean lanean dabilen Mireia Elosegi gazte baten ikerketak jarraitu nahi dituzte.\n\"Gloria Mundi\".\n2004 urtean Mireia Elosegi gaztea Donostiako ikerketa zentroan dago lanean, gauez eta bakarrik. Urduri dago, azken hilabeteetan bila ibili den energia berria aurkitu duelako. Horren berri ematen dio Dianne bere pisukideari telefonoz. Aldi berean, Michael Ram\u00edrez CIAko agentea dabil Mireiaren aurkikuntzaren atzetik eta mikrofonoz Mireiaren deia entzuten du. Berehala, egin beharrekoa egiteko agindua jasotzen du Estatu Batuetatik. Mireiak bere ordenagailuko PRANA artxiboa zabaltzen du, non bere ikerketaren gorabehera guztiak idazten dituen; aurkikuntza nola egin duen idazten du. Idazten bukatzen duenean, Joseba bere mutil lagun ohiaren urtebetetzea dela ohartzen da agenda ikusita. Mezu bat bidaltzen dio zoriontzeko. Bitartean, Ramirez zentrora sartzen ari da. Mireiak zaratak entzun eta korrika eta presaka bere ikerketen PRANA artxiboa ezabatu ordenagailutik eta Josebari bidaltzen dio atxikita.\n\"Sua gaiztotzen\".\nJoseba esnatu egiten da Donostiako Alde zaharreko bere etxean eta Amaia bere neska lagunak dagoeneko alde egin duela ohartzen da. Joseba kazetaria da, eta Amaia ertzaina, bulego lanetan ibiltzen dena baina kasuen ikerketa gustatzen zaiona. Josebak ez du Amaiarekin guztiz konprometitu nahi, Mireiarekin gertatu zen bezala. Posta elektronikoa begiratu eta Mireiaren mezua ikusten du, berarekin zer ikusirik ez duen PRANA artxiboarekin batera, formula matematikoz betea. Eguneko lehen pentsaurrekora berandu azaldu eta hortik ateratzean, telebistan Donostiako ikerketa zentro batek suak hartu duela ikusten du. Berahala, hara joan eta ertzain batek gorpu bat atera dutela esaten dio. Amaiari deitu eta suari buruzko informazioa eskatzen dio, Mireiari gertatu zaionaren beldur. Gorpuak gordetzen dituzten auzitegira joan eta gorpua Mireiarena dela baieztatzen diote. Amaiarekin elkartu eta Mireia azken aldian lan asko egiten ari zela jakin duela kontatzen dio, aurkikuntza burutzeko asmoz. Etxean berriz ere mezua irakurri eta goizaldeko ordubatean bidalia izan dela ikusten du. Horrek eta atxikitako artxiboak susmoak sorrarazten dizkio. Neska ezezagun baten telefono-deia jasotzen du; Dianne da, Mireiaren pisukidea, eta haren heriotza hilketa izan dela esaten dio. Diannek ez du Joseba ezagutzen baina Joseba zentro aurrean eta auzitegian zegoela ikusi du eta horregatik deitu dio. Elkartu eta Mireiari buruz hizketan hasten dira. Diannek kontatzen dio gauean lehenago haren deia jaso zuela, aurkikuntzaren berri emanez eta bi aste lehenago ere ideia \"bandalikoa\" izan zuela, aurkikuntza burutzeko ikerketan. Hilketa izan dela suak hartu ondorengo argazki bat aztertuta daki: ordenagailu baten CPU bat falta da. Mireia zerbait garrantzizkoa aurkitu eta horren bila zebiltzaten. Josebak atxikitako artxiboarena kontatzen dio. Aldi berean, Ramirez espioia bere nagusiekin hitz egin eta ordenagailuan ezer aurkitu ez dutela adierazten die.\n\"Sorgin-ehiza\".\n1951 urtean Einstein eta Oppenheimerrek zientzialari talde bati bilera baterako deia egin nahi dio, aurkikuntzaren berria dela eta energia nuklearrarekin gertatu zena errepika ez dadin. Estatu batuetan mcCarthyismoa dago indarrean eta edozein aitzakia erabiliz komunista izateagatik salaketak eta zigorrak edonori jartzen zaizkio. Horregatik, bi zientzialariek militarrekin elkar hartuta egon daitezken pertsona guztiak baztertu nahi dituzte bileratik.\n\"Krisi oro ziurgabetasunaren areagotzea da\".\nDianne Josebaren etxera doa. Han, Mireiak bidalitako txostena erakusten dio Josebak. Fusioaz ari da Mireia txostenean, modu tekniko batean, baina Diannek uste du adibide moduan soilik erabiltzen duela, energia izateko iturri merke eta agortezina aurkitu duela adierazteko. Horretan jende asko interesaturik egon daitekeela eta, Mireia erailda izan dela uste dute. Salaketa bat jartzen dute Ertzaintzan, Josebak lagun ertzain Amaiari deituta. Bitartean, Ramirez espioiak Mireiak \"arrautza\" jarri zuela esateko deitzen dio bere nagusiari; artxiboa Josebaren eskutan dagoela dakite, telefono entzuketa sareari esker. Nagusiak laguntzaile bat bidaliko diola adierazten dio, ordenagailuetan aditua.\nJosebak Mireiaren txostena buruan lo hartzen du, Mireiak energia buruz berari emandako beste liburu bat irakurrita. Goizean esnatzean, Atotxako auzitegira doa eta hango mediku bati dirua ematen dio Mireiaren gorpua berriz ere aztertua izan dadin. Ondoren, lankide bati deitzen dio hurrengo egunetan bere lana egin dezan. Etxera joan eta berehala konturatzen da bera kanpoan zegoen bitartean sartu eta dena hankaz gora jarri dutela, bere ordenagailua ere eraman dute. Amaia berehala agertzen da beste bi ertzainekin eta kontuz ibiltzeko erregutzen dio, Diannetaz ez da fidatzen eta Joseba ere ez; pistola bat ere eskaintzen dio, baina Josebak ez dio hartuko. Beranduago, Diannerekin elkartu eta honek Mireiaren hilketaren ikerketa utzi nahi duela esaten dio, bazterrak nahastu bakarrik egingo baitituzte aurrera jarraitzen badute. Joseba, ordea, ez dago amore emateko prest. Banantzean, Dianneren atzetik abiatzen da eta Donostiako Amara auzoko bere etxeraino iristen da, non bizi den jakiteko. Medikuaren deia jasotzen du, eta honek baieztatzen dio sutea gertatu aurretik Mireia hilda edo paralizatuta zegoela, haren biriketan kerik ez dagoelako. Amaiak deitu egiten dio, berak ere medikuaren abisua jaso duela esan eta Josebari etxera ez joateko ohartarazteko, arriskutsua izan baitaiteke, eta bere etxera joateko esaten dio. Amaiaren etxean, maitasuna egiten dute. Goizean jaiki eta Amaiak bere detektibe-trebeziak baliatuko dituela erabakitzen dute biek, poliziaren ikerketa ofizialetik at. Ram\u00edrez agenteari laguntzeko beste agente bat, Mille izenekoa, etorri da Donostiara. Josebaren berri ematen dio Ram\u00edrez, eta oraingoz hark ezer gutxi dakiela esaten dio. Bitartean, Joseba eta Dianne elkartzen dira; Dianne lur jota dago Mireiagatik, baina hala ere Josebak hari buruz zerbait gehiago dakiela uste duela botatzen dio. Diannek Mireia zerbait ezkutatzen ziola uste duela esaten dio, baina ez daki zer. Londresera itzuli behar duela iragartzen dio Josebari. Bitartean, Amaia Dianneren pisuan dago, bazterrak miatzen eta mikrofonoak jartzen. Joseba eta Amaia elkartu eta mikrofonoetatik Diannek bere etxetik telefonoz deia egiten duela entzuten dute: kide bati deitzen dio, eta Mireia eta Joseba babesten jardun duela dirudi; aldi berean, Josebaren ordenagailuan Mireiak bidalitako artxiboa aldatu zuela eta hala \"Leviatan\" izeneko erakunde misteriotsu batek benetako txostena ezingo duela eskuratu adierazten dio. Harri eta zur geratzen dira Joseba eta Amaia, baina Amaiak azkar erreakzionatu, telefonoak itzali eta dauden lekutik alde egiten dute ezkutuka, haien atzetik norbait egon daitekeelako. Ram\u00edrezen kideak haien mugikorraren seinalea galdu eta Amaia eta Josebaren arrastoa galdu egiten du; Ram\u00edrezek Dianneren arrastoa jarraitzeko agindua ematen dio. Joseba eta Amaia pentsio batera sartzen dira, babes bila. Hariak lotzen hasten dira, \"Leviatan\" hori zer den eta; azkenean, Josebak ordenagailuko hasierako fitxeroa, Mireiak bidalitakoa Diannek aldatu aurretik inprimatu egin zuela gogoratzen du. Joseba Leioako irakasle batengana doa txostena erakusteko, guztiz azkarra omen dena, berak ez baitu fisikaz tutik ere ulertzen. Otxotorena da bisitatu nahi duen irakaslea. Aurkitzen duenean, guztiz xelebrea dela ikusten du, tramankuluz beterik baitu bulegoa. Hasieran sinesgaitz agertzen da, baina azkenean txostena irakurtzen hasten denean, Mireiak idatzitakoa dela ondorioztatzen du berehala, ikerketaren estiloan igarrita; erresonantzian eta fusio nuklearrean oinarrituta, energia garbi eta infinitoa eskuratzeko modua aurkitu duela uste du Mireiak, baina irakasleak akatsak ikusten ditu txostenean, prozesua oso ezegonkorra izan daitekeelako. Bitartean, Ramirez eta Mille agenteek Dinnaeri buruzko informazioa, jasotzen dute, Cambridgen ikasitako ikertzaile garrantzitsua dela. Otxotorena irakasleak aurrerabide eskasa ikisten dio Mireiaren ikerketari, baina bulegotik ateratzean, Joseba zelatan geratzen da eta irakasleak berehala norbaiti deitzen diola sumatzen du, eta Mireiaren ikerketa zuzena dela kontatzen dio telefonoz bestaldean dagoenari, guztiz asaldatuta. Joseba txundituta geratzen da.\nOstatuta bueltan, Amaiak ere Dianne ikertzaile garrantzitsua dela jakin du, Londresko lagun batzuei esker. Hala ere, azken urteetan ez du ezer egin eta desagerturik edo ibili da. Biak geratzen dira harri eta zur eta ez dakite Mireiaren hilketa, Leviatan eta Dianne nahasten dituen misterioari nola heldu. Aurrera egitea erabakitzen dute hala ere. Bihaarmunean, biak doaz Dianneren etxera, baina Joseba igotzen da bakarrik, eta Amaia beheko autobus geltokian geratzen da, zelatan. Josebak ikerlaria dela badakiela esaten dio Dianneri eta Dianne, harri eta zur, azalpenak eman nahi dizkio. Beheko ogitarteko-jatetxe batera jaisten dira. Bitartean, Ram\u00edrez eta Mille Dianne sare zabalago baten kidea delako informazioa jasotzen dute, eta sare horretako kide nabarmen bat harrapatu dutela Estatu Batuetan. Dianne Londresera alde egitekoa denez, erailtzeko plana egiten dute. Bitartean, jatetxean Dianne istorioa Einstein eta Robert Oppenheimerrekin hasten dela kontatzen dio, bonba atomikoa garatzen lagundu zutenekin. Ram\u00edrez eta Mille zelatan dituzte, Ram\u00edrez jatetxera sartzen da eta Mille kanpoan geratzen da. Amaiak Mille eta Ram\u00edrez erreparatzen ditu geltokitik, Mille pistola haztatzeko keinua egiten duelako eta Ram\u00edrez Dianneren entzunketetan Leviatan erakundeko agente jatorriz kubatarra aipatzen zelako; aldi berean, Ram\u00edrezek Amaia geltokian dagoela erreparatzen du.\nPandora.\n1951 urtean, Princetoneko Unibertsitatean biltzarra egiten dute, hiru egunetan zehar, Albert Einsteinen gidaritzapean, hainbat jakintsuk, garaiko elite zientifikoak, tartean Robert Oppenheimer, Irene Joliot-Curie, Alan Turing, Niels Bohr eta Bertrand Russell daudelarik. Haietariko asko Manhattan proiektuan parte hartutakoak dira, bonba atomikoa garatzeko proiektuan. Orduan, manipulatuak izan zirela dio Einsteinek, militarrek bonba atomikoa ez zutela erabiliko uste zutela. Bonba atomikoaz Hiroshima eta Nagasaki suntsitu eta gero, ordea, berehala hoztu zen zientzialarien eta militarren arteko lankidetza, eta mesfidantza nagusitu zen haien arteko harremanetan. Einsteinek azken boladan izandako lorpen matematiko eta fisikoak erakusten ditu, haiek lotu eta energia berri eta agortzein baten aurrean daudela ikusarazten die bertaratutakoei, aurreko teoriak bateratuz, musikaren moduko zerbait. Arriskutsua ere bada, militarrek informazio hori eskuratzen badute. Werner Heisenbergen ereduari jarraitzea proposatzen du, zeinak naziak nahastu eta ezkutatu egin zizkien bere aurkikuntzak. Sobietar Batasunean estatuak berebiziko boterea badu ere, hango zientzialari batek hango ikertzaileen laguntza izango duela baieztatzen du. Energia berri horren aurkikuntza ezkutatzeko erakunde sekretu bat sortzea erabakitzen dute, Talde Iraunkorra deituko dutena. Energia berriari Pandora izena jartzen diote. Horretaz gainera, 1957. urtetik zientzialari handiek bakearen eta desarmearen aldeko batzarrak ere egiten dituzte.\nEuria (Harmagedon).\nJatetxean Diannek batzarrarena eta erakunde sekretuarena kontatzen dizkio Josebari. Dianne Talde Iraunkorreko kidea da. Leioako irakasle Otxotorena ere erakundearen kidea da, bere kabuz Pandora aurkitu eta horren berri emateko beste zientzialariekin harremanetan jarri zenez geroztik. Mireiak ere Pandorara hurbildu zen, eta haren pausoak jarraitzera baina haren azken esperimentuak porrot egin zuen. Ondoren, Leviatan azaltzera pasatzen da: Pandora plazaratzeko edo inork maltzurki eskuratzeko arriskua dagoen egoera oro besterik ez da. Gogorarazten du 1989an horrelako egoera sortu zela, bi zientzialarik energia hori aurkitu eta hedabideetara jo zutenean zuzenean. Talde Iraunkorrak ikerketa hura gutxietsi egin zuen eta azkenean ezerezean utzi aurkikuntza. Azken aldian, ordea, Leviatan Pandora atzetik militarrak ibiltzearekin lotuta dago, zehatzago CIArekin. Orain arte, lortu dute Pandora ezkutatzea, eta aurrerantzean ere saiatuko dira. Josebak Pandora zehazki zer den eta horren arriskuaz galdetzen dio. Baina berehala tiro hotsa entzuten da kalean. Ram\u00edrezek tiro egin dio Amaiari eta hanketan zauritu du. Amaiak ere tiroz erantzun eta bularrean jo du. Mille gerturatu eta Ram\u00edrezek afera bukatzeko esaten dio. Joseba bitartean kalera atera da, baina Millek Dianne hil nahi du, jatetxeko erakusleihoari tiro egin eta txikitu egiten du, baina Josebak aulki bat hartu eta bortizki kolpatzen du Mille, jota utzi arte, Mireiaren hiltzaileak aurrena dituela jakinda. Poliziak eta heldu aurretik, Josebak Dianneri berriz galdetzen dio zer den Pandora. Energia amaigabea ekarri bai, baina mundua ere suntsi dezakeela aitortzen dio Diannek. Amaia anbulantziaz eramaten dute. Diannek sekretua luzaroagoan ezingo dutela ezkutatu aitortzen du, badakielako munduko unibertsitate guztietara heldu dela Mireiaren txostena. Hain zuzen, Josebak eta Amaiak horretan jardun zuten bezpera osoa, txostena ahalik eta munduko zientzia-erakunde gehienetara bidaltzen. Beranduegi da, Diannek dioenez, orain energia horrekin edonork arma izugarria duelako eskura. Ertzainak heldu eta deklaratzera eramaten dituzte, baina Josebak denda bateko telebistan ikus dezake munduko hainbat hiritan izandako leherketak. Aro berri batean aurrean ote dauden galdetzen diete euren buruei, baina horretarako munduak aurrera jarraitu behar du eta hori orain zalantzan dago."}
{"id": "62014", "revid": "336", "url": "https://eu.wikipedia.org/wiki?curid=62014", "title": "Zorne", "text": "Zornea (etimologia: zauri esne) infekzio-prozesuetan gorputzak eragiten duen substantzia zurixka da. Zorne metaketa ehun barratuan \"abzesu\" edo \"zorne-zorro\" deitzen da.\nZorneak leukozito, mikroorganismo hilak eta ehun minduaren hondarrak ditu. Zauri kutsatuei edota zaldarrei darie.\nZorne-jarioa, gehienetan, infekzio baten ondorioa izaten da. Zornea eragiten duten mikrobioei piogeniko deritze (Streptococcus pyogenes eta Staphylococcus aureus bakterioak, esaterako). Mikrobio piogenikoek fagozitosia egiten duten leukozitoak suntsitzeko gai dira, organismoaren immunitate-sistemari aurre eginez; zornearen osagai garrantzitsuenetariko bat, hain zuzen ere, hildako leukozitoak dira."}
{"id": "62024", "revid": "959", "url": "https://eu.wikipedia.org/wiki?curid=62024", "title": "Tom Waits", "text": "Thomas Alan Waits 1949ko abenduaren 7an Ameriketako Estatu Batuetan jaiotako abeslari, musikagile eta aktorea da. Ahots lakar samarreko kantaria da Waits, estilo berezia atondu duena. Diskoetarako kantak sortzeaz gain, filmetarako musika ere konposatu du eta aktore jardun du hainbat pelikulatan (\"The Fisher King\", \"Bram Stoker's Dracula\", ...).\nLeku ilun, pertsonaia goibel eta giro etsigarriak Waitsen kanta askoren ezaugarri badira ere, balada eta abesti ederren sortzaile izan da eta sarri horietako asko beste abeslari batzuek gerora egindako bertsioak entzunda egin dira ezagunak. Hor dira, adibiderako, Bruce Springsteenek bertsionatutako \"Jersey Girl\" edota Rod Stewartek abestutako \"Downtown train\", biak ala biak Waitsen kantak.\nWaits Sonoma Countyn, Kalifornian, bizi da egun, emazte eta hiru seme-alabekin.\nBizitza eta musika-lanak.\nHastapenak.\nTom Waits Pomonan, Kalifornian, jaio zen 1949ko abenduaren 7an. Gurasoak irakasleak ziren, aita eskoziar jatorrikoa eta ama norvegiarrekoa. Tomek hamar urte zituenean, 1960an, gurasoak banandu egn ziren, eta amarekin National Cityra (Kalifornia) joan zen bizitzera, Mexikoko mugatik gertu. Itxura baten auzoko baten etxean ikasi zuen bere kabuz pianoa jotzen, eta musikarako zaletasuna aitarekin Mexikora eginiko txangoetan ernatu zitzaion, autoko irratian entzundako hango doinuek azkartuta\n1965ean Tom \"The System\" deituriko banda batean jotzen hasi zen, soul estilokoa; bitartean ikastetxean ziharduen eta pizzeria batean lanean hasia zen San Diegon. Sasoi hartako musika-eraginez honakoa aitortu zuen behin: \"Blue Cheerrek ez ninduen liluratzen, hurbilagokoa nuen Bing Crosby\".\nAtezain lanetan zebilen gauez San Diegoko klub batean, eszenatokira igotzeko lehen aukera izan zuenean. 1970 zen eta bere ikuskizunaren ezaugarriak hauexek ziren: kanta-saioa eta berbaldi luzeak; hori guztia, sasoi hartan eragin zioten musikari eta idazleen nabardurez josia: Frank Sinatra, Bob Dylan, Lord Buckley, Hoagy Carmichael, Marty Robbins, Raymond Chandler, edo eta Stephen Foster. Aldi labur bat Amerikako Estatu Batuetako kostazainen artean eman bazuen ere, aurki izango zen Los Angelesen, Echo Park auzoan hain zuzen ere. Bertan bizi ziren garai hartan Eagles taldeko Glen Frey eta J.D. Souther, Jackson Browne, edo Frank Zappa. Herb Cohen musika ekoizlearekin sinatu zuen hainbat saio grabatzeko ausazko disko baterako (\"Bizarre Records\" zen diskoetxea). Hogetaka urte geroxeago ikusiko zuten argia grabaketa horiek, artean lan horietan gerora ezagun egingo zituen kanta asko biltzen baziren ere (The Early Years, Volume One eta Volume Two).\n1970eko hamarkada: \"The Asylum Years\".\nWaitsek Asylum Records diskoetxearekin sinatu zuen 1972an, eta zenbait saioren ondoren Closing Time diskoa atera zuten, jazz eta folk ukituak dituen lana. Lovin' Spoonful taldeko Jerry Yester musikariak ekoiztu zuen diskoa, eta, egia esan, harrera ona izan zuen, baina benetan ezaguna egin zen zenbait musikari dagoeneko ospetsuk lan horretako kanten bertsioak egin zituztenean. Estrainekoa Tim Buckley izan zen, \"Martha\" abestia bere egin zuena; 1974 Eagles taldeak \"Ol' 55\" kanta bertsionatu zuen On the Border diskoan.\nCharlie Rich, Martha and the Vandellas eta Frank Zappa artistekin ekin zion Waitsek jiratzeari eta zuzenean jotzeari. Bai kritikak, bai zaleek harrera ona egin zioten Waitsen 1974ko diskoari: The Heart Of Saturday Night. Berorri eginiko prentsa-oharrean Waitsek berak honako eraginak aipatu zituen bere musikarekiko: Mose Allison, Thelonious Monk, Randy Newman, George Gershwin, Irving Berlin, Ray Charles, Stephen Foster, eta Frank Sinatra.\n1975ean motel batean ostatu hartu, eta disko bikoitza gorpuztu zuen: Nighthawks at the Diner du izena. Zuzeneko tankera eman zion grabaketari, kanten artean zati mintzatuak ezarriz, eta ahotsa hurrengo lanetan ezaugarri izan zuen tonua hartzen hasi zen. Urte berean Bonnie Raitt abeslariaren \"Home Plate\" lanean parte hartu zuen.\nErrepidea, hotelak, kontzertuak. Sasoi hura gogora ekartzean Waitsek aitortu du lar edaten zuela: \"Bizitzeko halako moldea zu ailegatu aurretik asmatua dago eta bertan egokitu besterik ez daukazu. Ez dago beste aukerarik.\"\nSmall Change diskoak alkohola du eragin eta isla. \"The piano has been drinking\" edo \"Bad Liver and a Broken heart\" kantek zurrutaren kronikak dira. \"Sinisten hasia nengoen mozkor izatea ez zela gauza txarra, bazuela halako zirrara bat. Baina aldi berean laga nahi nion edateari.\" Testuek Raymond Chandler eta Charles Bukowski idazleen eragina azaltzen dute, eta Tomen ahotsak badu Louis Armstrong-en ukitua. Album honetan abeslariaren kantuetako ezagunetakoa topa dezakegu: \"Tom Traubert's Blues\".\nForeign Affairs (1977) eta Blue Valentine (1978) ildo bereko produktuak dira, jazz eta blues estiloetan barna egindako saioak. Urte hauetan Rickie Lee Jones abeslaria du maitale Waitsek. Bestetik, 1978an \"Paradise Alley\" filmean agertu zen, zineman egiten zuen lehen lana; ekoizpen honetarako kanta bi konposatu zituen: \"(Meet Me in) Paradise Alley\" eta \"Annie's Back in Town\".\nAsylum-ekoekin grabatu zuen azken diskoa Heartattack and Vine da, 1980ko produkzioa. Baladak dira tartean (\"Jersey Girl\" kasurako) eta \"Rhythm and Blues\" estiloko kanta bizi baina garratzak, aurrera begira Waitsen lanetan ezagutu ditugunen tankerakoak. Aldi horretan ere Francis Ford Coppola zinema zuzendariarekin hasi zen lanean, eta lehenengo hartu-emana \"One from the Heart\" filmerako hark eginiko enkargua. Bette Midler nahi zuen Waitsek bere ondoan izatea, baina lan kontuak eraginda ezin; aurretiko Foreign Affairs diskoan \"I Never Talk to Strangers\" kantatu zuten biek batera. Bette ezin erakarri, Crystal Gayle abeslari eta konpositoreak jardun zuen.\n1980ko hamarkada: \"The Island Years\".\n1980ko abuztuan Tom Waits eta Kathleen Brennan ezkondu egin ziren. \"One from the Heart\" filmaren sortze-garaia zen eta hor nonbait elkar ezagutu zuten. Geroztiko kanta asko izenpetuko du Tomekin batera, eta Pomonakoaren esanetan bere lanean gehien eragin duenetakoa da Kathleen. Itxura baten, Kathleenek ipini zuen Tom Captain Beefheart-en musikaren arrastroan.\nAsylum Records\" lagata, Island Records\" du diskoetxe berria Waitsek eta 1983an Swordfishtrombones lana kaleratu zuen. Aurreko lanetan abian jarritako esperimentazioekin jarraitu zuen, instrumentu berriei aukera emanez, adibidez (\"Town with No Cheer\" kantan gaita tartekatu zuten eta \"Shore Leave\" delakoan marinba), edo bakarrizketa (\"16 Shells from a Thirty Ought Six\"). Ordura arte ezaugarri ziren pianoak eta hariek lagundutako baladak gutxiago dira. Captain Beefheart edo Dr. John adibide esangurutsaguak salbu, gutxi dira Waitsen aurrekariak aipatu dugun Swordfishtrombones eta jarraian datozen Rain Dogs (1985) eta Frank's Wild Years (1987) diskoetan jorratu zuen ildoa inorekin parekatu nahi izatera.\nLehen esan bezala ohiko zituen pianoak eta gitarrak agertze txikiagoa zuten garai honetan bere lanetan, aspertzen edo hasia baitzegoen: \"Eskuek txakurren jokabidea hartu ohi dute, dagoeneko egon diren lekuetara joaten baitira behin eta berriro. Kontu handia izan behar duzu jotzean, eta ahal delarik leku atseginetara joan. Luzean hartutako ohiturak hautsi behar dira eta ikasteari ekin behar diozu, esploratzeari. Horretan saiatzen naiz, nekez eta baldar moldatzen banaiz ere, hainbat instrumenturekin lan egiten, fagotarekin kasu.\" Jarraiko lanetan instrumentazioa ez zuen kontzeptu itxi eta estutzat hartu: lan egiteko zabaldutako moduak asko izan ziren. Soinu berriak arakatze saio horien pare leudeke abeslariak ahotsarekin egin zituen probak, \u00f1abardura berriez jantzia agertuko baitziren. Konpositorea ere aldatu da: kanten hitzak abstraktuagoak dira, eta aurkezpen moduak ere halako eta bestelako moldeak agertuko ditu: blues zaharra, kabareta, rumba, antzerki musikatua (Kurt Weill musikagilearen eragina nabaria ei da), tangoa, Europako folk musika, jatorrizko country-a...\nFranks Wild Years, 1986an Waits eta Brennan senar-emazteek taularatuko musikala izan zen, Gary Sinisek zuzendua. Waitsek Franken rola osatzen zuen antzokian, eta itxura baten gustuko zuen antzeztearena: urte berean Jim Jarmuschek zuzenduriko \"Down By Law\" filmean hartu zuen parte, bai aktore lanetan, bai soinu bandan (Rain Dogs diskoko kanta bi agertzen dira). Eta 1986an ere The Rolling Stones taldearen Dirty Work albumeko \"Sleep Tonight\" kantan pianoa jo eta ahotsa jarri zituen. 1987an argitaratu zen Franks Wild Years diskoa, izen bereko antzezlan hark eskaini zituen kanten bertsioak agertu zituena, oraingo honetan estudioan grabatuak. Hurrengo urtean Big Time dator, berau ere Kathleenekin idatziriko lana, eta film euskarrian eskainia.\n1989an Thomas Baberen \"Demon Wine\" antzezlanean parte hartu zuen; egundainokoan ez du halako saio gehiagorik egin. Bill Pullman, Philip Baker Hall, Carol Kane eta Bud Cort antzez-lagun izan zituen. Lanak izan zuen harrera ez zen oso ona izan; edonola ere Waitsen interpretazioa bikaintzat jo zuten kritiko askok. 1989an The Replacements taldearen \"I'll Be You\" singlearen \"Date to Church\" kantan hartu zuen parte.\n1990eko hamarkada.\nAntzerki mundura itzuli zen ostera ere Waits \"The Black Rider: The Casting of the Magic Bullets\" ikuskizunarekin, Robert Wilson zuzendariaren eta William S. Burroughs idazlearen laguntza tartean, 1990eko martxoaren 31n Hamburgo hirian estreinatu zutena. Proiektuak alemaniar herri literaturaren ipuin bat zuen oinarri: \"Der freisch\u00fctz\" (Aske). Waitsek musika eta kantak sortu zituen, Burroughsek itxuratutako testuaren harian; Wilsonek taularatzea bideratu eta zuzendu zuen. Bertolt Brecht eta Kurt Weill sortzaileen lanak eragindako ekoizpena izan zen. Urte berean Waitsek Sylvia Plachy argazkilariaren \"Sylvia Plachy's Unguided Tour\" libururako grabazio bat atondu zuen, lanaren irudiei eta testuei laguntzeko.\n1991n Tomek Primus taldearen Sailing the Seas of Cheese diskoan hartu zuen parte, rock alternatiboaren jarraitzaile askorenganako bidea eta ezagupidea eskaini ziona. Aipatu taldeko abeslari, konpositore eta baxu-jotzaile Les Claypoolekin lankidetzaren aurreneko pausua izan zen, izan ere, Claypoolek Waitsen ordutik aurrerako produkzio askotan jardun du. 1991 horretan ere Waitsek Jim Jarmuschen \"Night on Earth\" filmaren soinu-banda sortu zuen, zeina hurrengo urtean album bilakatu zuten.\nBost urte zeramatzan Waitsek estudio batean sartu barik disko bat grabatzeko. 1992an Bone Machine lanak grabaketa-aretora eraman zuen eta perkusioa eta gitarra nagusi dituen diskoa asmatu zuen; pianoa eta saxoa, gutxi. Steve Huey kritikoak honako hau idatzi zuen: \"Agian Tom Waitsen lan honek artistaren isla egokienetako bat da... aurretiko saio esperimentaletan erakutsitako alde ilunak, iradokitako eldarniozko giroa... horiek guztiak hortxe dira, eta tartean sekulako indarra, energia nonahi. Baina, beharbada, entzuleriarekin bat egiteko lan zaila dateke\". Disko honek Grammy saria eskuratu zuen, urteko album alternatibo onenaren sailekoa hain zuzen.\n1992an, Robert Wilson lagunarekin ostera ere, Alice antzezlan musikatuari ekin zion, eta abenduaren 19an antzeztu zen aurrenekoz Hamburgon. Paul Schmidt-ek Lewis Carroll idazlearen \"Alice\" saileko testuak egokitu zituen: \"Aliceren abenturak lurralde miresgarrian\" eta \"Ispiluan barrena eta Alicek han aurkitu zuena\". Hamar urte geroago Waitsek ikuskizunerako Kathleen Brennanekin batera prestatutako kantak disko formatuan argitara eman zituzten.\n1993an The Black Rider estudio lana sortu zuen Waitsek, hiru urte lehenagoko ikuskizunean oinarrituta, kantu bi berriak badira ere: \"Chase the Clouds Away\" eta \"In the Morning\". William S. Burroughs bera entzuteko aukera dugu \"T'Aint No Sin\" abestian. 1993 horretan ere Gavin Bryars-ekin lan egin zuen haren \"Jesus' Blood Never Failed Me Yet\" 1971ko diskoaren edizio berriztatuan; halaber, Robert Altman zuzendariaren \"Short Cuts\" filmean ikusiko dugu, Raymond Carver idazle estatubatuarraren zinemarako egokitzapenean.Tomen hirugarren semea, Sullivan, urte horretan ere jaio zen.\nIsland Recordsek Waitsen \"Beautiful Maladies: The Island Years\" kaleratu eta gutxira, abeslaria Epitaph Recordsera jo zuen. 1998 zen. Andy Kaulkin, Epitaph diskoetxeko arduraduna eta Waitsen jarratzaile sutsua, txundituta zegoen: \"gu bezalako etxe txiki bat aukeratzea ere ederra da gero!\" Baina Waits gustura zegoen etxe berrian: \"Bai, bitxia da Epitaph, musikarien etxea baita, eta musikariek eurek kudeatua. Lanerako gogo handia dute, gustu ona eta jende jatorra da. Gainera, Cadillac (autoa) bat oparitu zidaten.\"\nDiskoetxe berrirako Waitsen lehen lanak Mule Variations zuen izena eta 1999koa da. \"Billboard\" aldizkariak lan bikaintzat jo zuen. 2000 urteko Grammy sarietako bat irabazi zuen (folk garaikide ildoko album onena; \"Hold On\" kanta ere izendatua zegoen Gizonezkoen Rock abeslarien sarirako). 1999an ere hainbat lankidetzatan aritu zen: \"More Oar (A Tribute to Alexander \"Skip\" Spence)\" diskoan hartu zuen parte, edo \"Mystery Men\" filmean ikusi ahal izan genuen, Heller doktorearena egiten.\n2000. urtetik aurrera.\n2001. urtean Wicked Grin kaleratu zuten, Waitsen kanten bertsioek osatutako lana. Tom bera kanta gehienetan aritu zen, gitarra, pianoa edo ahotsean.\n2002an, aldi berean disko bi argitaratu zituen Waitsek: Alice eta Blood Money. Aurretik landutako produktuak ziren, antzerkietan eskainiak, Lewis Carrollen \"Alice\" eta Georg B\u00fcchnerren \"Woyzeck\" literatur lanetan oinarrituak, hurrenez hurren. 2002ko honetan ere The Ramones taldeari eginiko omenaldi disko batean hartu zuen parte \"The Return of Jackie and Judy\" kanta bertsionatuz.\n\"Real Gone\" diskoa 2004an ekoiztu zuten. Pianoak estrainekoz ez du lekurik Waitsen lan batean. Aurreneko aldiz ere kanta batek ukitu politikoa du: \"The Day After Tomorrow\" abestian soldadu batek etxera bueltatzeko poza azaltzen du, gerraz erabat gogaitua; testuak ez du zuzenean aipatzen Irakeko gerra, baina zein unetan sortua den ikusita lotura ezinbestekoa da.\n2004ko horretan ere The Blind Boys of Alabama taldearen Go Tell It on the Mountain albumaren kanta batean abestu zuen, Grammy sarietan irabazle (\"Gospel tankerako disko onena\"). Eta Daniel Johnston abeslariari egindako omenezko disko batean ere (\"The Late Great Daniel Johnston: Discovered Covered\", Gammon Records) haren \"King Kong\" kanta bertsionatu zuen.\n2003an zinema lanetara itzuli zen. Iggy Pop abeslariarekin agertu zen Jim Jarmusch zuzendariaren \"Coffee and Cigarettes\" egokitzapenean, 1993ko film laburraren bertsio berrian. 2005ean Tony Scottek zuzendutako \"Domino\" filmean aritu zen (sermoilariarena egiten) eta Roberto Benigniren \"La Tigre e la Neve\" lanean (Tomek Tom Waitsena egin zuen, \"You Can Never Hold Back Spring\" abestu bitartean).\n2006ko azaroan lan eskerga kaleratu zuen Tom Waitsek, 54 kantuk osatutako disko hirukoitza: Orphans: Brawlers, Bawlers &amp; Bastards. \"Brawlers\" delakoak rock eta blues kantak biltzen ditu; \"Bawlers\"ek baladak eta maitasun kantak; eta \"Bastards\"ek aurreko bietako ez diren tankeratakoak eta bakarrizketak. Politikak badu orain ere lekurik, aipatua baita Israel eta palestinarren gatazka \"Road To Peace\" kantan. Badira ere zenbait artistaren kanten bertsioak (Daniel Johnston, Kurt Weill eta Bertolt Brecht, Leadbelly) edo Waitsen gustuko diren idazleen berrikusketak ( Charles Bukowski eta Jack Kerouac). Waitsen Orphans: Brawlers, Bawlers &amp; Bastards eta Alice diskoak \"metacritic.com\" atariak atondutako \"Top 200: Best-Reviewed Albums\" zerrendan datoz bederatzi eta hemezortzigarren postuetan, hurrenez hurren. 2006an ere Waits Sparklehorse taldearen Dreamt for Light Years in the Belly of a Mountain diskoko \"Morning Hollow\" kantuan pianoan aritu zen.\n2008ko ekainean Waitsek kontzertuak emateari ekin zion: \"Glitter and Doom Tour\" deiturikoa AEBetan eta Europan zehar ibili zen. Uztailaren 12an Donostian izan zen, Kursaalean, Euskal Herrian aritu zen lehen aldian, 1800 lagunen aurrean.\n2011ko otsailean Waitsek estudioan lanean ziharduela jakinarazi zuen , eta abuztuaren 23an albumaren izenburua aurreratu zuen: Bad as Me. Urriaren 24an salgai jarri zuten mundu zabalean.\nEkarpenak.\n1975ean hasita eta gaur arte artista askoren lanetan hartu du parte: Bonnie Raitt, Primus taldea, Ken Nordine, Thelonious Monster, Gavin Bryars, The Replacements, Chuck E. Weiss, Tin Hat Trio, Dan Hicks, Sparklehorse, Dave Douglas, Muse, Solomon Burke, \"We're a Happy Family - A Tribute to the Ramones\", Los Lobos, Eels, ..."}
{"id": "62025", "revid": "105290", "url": "https://eu.wikipedia.org/wiki?curid=62025", "title": "Pulmankij\u00e4rvi", "text": "Pulmankij\u00e4rvi edo Pulmanki aintzira (Norvegieraz: \"Polmakvatnet\"; Samieraz: \"Buolbm\u00e1tj\u00e1vri\"), Finlandia eta Norvegiako mugan dagoen lakua da, Utsjoki eta Tana udalerrietan hain zuzen. Ez da azalera handikoa, baina bere garrantzia dauka, arrantza-baketsua, arrainik hiltzen ez den horietakoa, egiteko aintzira ospetsua baita eta Platuxa arraina ugari baitago bertan."}
{"id": "62026", "revid": "336", "url": "https://eu.wikipedia.org/wiki?curid=62026", "title": "Nasalis", "text": ""}
{"id": "62029", "revid": "119347", "url": "https://eu.wikipedia.org/wiki?curid=62029", "title": "Izar-malkoak", "text": "Izar-malkoak Fernando Morillo idazlearen eleberri bat da, estreinakoz 2002. urtean argitaratua. 2003ko Haur eta Gazte Literaturako Euskadi Saria irabazi zuen. 2016an liburuaren bertsio berritua argitaratu zen, Gaumin argitaletxearen eskutik.\nEleberriaren izenburuak Pleiadeei egiten dio erreferentzia. Pleiadeak eta Orion aipatzen dira liburuan behin baino gehiagotan. Pleiadeak konstelazioa, izar-malkoak, eta Pleiadeak eta Orion, mitologiako pertsonaiak, aipatzen dira.\nHaria.\nBe\u00f1atek, hamasei urteko gazteak, adin beretsuko Maider ezagutu du diskoteka batean eta bat-batean harenganako erakarmena sentitzen du. Berehala bien arteko harremana hasten da. Diskotekatik atera eta muino batera igota, musuka hasten dira suharki, Izar-malkoak izena duten izarren azpian, greziar mitologian Orion ehiztariaren helburu izan zirenak; gero Be\u00f1atek Maiderri etxeko ezkaratzeraino lagunduko dio.\nBe\u00f1at Jaionerekiko harreman batetik dator; Jaione berarekin maiteminduta dago, baina Be\u00f1at derrigortuta sentitzen da eta horregatik eten egin du harremana. Maiderrek harremana abiatzean erakutsi duen ausardiak harrituta uzten du. Baina, lehen gauean telefono-zenbakiak elkarri eman arren, astebete pasa eta Be\u00f1atek ez du Maiderren berririk. Informatikazale porrokatua izanik, hacker gisa jarduten du etxean bitartean, Ibon lagunarekin. Hari egoera azaltzen dio, halako etsipenez, baina lagunaren aholkuei jarraiki (besteak beste, neska harekin kontuz ibili behar dela ohartarazi diotela kontatzen dio) ez da gehiegi larritzen ere.\nHandik bi astera, ordea, Jaione bere etxera agertzen da ustekabean; Be\u00f1aten aitak ireki dio atea. Be\u00f1at guztiz urdurituta ateratzen da berarekin. Pasieran duela bi aste neska beltzaran batekin, Maiderrekin alegia, besarkatuta ikusi zuela kontatzen dio, eta harekin ibiltzen den galdetu. Be\u00f1atek ezetz erantzuten dio. Jaionek neska hori ez zaiola batere gustatzen ohartarazten dio; gero, taberna batean, musuka hasten dira, eta Be\u00f1atek beste inorekin ibiltzeko asmorik ez duela berresten dio. Jaioneren etxerako bidean, Jaione bere gurasoekin topo egin ustekabean eta lotsaturik geratzen da, Jaioneren amak Be\u00f1at goitik behera arakatzen duen bitartean. Aitaren laguntzarekin, Jaione Be\u00f1atekin geratu ahal izango da azkenean.\nBeste egun batzuen buruan, Maider izango da Be\u00f1aten etxera ustekabean agertuko dena, bere aitaren harridurarako. Be\u00f1atek ez daki nora jo eta bat-batean zer dela eta, hainbeste egun igarota, galdetzen dio. Maiderrek besterik gabe berarekin gustura dagoela erantzun, bakarrik sentitzen zela, eta antzerkira joateko konbitea egiten dio. Be\u00f1atek baietza eman eta hurrengo egunetan ere maiz aterako dira elkarrekin. Egun batean, lagunekin parrandan eta mozkorturik, ezagun batek Maiderrekin dabilen galdetu eta berak ere harekin ibilia dela kontatzen dio, sexu harremanetarako neska beroa zela esaten. Beraz, Maider ez da birjina, baina Be\u00f1at bai.\nHurrengo egun batean, Maiderren gurasoak kanpoan daudela aprobetxatuz, txortan egiten dute elkarrekin, kondoiarekin, Be\u00f1atentzat lehen aldia dena; ongi pasatzen du baina berak aurrez uste zuen baino sentsazio apalagoa geratzen zaio. Harremanaren ondoren gazi-gozoa geratzen zaio, gozoa izan baita unea baina aldi berean amaitzean Maider guztiz hoztu eta ohiko zereginetara itzultzen delako. Hurrengo egunetan ere maiz praktikatuko dituzte sexu harremanak eta pasieran ere asko egiten dute. Egun batean, larrua jotzen ari direla Maiderri hilekoa etorri eta azkenean dutxan bukatzen dute biek, baina une horretan Maiderren gurasoak sartuko dira etxera. Maider bainugelatik ateratzen denean, ama berehala konturatzen da mutil batekin dagoela eta huts egin diola esaten dio Maiderri; hala ere, amak lagundu egingo du azkenean aita komunera beharrak egitera ez sartzeko etxetik berriz ere alde eginez.\nMaider eta Be\u00f1at elkarrekin jarraitu zutela kontatzen du Be\u00f1atek. Berarekin asko neskei buruz ikasi zuela aitortzen du. Hala ere, neska berataz nolabait aprobetxatzen ari dela sumatzen hasten da. Ibonek ere neska horrekin kontuz ibiltzeko esaten dio eta hobe lukeela Jaionerengana itzuli. Hurrengo egunetan, Maiderrek gaixorik dagoela eta berarekin ezingo dela atera esateko deitzen dio behin baino gehiagotan. Halako batean, Be\u00f1atek bere etxera joatea erabakitzen du. Horretarako, hilerritik pasa behar du, etxera lagundu zuen lehen egunean bezalaxe; gaua da eta giro beldurgarria dago han, baina hala ere sartu eta lore sorta hartzen du Maiderrentzat. Bere etxeko ezkaratzean, txirrina jo eta ez du inork erantzuten. Orduantxe, Maider etxetik hurbil Maider mutil batekin musuka ikusten du auto baten barruan. Handik pasatzen den mutiko bati hamar euro ematen dizkio autora hurbildu eta Maiderri lore sorta eman eta Orionek Izar-malkoak uzten dituela esatearen truke.\nHurrengo egunetan telefonoz deitzen diote etxera baina berak ez du hartzen. Ordenagailuan aritzen da. Egun batean, ordea, aitak neska bat atean dagoela esaten dio. Atera eta Maider topatzen du. Kalera ateratzen dira eta Maiderrek gertatutakoa sentitzen duela aitortzen dio. Be\u00f1atek, ordea, gauzak orain garbi ikusten ditu. Egun batean Be\u00f1at topatu eta neska beroa zela aitortu zion mutilarekin bezala jokatu du Maiderrek berarekin ere, beste mutil baterako tranpolin gisa, benetan desio duen mutil horren arreta erakartzeko eta berak ere sutsuago sentitzeko. Maiderrek onartu egiten du gertatutakoa horrela izan dela eta alde egiten du. Harreman hori, gogorra izan arren, berarentzat irakaspen handia izan dela ikusten du orain Be\u00f1atek. Gainera, Be\u00f1at konturatuko da hackerren oinarrizko lege batean ere kale egin zuela: Maiderri behar baino gehiago kontatu zion, bere garaian, hacker abileziei buruz. Egindako akats horretatik ere zerbait ikasiko du Be\u00f1atek, modu mingarrian.\nEgun batean, Jaionerekin topatuko du eta Maiderrekin gertatu zaiona sentitzen duela esango dio eta ikasten laguntzeko eskatzen dio. Be\u00f1atek baiezkoa emango dio eta izandako porrotaren ondoren sentimenduek esango diotenaren zain geratzen da."}
{"id": "62030", "revid": "96586", "url": "https://eu.wikipedia.org/wiki?curid=62030", "title": "Seximenduz", "text": "\"Seximenduz\" Fernando Morillo idazle azpeitiarraren liburua da. 2007an argitaratu zen, Elkar argitaletxearen eskutik."}
{"id": "62031", "revid": "96586", "url": "https://eu.wikipedia.org/wiki?curid=62031", "title": "Bihotz nahasiak", "text": "\"Bihotz nahasiak\" Fernando Morillo idazle azpeitiarraren liburua da. 2001en argitaratu zen, Ibaizabal argitaletxearen eskutik.\nKanpo estekak.\n[[Kategoria:Euskarazko eleberriak]]\n[[Kategoria:Euskarazko haur eta gazteen liburuak]]\n[[Kategoria:Fernando Morilloren liburuak]]\n[[Kategoria:Ibaizabal argitaletxearen liburuak]]\n[[Kategoria:2001eko liburuak]]"}
{"id": "62032", "revid": "105290", "url": "https://eu.wikipedia.org/wiki?curid=62032", "title": "Gudaoste ametsak", "text": "Gudaoste ametsak Fernando Morillo idazle azpeitiarraren ipuina da. 1999an argitaratu zen, Kutxako argitaletxearen eskutik.\nDonostia Hiria Saria irabazi zuen 1999an."}
{"id": "62033", "revid": "96586", "url": "https://eu.wikipedia.org/wiki?curid=62033", "title": "Sexu egunsentiak", "text": "\"Sexu egunsentiak\" Fernando Morillo idazle azpeitiarraren liburua da. 2000n argitaratu zen, Elkar argitaletxearen eskutik.\nKanpo estekak.\n[[Kategoria:Euskarazko eleberriak]]\n[[Kategoria:Euskarazko haur eta gazteen liburuak]]\n[[Kategoria:Fernando Morilloren liburuak]]\n[[Kategoria:Elkar argitaletxearen liburuak]]\n[[Kategoria:2000ko liburuak]]"}
{"id": "62034", "revid": "105290", "url": "https://eu.wikipedia.org/wiki?curid=62034", "title": "Pinueta", "text": "Pinueta Leioako (Bizkaia) auzoa da, herriko beheko aldean dagoena; Itzubaltzeta (Getxo) auzoaren ondoan.\nBertan Gazteluetako ikastetxea dugu.\n2007ko urtarrilaren 1eko erroldaren arabera, auzoak 2.057 biztanle ditu."}
{"id": "62035", "revid": "512", "url": "https://eu.wikipedia.org/wiki?curid=62035", "title": "Txopoeta", "text": "Txopoeta edo Makaleta Leioako (Bizkaia) auzoa da, herriko beheko aldean dagoena. Bertatik gertu Bilboko metroaren Leioako geltokia dugu.\n2007ko urtarrilaren 1eko erroldaren arabera, auzoak 1.589 biztanle ditu."}
{"id": "62036", "revid": "105290", "url": "https://eu.wikipedia.org/wiki?curid=62036", "title": "Ibaiondo (Leioa)", "text": "Ibaiondo Leioako (Bizkaia) auzoa da, herriko beheko aldean dagoena.\nBilboko itsasadarraren ondoan dago kokaturik, \"ibaiaren ondoan\", gune industrialean."}
{"id": "62037", "revid": "137486", "url": "https://eu.wikipedia.org/wiki?curid=62037", "title": "Lamiako", "text": "Lamiako Leioako (Bizkaia) auzoa da, Lamiako-Txopoeta barrutiaren parte dena eta herriko beheko aldean dagoena, Areetako (Getxo) mugan. Auzoaren izenaren sorburua \"lamina\" + \"-ko\" atzizki txikigarria dela uste da (eta ez leku-genitibo atzizkia).\nPadura eremua izan zen antzina, azkenean ibarra lehorturik geldituz eta bertara jendea bizitzera joanez. Oraindik ere, aitzinekoko padura ez baina hezegune bat geratzen da eta Lamiakoko padura deitzen zaio. \nLamina txiki baten estatua topa daiteke Lamiakoko metro geltokiaren alde batean eta metro geltokiaren beste aldean Bilboko Athletic futbol taldearen omenez eraikitako plaza dago. Ingurukoek esaten dute inguru horietan hasi zirela XIX. mendearen bukaera aldera, lehen aldiz Iberiar penintsulan, futbolean ibiltzen gizonezko batzuk.\nGarraiobideak.\nTrenbide sarea.\nAintzina Euskotren enpresak ustiatzen zuen \"Bilbo-Plentzia\" linearen barruan \"Lamiako\" izeneko geltokia zegoen, trenbide hori gaur egun Bilboko metroaren 1. lineari dagokiona. Metroaren Lamiakoko geltokia tren geltokia zegoen tokitik mugituta dago, eraikin berri bat ere egin zelarik.\nAutobusak.\nUdalak \"Leioabus\" autobus zerbitzua eskaintzen du, Leioako Txorierri auzoa eta Getxoko Areeta auzoen arteko ibilbidea egiten duen A2171 lineraren bitartez. Bestalde, Bizkaibus hiri-arteko autobusen hurrengo lineak ere auzotik pasatzen dira:"}
{"id": "62038", "revid": "105290", "url": "https://eu.wikipedia.org/wiki?curid=62038", "title": "Mendibilbarri", "text": "Mendibilbarri Leioako (Bizkaia) auzo berria da, herriko beheko aldean eta Mendibile ondoan dagoena."}
{"id": "62039", "revid": "105290", "url": "https://eu.wikipedia.org/wiki?curid=62039", "title": "Ondiz", "text": "Ondiz Leioako (Bizkaia) auzo historikoa da, izen bereko baseliza bertan duena. Auzoan ikastola eta beste eskola batzuk ere badaude.\n2007ko urtarrilaren 1eko erroldaren arabera, auzoak 1.239 biztanle ditu.\nBaseliza.\nAipatzekoa da Ondizko Andra Mariaren baseliza: jatorriz Erdi Arokoa, gaur egungo eraikina XIV. mendekoa da. Karlistaldietan gotorleku izan zen."}
{"id": "62040", "revid": "6950", "url": "https://eu.wikipedia.org/wiki?curid=62040", "title": "Santi Mami (Leioa)", "text": "Santi Mami Leioako (Bizkaia) auzoa da, herriko beheko aldean eta baserri ingurukoa. 2007ko urtarrilaren 1eko erroldaren arabera, auzoak 264 biztanle ditu."}
{"id": "62041", "revid": "105290", "url": "https://eu.wikipedia.org/wiki?curid=62041", "title": "Txorierri (Leioa)", "text": "Txorierri Leioako (Bizkaia) auzoa da."}
{"id": "62042", "revid": "6950", "url": "https://eu.wikipedia.org/wiki?curid=62042", "title": "Sakoneta", "text": "Sakoneta Leioako (Bizkaia) auzoa da, herriko erdialdean dagoena. 2007ko urtarrilaren 1eko erroldaren arabera, auzoak 269 biztanle ditu.\nSakonetan, besteak beste Barandiaran BHIko beheko eraikuntza dago eta kiroldegi bat. Kiroldegi ondo-ondoan badago haritz bikoitz handi eta zahar bat, Leioako zuhaitzik aipagarriena, batzuen ustez, eta 2019. urtetik Leioako Umeen Kontseiluari erreferentzia egiten dion plaka batekin."}
{"id": "62043", "revid": "201", "url": "https://eu.wikipedia.org/wiki?curid=62043", "title": "Igor Stravinsky", "text": ""}
{"id": "62045", "revid": "336", "url": "https://eu.wikipedia.org/wiki?curid=62045", "title": "Pallas-Yll\u00e4stunturiko Parke Nazionala", "text": "B\u00e1ll\u00e1s-Yll\u00e4sduottarko edo Pallas-Yll\u00e4stunturiko Parke Nazionala (ipar samieraz, \"B\u00e1ll\u00e1s-Yll\u00e4sduoddara \u00e1lbmotmeahcci\"; finlandieraz, \"Pallas-Yll\u00e4stunturin kansallispuisto\") Finlandiako Lappi iparraldeko eskualdean dauden hiru parke nazional erraldoietako bat da. Zehazki, 1.020\u00a0km\u00b2-ko azalera dauka eta herrialdeko parke nazional bisitatuena da; 2007. urtean 312.000 bisitari izan zituen. Tunturien Lappi azpieskualde muinotsua osatzen duten udalerrien artean dago eta baso zabalak, eremu zingiratsuak eta muino ospetsuak dira parke nazionalaren ezaugarri nagusiak .\n2005. urtean sortu zen, Pallas-Ounastunturi Parke Nazionala eta Yll\u00e4s-Aakenus Natura Erreserba Hertsia batu ostean, eta eskualdearen motore ekonomiko nagusia bilakatu da.\nGeografia.\nParkea hiru zatitan banatua dago: Ounastunturi, Pallastunturi eta Yll\u00e4stunturi inguruneak. Ingurune bakoitzak berezitasun eta ezaugarri propioak dauzka:\nYll\u00e4s mendia.\n\u00c4k\u00e4slompolo eta Yll\u00e4sj\u00e4rvi herrien artean dagoen Yll\u00e4s muinoan, parke nazionalaren hegoaldean, Lappi eskualdeko bigarren eski-estazio handiena dago, Yll\u00e4s eski-estazioa. Nahiz eta Lappiko eski-azpiegitura handienak Kittil\u00e4ko Levi muinoan dauden, Finlandiako eski-estazio ospetsuenetarikoa da 719 metroko muino honetan dagoena. Guztira, 61 eski alpinoko pista daude eta pista gehienak hasiberrientzako edo erdi mailako eskiatzaileentzat dira, dena den, adituenentzako ere bost pista beltz badaude. Jaitsiera altueneko pistatik jaisteko (463 m) bakoitzean zortzi pertsona sartzen diren Finlandiako bi telekabinetako bat hartu beharra dago; pista luzeenak bestalde, 3\u00a0km-ko luzera dauka. Levin ez bezala, Yll\u00e4sen ezin daiteke gauez eskiatu, hala ere, azpiegitura hauek erakartzen dituzten elur-zaleek udalerriaren biztanleria bikoizten, hirukoizten eta laukoizten dute sasoiaren arabera .\nEski-estazioaz gain, jatetxeak, dendak eta hotelak daude inguruan. Azpiegiturak urria erdialdean ireki eta ekaina bukaeran itxi ohi dira. Dena den, urte osoan zehar \u00c4k\u00e4slompolo eta Yll\u00e4sj\u00e4rvi herritan eskaintzen diren ekintzak badaude, elur motor safariak, husky txakurrek gidatutako lera safariak, Tornionjoki ibaiko arrantza eta txirrindularitza ikastaro eta lehiaketak, eremu babestuetara ibilaldiak eta piraguismo ikastaroak esaterako .\nHistoria.\nEskualde honek Harri Arotik izan ditu biztanleak, batik bat eskualdearen jatorrizko bizilagunak diren samiak. Parke nazionaleko leku izenek ere honen berri ematen dute; izan ere, iparraldeko natura berezia deskribatzeko hitzen faltan, finlandierak ipar samierako hiztegitik mailegatutako hitz asko aurki ditzakegu, haien artean, \"kaltio\", \"kero\", \"lompolo\", \"mella\", \"vuoma\" eta \"vuontis\".\nErdi Arotik XIX. mendera, Kemi, Tornio eta, orokorrean, Torne ibar hegoaldeko ehiztariak iritsi ziren parke nazionaleko aintzira, baso eta zelai oparoetara. Harrapakinen ugaritasuna zela-eta, finlandiarrek eta samiek bizikidetza baketsua izan zuten eta, hegoaldean esaterako, bi kulturak uztartu egin ziren. Iparraldean aldiz, Enonteki\u00f6 udalerrian, natura basati eta birjinarekin batera, samiak aurki ditzakegun Finlandiako lekuetako bat da.\nElur-orein zaintzak ere bere pisua izan du parke nazionaleko historian; izan ere, Alakyl\u00e4, Kyr\u00f6, Muonio eta N\u00e4kk\u00e4l\u00e4ko sami abeltzain kooperatibek bertako zelai freskoetara ekarri ohi zituzten abereak eta, gaur egun eskualdearen historia bihurtu diren azpiegiturak eraiki zituzten .\nParke nazionala sortzearen asmoa 1910. urtekoa zen. Pallas eta Ounas muinoen artean babestutako eremu bat sortzea erabaki zuten eta Finlandiako lehenbiziko bi parke nazionaletako bat bilakatu zen 1938. urtean. Dena den, parke nazionalak izandako aldaketa handiena 2005. urtean izan zen, Pallas-Ounastunturi Parke Nazionalak eta Yll\u00e4s-Aakenus Natura Erreserba Hertsiak bat egin zutenean. Babestutako azalera bikoiztu egin zen eta bisitariak etengabe erakartzeari ekin zion.\nIbilbideak.\nMarkatutako 350\u00a0km-ko bide-sarea eta parke nazional guztian edonora joateko basabideak daude. Bide hauek eskiatzaileentzat eta oinezkoentzat dira, sasoiaren arabera, baina txirrindularientzako eta arraunlarientzako ibilbide bereziak ere badaude. Pallas muinoaren inguruan esaterako, txirrindularitza praktikatzeko aproposak diren bi bide daude. Oinezkoentzat diren bideen artean, aipatzekoak dira Hetta-Pallas Bidea, Hetta Enonteki\u00f6ko elizatea eta Pallas muinoa batzen dituen bidea; Aakenustunturi Basabidea, Aakenus muinoa zeharkatzen duen 17\u00a0km-ko basabidea; eta Kiirunankieppi Basabidea, eskandinaviako lagopodoak ikusteko 12\u00a0km-ko bide aparta. Bide luze guztietan, ibiltariek lo egin ahal izateko egurrezko bordak daude, batzuk balio historiko handikoak. Aipatzekoa da hegaztien habitat bereziak diren eremu batzuetan sarrera debekatua dagoela; arrantza aldiz, bakarrik Pallasj\u00e4rvi eta Pyh\u00e4j\u00e4rvi aintziretan onartua dago. Ibilbide, borda eta debeku guztien berri izateko bisitarien hiru gune daude, Yll\u00e4s muinoan dagoen Kellokas Bisitarien Gunea, Pallastunturi Bisitarien Gunea eta Skierri, Tunturien Lappi Natura Gunea Hettan.\nBertara iristeko Kemi-Torniotik Kilpisj\u00e4rvira doan Valtatie 21 autobidea edo Kittil\u00e4 zeharkatzen duen Kantatie 79 errepidea hartu beharra dago. Irisgarritasun onena duen parke nazionala da, eta ondorioz, bisitari gehien erakartzen dituena. Enonteki\u00f6 edo Kittil\u00e4 aireportuak esaterako, parkearen sarreran daude eta Tunturien Lappi azpieskualdea osatzen duten lau udalerrietatik autobusak irtetzen dira bertara. Finlandiako Gobernuarena den VR-Yhtym\u00e4 garraio-konpainiaren trenak gainera, iparreko trenbidearen azkeneko geltokia Kolari udalerrian dauka .\nIzaki bizidunak.\nFauna.\nKlima desberdinen ondorioz, bertan bizi diren animalia-espezieak ere anitz dira. Espezie desberdin gehien dituen familia hegaztiena da, hala nola, udan 150 espezie desberdin ikusi izan dira; dena den, gutxi batzuk baino ez dute negua ere bertan pasatzen, esaterako, eper zuriak, Enonteki\u00f6n beti ongietorriak diren eskandinaviako logopodoak, mokokerrak, ipar-kaskabeltzak eta siberiar eskinosoak.\nUdaberri inguruan iristen hasten diren eta bertan habiaratzen duten hegaztien artean aldiz, aliota artiko eta txikiak, arrano arrantzaleak, basoilarrak, belatz gorriak, birigarro txikiak, buztangorri argiak, buztanikara hori eta zuriak, amildegi arrokatsuetako buztanzuri arruntak, parkearen ikur diren elur-berdantzak, erroiak, eskinosoak, euli-txori beltz eta grisak, gailupa arruntak, hontz gabiraiak, ipar-gailupak, kukuak, kurlinta bekaindunak, larreoiloak, marikoi isatsluzeak, mendi-erregetxoak, mokoker hegalzuri eta loroak, murgilari urrebegiak, negu-txirtak, negu-txontak, okil hiruatzak, papourdinak, pitxartxar nabarrak, tarinak, tuntunak, txantxangorriak, txepetxak, txio hori eta marrabikoak, txirri lepokodunak, txoka gorriztak, ur-zozoak, urre-txirri arruntak, zapelatz galtzadunak, zerra txikiak eta zozo paparzuriak daude .\nUgaztun haragijaleak ere badaude; hartz arreak dira nagusi eta urtero hauen kopurua haziz doa. Hauez gain, aipatzekoak dira ipar-katamotz babestuak, Kittil\u00e4ko jatun ospetsuak eta noizbehinka agertzen diren otsoak. Azkenik, belarjale handien artean, altzeak eta elur-oreinak daude.\nLandaredia.\nParkea, Finlandiako ipar-mendebaldeko muturrean dago; hain zuzen, Tunturien Lappi azpieskualde muinotsua osatzen duten lau udalerrien artean, Enonteki\u00f6, Kittil\u00e4, Kolari eta Muonio udalerrien artean. Pallas-Yll\u00e4stunturi ekosistema desberdinek osatzen dutenez, parkea ez da zaintze lan bikainengatik eta aisialdia pasatzeko aukera ezin hobeagatik bakarrik ezaguna. Bertan, urte guztian zehar ibili ohi den finlandiar ikerketa talde asko dago, ehun baino gehiago, eta azken urteotan Europa kontinente osoko aire garbiena Pallasen dagoela aditzera eman dute .\nEremu hau, Finlandia oso eremu muinotsu garrantzitsuenetako bat da; hain zuzen, 100\u00a0km-ko luzera duen mendikate batek zeharkatzen du parkea iparraldetik hegoaldera. Muino garai eta ospetsuenak 723 metroko Ounastunturi, 718ko Yll\u00e4stunturi, Keimi\u00f6tunturi, 517 metroko Kes\u00e4nkitunturi eta parke nazionaleko garaiena den 807ko Pallastunturi dira. Hain zuzen, Pallas muinoa bere zazpi gailurrengatik da ezaguna, Pallaskero, Orotuskero, Palkaskero, Lehm\u00e4kero, Pyh\u00e4kero ospetsua, Laukukero eta garaiena den Taivaskero. Batik bat granitozkoak diren muino hauetan, Lappi eskualdeko landare bitxi batzuk aurki daitezke; esaterako, azeri-mahatsak, diapensiak eta Diphasiastrum alpinum landareak.\nAintzira handi bakarra dago parke nazional guztian, Pallasj\u00e4rvi aintzira hain zuzen; hala ere, zingira eremu asko daude, bertako animaliak elikatzen diren intsektuen habitat gogokoenak. Bertan ikus daitezkeen landareen artean, orkideak, ur-hirustak, eta Scheuchzeria palustris, Carex lasiocarpa eta Carex limosa landareak. Hala ere, parke nazionalaren azaleraren ehuneko handiena baso zahar eta zabalek osatzen dute. Taiga edo baso boreala da nagusi eta zuhaitz ohikoenak, haltzak, izeiak, makalak, pinuak, sahatsak, otsagereziondoak eta urkiak dira; 500 metro goitiko ingurunetan ordea, Finlandiako zuhaitzik gabeko tundra eremu bakanak daude. Elurrak parkeko lurra estaltzen du urritik maiatzera arte, eta udaberrian, bertako ahabiak, aingeru-belarrak eta ereinoztxoak hazten dira ."}
{"id": "62046", "revid": "56334", "url": "https://eu.wikipedia.org/wiki?curid=62046", "title": "Ateles", "text": "Armiarma tximinoa edo Ateles (tokiko izenetan \"maquisapa\", \"marimonda\", \"koat\u00e1\" edo \"atele\"), burmuin handia eta mundu zaharreko tximinoen antzekoa den amerikar tximinoen generoa da. Gorputzeko ile gris horixka, beltza, arrea eta gaztainkara daukate. Beheko atalean kolorea argiagoa daukate, eta begiak eraztun zuri batez inguratuta.\nArmiarma tximinoa Amerikako primaterik handienetako bat da,\u00a0 soziala da eta talde handitan aurki daiteke. \nPrimate hauetako zazpi espezie daude, zoritxarrez denak mehatxupean daude; besteak beste,\u00a0 armiarma tximino marroia arrisku larrian dago. Era berean, aipagarria da gatibutzan erraz hazteko duten gaitasuna. Halaber,\u00a0 primate hauek garrantzitsuak dira oihan tropikaletan, funtsezko papera betetzen baitute hazien sakabanaketan. Horren ondorioz, baso-inguruneari lehenera etortzen laguntzen diote, fruituak kontsumitu ostean. \nArmiarma izena beraien gorputz-adar eta buztan luzeetatik dator, armiarma-zangoen antza dutelako, zuhaitz-adarretan balantzaka ibiltzen ahalbidetzen dietenak. Orobat, adarrak hartzen laguntzen dizkioten launa hatz luze dituzte esku bakoitzean. Hatz lodiak ere badituzte, baina horiek oso laburrak dira. \nHabitata.\nKlima tropikaleko eremuetan bizi dira. Izan ere, armiarma tximinoak baso menditarretan eta oihanetan bizi dira. Oihan-eremu handia behar dute bizitzeko. Zuhaitz altuko eremu hezeak bilatzen dituzte, baina leku lehorragoetan ere bizi daitezke.\nGeografikoki Erdialdeko Amerikan eta Hego Amerikan kokatzen dira. (Mexikoko hego-ekialdeko kostaldean, Guatemala, Belize, Honduras, El Salvador, Nikaragua, Costa Rica, Panama\u2026). \nDieta.\nAnimalia hauen dieta fruituek, hostoek, intxaurrek, haziek, eta batzuetan araknidoek eta intsektuek osatzen dute. Nagusiki frugiboroak dira, beraien dietaren %83 da eta zuhaitzen goialdean aurkitzen dituzten fruta-aukera zabalaz elikatzen dira.\nArmiarma tximinoak hazien sakabanatzaile garrantzitsuak dira oihanetan. Animaliek fruituak eta fruitu lehorrak zuhaitzetatik jaten dituzte eta beraien bidea jarraitzen dute, azkenean hazi horiek animalien gorotzetan geratzen dira eta zuhaitzak hedatzen dituzte inguru guztian zehar. Horretaz gain, banako gazteek ezin dituzte hazi osoak irentsi, hortaz, lurrera erortzen uzten dituzte. \nBaso tropikaletan hazien sakabanaketaren % 50 eta % 90 artean animaliek egiten dute.\nEzaugarri fisikoak.\nArrak eta emeak elkarren antzekoak dira. Ile gogorra eta zakarra izaten dute, urre, gorri, marroi edo beltz kolorekoa, eta eskuak eta oinak, berriz, beltzak. \nGorputz eta gorputz-adar argalak dituzte. Era berean, amu itxurako eskuak\u00a0 dituzte, luzeak eta estuak, hatz luze kurbatuekin. Behatz lodiak dituzte oinetan eta burua txikia dute. Isatsa gorputza baino luzeagoa dute. Orokorrean, zazpi kilo inguruko pisua dute, arrak emeak baino handiagoak izan ohi dira.\nArmiarma tximinoaren isatsa oratzailea da, hau da, egokituta dago objektuei eusteko. Oro har, animaliaren gorputza baino luzeagoa denez, bosgarren gorputz-adar gisa jokatzen du, batez ere, zuhaitzetara heltzeko. Isatsak gorputzaren pisu osoa jasan dezake eta adarretatik zintzilikatzeko aukera ematen die eskuak askatuz, igo, bazka bilatu eta jateko. Kumeek ere isatsa amaren isatsaren inguruan biltzen dute segurtasun bila, bizkarrean bueltaka dabiltzala.\nHorrekin batera, isatsaren beheko-aldeak ez du ilerik eta hatz-mami potolo bat du bertan, tximino bakoitzarentzat desberdina dena (gizakion hatz-marken antzekoa). Isatsaren lerroek, adarretara heltzen laguntzen diote.\nPortaera eta bizimodua.\nArmiarma tximinoak sozialak dira, 40 kiderainoko taldeetan bizi baitira. Talde handi hori, azpitalde txikiagoetan banatzen da bazkatzeko. Mota honetako egitura sozialari fisio-fusio sozietatea deritzo. Taldeak elkarrekin egiten du lan beraien lurraldea defendatzeko eta inguruko harrapariengandik babesteko.\n2014ko Belizeko armiarma tximinoen ikerketa batek, arrek eta emeek denbora modu desberdinean igarotzen dutela aurkitu zuen, emeek jaten eta atseden hartzen igarotzen dute eguna, aldiz, arrak mugimenduan egoten dira, leku batetik bestera bidaiatzen. Uste da arrak beraien taldearen mugak patruilatzen egoten direla eta beste talde batzuei lapurtzen, emeak ikustera itzuli aurretik.\nBestalde, espezie honetan kumeak dituzten emeen eta kumerik gabeko emeen jokabidea desberdina da. Izan ere, kumerik gabeko emeak bakartiagoak dira, baina aktiboagoak dira bazka bilatzeko, jolasteko eta inguruko adarrak usaintzeko orduan.\nUgalketa.\nArmiarma tximino arrek eta emeek bikote sexual asko izan ohi dituzte. Edonola ere, tximino emeak oso bereziak dira norekin ugaldu aukeratzerakoan, eta ar batzuk baztertu egiten dituzte. Araldia eta jaiotza denboraldia ez daude ondo zehaztuta, elikagaien eskuragarritasunaren eta urtaroaren araberakoak direlako. \nEmeak, oro har, batez beste 36 hilabeteko adina dutenean ugaltzeko gai dira. Ernalaldia 260 egun ingurukoa izan ohi da. Edoskitzaroak 23 eta 36 hilabete bitartean irauten du. Izan ere, harreman estua dago amen eta kumeen artean, eta ez dira banatzen kumeak urte bateko adina izan arte. Gero, emeak 2-4 urte itxarongo ditu berriro ernari geratzeko.\nMehatxuak.\nNaturaren Kontserbaziorako Nazioarteko Erakundearen (IUCN) arabera, armiarma tximino populazio guztiak gutxitzen ari dira. Populazio egonkorrena Guyanako armiarma tximinoarena da, hala ere, desagertzeko arriskuan dago. Giza jardueraren ondorioz, bere habitata suntsitzen ari da, nahiz eta, bere eremu handi bat babestuta egon.\nHorrez gain,\u00a0 Erdialdeko eta Hego Amerikako jende askok armiarma tximinoak jaten ditu, edota, etxe-animalia gisa saltzeko harrapatzen dituzte. Inpaktu handia du honek populazioan, ugaltze eta heltze tasa baxuak dituztelako. Haien habitata suntsitzen ari dira, batez ere zuhaitzak moztuz. Guzti honen ondorioz, armiarma tximinoen hiru espezie: armiarma tximino buru marroia, armiarma tximino sabel-zuria eta armiarma tximino bizar-zuria arriskuan daude, IUCNren zerrendan. \nMexikoko armiarma tximinoen populazioa nabarmenki murriztu da hainbat eragileen ondorioz: beraien habitatak aldaketak jasan ditu lurzoruaren erabilerari lotuta (baso eremu handia galdu egin da nekazaritzarako eta abeltzaintzarako jarduerek gora egin dutelako), ehizaldiak eta banako gazteen trafikoak, etxe-animalia gisa saltzeko helburuarekin. ,\nAzpimarratu beharra dago, populazio ezegonkorrena armiarma tximino marroiarena dela, Kolonbian eta Venezuelan bizi dena.\u00a0 Animalia hau arrisku larrian dago, desagertzetik oso gertu baitago. Ehiztariek gogoko dute animalia hau ehizatzea, kirol bat izango balitz bezala hiltzen dituzte. Halaber, sugeen ziztadak sortutako erreumatismoak sendatzeko botikak egiteko erabiltzen dituzte. "}
{"id": "62047", "revid": "336", "url": "https://eu.wikipedia.org/wiki?curid=62047", "title": "Tenojoki", "text": "Tenojoki edo Tanaelva Finlandieraz eta Norvegieraz (Iparraldeko Samieraz: \"Deatnu\"), Finlandia eta Norvegiako ibai garrantzitsu eta luze bat da. Ibilaldi gorabeheratsua egin eta bi herrialdeetatik pasatu ostean, Ozeano Artikoan itsasoratzen da. Utsjoki udalerria Finlandian eta Karasjok eta Tana udalerri norvegiarrak bixitatzen ditu eta azken herrialdeko hirugarren ibai luzeena da.\nIbaia, bere izokin ugariagatik da ezaguna mundu mailan, munduko izokin pisutsuena ur hauetan arrantzatua izan zelako 1929. urtean batik-bat. Gainera, bi herrialdeen arteko muga marrakatzen du eta bere delta, Ozeano Artikoan, Europako birjinena da. Ibaia zeharkatzen duen zubirik ezagunena, \"Tana zubi\" internazionala da, 1948. urtean eraikia, eta Tana eta Utsjoki udalerrian batzen dituena."}
{"id": "62048", "revid": "105290", "url": "https://eu.wikipedia.org/wiki?curid=62048", "title": "Zaunka", "text": "Zaunka edo adausia txakurraren hotsa da.\nEtimologia.\nAitzineuskaraz: \"*enau(t)si\" Koldo Mitxelenaren ikerketen arabera."}
{"id": "62050", "revid": "965", "url": "https://eu.wikipedia.org/wiki?curid=62050", "title": "Adausi", "text": ""}
{"id": "62052", "revid": "336", "url": "https://eu.wikipedia.org/wiki?curid=62052", "title": "Tximino armiarma", "text": ""}
{"id": "62053", "revid": "336", "url": "https://eu.wikipedia.org/wiki?curid=62053", "title": "Armiarma tximino", "text": ""}
{"id": "62054", "revid": "15795", "url": "https://eu.wikipedia.org/wiki?curid=62054", "title": "Foru Aldundi", "text": ""}
{"id": "62055", "revid": "119347", "url": "https://eu.wikipedia.org/wiki?curid=62055", "title": "Pello Zubiria", "text": "Pello Zubiria Kamino (Aginaga, Gipuzkoa, 1958 - ) euskal herritar kazetaria da eta Argia astekariko zuzendari izan da urte luzez. \"Euskaldunon Egunkaria\"ko lehenengo zuzendaria izan zen. Gaur egun \"Argia\"ko zuzendariaren albokoa da.\nBiografia.\nPello Zubiria Usurbilgo Aginaga auzoan jaio zen. 1979an hasi zen kazetaritza munduan \"Zeruko Argia\" aldizkarian musikako kritikak egiten. 1981ean, soldadutzatik bueltan \"Argia\" astekarian hasi zen lanean. Politika sailean egin zuen lan gehienbat. \"Larrun\" pentsamendu aldizkariaren sortzaile eta zuzendari izan zen.\n1990eko abenduan \"Euskaldunon Egunkaria\"ko lehenengo zuzendari izendatu zuten. 1991 arte aritu zen lan horretan, ostera \"Argia\"ra itzultzeko. 1994an astekariko zuzendari izendatu zuten eta lan horretan aritu zen 2002ra bitartean.\nEuskal Autonomia Erkidegoko Euskararen Aholku Batzordeko kide izan zen urte askoan.\nGaur egun \"Argia\" astekariko \"Net Hurbil\" sailean idazten du Zubiriak, nazioarteko gaien inguruan, \"altermundismo\"aren ezkerreko ikuspegi ekologistatik.\nEspondilitis ankilopoietikoa izeneko gaitza du Zubiriak, eta gai horren inguruko hainbat dokumentazio bildua du \"Izorrategi\" web gunean. Horretaz gain, apiterapiaren inguruko \"Erlea&amp;Apiterapia\" izeneko \"bloka\" idazten du.\nArgia aldizkaria berpiztea (1980).\n1980an Zeruko Argia aldizkaria krisi ekonomiko gorrian zegoenean, Kaputxinoen babesa desagertu zenean, Joxemi Zumalabe eta Jose Mari Ostolaza bakarrik geratu ziren. Baina gazte talde gogotsu baten laguntzarekin aldizkaria berpiztu zuten Argia izenarekin. Pello Zubiria zen gazte 'argiero' horietako bat Josu Landa, I\u00f1aki Uria eta Jon Barandiaranekin batera. Juanjo de Marcos \"Poco\" eta Simeon Barrosori esker bideratu ahal izan zituzten arazo teknikoak, hasieran argitaratze-prozesuak 15 egun behar baitzituen aldizkaria amaitu eta etxeetara heldu bitartean. 1981ean hogeita lau zenbaki baino gehiago ezin ziren zuten atera, baina kide berriak biltzen hasi ziren: Pablo Sastre, Joseba Alvarez... Lehen hiru urteak oso biziak eta gogorrak izan ziren. Haietako inor ez zen aldizkarian egindako lanetik bizi. Uriak eta Landak bezalaxe, euskarazko eskolak ematen eta itzulpenak egiten irabazten zituen sosak. Urte gutxitan, kiebran zegoen aldizkaria berrindartu zuten eta inguruan enpresak sortu zituzten: Apika informatikan eta Antza diseinu grafikoan.\nEuskal prentsaren aldeko kanpaina (1988).\nArgia aldizkaria sendotuta euskarazko egunkari bat sortzeko erronka planteatzen hasi ziren. Erdarazko prentsak erabateko nagusitasuna zuen orduan ere merkatuan. \"Deia\" eta \"Egin\" egunkarien euskararen erabilera %10-%20a zen hasieran eta ez zen aurreikusten %30a gainditzea, epe luzean ere ez. Euskaraz funtzionatuko zuten egiturak eta elkarlan sareak sortu behar zirela planteatzen zuten. Euskal prentsaren aldeko kanpaina abiatu zen orduan.\nArgian teknologikoki oso aurreratuta zeudenez, 1988-89an egunkari bat egiteko behar zen guztia zutela eta egiteko erabakia hartu zuten. Proiektua ARGIAtik zetorren, baina aurrera ateratzeko bere bidea egin behar zuenez \"Egunkaria Sortzen\" talde eragilea sortu zen 1990ko urtarrilean eta diru-bilketa erraldoia martxan jarri zuten.\n\"Euskaldunon Egunkaria (1990)\".\nEuskarazko egunkariaren sortzaileetako bat izan zen. 1990eko abenduaren 6an argitaratu zuten \"Euskaldunon Egunkaria\"-ren 1. zenbakia Hasiera hartan Uria izan zen zuzendariordea eta Pello Zubiria zuzendaria 1993ra bitarte. orduan Martxelo Otamendik egunkariko zuzendaritza hartu zuenean.\nEgunkaria auzia.\n2003ko otsailaren 20an \"Euskaldunon Egunkaria\"ren aurkako polizia operazioan atxilotu zuten. Otsailaren 23an ospitalean sartu zuten jasandako tratuaren ondorioz. Akusazio haietaz guztiez absolbitu zuten 2010ean, jasandako guztia jasanda, Martxelo Otamendi, Xabier Oleaga, Txema Auzmendi, I\u00f1aki Uria eta Joan Mari Torrealdai lankideekin batera."}
{"id": "62056", "revid": "6950", "url": "https://eu.wikipedia.org/wiki?curid=62056", "title": "Artzain txakur", "text": "Artzain txakurra, ardi txakurra edo artzanora artzainari artaldea zaintzen eta lekuz aldatzen laguntzen dion txakurra da. Kanpoko itxuraz, artzain txakurraren barietate anitz daude; animalia bizkorrak eta azkarrak izan ohi dira, ikasketarako gaitasun handikoak, eta aurreikusi gabeko arazoei aurre egiteko gai direnak.\nEuskal Herriko artzanorak.\n\"Artzanor\" edo \"artzakur\" izenarekin, artaldeak otsoetatik eta beste basa harrapari batzuetatik babesteko erabiltzen diren zakur handiak izendatu ohi dira. Euskal Herriko bertako bi arraza daude:\nTxakur horiei eta artzaintzarako erabilitako beste txakurrei \"artzain txakur\" zein \"ardi txakur\" deritze. Artzanorak ez diren arraza horiek artaldeak gobernatu eta gidatzeko erabiltzen dira. Ipar Euskal Herrian txakur mota horiei guztiei \"sumise\" deritze. Euskal Herriko bertako hainbat arraza daude.\nArdi txakurrez gain, bada Euskal Herrian bertako beste txakur arraza bat, bereziki mendiko behiak gobernatzeko erabiltzen dena:\nArrazak.\nArraza ofizialki ez onartuak.\nLeongo artzain txakurra."}
{"id": "62059", "revid": "1519", "url": "https://eu.wikipedia.org/wiki?curid=62059", "title": "Artzanor", "text": ""}
{"id": "62060", "revid": "137256", "url": "https://eu.wikipedia.org/wiki?curid=62060", "title": "Haluro", "text": "Haluroak edo halogenuroak halogeno-atomo bat osagaitzat dauzkaten konposatu binarioak dira. Beste osagaia halogenoa baino elektronegatiboagoa den elementu kimiko bat edo erradikal bat da. Bi osagaien loturaren emaitza fluoruroa, kloruroa, bromuroa, ioduroa edo astaturoa da, inplikatutako halogenoaren arabera. Gatz asko haluroak dira. 1. taldeko metal guztiek haluroak osatzen dituzte halogenoekin.\nHaluro-ioiak karga negatiboa daukaten halogeno-atomoak dira. Haluro-anioiak hauek dira: fluoruroa (F\u2212), kloruroa (Cl\u2212), bromuroa (Br\u2212), ioduroa (I\u2212) eta astaturoa (At\u2212). Ioi hauek gatz haluro guztien lotura ionikoetan ageri dira.\nHaluroak kimika organikoan.\nKimika organikoan, halogeno-atomo bat daukan konposatu orori haluro deritzo. Alkil haluroak R-X motako konposatu organikoak dira: X halogenoari kobalenteki lotutako R talde alkiloa daukate.\nPseudohaluroek haluroen antzeko karga eta erreaktibotasuna daukate, nahiz eta halogenorik ez eduki. Esaterako, -NNN azidak, -NCO isozianatoa, CN-, etab.\nSubstantzia kimikoek halogenoren bat daukaten ala ez detektatzeko, Carius-en metodo halogenoa erabiltzen da.\nBestalde, dihaluroak alkano ziklikoak sintetizatzeko erabiltzen dira.\nHaluroak argiztapenean.\nKaleetako farola modernoetan metal haluroen lanparak erabiltzen dira. Merkurio-lurruneko lanparak baino eraginkorragoak dira energia erabileraren aldetik, eta sodio-lurruneko lanparek igortzen duten kolore laranja baino kolore askoz hobea ematen dute. Metal haluroen lanparak berotegietan edo klima ilunetan ere erabiltzen dira argi naturalaren eskasia konpentsatzeko.\nHaatik, lanpara hauek asko handitzen dute argi-poluzioa. Hori dela-eta, askotan sodio-lurruneko lanparak hobesten dira.\nKonposatu haluroak.\nOndoren konposatu haluroen zenbait adibide zerrendatu dira:"}
{"id": "62061", "revid": "448", "url": "https://eu.wikipedia.org/wiki?curid=62061", "title": "Andrea Galdu Zan erreka", "text": "Andrea Galdu Zan erreka edo Kukuerreka Altsasun dagoen erreka txikia da, Urbasan jaio eta Burundan isurtzen ditu bere urak hau Altzaniarekin elkartu aurretik.\nBere jaiolekua Santa Barbara dermioan dago, Ezkina eta Santabarbarazuloren artean. Bere urak Kaskardin isurtzen ditu."}
{"id": "62062", "revid": "336", "url": "https://eu.wikipedia.org/wiki?curid=62062", "title": "Larrun (argipena)", "text": "Larrun izan liteke:"}
{"id": "62063", "revid": "105290", "url": "https://eu.wikipedia.org/wiki?curid=62063", "title": "Karigasniemi", "text": "Karigasniemi (Iparraldeko Samieraz \"G\u00e1regasnj\u00e1rga\"), Utsjoki, Finlandiako udalerriko herrixka bat da, Laponian kokatua.\nHerrixka txiki honetan, udalerriko biztanle gehien bizi da erdigunearekin batera, 500 bat gutxi gorabehera eta Norvegiarekin muga egiten duenez, askotan, prezio merkeagoko erosketak egitera etorri ohi diren norvegiarrek herrixka betetzen dute. Biztanle gehienak, samitarrak dira eta zerbitzu ugariz daude horniturik; hala nola, hiru denda, bi gasolindegi, eskola, postetxe, osasun-etxe txiki bat eta hainbat jatetxe eta taberna.\nHistoria.\nFinlandiak 1917. urtean independentzia lortu ondoren, Bigarren Mundu Gerrak eztanda egin zuen Europan. Herrialdeak bere estatusa mantendu nahian, Alemania naziarekin egin zuen bat, honela SESB bere lurraldetik urrundu nahian. Norvegiatik etorritako tropa alemaniarrak, herrixketan egokitu ziren eta Ozeano Artikoaren defentsa antolatzeari ekin zioten. Hainbat gerren ondoren, Finlandiak, SESBekin bake-akordio bat sinatu zuen, eta horrek, alemaniarrak, Finlandiar lurretatik botatzea eskatzen zuen. Honela, SESB eta Finlandiak bat eginik, naziak jazartzeari ekin zioten eta, hauek Norvegiara (herrialde satelitea) alde egitea pentsatu zutenez, aliantza, Karigasniemin eta gainontzeko mugako udalerri eta herrixketan kokatu zen hauen atzeraldia eragozteko. Laponiako Gerra. Ondorioa garratza izan zen herrixkarentzat, baina finlandiarren garaipenak herrixkaren berregituratzea bultzatu zuen."}
{"id": "62065", "revid": "105290", "url": "https://eu.wikipedia.org/wiki?curid=62065", "title": "Nuorgam", "text": "Nuorgam (Iparraldeko Samieraz: \"Njuorgg\u00e1n\"), Finlandia eta Europar Batasunean iparraldeen dagoen bizigunea da. Norvegiar mugan dago eta bertatik, Tenojoki ibaia igarotzen da, izokin-ibai ospetsuenetarikoa.\nHerrixka hau, Utsjoki udalerrian dago, Finlandiako Lappi probintzian. 200 biztanle baino pixkat gehiago ditu eta samitarrak dira biztanle nagusi. Bertan, zerbitzu asko aurki daitezke, gehienbat norvegiarrek aprobetxatzen dituztenak, prezio baxuak direla eta, muga askotan igarotzen baitute."}
{"id": "62066", "revid": "105290", "url": "https://eu.wikipedia.org/wiki?curid=62066", "title": "Larrun (aldizkaria)", "text": "Larrun aldizkaria \"Argia\" astekariarekin batera kaleratzen den pentsamendu aldizkaria da. Hilabetero kaleratzen da eta gaurkotasunarekin loturiko gaiak sakontasunez lantzea du helburu.\n1985ean sortu zen eta bere kabuz argitaratu zen 1994ra bitartean. 1995etik 1999ra ez zen paperean argitaratu. Tarte horretan bi zenbaki besterik ez ziren argitaratu, 1998an eta euskarri elektronikoan.\n1999ko urritik du gaur egungo egitura. Sepia koloreko 16 orrialdez osatua dago eta \"Argia\" astekariarekin batera banatzen da hilabete bakoitzeko azken astean."}
{"id": "62067", "revid": "201", "url": "https://eu.wikipedia.org/wiki?curid=62067", "title": "Izpi ultramore", "text": ""}
{"id": "62068", "revid": "105290", "url": "https://eu.wikipedia.org/wiki?curid=62068", "title": "Arrabako zelaiak", "text": "Arrabako zelaiak Gorbeiara Pagomakurretik igotzeko erabiltzen den bidea da. Bertatik Lekandara ere igo daiteke. Zelai hauetan abeltzaintzarako gunea egoten da, abere ugarirekin. Hainbat borda ere badira."}
{"id": "62069", "revid": "65203", "url": "https://eu.wikipedia.org/wiki?curid=62069", "title": "Jango Edwards", "text": "Jango Edwards (jaiotzez Stanley Ted Edwards, Detroit, Michigan, 1950eko apirilaren 15a - Bartzelona, 2023ko abuztuaren 4a) AEBetako pailazoa izan zen, nahiz eta batik bat Europan (Frantzian, Espainian, Herbeheretan eta Ingalaterran) jardun duen. Bere ikuskizun gehienak lagun bakarreko emanaldiak dira, europar cabaret tradizioan. Horretan, pailazoen ohiko jarduerak kontrakulturako erreferentziekin nahasten ditu. Arrakasta handi eskuratu du hainbat publikoren aurrean."}
{"id": "62070", "revid": "512", "url": "https://eu.wikipedia.org/wiki?curid=62070", "title": "Georgiako historia", "text": "Georgiako historia luzea da, egungo Georgian Harri Arotik etengabe finkatu baita gizakia. Proto-Georgiar tribuak K.a. XII. mendean agertu ziren lehen aldiz idatzitako historian. K.a. VII. menderako, hiriak eta metalurgia garatua zeukaten. K.a. IV. mendean, Georgiako erresuma batua sortu zen.\nKristautasuna goiz iritsi zen Georgiara, eta estatuko erlijiotzat 337an jo zen. Honek, literaturari eta arteei bultzada handia eman zien, eta herrialdearen batasunean ere lagundu zuen. Gainerako mundu kristauarekiko loturak, mundu musulmanarekiko hartu-emanak eta nazioko literaturaren garapenak zein estatuko kontsolidazioak XII. eta XIII. mendeetako Urrezko Aroa ekarri zuten. Pizkunde hau arte eta kultura sekularrean gorpuztu zen, baita filosofia zein politika arloetako aurrerapenak (erlijio eta etnia tolerantzia esaterako).\nGarai horri mongoldarren ibasioak ekarri zion amaiera XIII. mendean. Hurrengo sei mendeetan, Georgia pertsiarrek eta turkiarrek konkistatu zuten, eta, ondorioz, estatua hainbat erresuma txikitan banandu zen. Azkenean, 1801ean, Errusiak Georgiako azken lurraldeak bereganatu zituen.\nZenbait hamarkada geroago, elite nazionalista eta modernista bat sortu zen, zeinek antzinako estatu loriatsua berriro eraikitzea proposatzen zuen. 1918an, ametsa gauzatu zen Georgiako Errepublikako jaiotzarekin (1918-1921). Nolanahi ere, Errusiak okupatu zuen berriro, 1922an SESBeko errepublika bat izateko. Azkenean, independentzia Sobiet Batasuna desegitean eskuratu zuen Georgiak 1991n. Gerra Zibilaren eta krisi ekonomiko latzen ostean, 2003an odolik isuri ez zuen Arrosako Iraultzak Mendebaldearen aldeko gobernua ezarri zuen. NATOn sartzea eta bereizitako lurraldeak berriro menderatzea dira haren helburu nagusiak.\nBibliograf\u00eda\nAmmon, Philipp: Georgien zwischen Eigenstaatlichkeit und russischer Okkupation: Die Wurzeln des russisch-georgischen Konflikts vom 18. Jahrhundert bis zum Ende der ersten georgischen Republik (1921), Klagenfurt 2015,\u00a0"}
{"id": "62071", "revid": "59723", "url": "https://eu.wikipedia.org/wiki?curid=62071", "title": "Hen Wlad Fy Nhadau", "text": "Hen Wlad Fy Nhadau (euskaraz \"Nire arbasoen aberri zaharra\") Galesko \"de facto\" ereserkia da.\nMusika.\nJames Jamesek, Glamorgango Pontypridden jaiotako harpa-jotzailea, moldatu zuen 1856ko urtarrilean. Hasieran, \"Glan Rhondda\" (euskaraz \"Rhondda ibaiaren bazterrak\") izenaz ezaguna zen. Jatorrizko partitura oraindik Galesko Biblioteka Nazionalean dago.\nHitzak.\n1856ko urtarrilean Evan Jamesek, James Jamesen aita, idatzi zituen galesez."}
{"id": "62072", "revid": "336", "url": "https://eu.wikipedia.org/wiki?curid=62072", "title": "Bro Gozh ma Zado\u00f9", "text": "Bro Gozh ma Zado\u00f9 (euskaraz \"Nire arbasoen lur zaharra\") Bretainiako ereserkia da.\nMusika.\nEreserkiak Galesko \"Hen Wlad Fy Nhadau\" musika bera du, Cornwallgo \"Bro Goth Agan Tasow\" ereserkiak ere musika bera du. James Jamesek, galestar harpa-jolea, moldatu zuen 1856ko urtarrilean.\nHitzak.\nFran\u00e7ois Jaffrenouk idatzi zituen 1897an. Hurrengo urtean argitaratu zenean, \"Henvelidigez\" (euskaraz egokitze) izena zuen. 1903an, Lesneven egindako Union R\u00e9gionaliste Bretonnen Biltzarrean ereserkitzat hautatua zen galestarrekin elkartasuna adierazteko."}
{"id": "62073", "revid": "56334", "url": "https://eu.wikipedia.org/wiki?curid=62073", "title": "Orbital atomiko", "text": "Orbital atomikoa funtzio matematiko bat da, eta elektroi batek atomo batean duen uhin-portaera deskribatzen du. Energia-egoera jakin batean atomo isolatu bateko elektroi jakin bat egon daitekeen eskualdea kalkulatzeko erabiltzen da funtzio hau. Orbital atomiko deritzo bai \"funtzio matematikoari\" berari bai funtzioaren ondorioz sortutako \"eskualdeari\". Gehiago zehaztuz, orbital atomikoak atomo isolatu baten inguruko elektroi bakoitzak elektroi-hodeiaren baitan dauzkan kuantu-egoera posibleak dira.\nTeorien garapena.\nIkuspuntu klasikoan, elektroiek nukleo atomikoaren inguruan betetzen zuten orbita eta planetek Eguzkiaren inguruan egiten zutena (edo, zehatzago izateko, sitsek lanpara baten inguruan egiten dituzten mugimendu azkarrak) antzekoak zirela uste zen.\nMekanika kuantikoaren garapenerako pizgarri nagusietako bat elektroiek atomoaren inguruan daukaten portaera azaltzea izan zen. Mekanika kuantikoan orbital atomikoak espazioaren araberako uhin-funtzio eran deskribatzen dira. Elektroiak ezin direnez partikula solido gisa deskribatu (planeta bat edo sits bat den bezala), analogia zehatzago bat egiteko, elektroia planeta txiki baten inguruan (alegia, nukleo atomikoaren inguruan) dagoen atmosfera erraldoi gisa azal daiteke. Hori dela-eta, fenomeno hau adierazteko \"orbita\" hitza baztertu eta \"orbital\" hitza hobetsi zen.\nBohrek Rutherforden atomo nuklearraren ideia fisika kuantikoarekin lotu zuen. Horrela, 1913an, egitura atomikoari buruzko hipotesi bat formulatu zuen, Bohrren eredu atomikoa garatuz. Hipotesi horren arabera, elektroia orbita kopuru jakin batean baino ezin da biratu, orbita horietako bakoitzean elektroiek energia jakin bat dute lotuta, eta atomoak energia igortzen edo xurgatzen du elektroi batek orbita batetik bestera salto egiten duenean bakarrik.\nHeisenberg-en ziurgabetasun printzipioari kontuan izanik,1927an, Erwin Schr\u00f6dingerrek ekuazio matematiko bat ezarri zuen, orbital izeneko uhin-funtzio bat lortzeko. Honek probabilitatez deskribatzen du elektroi batek atomoan duen portaera. Funtzio horri dentsitate elektronikoa deitzen zaio eta nukleotik gertu elektroi bat aurkitzeko probabilitatea adierazten du.\nOrbitalen izenak.\nOrbitalen izenak (s, p, d, f, g, h...) beren linea espektroskopikoen ezaugarrietatik abiatuta erabaki dira: sharp (ingelesez: zorrotz), principal (nagusia), diffuse (lauso) eta fundamental (oinarrizko). Gainerakoen izenak sortzeko ordena alfabetikoa jarraitu da.\nOrbitalek ondokoa bezalako izenak dauzkate:\n\"X\" da \"n\" kuantu-zenbaki nagusiari dagokion energia-maila, mota orbitaren itxura edo azpigeruza adierazten duen eta \"l\" kuantu-zenbaki angularrari dagokion hizki xehe bat da, eta \"y\" orbital horrek daukan elektroi-kopurua da.\nEsaterako, 1\"s\"2 orbitalak bi elektroi dauzka, energia-maila baxuena da (\"n\" = 1) eta bere kuantu-zenbaki angularra \"l\" = 0 da. Zenbait kasutan, \"kuantu-zenbaki nagusiari\" beste hizki bat esleitzen zaio. \"n\" = 1, 2, 3, 4, 5... denean, zenbaki horiei loturiko hizkiak \"K, L, M, N, O...\" dira, hurrenez hurren."}
{"id": "62074", "revid": "512", "url": "https://eu.wikipedia.org/wiki?curid=62074", "title": "Diu vi Salvi Regina", "text": "Diu vi Salvi Regina Korsikako gorazarre tradizionala da. Korsikar abertzaleek ereserkitzat dute. 1735eko urtarrilaren 30an, Korsikak Genoako errepublikatik independentzia lortu zuenean, abestia nazio berriaren ereserki bihurtu zen.\nMusika.\nDone Francesco di Geronimo italiarrak moldatu zuen, 1675. urte inguruan.\nHitzak.\nDone Francesco di Geronimok ere 1675 ingurua idatzi zituen."}
{"id": "62075", "revid": "201", "url": "https://eu.wikipedia.org/wiki?curid=62075", "title": "Orbital", "text": ""}
{"id": "62076", "revid": "1491", "url": "https://eu.wikipedia.org/wiki?curid=62076", "title": "Os Pinos", "text": "Os Pinos (euskaraz \"Pinuak\") Galiziako ereserkia da. 1984ko ekainaren 23ko \"Galiziako ikurren legea\"ri esker ofizial bihurtu zen.\nMusika.\nPascual Veiga konpositoreak moldatu zuen 1890ean.\nHitzak.\nEduardo Pondal poetak 1890ean idatzi zituen. Gero, 1935ean \"Queixumes dos Pinos\" (euskaraz \"Pinuen berbaroak\") liburuan argitaratu zuen. 1984ko legean hitzak eguneratuak izan ziren."}
{"id": "62078", "revid": "58701", "url": "https://eu.wikipedia.org/wiki?curid=62078", "title": "Bloodhound Gang", "text": "Bloodhound Gang Pennsylvanian 1992an sortutako rock musika taldea da. Euren estiloa zaila da zehazten, rock alternatiboa, hip-hopa, hardcorea eta dance musika nahasten baitituzte. Taldearen ezaugarrienetako bat letren umorea da, jeneralean sexuarekin erlazionatuta.\nLehen diskoa, \"Use your fingers\", 1995ean plazaratu zuten Columbia Records etxearekin. Hurrengo urtean, 1996an, bigarrena, \"One fierce beer coaster\" izenekoa, atera zuten Republic Records labelpean. Album horrekin arrakasta ezagutu zuten lehen aldiz, \"Fire water burn\" kanta izugarri zabaldu baitzen AEBetan.\nHala ere arrakastarik handiena \"Hooray for boobies\" hirugarren diskoarekin lortu zuten, 1999an kaleratuta. Horko \"The Bad Touch\" kanta are arrakastatsuagoa izan zen mundu osoan. Azken albuma, 2005ean kaleratu zuten: \"Hefty Fine\"."}
{"id": "62079", "revid": "624521", "url": "https://eu.wikipedia.org/wiki?curid=62079", "title": "Tanaelva", "text": ""}
{"id": "62080", "revid": "119347", "url": "https://eu.wikipedia.org/wiki?curid=62080", "title": "Kiroljokoa", "text": "Kiroljokoa \"Tele Apostuak, Promotora de Juegos y Apuestas S.A.\" enpresak sorturiko marka komertziala izan zen eta honen bidez Euskal Autonomia Erkidegoan kirol apostuen merkatuan asi zen.\nEnpresaren egoitza nagusia Eibarren dago eta hainbat apustu-etxe zabaldu ditu Araba, Bizkaia eta Gipuzkoan. Horrez gain, apustuak egiteko makinak daude hainbat taberna eta joko aretoetan.\n2012. urtean markaren aldaketa egin zuen enpresak eta hortik aurrera Kirolbet bezala ezagutzen da."}
{"id": "62081", "revid": "96586", "url": "https://eu.wikipedia.org/wiki?curid=62081", "title": "Ortzadarra sutan", "text": "Ortzadarra sutan Fernando Morillo idazle azpeitiarraren eleberri bat da, 2002an argitaratutakoa eta 2000 urteko Igartza Saria irabazi zuena. Lagunak diren lau mutil (Alex, Haritz, Imanol eta Julen, Bronto ezizenez ere ezagutzen dutena) eta lau neskaren (Alazne, Mirari, Irene eta Arantxa) bizipenak , gorabeherak eta haien arteko harremanak kontatzen ditu, 1987 urtean, 18 urte inguru dituztelarik, eta 15 urte geroago, 2002 urtean, berriz ere guztiak elkartzen direnean. Une batetik bestera gaztetako idealismotik heldutasuneko desilusiora eta gordintasunera pasako dira, bizitza ikasbidea dela erakutsiz.\nHaria.\n1987\nPutitourra: Alexek Imanol, Haritz eta Julen bere lagunak putetxe batera joateko proposamena egiten die eskuratu berri duen bere kotxe zatarrean. Lagunak harri eta zur geratu, azkenean animatu eta onartu egiten dute proposamena. Eskatu egingo zionat: Aldi berean eta handik gertu, Imanolekin gustatuta dagoen Alaznek berarekin ateratzen esateko erabakia hartu duela aitortzen dio Ireneri. Azken unean, ordea, atzera egiten du, Alaznek Imanol eta lagunak duela gutxi ikusi dituela esan eta haiengana abiatu eta gero. Ile zuriduna: Kotxean sartu ondoren, Alexengana neska misteriotsu bat hurbiltzen da, egun batean berarekin egongo dela esateko, bere bizimodu eroari buruzko aipamena egin ondoren. Maddi izena du. Neskak alde egiten du eta Alexek, kasu handirik egin gabe, kotxe zaharrean alde egiten du bere lagunekin. Zure atzetik: Alaznek Imanoli bere sentimenduak adierazteko gogoarekin jarraitzen du. Horretarako Ireneren ahizparen kotxean haine atzetik abiatzen dira. Kotxearen barruan, Alaznek zalantzak diru oraindik ere. Neon argiak: Lau mutilak putetxera heltzen dira, baina Alex da barrura sartzeko animatuta dagoen bakarra. Besteek, lotsatuta edo, zalantzak dituzte. Azkenik, ordea, Haritz ezik, denak sartzen dira. Sarreratik gertu, Imanolen osaba batekin egiten dute topo. Urradura: Neskak putetxera doazela konturatuta, buelta ematen dute. Alazne negarrez hasten da. Santa familia: Imanol eta bere osaba guztiz lotsatzen dira elkarren aurrean. Azkenean, osabak naturaltasunez hartu eta putetxerako dirua ematen dio Imanoli, hasiera batean honek hartu nahi ez badu ere. Negarraldia: Neskak herrira itzultzen dira eta Alazne kontsolatzen saiatzen dira, Imanol ahazteko eta esanez. Txokoan: Mutilak putetxeko tabernara sartzean, arraro sentitzen dira, nola jokatu ez dakitelako. Halako batean, ordea, Alex ... Zergatik?: Bere etxean, Alaznek bizitzak samina zergatik ekarri behar dion galdetzen dio bere buruari, maitasuna eskatzea asko ote den. Etsirik, negarrez jarraitzen du. Mesalina: ... Alex prostituta batekin agertzen da lagunen aurrean, Mesalina izenekoa. Haren zerbitzuak lagun guztientzat erosi ditu Alexek Imanolen diruarekin. Imanolek eta Julenek, ordea, atzera egin eta azkenean putetxetik egiten dute alde, Alex prostitutarekin bakarrik utzita.\n2002\nTelefono deia: Mirari eta Julen elkarrekin bizi dira. Gau batean, Imanolen deia jasotzen dute aspaldiko koadrila bildu asmoz. Bilera Astigarribian izango da. Mirarik ez du gogorik joateko eta Julenekin eztabaidatzen hasten da. Izan ere, bien arteko harremana ez da ona. Lo egin nahi dut: Bilerarako bi egun falta direla, Julen urduritzen hasten da. Gau batean, lo hartu ezinik, Mirarirekin daraman errutinazko harremanari buruz hausnartzen du. Mirari ez da haurdun geratzen eta horrek Mirari errudun sentiarazten duela pentsatzen du. Mirari esnarazi eta berarekin hitz egiten saiatzen da, baina Mirari nekatuta dago. Bere pentsamenduetan murgildurik, bizitzaren zentzuaz pentsatzen hasten da.\n1987:\nLainoak zenbatzen: Putetxearena eta bi astera, institutua bukatu eta lagunak sakabanatu egingo direlako triste, Alexi Alaznerekin gustatuta dagoela aitortzen dio Imanolek. Alazneri berarekin ateratzeko eskatzeko gogoa du, baina beldur da izango duen erreakzioaz. Alexek bere sentimenduak adierazten bultzatu egiten du, bizitzan ausarta izan behar dela, galtzeko eta irabazteko, esanez. Berehala, Alaznerengana eramaten du. Isiltasuna: Alaznerekin topo egin eta elkarrizketa huts eta zentzugabea dute. Imanolek ezin dizkio bere sentimenduak adierazi. Alazne ere putetxeari buruzko azalpenak eskatzekotan dago, baina azkenean ez du ezer esaten. Alexengana itzuli eta gertatu dena kontatzean, honek ez du ulertzen nolatan ez dion ezer esan. Pisua: Alexek Arantxarekin hitz egin eta neskek putetxearena badakitela esaten dio. Txiripaz ikusi zituztela esaten dio, baina Alexek ez du sinesten eta kotxearen atzetik taldeko neska bat mutil batekin gustatuta dagoelako abiatu zirela uste du. Alexek putetxean ez zutela ezer egin eta bera ezik beste hirurek alde egin zutela kontatzen dio. Horrela, ligatzeko asmoarekin edo, oporretan pisu bat hartzeko asmoa azaldu eta neskak gonbidatzen ditu han egun batzuk pasatzera. Horren berri jakitean, mutilak kikildu egiten dira. Batzuetan magia: Bizitzak zoriak ala patuak bideratzen ote duen eztabaidatu ondoren, Imanolek, anaia zaharrak Donostian duen pisua eskuratu duela kontatzen dio Haritzi, giltzak lapurtuz eta anaia kanpora doala aprobetxatuz. Alazneren tabernan: Arantxak pisuaren proposamenaren berria kontatzen die lagunei. Zalantzak badituzte ere, azkenean onartu egiten dute. Mirariri gurasoek utziko ez diotelakoan eta, ez dela joango dio, baina azkenean izeba baten etxean lo egitea proposatu ondoren, onartu egiten dute Mirariren gurasoek. Ondoren, mutilek putetxean ezer egin ez zutela kontatzen die Mirarik eta guztiek egiten dute parre. Alazne, ordea, Imanolekin gogoratu eta penaturik sentitzen da.\n2002: Bularretakoa: Lagunak berriz elkartzeko eguna heldu da eta Julen eta Mirari umore onez daude. Garai bateko maitasun-jolasak gogoratuz, Alexek bularretakoa askatzen dio, soinekoa lotu ordez. Bidean: Bilerarako bidean, Julenek eta Mirarik Donostiako pisuan neskak eta mutilak lehen aldiz bildu zireneko egunak oroitu eta nola horren ondoren berehala sakabanatu ziren. Beraiek, Julen eta Mirari alegia, Bilbora joan ziren ikastera. Imanol eta Alazne bata bestearentzat eginak zirela ere aipatzen dute. Mendi artean dagoen Astigarribiara iluntzean heltzen dira. Astigarribiako ermita: Ermitara heltzean, beti bezala kokospekoa duen Imanolek egiten die harrera. Bileraren zergatiaz galdetuta, barruan hitz egingo dutela esaten die eta bera ere urduri dagoela aitortzen die.\n1987: Autobus geltokian: Udako egun bero batean, lau neskak eta lau mutilak autobus geltokian elkartzen dira. Aurkezpenak egin eta lehenengo herabetasun-unean pasa ondoren, berehala hasten dira txantxetan. Autobusean neskak eta mutilak bereizita esertzen dira. Mirarik Alex atsegin duela aitortzen dio Alazneri. Dantzarik nahi?: Imanol artega sartzen da lagunekin anaiaren etxera. Gauzak dauden bezala uzteko eskatzen die. Alexek, ordea, musika-ekipoa piztu eta dantza egiteko proposatzen du. Azkenean, ordea, janaria erostera ateratzen dira. Monosexuala: Mutilek gela batean egingo dute lo, eta neskek, Mirarik ezik, beste batean. Imanolek ekarri dituen sexualitateari buruzko liburuak direla eta, beste mutilek parre egiten dute. Julenek txantxetan \"monosexuala\" dela esaten du. Azkenean, liburu horiek denak errepikakorrak direla adierazten da. Afaria prestatzen: Etxean afaltzea erabaki ondoren, Julen patata-arrautzopila egiteko eskaintzen du bere burua. Aldi berean, hippy itxura duen Mirariri begira dago denbora guztian. Mirari, ordea, Alexi begira dago. Azkenean, Julenek Mirariren laguntza eskatzen du. Tortilla prestatzen ari direla, harraskara erortzen da, baina sekretupean berriz ere zartaginara botatzen dute. Konfiantza hartzen: Afarian zehar, kofiantza hartzen joaten dira neskak eta mutilak eta Julen/Mirari eta Imanol/Alazne bikoteak eratzen joaten dira. Garbituko dut nik: Txanda pasaz, Imanolek eta Alaznek garbitzen dituzte platerak, baina espartzua ez dute aurkitzen. Mirarik eta Julenek badakite zerbait horri buruz baina sekretuarekin jarraitzen dute. Nekatuta nagok: Platerak garbitu ondoren nekatuta daudenez, etxean geratu ala tabernara joandako lagunen bila joatea pentsatzen hasten dira. Bien arteko elkarrizketa artega eta zentzugabea da, begietara begiratu gabe, baina bien artean zerbait badagoela nabaritzen da. Azkenean, paseo bat ematea erabakitzen dute. Musuak komunean: Taberna zaratatsu batean Haritzen hitzei kasu egin gabe, Julen Mirariren atzetik dabil. Edanda dago. Mirari komunera sartu dela ikusi eta haren atzetik abiatzen da. Artega dago eta gainera, komuneko sarreran Alexekin topatzen da. Azkenean, komuneko sarreran musu ematen dio Mirariri. Mirari tabernara sartzen da. Hanka sartu duelakoan, tabernatik irteten da. Borroka: Alazne eta Imanol kaleko borroka batean nahasturik suertatzen dira. Imanolek Alazne babesten du, baina kolpe bortitzak hartzen ditu. Ezpainetatik odola dario. Etxerako bidean, Alazne Imanolen besotik helduta, etxean zerbait kontatu behar diola esaten dio. Etxera joan behar dut: Mirariri izebaren etxera joateko garaia heldu zaiola adierazi eta Julenek laguntzea eskaintzen dio. Bidean barkamena eskatzen dio musuagatik. Aurrerago, ordea, Mirari bera da musu azkar eta herabe bat ematen diona. Besterik ez. Julenek ez du egoera ulertzen. Zangalatraba: Imanol eta Alazne eskutik helduta heltzen dira etxera. Alazne Imanolen izterren gainean zangalatraba eseri eta mutilen zakila gogortzeko zenbat behar den galdetzen dio. Imanol harri eta zur geratzen da galderaren aurrean. Sonia eta Maddi: Tabernan Irenek zer egin ez dakiela ilea harrotzen du. Alex, Sonia izeneko neska batengana hurbiltzen da berarekin ligatzeko. Bitartean, ordea, tabernan begirada ezagun eta sarkon bat topatzen du, Maddi izeneko ile zuridun neskarena hain zuzen. Bere atzetik, tabernatik irteten da. Zenbat behar den: Imanolek ez daki nola erantzun Alazneren galderari, saiatu arren, baina bere gainean dagoela, neskak laster nabaritzen du erekzioa eta elkar besarkatzen dute. Ile xerloa: Mirarik ilea moztu nahi duela esaten duenean, Julenek ez mozteko eskatzen dio. Mirarik Julen zergatik gustatzen zaion, zergatik eman dion musu galdetzen dio bere buruari. Izebaren etxera iritsi eta musu batez elkar agurtzen dute. Bueltan, Julenek ere Mirari zergatik gustatzen zaion galdetzen dio bere buruari eta azkenean bere ile-xerloagatik dela erantzuten du. Marrantak joa: Tabernatik irten eta etxera joateko gogoa du Irenek. Bitartean, Haritz guztiz edanda dago. Halako batean mutil homosexual bat hurbiltzen zaio Haritzi eta dantzan eskatzen dio. Haritz erreakzionatu gabe geratzen da eta azkenean Arantxak erreskatatzen du. Haritzek eskerrak ematen diozkio azkenean. Ohean, bikote bat: Alaznek elkarrekin oheratzeko proposatzen dio Imanoli. Anaiaren gelara joan, kondoiak hartu, baina artega dagoenez, kosta egiten zaio zakila gogortzea. Azkenik, Alazneren gidaritzapean berarekin egiten du amodioa, poliki eta samur. Txirrina: Irenek, Arantxak eta Haritzek portaleko txirrina jozten dute. Julenek ireki egiten die eta etxeko atea irekitzen die ohera itzuli baino lehen. Non egon zarela?: Denak jeiki ondoren itzultzen da Alex etxera. Elizan egon dela kontatzen die lagunei. Neskak harrituta geratzen dira, baina mutilek elizak eta kanposantuak atsegin dituela azaltzen diete. Alaznek eta Imanolek lo elkarrekin egin dutela jakitean, horri buruz txantxetan hasten dira. Erosketak egiten: Julen eta Haritz erosketak egietra jeitsi dira. Julenek Mirarirekin dituen sentimendu nahasietaz hitz egiten dio Haritzi. Mirari gustatu egiten zaio baina ez dauka garbi berarekin harremanetan hasi behar duen. Halako batean, Mirari agertzen da, baina urduri, berehala egiten du alde pisurantz. Ez zionat minik egin nahi: Mirarik bezperako musuen berri ematen dio Alazneri. Hala ere, benetan atsegin duena Alex dela, eta ez Julen, aitortzen dio lagunari. Juleni minik ez egiteagatik bakarrik jarraitzen du berarekin. Orduan, Haritz bazkaria prestatzen ari dela, Alexek alde egiten du berriz ere. Gozatu seme alabez: Kabina batetik ama deitu behar duelakoan, Mirarik Alexekin egiten du topo. Andre zahar zarpailtsu batekin ari da hizketan. Senar-emazteak direlako itxurak eginez, andreak seme-alabak txikiak direnean gozatzeko aholkua ematen die, gero beranduegi baita. Andre agurtuta, Mirarik elizara joaten laguntzen du Alex, elizak zergatik gustatzen zaizkion galdetuz. Alexek elizetako lasaitasun-giroa, misterioa eta historia aipatzen ditu. Mirari, liluraturik bere hitzekin, besarkatu eta musukatu egiten du, berari atzera ez botatzeko erregua eginez. Horrela, elizako ilunera abiatzen dira. Zein ostia haiz hi?: Bazkalondoan, Julen hortzak garbitzen ari dela, pisuko atea zabaldu eta neska bat eta horren atzetik Patxi, Imanolen anaia alegia, sartzen dira. Imanolen anaiak bi orduko epea ematen die pisua uzteko. Alex eta Mirari elizan daude bitartean. Sexua elizan: Aitorleku bateko zoruan kartoiak jarri, biluztu, elkar masturbatu eta azkenean koitoa egiten dute Alexek eta Mirarik. Mirarirentzat lehen aldia da eta Alexen zakila gogortua ikustean, handiegi ikusten du bere baginan sartzeko. Mina sentitzen badu ere, azkenean burutu egiten du sexu harremana. Alexek berarekin ez maitemintzeko aholkatzen dio Mirariri, bestela mina hartuko baitu. Mirarik alde egin eta Alex elizan geratzen da. Haritz elizara sartu eta pisuarena kontatzen dio. Alex kezkaturik geratzen da. Haizearen orrazia: Alexen proposamena onartuz, pisurik ezean, hondartzan lo egitea erabakitzen dute. Aurretik motxilak ezkutatuz, Haizearen orrazi joan eta hango giroarekin liluraturik geratzen dira. Hondartzan zehar, Alderdi Eder aldera iristen dira. Hondartzan daudelarik, Alex korrika abiatzen da Maddi ilezuridunaren atzetik. Imanol eta Arantxa bere atzetik joaten dira. Hondartzan lo: Ile zuridunari berarekin zer nahi duen galdetzen dio, baina ez jakitea hobe duela erantzuten dio. Imanol eta Arantxa Alexengana heltzen direnean, ile zuridunaren berri ematen die, baina ordurago desagertua da. Bilatu arren, ez dute aurkitzen. Hondartzan lo egiten dute, baina Alex itsasoari begira pasatzen du gau osoa.\n2002\nErmita barruan: Imanolek Julen eta Mirari gidatzen ditu ermata barruko korridoreetan zehar. Ermita barruan beste ermita bat dago, Erdi Aroko zaldun Tenplarioek eraikia. Gela batera heldu eta lagun guztiak topatzen dria berriz ere, Alex ezik. Oso itxuraldatuta daude: Irenek operatuta dagoela dirudi, Arantxa ia ez da lehengo kirolaria eta asko gizentzeaz gainera, begirada zahartua du. Imanolek eta Alaznek ez diote elkarri begiratzen. Alaznek eta Mirarik, ordea, aspaldiko adiskidetasunari heltzen diote. Zerbait esan beharko dugu: Lagunen arteko tentsio eta seriotasun giro batean, Imanolek Alexi beranduago etortzeko esan diola aitortzen du. Alexek lagun guztien laguntza behar duela ere esaten du.\n1987\nMirarik Alazne bisitatzen du. Alexekin hitz eta lagun bezala bakarrik geratu nahi duela esan diola kontatzen dio. Alazneri amorante bakarra izan dela eta berarekin ongi pasa duela aitortzen dio. Beste alde batetik, Julenek gauez hondartzara joateko proposamena jaso duela ere kontatzen dio, baina bera ez dago oso ziur. Azkenean, Alaznek animatu egiten du Julenekin ateratzeko. Titiak hazteko: Zumaiako hondartzara heltzen dira Julen eta Mirarik Alexek utzitako kotxean. Gaua da eta hondartzan ez dabil inor. Urduri daude eta eguraldiari buruz hizketan hasten dira. Halako batean, Julenek musu eman eta Mirarik besarkada batez erantzuten dio. Julenek blusa askatzeko eskatzen dio. Bularretakoaren itxigailuarekin arazoak izan eta gero, titiak Julenen bistan geratzen dira. Mirarik txikiegiak direla esaten dio, Julenekin konfiantza hartuz. Alexekin konfiantza ordez morboa sentitzen duela pentsatzen du. Julenek titi polittak dituela erantzun eta hazteko laztantzea nahikoa omen dela esaten dio. Errezeta hori praktikan jartzen dute. Prakak jeistea nahi du Julenek, baina Mirarik azkarregi doala erantzuten dio. Amarauna (bi hilabete geroago): Alazne Alexekin topatu eta tren geltoki zahar eta bakarti batera eramaten du. Alexek nabaritzen du Alazneren urduritasuna. Alaznek Alexi musu eman eta dena azkar doa: larrutan egiten behin eta berriz, sexu-grina bizi batez. Gezurra, larru gorri: Tren geltokiko ibilerekin jarraitzen dute Alaznek eta Alexek. Aldi berean, Imanolekin ere badago. Ezagunen bitartez, Imanolek ibilera horien berri izan eta horien atzetik doa egun batean. Larrua jotzen ari direla bat batean agertu eta Imanolek Alazne betirako agurtzen du, besterik gabe, Alex eta Alazne isilik geratzen direlarik.\n2002\nHaserreak: Imanolek denboraldi luzean, lagunak sakabanaturik bizi izan diren garaian, Alexengandik aldenduta eta berarekin haserre egon dela kontatzen die besteei. Egun batean, Alexen deia jasotzen du ospitaletik. Buruan tumorea dauka. Maddi ile zuriduna tumoreak eragindako eskizofreniak sorrarazitako eldarnioa besterik ez da. Barkamena eskatu behar diola uste du Imanolek. Lagunei ez die azaltzen zergatik ermitan, baina Alazne da azkenean tren geltokikoa kontatzen duena. Ospitalean Alexek ez dio barkamena eskatzen eta soilik sentitzen duela esaten du. Beste aukera bat eman nahian, ospitalera itzultzen da baina Alex ia ez dago han. Autoa: Harrigarria bada ere, oraindik badabilen auto zaharrean heltzen da Alex Astigarribiara. Ermitako gelara igo aurretik, Alaznek Alexekikoa Imanolek jakin bezain pronto utzi zuela eta Imanolekin itzultzen saiatu zela kontatzen du, baina ez zela ongi atera. Imanolek Alex eroetxe batean dagoela eta etortzeko baimena eman diotela kontatzen du. Berarekin ulerkorra izateko eskatzen die lagunei. Bileraren ideia berea izan zen, baina biltokia (ermita,alegia) Alexek jarri zuen. Bi hilabeteko epea eskatu zion baita ere Alexek bilerara joan ahal izateko. Alex: Alex gaztetan bezain ibi eta oldartsu jarraitzen du eta umore onez agurtzen ditu lagunak , fisikoki itxura ona ez duen arren. Lagunak ilusiorik gabe eta lehengo bikoteak gaitzik gabe ikusi eta aurpegiratu egiten die. Eromenaren inguruan: Gaixotasunari esker, bizitzaren balioa aurkitu eta bizitza zer den erakusteko oparia egin nahi die lagunei. Bizitza eta bizitzea bereizi beharraz eta eromenaz hitz egiten die, eromenaren laudorioa eginez. Purifikatzeko ordua iritsi dela dio eta lagunen harridura sorrarazten du. Eztanda: Oparia egiteko denak batera ikusi nahi zituela eta azken urteetako beraien bizimoduari buruzko xehetasunak bildu dituela dio Alexek. Lagunek beraien bizitzan sartzeko inor ez dela aurpegiratzen diote. Berak, berriz, katalizatzaile edo pizgarri bat behar dutela erantzuten die. Halako batean, lagunei entzuteko esan eta eztanda bat gertatzen da. Alex lasai eseritzen den bitartean, lagunek, beldurtuta, ez dakite nondik atera. Julenek lehergailua zergatik jarri duen galdetuta, azkenean ulertuko duela erantzuten dio. Irteera bat: Haritzek horman egindako zulo batetik irten, handik teilatura igo eta hortik kainutik lurrera jeisten dira. Kanpoan Alex falta dela nabaritzen dute berehala, baina beranduegi da bere bila joateko, gainera garbi dago barruan geratu nahi zuela. Bigarren eztanda bat entzuten da eta eliza osoa erortzen da. Katarsia edo: Ertzainak eta anbulantziak inguratuta, lagunek Alexek egindakoaren zergaitiaz hitz egiten dute. Batzuek arduragabekeria leporatzen diote, hiltzeko zorian izan baitira. Haritzek eta Julenek, ordea, ekintzaren mezua azaltzen dute, beraien arteko loturak berreskuratu eta haiengan ohikeria baztertu nahi zuela nabarmenduz. Barruko ermitak ez du ia kalterik izan, Alexek gauzak kontuz prestatu zituelako bi hilabetetan zehar. Gainera, ermita zaharra atxikiz, maskarak erantzi eta mamia azalerazteko mezua oparitu nahi izan die. Julenek baserritar batek azken bi hilabetetan Alex ermitari bisita batzuk egin zizkiola esan berri diola kontatzen du, eztandak prestatzeko noski. Trumoi giroa dago: Haritzek Mari (edo Maddi) bere bikotearekin elkartzen denean, trumoia jo duelako kondaira azaltzen du. Mari suz jantzita agertu ohi dela ere gogorarazten du. Aitortza: Astigarribiatik etxerako bidean, Julenek eta Mirarik gertatutakoaz hitz egiten dute. Oroitzapenen haritik, Mirarik Alexekin amodioa egin zuela aitortzen dio Juleni malkotan. Julenek bazekiela erantzuten dio. Haritzek kontatu zion, elizako aitorlekuan ikusi ondoren. Mirarik biak alderatu soilik egin nahi zituela azaltzen du. Grinak bultzatuta egin zuela sinetsita, Julenek inoiz pasarte hori ez aurpegiratzea erabaki zuela esaten dio. Mirari gero eta azkarrago doa eta azkenean itsas labar batera heltzen dira. Ortzadarra sutan: Autoa gelditu eta negarrez hasten da Mirari. Besarkatu egiten dira. Bizitza ortzadar erraldoi bat dela esaten dio Julenek. Beraiek ordatzar horren zati bat dira. Mirarik euren ortzadarra nola dagoen galdetuta, Julenek sutan dagoela erantzuten dio."}
{"id": "62082", "revid": "201", "url": "https://eu.wikipedia.org/wiki?curid=62082", "title": "Bost Gurutzeko bandera", "text": ""}
{"id": "62085", "revid": "119347", "url": "https://eu.wikipedia.org/wiki?curid=62085", "title": "Erraldoi herrena", "text": "Erraldoi herrena: zientzia, poesia eta beste hainbat mozkorraldi Fernando Morillo azpeitiar idazlearen saiakera bat da, 2000. urtean Alberdania argitaletxeak plazaratua.\n1999an, CAF-Elhuyar zientzia-dibulgaziorako 2. saria irabazi zuen Fernando Morillok, \u201cErraldoi herrena: zientziaren alderdi ilunak\u201d izenburuko artikuluarekin. Artikulu hura oinarri hartuta, \"Erraldoi herrena: zientzia, poesia eta beste hainbat mozkorraldi\" liburua idatzi zuen gero egileak."}
{"id": "62086", "revid": "119347", "url": "https://eu.wikipedia.org/wiki?curid=62086", "title": "Single-IV", "text": "Single-IV Motorsex musika taldearen 4. single-a da, 2008. urtean taldeak berak argitaratutakoa.\nIraupen motzeko honek 3 kantu ditu, eta hirurak copyleft linzentziapean argitaratu ziren. Ekoizpena Motorsex eta Carlos Creatorren eskutik egin zen."}
{"id": "62088", "revid": "90204", "url": "https://eu.wikipedia.org/wiki?curid=62088", "title": "De Vlaamse Leeuw", "text": "De Vlaamse Leeuw (euskaraz: \"Flandriako lehoia\") Flandriako ereserkia da.\nNahiz eta 1900 urterako jadanik Flandriako nazionalistek abestia erabili, 1973ko uztailaren 3 arte ez zen herrialdeko ereserki ofizial bihurtu. Gero, 1985eko uztailaren 11an, bai musika bai hitzak ofizialki argitaratuak izan ziren.\nMusika.\nKarel Miryk (1823\u20141899) moldatu zuen, itxuraz Robert Schumannen \"Sonntags am Rhein\" eraginda.\nHitzak.\n1847ko uztailean Hippoliet Van Peenek (1811\u20141864) idatzi zituen. Batzuk diote, Nikolaus Beckers alemaniarren \"Sie sollen ihn nicht haben, / den freien Deutschen Rhein, / So lang sich Herzen laben / An seinem Feuerwein\" (euskaraz: Inoiz ez dute lortuko,/ gure Rhin alemaniarra,/ gure bihotzak bere ardo sutsua,/ dastatzen duen bitartean) abestiaren eragina zutela.\nNederlanderaz.\n\"Poemak baditu beste estrofak abesten ez direnak:\""}
{"id": "62089", "revid": "119347", "url": "https://eu.wikipedia.org/wiki?curid=62089", "title": "Philip Roth", "text": "Philip Milton Roth (Newark, New Jersey, AEB, 1933ko martxoaren 19a \u2013 New York, 2018ko maiatzaren 22a) estatubatuar nobelagilea izan zen. 1959an argitara emandako \"Goodbye, Columbus\" lanarekin lortu zuen arrakasta literatur munduan, 1960ko National Book delako saria eskuratuta. 1969an \"Portnoy's Complaint\" lana \"best-seller\" izan zen. Geroztik beste hainbat lan idatzi zituen, besteak beste bere \"alter ego\" literarioa, Nathan Zuckerman oinarri duten liburuak. Ildo horretako lehen nobela 1979ko \"The Ghost Writer\" izan zen. 1997an Pulitzer saria eskuratu zuen sail bereko \"American Pastoral\" liburuari esker. Rothen lanek sarritan bere jaioterria, Newark, dute eszenatokitzat edo abiapuntutzat, eta izaera autobiografikoa ere haien ezaugarrietako bat da; era berean, errealitate eta fikzioaren arteko mugak lanbro agertzen dira, betiere estilo arinak eta burutsuak marraztuak horiek; eta lanok juduen eta amerikarren euren identitatearen azterketa interesgarri eta bikainak dira. 2012ko urrian, \"Les Inrockuptibles\" aldizkariari eskainitako elkarrizketan idazteari lagatzeko asmoa azaldu zuen .\nBizitza.\nPhilip Roth Newarkeko Weequahic izeneko auzoan hazi zen. Europako erdialdetik, Galitziatik, etorritako judu familia baten ondorengoa zen. 1950ean Newarkeko institutuan graduatu zen , eta 'Ingeles hizkuntza' lizentzia ikasteari ekin zion Bucknell Unibertsitatean. Chicagoko unibertsitatean jarraitu zuen formatzen, eta ingeles literaturaren gaineko graduondokoa egin zuen (1955); aldi batean bertan jardun zuen irakasle, idazmen ikastaroak ematen, eta horretan jarraitu zuen Iowako unibertsitatean eta Princetonen. Gerora, eta erretiroa hartu arte (1991), Pennsylvaniako unibertsitatean literatur konparatua irakatsi zuen.\nIkasketak amaitu eta 1959 bitartean, aurreneko liburua argitaratu zuen artean, bi urtean Ameriketako Estatu Batuetako Armadan izan zen. Sasoi horretan narrazio laburrak eta aldizkarietarako iruzkin kritikoak (literatur zein zinemaren arlokoak) idatzi zituen.\nChicagoko unibertsitatean Margaret Martinson ezagutu zuen, idazlearen lehenengo emaztea izango zena. 1963an banandu ziren eta Martinson bost urte geroago hil egin zen auto-istripu batean. Margaret Rothek sortutako andrazko pertsonaietako batzuen inspirazio-iturri izan zen ('Lucy Nelson' pertsonaiarena \"When She Was Good\" eleberrian, kasu, edo 'Maureen Tarnopol' andrearena \"My Life As a Man\" lanean).\n1990ean, Roth Claire Bloom ingeles aktorearekin ezkondu zen. 1994an elkarrengandik banandu ziren, eta handik bi urtera Bloomek argitaratutako liburu batean senar ohiaren gainean gogorrak idatzi zituen. Idazleak gerora idatzitako \"I Married a Communist\" eleberrian 'Eve Frame' pertsonaiak Bloomi egiten dio erreferentzia, eta Rothen mendekua-edo liteke."}
{"id": "62090", "revid": "512", "url": "https://eu.wikipedia.org/wiki?curid=62090", "title": "Le Chant des Wallons", "text": "Le Chant des Wallons (euskaraz: \"Waloien abestia\") Valoniako (Belgika) ereserkia da. 1998ko uztailaren 15ean abestiaren frantses bertsioa ofizial bihurtu zen.\nMusika.\n1901ean Louis Hillier konpositoreak moldatu zuen. Lehendabizikoz Liejan jo izan zen.\nHitzak.\nTh\u00e9ophile Bovyk 1900an valonieraz \"Li Tchant des Walons\" izenaz idatzi zituen. Gero frantses bertsioa egin zen, baina ez zen hitzez hitzeko itzulpena."}
{"id": "62091", "revid": "448", "url": "https://eu.wikipedia.org/wiki?curid=62091", "title": "Pierres Larzabal", "text": ""}
{"id": "62092", "revid": "336", "url": "https://eu.wikipedia.org/wiki?curid=62092", "title": "Alter ego", "text": "Alter ego (latinez \"beste ni\") pertsona baten bigarren pertsonalitatea edo izaera adierazteko erabiltzen den lokuzioa da. XIX. mende hasieran erabili zen aurreneko aldiz, lehenbiziko psikologoek eskizofrenia deskribatu zutenean.\n\"Alter ego\" esapidea maiz erabiltzen da literatur analisietan, psikologikoki berdinak diren pertsonaiak deskribatzeko, baita obra bateko pertsonaia egilearen \"alter ego\" modura deskribatzeko ere, pertsonaia horrek autoreak hala nahita, bere antza duenean.\n\"Alter ego\" literarioaren adibide kanoniko bat 1886ko Robert Louis Stevensonen \"Strange Case of Dr Jekyll and Mr Hyde\" nobelan dago. Liburu horretan \"alter ego\"a erabili zuen egileak ongia eta gaizkia pertsona beraren baitan existitzen zirela adierazteko. Edward Hyde pertsonaiak Jekyll doktorearen \"beste ni\"-a errepresentatzen du kasu horretan, gizarte arauek geldiarazten duten psikopata bat, doktorearekin gorputza partekatzen duena."}
{"id": "62093", "revid": "512", "url": "https://eu.wikipedia.org/wiki?curid=62093", "title": "Futbol arauak", "text": "Futbol arauak kirol hau jokatzeko beharrekoak diren nahitaezko 17 lege edo jarraibide dira. Mundu osoan erabiltzen dira, nahiz eta aldaketa batzuk zilegi izan futbol kategoria desberdinetan.\nHauen aldaketa International Football Association Board erakundearen esku dago, FIFAk eta Erresuma Batuko lau futbol federazioak berretsita.\nEzaugarri orokorrak.\nFutbol partida baten 10 jokalari eta atezain batek osatutako bi taldek jokatzen dute. Talde batek gola lortu duela esaten da baloia arerioaren atean sartzea lortzen duenean. Jokoaren helburua arerioak baino gol gehiago lortzea da.\nBaloia eskuekin hartu dezakeen bakarra atezaina da, beti ere area handiaren barruan. Talde bereko jokalari batek atezainari baloia eman eta gero eskuarekin hartzen badu, falta da.\nJokalari batek baloia alboko marratik kanpora botatzen badu, alboko sakea egiten du aurkako taldeak, bere zelaiko hondoko marratik kanpora badoa kornerra eta beste taldearen zelaiko hondoko marratik kanpora ateko sakea.\nEpaileak jokalariak ohartarazi egin ditzake arauz kontrako ekintzaren bat eginez gero. Futbolean ohartarazpenak txartel horia eta txartel gorria erakutsiz egiten dira, ekintzaren arabera. Bi txartel hori edo gorri bat ikusten dituen jokalariak zelaia utzi behar du, egotzita. Epaileak talde bereko 5 jokalari egozten baditu, partida amaitutzat ematen da, talde honek galtzen duelarik.\nPartida batek 45 minutuko bi zati izaten ditu, 15 minutuko atsedenarekin tartean. Jokoan zehar izandako geldiuneak direla-eta, epaileak minutu batzuk luzatu dezake zati bakoitza. Denbora tarte honi deskontu-denbora deritzo.\nJokoaren 90 minutuaren igarotakoan, berdinketarekin amaituz gero, luzapena jokatu daiteke partidak derrigorrezko irabazle bat izan behar badu; adibidez, kanporaketetan. Luzapen hau 15 minutuko bi zatik osatzen dute. Hala eta guztiz ere berdinketak jarraitzen badu, penalti jaurtiketak egiten dira irabazlea erabaki arte. Penalti gehien sartzen dituenak irabazten du norgehiagoka.\nArauak.\n1.araua: Zelaia.\nJokorako lekua 45 eta 90 metro bitarteko zabalera eta 90 eta 120 metro bitarteko luzera duen belarrezko zelaia izaten da. Alde bakoitzean hiru zutoinek osatutako ate bat egoten da. Zelaia bi zatitan banatzen da eta ateen aurrean bina area egoten dira: area txikiak atezaina inork oztopatu ezin duen gunea da, eta area handia atezainak baloia eskuaz jokatu dezakeena eta defentsak ari den taldeak egiten duen falta penalti bezala adierazten dena.\nOndorengo arau hauek kontuan izan behar dira ere:\n4. araua: Jokalarien ekipamendua.\nJokalariek ez dute erabiliko inolako ekipamendu edo objekturik, eurentzat edo kideentzat arriskutsuak izan daitezkeenik.\n7.araua: Jokoaren iraupena.\nPartidak 45 minutuko bi denbora izango ditu, eta denboren artean &lt;15 minutuko atsedenaldia egonez.Epaileak ataleko zenbat denbora galdu den (ordezkapenak, zauritutako jokalariak zelaitik atera behar izana...) kontuan izanik luzapen bat egingo du, hau da, atal bakoitzeko denborari minutuak gehitu.\n8.araua: Jokoaren hasiera eta berrasiera.\nHasierako sakez zuzenean lor daiteke gola, baina aurkariaren atearen kontra bakarrik.\nTaldeetako batek gol egin duelarik, berrasteko sakea aurkako taldeak egingo du.\nZIGORRA: Sakea egin duen jokalariak, beste jokalariren batek jokatu aurretik berriro ukitzen badu baloia, jaurtiketa librea emango zaio aurkako taldeari eta falta egin den lekuan bertan aterako du.\nHasierako sakea ateratzeko prozeduran beste urratzeren bat gertatuz gero, berriz egingo da hasierako sakea.\nBALOlA LURRERA: Baloia jokoan dagoela, Joko Arauetan adierazita. ez dagoen beste edozein gorabehera gertatu bada, beharrezko izan den aldi baterako joko-etenduraren ondoren jokoa berrasteko \"Baloia lurrera\" egingo da.Epaileak lurrera jausten utziko du baloia jokoa eten den unean zegoen lekuan bertan. Jokoa berrasitzat joko da baloiak lurra ukitzen dueneko. Baloiak lurra ukitu orduko, jokalariren batek hura jokatu badu, edo, lurra ukitu eta ezein jokalarik ukitu barik, baloiak joko-zelaitik irteten badu, berriro egingo da \"baloia lurrera\".\n9.araua: Baloia, jokoan edo jokoz kanpo.\nBaloia ez dago jokoan:\n10.araua: Gola.\nGola lortutzat emango da, baloiak langetaren azpitik zutoinen arteko ateko marra osorik zeharkatu duenean, baldin gola aldeko izan duen taldeak aurretik Joko Arauak hautsi ez baditu.\n11.araua: Jokalariak, jokoz kanpo.\nJokalaria jokoz kanpoko posizioan dago, aurkako taldearen ateko marratik baloia baino hurbilago badago eta berorren eta aipatutako marraren artean aurkako jokalari bi edo gehiago egon ezean.\nJokalaria ez da jokoz kanpoko posizioan egongo, baldin eta azkenaurreko jokalariaren parean badago edo azken aurkako bien parean badago. Bere taldeko zelai erdian badago ere ez da jokoz kanpo egongo.\nJokoz kanpo dagoen jokalaria zehatu egingo da, baldin, taldekideren batek baloia jokatzen duenean, bera, epailearen iritziz, jokoan parte hartzen, jokoa nahiz aurkakoa eragozten edo posizio horrexez abantaila ateratzen saiatzen ari bada.\nEz da jokoz kanpoko faltatzat hartuko, jokalariak baloia zuzenean ateko sakez, alboko sakez edo korner edo erpineko sakez jasotzen badu.\n12. araua: Faltak eta kirol kontrako ekintzak.\nFaltak eta kirolkontrako portaera honako honela zehatuko dira:\n12.1-Jaurtiketa librea.\nAurkako taldearen alde jaurtiketa librea emango da jokalariren batek hurrengo sei falta hauetako bat egiten badu eta epaileak, ausartegi, arriskutsu edo indar gehiegi erabili dela uste badu:\nJaurtiketa librea emango zaio aurkako taldeari, baldin jokalariren batek hurrengo lau falta hauetako bat egiten badu:\n12.2-Penalti jaurtiketa.\nJokalariren batek, goian aipaturiko hamar faltetako bat egiten badu bere penalti-arean penalti-jaurtiketa aginduko da, baloia non dagoen kontutan hartu barik eta baldin berori jokoan badago.\n12.3-Jaurtiketa librea.\nJaurtiketa libre bat eskainiko zaio aurkako taldeari hurrengo hiru falta hauetako bat egiten badu:\nHalaber, jaurtiketa librea emango zaio aurkako taldeari, atezainak hurrengo lau falta hauetako bat egiten badu bere area barruan:\n13. araua: Falta jaurtiketak.\nMota hauetako falta jaurtiketak daude:\nEdozein falta jaurtiketa egiteko baloia geldi egon beharko da eta baloia jaurtitzen duen jokalariak ez da baloiaz jokatuko baloiak beste jokalari bat ukitu arte.\n14. araua: Penalti jaurtiketa.\nPenaltia atetik 11 metrora seinalatutako puntutik jaurtikiko da, eta, jaurtiki baino lehen, jokalari guztiek, jaurtiketa egingo duena, behar bezala identifikaturik berau, eta aurkako atezaina izan ezik, joko-zelaiaren barruan egon beharko dira, baina penalti puntutik gutxienez 6 metrora kokatuta.\nAtezainak bere ate-marraren gainean ego n beharko du, penaltia jaurtiko duenaren aurrean eta atearen zutoinen artean, baloia jokoan egon arte.\nPenalti-jaurtitzaileak aurrerantz joko du ostikoz baloia eta gero ezin dezake berriro jokatu, beste jokalari batek ukitu arte. Baloia jokoan egongo da ostikoz jo eta mugitzen hasten den unean.\n15. araua: Alboko sakea.\nAlboko sakea jokoa berrasteko modu bat da. Ezin eskuratu daiteke golik alboko sakez.\nAlboko sakea emango da:\nPROZEDURA: Baloia jaurtitzen duen unean, jaurtitzaileak honako honela egin beharko du:\n16. araua: Ateko sakea.\nAteko sakea jokoa berrasteko modu bat da. Ateko sakeaz gol egin daiteke zuzenean, baina aurkako taldearen kontra baino ez.\nAzkena ukitzen talde erasotzaileko jokalari bat izan delarik, baloiak ateko marra osorik zeharkatu badu, dela lurrean zehar dela airetik, eta gol izan ez bada, ateko sakea adieraziko da.\nPROZEDURA:\n17. araua: Korner edo ertzeko jaurtiketa.\nKornerra jokoa berrasteko modu bat da. Kornerrez gol egin daiteke zuzenean, baina aurkako taldearen kontra baino ez.\nAzkena ukitzen talde defendatzaileko jokalari bat izan delarik, baloiak ateko marra osorik zeharkatu badu, dela lurrean zehar dela airetik, eta X. Arauaren arabera gol izan ez bada, kornerra adieraziko da.\nPROZEDURA: Irten den lekutik hurbilen dagoen banderatxoaren zirkulu laurdenaren barruan ipiniko da baloia.\nZEHAPENAK: Sakea egin duen jokalariak berriro jokatzen badu baloia eta beste jokalariren batek ukitu baino lehen, arbitroak haren aurkako taldearen aldeko jaurtiketa librea adieraziko du, eta falta egin den lekutik aterako da."}
{"id": "62094", "revid": "1545", "url": "https://eu.wikipedia.org/wiki?curid=62094", "title": "Orinoko", "text": "Orinoko (gaztelaniaz: \"Orinoco\") Hego Amerikako ibairik luzeenetariko bat da, 2.140 kilometroko luzerarekin. Munduko hirugarren ibairik jariotsuena da, Amazonas eta Kongoren ondoren. Arroak, \"Orinoquia\" deitua, 880,000 km\u00b2-ko eremua hartzen du, % 76,3 Venezuelan eta gainontzekoa, Kolonbian.\nHistoria.\nKristobal Kolonek 1498ko abuztuaren 1ean bokalea ikusi zuen arren, Orinokoren iturria, \"Cerro Delgado-Chalbaud\"en (1.047 m, ), Venezuela eta Brasilen arteko mugatik gertu dagoena, 1951 arte ez zen esploratua, hau da, 453 urte pasa eta gero.\nOrinokoko delta eta Apure eta Meta ibaiadarrak XVI. mendean Ambrosius Ehingerrek alemaniarrak esploratu zituen eta, 1800 inguruan, Alexander von Humboldt arroa aztertzen ibili zen.\nHidrologia.\nOrinoko ibaiaren emaria 66 urtez (1923-1989) Puente Angosturan, Ciudad Bol\u00edvar baino 5\u00a0km gorago, neurtu izan da. Ikertutako arroa 907.313\u00a0km\u00b2-koa da, arro osoaren % 87,3. Datuotan falta den ekarpenik garrantzitsuena Caron\u00ed ibaiarena da. Urteko batez besteko emaria 30.621 m\u00b3 segundokoa da: handiena abuztuan du (65.302 m\u00b3/s) eta txikiena, martxoan (7.110 m\u00b3/s).\nOrinoko ibaiaren batez besteko emariak (m\u00b3/s), Puente Angosturan (Venezuela) neurtuakDatuak: 1923 eta 1989 artean\nGeografia.\nOrinokoren ibilbideak arku elipsoidal itxura du, Guyanako mendigunearen inguruan. Ibilbidea lau zatitan banatzen da:\nIbaiaren arroak bitxikeria bat du: Casiquiare kanala, Orinokoren besoa dena, Negro ibaira isurtzen baita eta hori Amazonasen ibaiadarra denez gero, Casiquiarekoa Orinoko eta Amazonasen arteko 'kanal naturala' da."}
{"id": "62095", "revid": "201", "url": "https://eu.wikipedia.org/wiki?curid=62095", "title": "Orinoco", "text": ""}
{"id": "62096", "revid": "201", "url": "https://eu.wikipedia.org/wiki?curid=62096", "title": "Macaca mulatta", "text": ""}
{"id": "62097", "revid": "98220", "url": "https://eu.wikipedia.org/wiki?curid=62097", "title": "Oliba Gorriak", "text": "Oliba Gorriak Markina-Xemeingo punk rock musika taldea da, 2001 urtean sortu zena.\nIbilbidea.\nHasieran koadrila bereko hiru lagunen arteko jolas modura hasi ziren abestiak sortzen Eneko Ostolaza, Josu Egia eta Koldo Larrinaga. Hasi eta gutxira lagun arteko jaialdi batean jo zituzten abesti gutxi batzuk, bateria-jolerik ez zutenez Kenari Arrate aritu zen egun horretan bateria jotzen. Honen ondoren, Xabat Oregi taldera batu eta lehen zuzenekoa emateko abestiak sortzen jarraitu zuten. Berriatuan jo zuten lehen kontzertua Su Ta Gar eta Soziedad Alkoholika taldeekin batera, eta orduan erakutsi zuten zuzeneko jarrera taldearen konstante bat izan da taula gainean, sua, kea eta gonbidatuak besteak beste. Estetikoki ere, kaiku eta txapelekin ateratzen zen taldea lehen etapa honetan. Taldearen eragin musikalei dagokienez, Kortatu, La Polla, Negu Gorriak, Inadaptats, Habeas Corpus, Kop edo Banda Bassotti aipa daitezke beste askoren artean. Hitzen eta taldearen jarreraren aldetik, politikoki ezkertiar eta independentistak dira, gatazka sozialei buruz, internazionalismoari buruz, errepresioari buruz pasibitatea salatuz edo askapen borrokari buruz mintzatzen dira beste gai askoren artean. Taldekideek egindako adierazpenetan beti azpimarratu izan dute komunikaziorako tresna dela taldea, kontzientzia sortzeko eta politikoki eragiteko baliabidea.\nLehen kontzertuak ematen ari zirela, bigarren gitarra bat gehitzea erabaki zuten punk doinuei indar gehiago emateko asmoz. Funtzio hori betetzeko Iban Etxebarria \"Ezkerra\" batu zen taldera. Ia 40 kontzertu eman ostean, lehen diskoa grabatzea erabaki, 11 abesti bildu eta Ondarroako Santos Records estudioan sartu ziren. 2005 urte hasieran grabatu zuten eta produkzio lanetan ari zirela, urte bereko martxoan Eneko atxilotu zuen Guardia Zibilak operazio zabal baten baitan. Gertakari honek ez zuen oztopatu \u201cOgi gogorrari, hagin zorrotza!\u201d izeneko lehen diskoa kaleratzea, uztailean, herriko festetan salgai jartzea erabaki zuten. Markina-Xemeingo taberna eta txosnetan diskoa salgai jarri zuten egun berean, bat-batean, Eneko askatu zuten baldintzapean. Argitaratutako 500 aleak agortu egin ziren hilabete gutxian. Disko honetan punk rock doinuak ziren nagusi, abesti batzuk ska musikarekin uztartuz eta beste abesti batzuk hardcore doinuetara hurbilduz. Hitzen aldetik, aldarrikapenak dira nagusi. Aipatzekoak dira Telesforo Monzonen \"Txikia\" abestiaren bertsioa, diskoari izena ematen zion abestia, \"Dos Pobles Una Lluita\" edo Pennywise taldearen musika bertsionatzen zuen \"Iragana, Oraina eta Geroa\" abestia. Kolaborazioz betetako diskoa zen, Tuboskapi taldeko haizeak, Inadaptats taldeko Alex, Aterkings taldeko Txurruka, Txato Plato taldeko Maiztegi, Markina-Xemeingo Gazte Asanbladako kideak, Gorka Ostolaza \"Potxis\" eta Lander \"Baltza\" bertsolariak, Maria Aramaio pandero-jolea\u2026\nLehen diskoa zuzenean aurkezteari uko eginda, taldea bigarren diskoa osatzeko abestiak sortzen hasi zen. Etapa berri honetan, Oregik taldea uztea erabaki zuen eta bere lekua betetzeko, Kloratita taldeko lagunen bidez ezagutu zuten Unai Bergara batu zen taldera. Garai honetan sortu zen MusikHerria Herri Disketxea eta Oliba Gorriak kolektibo honetan sartu zen hastapenetatik. Diskoetxea aurkezteko, 2006ko martxoaren 4an jaialdi berezi bat antolatu zen Durangon eta egun honetarako diskoetxearen aurkezpen abestia osatu zuen taldeak. Estudio berean grabatutako \u201cMusikHerria\u201d abestian ska eta punk-rock doinuak hautatu zituzten eta kolaborazioz beteta dago, Tuboskapi taldeko haizeak, Amaiur taldeko Naroa Gaintza eta Konter taldeko Torro. Abesti hau diskoetxeak kaleratutako bigarren bilduman aurki zitekeen soilik. Jaialdi honetan, taldea oholtzara igo zen abesti berria aurkeztu eta kantu gutxi batzuk jotzeko. Handik hilabete batzuetara, 8 abesti berrirekin Santos Records estudioan sartu ziren hirugarrenez. 2006ko abenduan argitaratu zuten \u201cBake faltsuari gerra\u201d izeneko bigarren diskoa, Durangoko Azokan hain zuzen. Argitaratu zituzten 1000 aleetatik gehienak agortuak daude baina taldeak ez du datu zehatzik, salmenten kontrola galdu baitzuen. MusikHerriaren zigilupean kaleratutako lan honetan ere punk-rocka zen nagusi baina oraingoan haizeak albo batera utzi eta gehiago hurbildu ziren hardcore doinuetara, nahiz eta reggae eta ska soinuak entzun daitezkeen abesti batean. Hitzei dagokienez salaketa da nagusi eta kolaborazioen aldetik El Corazon del Sapo eta Kuraia taldeetan aritutako Fernando Sapo eta Dirties taldeko Moin izan zituzten lagun. Bigarren lan hau zuzenean aurkezteko, eta bide batez lehen diskoa defendatzeko, lan bien izenak nahasten zituen birari ekin zioten. 2007ko urtarrilean Durangoko Plateruenan abiatu zuten \u201cBake faltsuari hagin zorrotza\u00b407\u201d bira.\nEtapa berri honetarako kaikua eta txapelak kamuflajedun praka eta matxinadarako deia zeramaten kamisetekin ordezkatu zituzten eta besteak beste hanka-paloak, bideo proiekzioak eta dultzaineroak txertatu zituzten zuzenekoetan. Bira honek urtebete iraun zuen, horrela, Gasteizko Gaztetxean, Gazte Martxan Laudion, Ziburuko Gaztetxean, Ikasle Egunean Usurbilen edo San Ferminetan Iru\u00f1ean joz. Bira horretan Euskal Herritik kanpo ere jo zuten lehen aldiz, Manresako festetan hain zuzen, Herrialde Katalanetan. Taldearen orain arteko azken zuzenekoa ere Herrialde Katalanetako Roda de Ter herrian izan zen, 2007ko abenduan. Etapa hau itxi eta berri bat irekitzeko asmoz, taldekideak hirugarren diskoan pentsatzen hasi ziren, baina sortze prozesua hastearekin batera, hau eten egin behar izan zuten. Izan ere, 2008ko urtarrilean Eneko eta Ezkerra atxilotu zituen Espainiar Poliziak. Bi urte eta erdira, sarekada honetako lau kide absolbitu zituen Auzitegi Gorenak, horien artean Ezkerra.\nOliba Gorriak-en X. urteurrena ate joka zelarik, zerbait berezia egitearen burutapena gorpuzten hasi zen taldekideen artean eta ideiak landuz, osatuz, sakonduz eta kontrastatuz pertsona eta musikari bezala pendiente zuten ataka pertsonal eta kolektibo bat gorpuzteko hautua hartu zuten. Abeslaria espetxean zela ezintasunak sukoi bihurtu, isolamendua, interbentzioak\u2026 gainditu eta ziega zulotik bozgorailuetara hitzak eta idatziak eramanaz, utopia gorpuzteko erabakia gorpuzteko erabakia forma hartzen joan zen. Koldoren ordez Gaizka Mu\u00f1oz talderatu eta prozesu luze eta sinestezin baten ondotik, sei urteko ixiltasuna antolatu, ahotsik gabeen ahots bilakatutako 22 abeslariekin osagarritu, 402 kooperatibisten finantziaketarekin, ezagutu den gerrilla musikal metaketa garrantzitsuena antolatu eta, Oliba Gorriak kolektibo bihuru ostean\u2026 2013ko abenduan eta 2014ko urtarrilean Arratzuko Korturec estudioetan Jon Urriolabeitiaren eskutik\u00a0\"Ideien Guda\"\u00a0taldearen 3. lan luzea argitaratu berri da. Lan landua eta mardula, diska kontzeptuala eta osoa\u2026 esentzia eta sustraiak mantenduz, ate berriak irekitzen dituen lana\u2026\u00a0\"Norbanakoak eta abangoardiak\",\"Iraultzaren norabide galdua\",\u00a0\"Sorkuntza II\"\u00a0edota\u00a0\"Pravda\"\u00a0kantuak dira esandakoaren adierazgarri.\nKoperatibisteei distribuzioa bermatu eta salmenta puntuak finkatu ostean, eskura dugu Oliba Gorriak-en lan berria eta taldeak dioenaren arabera\u00a0\"\u201cLaster arte batekin agurtzen hasiko gara, jakinarazten dizuegu abeslaria berriro gurekin izaki berregokitzeko barne prozesu pertsonal eta kolektibo batetan murgilduta gaudela eta gure hurrengo urrats eta erritmoak geure behar izanen arabera emango ditugula\u2026 Hori bai, gutxien uste duzuen momentuan eta formatuan aurkituko dugu berriro elkar\u2026 Oliba Gorriaken suak pizturik dirau ideien gudak bizirik darrai! Adi egon seinaleari!\u201d.\""}
{"id": "62098", "revid": "336", "url": "https://eu.wikipedia.org/wiki?curid=62098", "title": "Oliba gorriak", "text": ""}
{"id": "62099", "revid": "15795", "url": "https://eu.wikipedia.org/wiki?curid=62099", "title": "Transbordadore espazial", "text": ""}
{"id": "62101", "revid": "336", "url": "https://eu.wikipedia.org/wiki?curid=62101", "title": "Iturritxota (Altsasu)", "text": ""}
{"id": "62104", "revid": "2241", "url": "https://eu.wikipedia.org/wiki?curid=62104", "title": "Anezka (argipena)", "text": "Anezka, jatorrian, irazkiaren gainetik eta azpitik haria daraman ehungintzako tresna da, alde batetik bestera joan-etorri lasterrak egiten dituena. Hasieran, anezkak alde batetik bestera eskuz bidaltzen ziren. Hala ere, 1733an John Kay britainiarrak \"anezka hegalaria\" zuen ehundegia asmatu zuen. Anezka honekin zapi zabalak lasterrago ehun zitezkeen eta ehundegi makinen garapena sinpletu zuen; halaxe, Industria Iraultza bultzatu zuen.\nEgungo adierak.\nEgun, anezka bi punturen artean joan-etorriak egiten dituen garraiobidea da:"}
{"id": "62106", "revid": "201", "url": "https://eu.wikipedia.org/wiki?curid=62106", "title": "Hasio", "text": ""}
{"id": "62107", "revid": "119347", "url": "https://eu.wikipedia.org/wiki?curid=62107", "title": "Galindo (ibaia)", "text": "Gariondo \u2014goialdean Agirtza\u2014 Bizkaiko ibaia da. Adar bi ditu: alde batetik Casta\u00f1os ibaia (Sasiburuko mendilerroaren Eretzatik datorrena) eta bestetik Ballonti (Serantesetik datorrena), urak Nerbioi ibaira isurtzen dituena. Adar biak kontuan hartuta, luzera guztia 15 km izango litzateke, baina Gariondo izena bien lotunetatik aurrera duenez 1,5 km luzera besterik ez ditu.\nBarakaldo eta Sestao udalerrien artean dabil.\nIbilbidea.\nGariondo ibaiak bi ibaiadar nagusi ditu:\nIbai-ahoa.\nGariondo ibaiak Sestao eta Barakaldo arteko mugan du ahoa, Nerbioi ibaian. Hantxe kokatzen dira:\nZubiak.\nIbai-ahoaren ertzetan zubi ugari eraiki izan dituzte:\nUrban Galindo-La Punta.\nBarakaldoko Urban Galindo eta Sestaoko La Punta auzoen artean dagoen ahoan bertan, Galindoko zubi zeharrena dago. Duela gutxi, zaharrena ez ezik bakarra ere bada eta \"Carmen zubia\" edo \"La Puntako zubia\" izenez ezaguna da. Zubi honen zutabeetan herri bien armarriak eta Bizkaiarena daude.\nBere ondoan zutaberik gabeko zubi modernoa eraiki dute. Bertatik Ballontiko saihesbideak zeharkatzen du eta \"Manterola zubia\" du izena, Javier Manterola arkitektoa zuelako.\nLasesarre-Zumarrondoaga.\nBarakaldoko Lasesarre eta Sestaoko Zumarrondoaga auzoen artean hainbat zubi eraiki dituzte.\nDone Bikendi.\nBatzuen ustez Galindo zeharkatzen duen lehendabiziko zubia Casta\u00f1os ibaiaren lotunean kokaturikoa da. Honek Barakaldoko Done Bikendi eta Sestaoko bidegurutzea batzeaz gain \u00a0BI-3744\u00a0 Barakaldo-Sestao (Kareaga eta Sestao arteko errepidea) eta BI-745 Barakaldo-Trapagaran (Done Bikendiko errepidea) errepideen arteko lotunean ere bada. Hori dela eta, oso erabilgarria da eta ibilgailu askok zeharkatua da egunero.\nZubi hau Galindo ibaiaren burutzat dutenak ibaiaren luzerari 550 metro gehitzen dizkiote, gehienek iturria Ballonti errekarekin lotunean kokatzen badute ere."}
{"id": "62109", "revid": "119347", "url": "https://eu.wikipedia.org/wiki?curid=62109", "title": "Ross itsasoa", "text": "Ross itsasoa Hego Ozeanoa eta Antartika artean kokaturiko badia sakona da, Zeelanda Berriko hegoaldean. James Clark Rossek aurkitu zuen 1841ean.\nGeografia.\nRoss itsasoaren mendebaldean Ross uhartea, non Erebus sumendi famatua dagoen, eta ekialdean Roosevelt uhartea. Hegoaldeko aldea izotzaz beterik dago eta Ross izotz langa deritzo. Roald Amundsen hantxe hasi zen bere 1911ko Hego Polorako espedizioa. Mendebaldean dagoen McMurdo itsasartea udan ez dago izoztuta.\nZeelanda Berriak eskualdeko lurren jabetza aldarrikatzen du Ross Dependentziaren barruan. Baina \"Commonwealthean\" ez dauden herrialdeek ez dute onartzen aldarrikapena eta Itun Antartikoak aldarrikapen guztiak gelditu egin ditu."}
{"id": "62110", "revid": "6327", "url": "https://eu.wikipedia.org/wiki?curid=62110", "title": "Musika Klasiko", "text": ""}
{"id": "62111", "revid": "1484", "url": "https://eu.wikipedia.org/wiki?curid=62111", "title": "Weddell itsasoa", "text": "Weddell itsasoa Hego Ozeanoaren zati bat da. Bere mugak Coats Lurra eta Penintsula Antartikoko kostaldeek sortzen duten badian daude. Itsasoaren hegoaldeko aldea, ia Elephant uharteraino, izotzez beterik dago, eta Filchner-Ronne Izotz Langa deritzo. 2.000 kilometroko zabalera du eta 2,8 milioi km\u00b2-ko area.\nJames Weddell britainiar marinelak itsasoari bere izena eman zion 1823an 74\u00b0 hegoaldera ailegatu zenean. Gero William S. Bruce eskoziarrak 1902 eta 1904 artean itsasoa esploratu zuen.\nItsaso honetan Shackletonen itsasontzia, \"Endurance,\" izotzean harrapaturik geratu zen 1915ean.\nAdituek diote Gondwanaren haustura Weddell itsasoan hasi zela.\nErresuma Batuak eta Argentinak eskualdearen jabetza aldarrikatzen dute, Britaniar Antartikorako eta Argentinar Antartikorako, hurrenez hurren."}
{"id": "62112", "revid": "105290", "url": "https://eu.wikipedia.org/wiki?curid=62112", "title": "Zirkulu polar antartikoa", "text": "Zirkulu polar antartikoa munduko bost paralelo nagusienetakoa da, zehazki 66\u00ba 33' 38\" Hego latitudean dagoena. Paralelotik hegoaldera jotzen badugu, Antartikarekin topatuko dugu; aldiz, iparralderantz jotzen badugu, Hegoaldeko ingurune natural epelera helduko gara.\nZirkulu antartikoak eguneko eguzki izpien muga egiten du neguko solstizioan eta udako solstizioan aldiz, gaueko eguzki izpien muga.\nAntartika izeneko kontinentea ia zirkulu polar antartikoaren barruan dago. Honek kontinentea mendebaldetik ekialdera zeharkatzen du: Penintsula antartikoaren iparraldetik, Ekialdeko Antartikan Enderby, Wilkes eta Adelia lurraldetatik eta Balleny uharteen artetik."}
{"id": "62113", "revid": "98220", "url": "https://eu.wikipedia.org/wiki?curid=62113", "title": "Ekialdeko Antartika", "text": "Ekialdeko Antartika, baita ere Antartika Handia, () Antartika zatitzen den bi eskualde handietako bat da, justu Indiako ozeanoari begira dagoena.\nBere barnean honako lurralde hauek daude:\nHori dela eta, barruan Hego Polo geografiko, geomagnetiko eta helezintasunekoa daude.\nMendebaldeko Antartika ez bezala, Ekialdeko Antartika ezkutu handia da. Ekialdeko Antartikan munduko glaziar handienak daude."}
{"id": "62114", "revid": "336", "url": "https://eu.wikipedia.org/wiki?curid=62114", "title": "Mendebaldeko Antartika", "text": "Mendebaldeko Antartika, baita ere Antartika Txikia (), Antartika zatitzen den bi eskualde handietako bat da, justu Ozeano Bareari begira dagoena.\nBere barnean honako lurralde hauek daude:\nEkialdeko Antartikatik Ross itsasoa eta Weddell itsasoa banatzen zaizkio, penintsula erraldoia balitz bezala."}
{"id": "62115", "revid": "512", "url": "https://eu.wikipedia.org/wiki?curid=62115", "title": "Benalup-Casas Viejas", "text": "Benalup-Casas Viejas Cadizen dagoen herrixka bat da, hiriburutik 65\u00a0km-tara. 58\u00a0km\u00b2 izango ditu eta nekazaritza lana da nagusi.\nHistoria.\nEspainiako II. Errepublikaren garaian, \"Krimenaren herria\" moduan ezaguna izan zen.\n1264an Alfontso X.a Gaztelakoak Ben-a-lud dorretxea konkistatu zuen. 1439an inguruko eremuak Medina-Sidoniara saldu zizkioten.\nXVI. mendean Casas Viejasko baseliza eraiki eta, epeka-epeka, bere inguruan egungo herria sortu zen.\nCasas Viejas izena historiara pasatu bada, Espainiako Bigarren Errepublika garaiko gertakari larri batzugatik da, Manuel Aza\u00f1aren gobernua erorrarazi zutenak, hain zuzen ere -1936an, berriro gobernuburu izango den arren-.\n1933ko urtarrilaren 11n, CNTko anarkista talde batek komunismo libertarioa ezarri nahi zutela-eta, iraultza piztu zen Casas Viejasen. Guardia Zibilaren koartela setiatu zuten eta Erasorako Guardiak anarkisten aurka jo zuen. Matxinada zapuzteaz gain, lau nekazari fusilatu zituzten odol hotzean, Guardia Zibilak iraultza kontrolatzeko sarraskia eragin zuen.. Hilketak hunkituta utzi zituen espainiarrak eta guztiz haserretu ziren Aza\u00f1ari egotzietako esaldietako bat entzun eta gero. Ez buru ez hanka izan arren, eskumako alderdien komunikabideen arabera, Aza\u00f1ak zera esan omen zuen: \u201cNi heridos ni prisioneros. Los tiros, a la barriga\u201d, hau da, \"Ez zauriturik ez presorik. Tiroak sabelera\". Gerra Zibila amaitu eta gero, Frankismoan esaldi hori egitzat hartua izan zen agintarien aldetik.\n1991n udalerri independente bilakatu zen."}
{"id": "62117", "revid": "336", "url": "https://eu.wikipedia.org/wiki?curid=62117", "title": "Elektronegatibotasun", "text": "Elektronegatibotasuna, \u03c7 ikurrarekin adierazten dena, atomo baten (edo, gutxiagotan, talde funtzional baten) potentzia deskribatzen duen propietate kimikoa da. Linus Pauling-ek proposatu zuen lehen aldiz 1932an, balentzia-loturaren teoriaren garapen gisa. Elektronegatibotasuna ezin da zuzenean neurtu eta beste propietate atomiko edo molekular batzuetatik abiatuz ondorioztatu behar izaten da. Hainbat kalkulu-metodo proposatu dira eta, bakoitzarekin erdietsitako balioetan ezberdintasun txikiak egon daitezkeen arren, metodo guztiek erakusten dituzte elementu kimikoen arteko joera periodiko berak.\nNormalean Pauling-ek berak proposatutako kalkulu-metodoa erabiltzen da. Emaitza 0,7tik 4,0ra doan eskala batean adierazten den dimentsiorik gabeko kantitate bat da, Pauling-en eskala deritzona. Eskala honetan hidrogenoak, esaterako 2,2ko emaitza dauka. Beste metodo batzuk erabiltzen direnean, kobentzioz (ez da derrigorrezkoa), emaitzak zenbakizko balio berak dituen eskala batean adierazten dira: Pauling-en unitateak erabiliz adierazitako elektronegatibotasun deritzo.\nElektronegatibotasuna ez da propietate atomiko bat zentzu hertsian, baizik eta \"molekula batean dagoen\" atomo baten propietatea. Atomo aske baten propietate baliokidea elektroi-afinitatea da. Elementu baten elektronegatibotasuna ingurune kimikoa aldatzean aldatuko dela espero daiteke, baina gehienetan propietate transferigarria dela kontsideratzen da, hau da, egoera ezberdin askotan antzeko balioak izango dituela.\nElementuen elektronegatibotasunak.\nElektronegatibotasunen taula periodikoa Pauling-en eskalaren arabera"}
{"id": "62119", "revid": "105290", "url": "https://eu.wikipedia.org/wiki?curid=62119", "title": "Elektropositibotasun", "text": "Elektropositibotasuna elementu batek elektroiak emateko eta, beraz, ioi positiboak eratzeko, duen ahalmenaren neurria da. Propietate hau metaletan ageri da gehien bat: normalean, elementu baten izaera metalikoa handiagoa izan, orduan bere elektropositibotasuna ere handiagoa izango da.\nElektropositibotasuna elektronegatibotasunaren justu kontrakoa da. Elektronegatibotasuna handitu egiten da taula periodikoaren periodoak zeharkatu ahala, eta pixka bat txikitzen da taldeak igaro ahala; elektropositibotasunaren kasuan, txikitu egiten da periodoak handitu ahala eta handitu taldeak igaro ahala."}
{"id": "62121", "revid": "105290", "url": "https://eu.wikipedia.org/wiki?curid=62121", "title": "UML profilak", "text": "UML profilak Unified Modeling Language lengoaia hedatzeko mekanismo bat da, aplikazioko domeinu zehatz baten kontzeptu espezifikoak azaltzeko balio dutenak. Horrela, UML lengoaiaren sintaxi eta semantika handitzen da, UML hain orokorra izatean, kontzeptu zehatz batzuk azaldu nahiko genituenak ezin baitira bestela azaldu.\nSarrera.\nProgramazioaren munduan aldaketa handi bat eman zen: Hasiera batean, garrantzizkoena kodigoaren egitura eta kalitatea ondo definitzea zen; orain berriz, diseinu eta modelatzeari gero eta garrantzi eta esfortzu gehiago eskaintzen zaio. Modeloen bidez, errazagoa da sistema handi eta konplexuak definitzea, ondoren, kodifikazioan lana errazteko eta modu banatu batean egiteko. Modelo hauek sintaxi eta semantika zehatza duen lengoaia batean definituta egon behar dira, ondo definitutako lengoaia batean, ordenagailu batek ulertu eta manipulatu ahal izateko.\nOMG (Object Management Group) taldeak definitutako modelaturiko lengoaia ezagunena eta erabiliena da UML. Baina lehen aipatu den bezalaxe, batzuetan UML lengoaiaren bidez ezin dugu definitu kontzeptu zehatz batzuk. OMG taldeak bi soluzio eskaintzen ditu: edo lengoaia berri bat definitu; edo UML lengoaia hedatu.\nLengoaia berri bat definitzeko, egin behar den bakarra bere metamodeloa definitzea izango da MOF erabiliaz. MOF modelatzeko lengoaiak definitzeko lengoaia da. Bide honen bidez gure aplikaziorako zehaztasun handiago bat lortuko dugu, azken finean neurrira eginiko traje bat bezala da. Baina metamodelo berria definitzen badugu, hau UMLren metamodeloaren ezberdina izango da, eta ezin izango ditugu aprobetxatu existitzen diren UML tresnak.\nUML lengoaia hedatzeko, UML profilak (UML profiles) deituriko mekanismoak erabili behar dira.\nMetamodeloak.\nLehen aipatu den bezala modeloak ondo definitutako lengoaia batean azaldu behar dira. Baina nola sortu ondo definitutako lengoaia bat? Lengoaia grafikoak adierazteko meta-modelatua erabiltzen da. OMG taldeak lau maila abstraktutan oinarritutako egitura eskaintzen digu, modelatu batean parte hartzen duten maila kontzeptualak ezberdinduz:\nM3 mailako elementuak definitzeko OMG taldeak lengoaia bat definitu du, MOF (Meta-Object Facility). Hau da, MOF modelatzeko lengoaiak definitzeko lengoaia bat da, metamodeloak definitzeko.\nUML profilak.\nUML lengoaia hedatzeko UML berak dakarren mekanismoa da, UMLren deribatua den modelatzeko lengoaia bat definitzea ahalbidetuz. UML 2.0ko Profiles paketeak mekanismo batzuk definitzen ditu gure nahien arabera metamodeloko metaklaseak hedatzeko eta adaptatzeko.\nProfil bat UML pakete batean definitzen da, \u00abprofile\u00bb estereotipoarekin, metamodelo edo beste profil bat hedatuz. Hiru mekanismo dira erabiliak profil bat sortzean: estereotipoak (stereotipes), mugaketak (constraints) eta balore etiketatuak (tagged values).\nKontzeptuak ondo azaltzeko UML profil txiki bat erabiliko dugu, non UMLko edozein modelotan bi elementu gehitzen diren: kolorea eta pisua.\n \nAdibide honetan bi estereotipo berri definitzen dira: Colored eta Weighed. Honek UMLko klase eta asoziazioei kolorea eta pisua gehitzea ahalbidetuko luke. Estereotipoak, klaseak dira, \u00abstereotype\u00bb estereotipoarekin.\nPosible da estereotipoei mugaketak gehitzea, estereotipoei baldintzak inposatuz. Adibidez, suposa dezagun bi klase edo gehiago asoziazio koloretu baten bidez batuta baditugu, klaseen eta asoziazioaren koloreak berdinak izatea behar dugula. Honelako mugaketak OCL (Object Constraint Language) lengoaian definitzen dira.\nAzkenik, balore etiketatuak metaklase bati asoziatzen zaion meta-atributu gehigarria da. Balore etiketatuak izen bat edukiko du eta bere mota definituta izan behar du. Horrela, \u00abWeighed\u00bb estereotipoak zenbaki oso motako \u00abweight\u00bb deituriko balore etiketatua izan dezake.\nUML profila sortzen.\nAtal honetan, UML profil bat sortzeko metodo posible bat azalduko dugu. Hauek dira jarraitu daitezkeen pausoak profil bat sortzerako orduan:\nHobeto ulertzeko pauso hauek adibide txiki bat jarriko dugu. Pentsa dezagun ordenagailu batzuk izar egitura duen egiturarekin konektatu nahi ditugula, non nodo zentralak beraien artean lotu daitezkeen. Domeinuaren metamodeloa ondorengoa litzateke:\nMetamodelo honetatik ondorengo profila definituko dugu:\nProfil honetan lau estereotipo definitzen dira, metamodeloan definitu diren klase eta asoziazioen berdinak, eta hedatu behar den metamodeloko (UML) zein metaklasetan aplikatu behar diren adierazten da.\nMDA.\nMDA (Model Driven Architecture) OMG taldearen iniziatiba bat da. MDAn, garrantzia modelatuari ematen zaio, sistemaren aspektu ezberdinak ondo definituz, eta alde batera utziz plataforma batean egingo den garapenaren detaile zehatzak. Horrela, moldagarriagoa izatea lortuko dugu.\nMDAk hiru maila ezberdintzen ditu. Lehenik eta behin, sistemaren eskaerak konputazioarekiko independentea den modelo batean modelatuko dugu (CIM, Computation Independent Model), non gure sistemak ekingo duen ingurunea definituko den. Hurrengo mailan, sistemaren funtzionalitatea definitzen duen modeloa dugu, baina garapena zein plataformatan egingo den kontutan hartu gabe (PIM, Platform Independent Model). Azkenik, PIM modeloa amaierako plataformarekiko baldintzatua dagoen modelo batean bihurtu behar da (PSM, Platform Specific Model).\nHonen abantaila nagusia PIM-etik PSM ezberdinetara aldaketa automatikoak definitu daitezkeela da. Hau da, sistemaren PIM modelotik, PSM garatuko den plataformaren deskribapenetik, eta aldaketa arau batzuetatik, sistemaren garapen automatizatu bat lor genezake.\nPlataformaren modeloa eta transformazio arauak deskribatzeko UML Profilak erabiltzen baditugu, deribatutako modeloa konsistentea izango da UMLen. MDAren arau nagusia ahal den neurrian estandarrak erabiltzea da (lengoaien UML Profilak edo plataforma estandarrak adibidez).\nPlataforma baten UML Profila deskribatzeko, PIM modeloko elementuen eta plataformaren profilaren estereotipoen, balore etiketatuen eta mugaketen artean lotura bat ezarri behar da (mapping). Horrela, profileko estereotipoak erabiliko ditugu PIM modeloko elementuak markatzeko eta dagokion PSMa sortzeko. PSMko kontzeptuak adierazten dituzte markak eta PIMeko elementuetan aplikatzen da aldaketa nola egin behar den adierazteko."}
{"id": "62126", "revid": "119347", "url": "https://eu.wikipedia.org/wiki?curid=62126", "title": "Gamma izpi", "text": "Gamma erradiazioa edo Gamma izpiak (\"\u03b3\" ikurraren bidez adierazten dira) erradiazio elektromagnetikoak edo argi-igorpenak duen formetako bat dira, partikula subatomikoen arteko elkarrekintzek, hala nola elektroi-positroi deuseztapenak edo desintegrazio erradioaktiboak, eragindakoa. Normalean gamma izpiak maiztasun eta energia handiena eta uhin-luzera laburrena duten erradiazio elektromagnetikotzat hartzen dira, hau da, oso energia altuko fotoiak kontsideratzen dira. Eduki energetiko handia izanik, zelula bizidunei kalte larriak eragiten dizkiete.\nBabesa.\nGamma izpien aurkako blindajeak masa-kantitate handiak behar ditu. Zenbaki atomiko eta dentsitate handiko elementuz osatutako materialek hobeto xurgatzen dituzte izpi hauek. Gamma izpien energia altuagoa denean, blindajeak lodiagoa izan behar du. Haien aurkako blindajeak neurtzeko, haien intentsitatea erdira murrizteko behar den lodiera erabiltzen da. Esaterako, berunezko 1 cm behar da gamma izpien intentsitatea %50ean murrizteko; hormigoiaren kasuan 6 cm dira eta lur trinkoaren kasuan 9 cm.\nErabilerak.\nGamma izpien uhin-luzera hain laburra izanik, fotoi intzidente bakar batek kalte nabarmena eragin diezaioke zelula bizidun bati. Berezitasun hau aprobetxatuz, gamma erradiazioa organismo biziak hiltzeko erabiltzen da sarritan, irradiazio izeneko prozesua jarraituz. Esaterako, tresneria medikoa esterilizatzeko erabiltzen da (autoklabeen edo bitarteko kimikoen alternatiba gisa), baita janarien usteltzea eragiten duten bakterioak hiltzeko edo fruta eta barazkien ernetzea eteteko.\nEhunetan sartzeko propietateari esker, gamma izpiek, X izpiek bezala, erabilera asko dauzkate medikuntzan, esaterako ordenagailu bidezko tomografiak eta erradiazio bidezko terapiak. Hala ere, erradiazio ionizatzailea den heinean, molekuletan aldaketak eragiteko ahalmena dauka eta, beraz, minbizia sortzeko gai da ADNa aldatzen duenean. Aldaketa molekular hauek harri erdibitxien zenbait propietate aldatzeko ere erabil daitezke, eta sarritan topazio zuria urdintzeko erabiltzen da.\nMinbizia sor dezakeen arren, minbizia bera tratatzeko ere erabiltzen da. Gamma labanaren kirurgia izeneko prozeduraren bidez, tumoreari gamma izpien sorta kontzentratuak zuzentzen zaizkio minbizi-zelulak hiltzeko.\nMedikuntza nuklearrean diagnostikoak egiteko ere erabiltzen dira. Gamma izpiak igortzen dituzten erradioisotopoak erabiltzen dira, esaterako teknezio-99m isotopoa. Gaixo bati ematen zaionean, gamma kamera bat erabil daiteke erradioisotopoaren banaketaren irudi bat egiteko. Teknika hau minbizia hezurretara hedatzea bezalako fenomenoak detektatzeko erabil daiteke.\nGamma izpiak edukiontzietan garraiatzen diren materialak detektatzeko erabiltzen hasi dira. Pakistanen, Estatu Batuetara zuzendutako merkataritza-ontziak eskaneatzen dituzte horrela.\nEfektuak osasunean.\nGamma izpiak leherketa nuklear batek igor dezakeen erradiazio formarik arriskutsuena da, oso zaila baita hura geldiaraztea. Azalak ezin ditu gelditu, eta ADNa aldatzen du. Erradiazio ionizatzaileak ADNaren helize bikoitzean sortzen dituen hausturak dira minbiziaren eta herentzia bidez jasotako gaitzen erantzule nagusia.\nErrusiako langile nuklearrekin egindako ikerketa batek erakutsi duenez, dosi metagarri altuetan gamma erradiazioa jasotzeak lotura zuzena dauka leuzemiarekin eta birika, gibel, hezur zein gorputzeko beste atal batzuetako minbizi solidoekin. Erradiazioaren ondorioez gain, gamma izpiek erredurak sortzen ditu eta eragin inmunosupresorea dauka."}
{"id": "62129", "revid": "105290", "url": "https://eu.wikipedia.org/wiki?curid=62129", "title": "Politeknika Ikastegia Txorierri", "text": "Politeknika Ikastegia Txorierri Mondrag\u00f3n Coorporaci\u00f3n Cooperativa -en baitako Kooperatiba Elkarte gisa 1979an sortu zen Txorierri haraneko heziketa beharrizanei erantzuna emateko. Kooperatibako bazkideak eskualdeko udal, enpresa, senide, ikasle eta zentroko langileak dira. Batxilergoa eta Lanbide heziketako Goi Zikloak eskaintzen ditu."}
{"id": "62131", "revid": "201", "url": "https://eu.wikipedia.org/wiki?curid=62131", "title": "Casas viejas", "text": ""}
{"id": "62134", "revid": "336", "url": "https://eu.wikipedia.org/wiki?curid=62134", "title": "Politeknika ikastegia txorierri", "text": ""}
{"id": "62138", "revid": "512", "url": "https://eu.wikipedia.org/wiki?curid=62138", "title": "Adabegi (informatika)", "text": "Adabegia (\"adar\" eta \"begi\" hitzen baturatik) edo nodoa (latineko \"nodus\" hitzatik), sare-moduko egitura batean, elkarri konektatutako edozein elementu da. Honen adibideak dira ordenagailuak, routerak, sare-inprimagailuak, hub, switch, zubiak..."}
{"id": "62141", "revid": "1310", "url": "https://eu.wikipedia.org/wiki?curid=62141", "title": "Biloda", "text": ""}
{"id": "62148", "revid": "105290", "url": "https://eu.wikipedia.org/wiki?curid=62148", "title": "Ionizazio-potentzial", "text": "Atomo edo molekula baten ionizazio-potentziala, ionizazio-energia edo EI, mol bat elektroi egoera gaseosoan dagoen atomoen edo ioien multzo batetik erauzteko behar den energia da. Oro har, \"enegarren ionizazio-potentziala\", formula_1 mol elektroi kendu ondoren, elektroien \"enegarren\" mola erauzteko behar den energia da. Kimika fisikoaren ikuspuntutik, atomo edo ioi batek elektroi bat emateko duen erreluktantzia da. Beste era batera esanda, elektroiaren loturaren \"sendotasuna\" da; ionizazio-potentziala handiagoa den neurrian, elektroia mugitzea zailagoa da. Ionizazio-potentziala elementu baten erreaktibotasunaren adierazle da. Potentzial txikiagoa duten elementuek agente erreduktore izateko joera daukate eta gatzak eratu ohi dituzte.\nBalioak eta joerak.\nOndoko ionizazio-energiak nukleotik hurbil dagoen orbital batetik elektroi bat erauzteko behar direnak dira. Orbital hauetako elektroiek erakarpen-indar elektrostatiko handiagoak jasaten dituzte eta, beraz, energia gehiago behar da haiek askatzeko.\nTaula honetan hirugarren periodoko elementuen zenbait balio ematen dira:\nIonizazio-energia, elementu batek kanpo-geruzan zenbat elektroi daukan ezagutzeko erabil daiteke. Esaterako, lehen elektroi mola kentzeko 1.500 kJ/mol behar badira, bigarrena kentzeko 6.000 kJ/mol behar badira eta hirugarrena kentzeko 5.000 kJ/mol behar badira, orduan elementu horrek kanpo-geruzan elektroi bakarra daukala esan genezake, lehen elektroia kentzea errazagoa izan baita. Are gehiago, elementua metala dela esan daiteke eta kanpo-geruza osatua erdiesteko elektroi bat galdu behar duela. Ikus bedi, behin lehen elektroia galdu eta kanpo-geruza egonkorra osatu denean, zailagoa dela gainerako elektroiak erauztea."}
{"id": "62150", "revid": "105290", "url": "https://eu.wikipedia.org/wiki?curid=62150", "title": "Taula periodikoko talde", "text": "Talde bat (\"familia\" ere deitzen zaio), elementu kimikoen taula periodikoko zutabe bertikal bat da. Taula periodiko estandarrean 18 talde daude.\nTaula periodikoaren eredu erregula azaltzeko egun ematen den arrazoiak dioenez, talde bereko elementuek beren elektroien kanpo-geruzaren antzeko konfigurazioa daukate. Izan ere, badirudi propietate kimiko gehienak kanpo-geruzako elektroien kokapen orbitalaren ondorio direla. Taula periodikoko taldeak zenbakitzeko hiru modu daude, bat zenbaki arabiarrak erabiliz eta beste biak erromatar zenbakiak erabiliz; IUPACek lehen sistema erabiltzea aholkatzen du, aurretiaz existitzen ziren erromatar sistemek eragiten zituzten nahasteak saihesteko. Erromatar sistemetako bat Europan erabili ohi zen gehienbat, eta bestea Estatu Batuetan.\nTaula periodikoko taldeak ondoko hauek dira (parentesi artean sistema zaharrak erakusten dira: europarra eta amerikarra):"}
{"id": "62152", "revid": "336", "url": "https://eu.wikipedia.org/wiki?curid=62152", "title": "Helvetinj\u00e4rvi Parke Nazionala", "text": "Helvetinj\u00e4rvi Parke Nazionala (finlandieraz: \"Helvetinj\u00e4rven kansallispuisto\") 49,8 km\u00b2-ko Finlandiako parke nazional bat da. Virrat, Kuru, eta batez ere, Ruovesi udalerrian dago, Seitseminen Parke Nazionalaren mugatik hurbil. Tavastiako baso-eremu zabalenak dira eta ikusgarriena Helvetinkolu mendia da, hego-ekialdean kokatua, Helvetinj\u00e4rvi lakua magalean duela. Gaur egungo Pirkanmaa eskualdean dago eta Parke Nazional izena ezarri zioten 1982. urtean.\n\"Helvetinj\u00e4rvi\" hitzak \"Infernuko Lakua\" esan nahi du euskaraz.\nTurista asko gerturatzen da bertara ibilaldiak egitera, biderik gabeko ibilaldia erosoa baita.\nNatura.\nAnimalia eta landare espezie anitza dago. Pinudiak eta urkiak dira nagusi basoetan eta lakuen hertzetan. Animaliei dagokienez, urtxintxak edo katagorri hegalariak dira nagusi, okil eta euli-txoriekin batera, baso eremu zabal hauetan."}
{"id": "62153", "revid": "7162", "url": "https://eu.wikipedia.org/wiki?curid=62153", "title": "Muxika Dorretxea", "text": ""}
{"id": "62154", "revid": "646", "url": "https://eu.wikipedia.org/wiki?curid=62154", "title": "Sinbiosi", "text": "Sinbiosi deritzo bi organismo edo gehiagoren arteko epe luzerako harreman biologiko estuari. Sinbiosian parte hartzen duen organismo bakoitzari \"sinbionte\" deritzo, eta sinbionte horiek espezie berekoak edo espezie ezberdinekoak izan daitezke. 1879an, Heinrich Anton de Bary-k honela definitu zuen sinbiosia: \"organismo ezberdinen arteko bizikidetza\".\nSinbiosia derrigorrezkoa edo fakultatiboa izan daiteke. Sinbionte baten edo bien biziraupena haien arteko elkarrekintzaren menpe badago, sinbiosia hertsia dela esaten da, likenen kasuan bezala. Sinbionteak beren kabuz bizi ahal badira, bizirauteko bata bestearen beharrik gabe, pailazo arraina eta anemona bezala, sinbiosia fakultatiboa dela esaten da.\nSinbiosia mota bikoa izan daiteke: endosinbiosia edo ektosinbiosia. Organismo sinbionteetako bat beste baten ehunen barruan bizi bada, harremanari endosinbiotiko deritzo. Harreman sinbiotikoa eratzen da, esate baterako, Rhizobium generoko bakterio nitrogeno-finkatzaileen eta landare leguminosoen artean, eta mikroorganismo hauek leguminosoen sustraietako noduluetan bizi dira. Sinbionteetako bat ostalariaren ehunen gainean bizi bada, adibidez, digestio-traktuko hodien epitelioan, harreman horri ektosinbiotiko deritzo. Ektosinbionteen adibide dira zorriak bezalako bizkarroiak, edo mutualista ektosinbionteak diren arrain garbitzaileak.\nSinbiosian parte hartzen duten organismoek onura, kaltea, edo ez bata eta ez bestea jasotzen duten arabera bereiztuko dira sinbiosi motak, hala nola, mutualismoa, komentsalismoa, parasitismoa, eta amentsalismoa.\nMutualismoa.\nMutualismoa sinbiosian parte hartzen duten organismo guztiek onura lortzen duten egoera da. Herbiboro askok hesteetako mikrobiota mutualista daukate haien digestio-aparatuetan bizitzen. Protozoo edo bakterio horiek bizileku bat lortzen dute, eta horien ostalariak, jandako materia begetala digeritzeaz arduratzen dira. Esate baterako, koralezko uharriak koralaren eta alga mota ezberdinen arteko mutualismo baten ondorio dira. Lehorreko landare eta ekosistema ugarik onddo mikorrizikoekin eratzen dituzten sinbiosiak beharrezko dituzte. Landereek atmosferako CO2-a finkatzen dute eta elikagai-soberakinak uzten dizkiete onddoei. Landareek, aldiz, errazago lortzen dituzte ura eta mineralak, onddoei esker.\nMutualismoaren adibide bat \"Amphiprion ocellaris\" pailazo arrainaren eta \"Heteractis magnifica\" anemonaren artean ematen dena da. Anemonak bizitokia ematen dio arrainari, eta hark anemona jaten saiatzen diren beste arrain batzuk uxatzen ditu. Era berean, anemonaren tentakulu erresumingarriek pailazo arraina bere predatzaileetatik babesten dute. \"Amphiprion-\"en azalak ekoizten duen muki berezi batek anemonaren pozoiak beregan efekturik ez izatea eragiten du.\nBestalde, labrido batzuek arrain handiago batzuen ahoak garbitzen dituzte. Arrain hauek parasitoen garbiketa bat jasotzen dute eta labridoek aldiz, elikagaia.\nBadaude eskualde tropikoko eta subtropikoko inurriak hainbat zuhaitzekin sinbiosi mutualistak eratu dituztenak.\nKomentsalismoa.\nHarreman komentsalista daukaten organismoen artean, sinbionteetako batek onura jasotzen du, eta besteak ordea, ez du ez onura ezta kalte esanguratsurik jasaten. Komentsalismoaren adibide dira leku batetik bestera joateko beste animalia batzuk erabiltzen dituzten izaki bizidunak; akaro batzuk esaterako, kakalardoez baliatzen dira lekualdatzeko. Beste izaki komentsalista batzuek, hildako animalien zatiak erabil ditzakete etxe bezala, eta hauxe da ermitau karramarroen kasua, gasteropodoen maskorrak erabiltzen baitituzte babeserako.\nParasitismoa.\nHarreman parasitiko batean, bizkarroia edo parasitoa den sinbionteak onura jasotzen du, ostalariari (bigarren sinbionteari) kalte eraginez. Bizkarroi batzuk ostalariaren ehunen barruan bizi diren endoparasitoak dira, esaterako, \"Ascaris lumbricoides\" nematodoa hainbat ugaztunen hesteetan agertzen da. Beste batzuk ordea, ostalariaren gainean bizi diren ektoparasitoak dira, zorriak esaterako, edo periodikoki ostalariz aldatzen duten mikropredatzaileak, adibidez, eltxoak. Parasitismoa oso arrakastatsua den bizi-estrategia da, izan ere, ezagutzen diren animalia-espezieen erdiak,haien bizi-zikloan zehar, gutxienez, bizkarroi-fase bat daukate. Gainera, onddo eta landareetan ere oso hedatuta dagoen estrategia da. Organismo bizkarroien kopurua hain da handia, ezen bizitza askeko animalia gehienak bizkarroi-espezie baten edo gehiagoren ostalariak diren.\nAmentsalismoa.\nHarreman amentsalista duten organismoetan, sinbionte batek bestea ahultzen du, eta heriotza ere eragin diezaioke. Bi amentsalismo mota daude; lehiaketa eta antibiosia.\nLehiaketan, handiena edo indartsuena den espezieak beste bati baliabideak murrizten dizkio. Basoan, altuagoak diren zuhaitzek beherago kokatzen diren landareei heltzen zaien argia murrizten dute, hauek ahulduz edo haien hazkuntza inhibituz.\nAntibiosia edo antagonismoa, beste organismoen ugalketa inhibitzean datza. Izaki sesilek egiten dute gehien bat, haien inguruan beste organismo batzuk haztea ekiditeko substantzia kimikoak askatzen dituztenak. Intxaurrondo beltzak (\"Juglans nigra\") bere sustraiak zabaltzen diren eremuan zehar juglona askatzen du. Sustantzia honek beste landare batzuen hazkuntza inhibitzen du.\nKoeboluzio-harremanak.\nSinbiosia hautespen-indar garrantzitsua dela onartu da azken urteetan, izan ere, hainbat espeziek bata bestearen menpeko historia koebolutibo luzea daukatela ikusi da. Lynn Margulis-ek proposatutako endosinbiosiaren teoriaren arabera, zelula eukariotikoak arkeoen eta bakterioen arteko sinbiosia zela medio agertu ziren. Horren froga da mitokondrio eta kloroplastoek material genetiko propioa edukitzea eta horien zelularekiko bikoizketa independentea izatea.\nKoeboluzio-harremanen adibide batzuk honako hauek dira:\nMikorrizak.\nMundu-mailako landare baskularren %80ak mikorriza deritzon harreman sinbiotikoak eratzen ditu onddoekin. Horietatik ohikoenak mikorriza arbuskular deritzenak dira.\nPolinizazioa.\nPolinizazioa loredun landareen (angiospermoen) eta animalia polinizatzaileen arteko mutualismoa da. Hainbat landareren polinizazioa intsektuen (entomofilia), saguzarren edo hegaztien (ornitofilia) bidezkoa da, eta angiospermo horien loreak, ebolutiboki eraldatzen joan dira polinizatzaile zehatzekiko espezifikoak izateko. Erregistro fosilak frogatzen du loredun landareen eta intsektuen dibertsifikazioak batera eman zirela. Landare talde batzuek nektarra eta polen-garau luzanga eta itsaskorrak garatu zituzten, intsektuek elikagai-iturri zituzten substantzia horietara heldu ahal izateko aho-morfologia espezializatuak garatu zituztelarik. Taxoi batzuetan harreman hau hertsia da, landare-espezie batzuk intsektu-espezie bakarrak polinizatu ditzakeelako.\nAkazia eta akaziaren inurria.\n\"Pseudomyrmex ferruginea\" akaziaren inurriaren eta akaziaren arteko (\"Vachellia\" generoa) harreman mutualista oso ezaguna da. Akaziaren inurria landareetan bizi den inurri-espeziea da, eta gutxienez bost akazia-espezietan agertzen da: inurriak landarea babesten du beste intsektu batzuetatik, eta landareak elikagaia eta bizilekua ematen dizkie inurriei eta haien larbei."}
{"id": "62156", "revid": "8155270", "url": "https://eu.wikipedia.org/wiki?curid=62156", "title": "Materiaren egoera", "text": "Fisikan eta kimikan, edozein gorputzen tenperatura eta/edo presio baldintzak aldatuz, agregazio-egoera ezberdinak erdiesten direla ikus daiteke. Materiaren egoera deritze, eta bakoitzak ezaugarri bereziak ditu.\nEgoera solidoa.\nTenperatura baxuan eta presioa konstante mantenduz, gorputzek egoera solidoa izan ohi dute eta atomoak elkarri lotuta egoten dira kristal-egiturak eratuz. Egoera honetan gorputzak indar handiak jasan ditzake deformatu gabe. Beraz, agregatu gogor eta erresistenteak izan ohi dira. Egoera solidoak ondoko ezaugarri hauek dauzka:\nEgoera likidoa.\nTenperatura igotzen bada, solidoa desegin egiten da, kristal-egitura desagertu egiten da eta egoera likidora iristen da. Egoera honen ezaugarri nagusia fluidoa izateko gaitasuna eta edukiontziaren formara moldatzeko ahalmena da. Kasu honetan ere atomoen arteko loturak daude, baina solidoetan baino ahulagoa da. Egoera likidoaren ezaugarri nagusiak hauek dira:\nGas egoera.\nTenperatura gehiago igoz, egoera gaseosoa erdiesten da. Gasaren atomoak ia erabat aske mugitzen dira eta, beraz, edukiontziaren espazio guztia betetzeko gai dira, modu uniformean hedatuz. Bere ezaugarri nagusiak hauek dira:\nPlasma.\nPlasmari \"materiaren laugarren egoera\" deitzen zaio, egoera klasikoetatik, solidoa, likidoa eta gaseoso egoeretatik, harago baitago. Plasman atomoak hautsita daude: elektroi negatiboak alde batetik eta ioi positiboak bestetik daude.\nBehe-atmosferan, atomo batek elektroi bat galtzen duenean, berehala berreskuratzen du edo beste bat harrapatzen du. Tenperatura altuetan, ordea, gas baten molekula eta atomoak gero eta azkarrago higitzen dira, eta oso tenperatura altuetan, esaterako Eguzkian, atomoen arteko talkak elektroiak askatzeko bezain bortitzak dira. Eguzkiaren atmosferan atomo gehienak \"ionizatuta\" daude eta gasak plasma gisa jokatzen du.\nPlasma, bestelakorik eman badezake ere, naturan ohikoena den egoera da eta unibertso ikusgaiaren materiaren zati handiena hartzen du.\nBose-Einstein kondentsatua.\nBose-Einstein kondentsatua materiaren beste egoera bat da. 1924an Satyendra Nath Bose-k eta Albert Einstein-ek aurresan zuten, eta 1995ean sortu zen lehen aldiz laborategian. Egoera hau zero absolututik hurbil dauden tenperaturetan sortzen da eta bere ezaugarri nagusia da atomo guztiak leku berean daudela, superatomo bat eratuz."}
{"id": "62158", "revid": "1519", "url": "https://eu.wikipedia.org/wiki?curid=62158", "title": "Arteaga", "text": "Arteaga (izen ofiziala: Artea; izen historikoa: Gaztelu-Elexabeitia) Bizkaiko hegoaldeko udalerri bat da, Arratia eskualdekoa. Herriaren historia eta arkitektura zaharra direla eta, ondasun interesgarriak ditu. biztanle zituen . urtean.\nIzena.\nHistorikoki bi elizatek osatzen zuten udalerri hau, Gazteluk eta Elexabeitiak, parrokia banarekin. Done Mikelen izenekoa zen Elexabeitiakoa baina Gaztelukoa sute batean erre zen, eta udalerria osatzeko unean, beste parrokia bat egin behar zela erabaki omen zen, eta Arteaga izeneko parajea erabaki zen horretarako, hortik udalerriaren izena.\nAhoskeraren aldetik, Artea forma zabaldu zen herria izendatzeko, eta 20. mendeko azken laurdenean forma hori erabaki zuen ofizialtzat Udalak.\nZenbait urtez Euskal Abertzaletasunaren Museoa herrian kokatuta egon zelarik, Museo honi estuki lotutako Euzko Alderdi Jeltzaleak eta Sabino Arana Fundazioak ere \"Artea\" eta \"Artea-Arratia\" formak erabili izan zituzten, eta horrek Artea forma indartu zuen. Hala ere, Sabin Arana Goirik idatziriko \"Lecciones de ortograf\u00eda del euskera bizka\u00edno\" liburuan \"Artea\" esan arren \"Arteaga\" idatzi behar zela zehaztu zuen.\nIzenik ez nahasteko, kontuan hartu behar da Gautegiz Arteaga izeneko beste udalerri bat dela Bizkaian, Busturialdean; eta Busturialdeko Arteaga horretan dagoela Arteagako Gaztelua, ez duela eraikin horrekin zerikusirik Arratiako Arteagako Gaztelu elizatearekin.\nGeografia.\nUdalerri mugakideak.\nArteak udalerri hauek ditu mugakide:\nAuzoak.\nArteako udalerriak auzo hauek ditu:\nIngurune naturala.\nArtea, Arratia ibaiaren haranean kokatzen den beste bizkaitar udalerrietako bat da. Nerbioiaren ibaiadarra den Arratiak udalerria zeharkatu egiten du eta bertaraino heltzen dira Errekagaigerra eta Laurreta errekak. herri honetako bizimodu ekonomikoak 2 oinarri zituen: bata, pasabideen zaingoa eta bestea, ibaiaren ustiapena. Horretaz gain, nekazal eta abel iharduerak ere berebiziko garrantzia zuen.\nArratia ibaiaren arroan kokatutako herri honek mendi ugari ditu, Murga (608 metro) eta Bikotzgane (614 metro) besteak beste.\nPolitika.\n2015eko maiatzaren 24ko hauteskundeetako emaitzen ondorioz Igor Etxaniz Urrutia (EH Bildu) da Arteagako alkatea, Alberto Etxebarriaren (EAJ) ondotik. Etxanizek alkatetza lortu zuen bere taldearen eta Aldatuz Herri Plataformaren baiezko botoei esker, gehiengo osoaz.\nKultura.\nEuskara.\nUEMAko kidea da herria, biztanleen %\u00a084,4 baitira euskaldunak.\nMendebaleko euskararen aldaera bat dute tokiko euskalkia: Arratiako hizkera, hain zuzen ere."}
{"id": "62159", "revid": "119347", "url": "https://eu.wikipedia.org/wiki?curid=62159", "title": "Robert Indiana", "text": "Robert Indiana (Robert Clark izenarekin jaioa, New Castle, Indiana, AEB, 1928ko irailaren 13a \u2013 Vinalhaven, Maine, 2018ko maiatzaren 19a) Pop Art mugimenduari loturiko artista estatubatuarra izan zen.\nBiografia.\nIndianapolisko Herron School of Art eta Uticako (New York) Munson-Williams-Proctor Institute-n ekin zion artea ikasteari, 1945 eta 1948 artean. 1949tik 1953ra Chicagoko School of the Art and Sculpture eta Maineko Skohwgan School of Painting and Sculpture-n jardun zuen. 1953an Erresuma Batura joan zen, Edinburgheko College of Art eta Londresko unibertsitatean ikastera .\nIkasketak amaitzerakoan New Yorkera joan zen bizitzera. Bertan Richard Smith, Ellsworth Kelly eta Jack Youngerman pintoreekin harremana izan zuen. Bere lehen lanak trafiko seinaleetan, joko-makinetan eta merkataritza logotipo zaharretan oinarritu ziren .\n1960ko hamarkada hasieran \"assemblage\" delakoak egin zituen, eskultura mota bat. Aldi berean, estilo hotza eta koloreanitza erabiltzen hasi zen, letrak, zenbakiak edota hitz motzak erabiliz. Esaterako, \"EAT\", \"HUG\" eta \"LOVE\"; eta simetria nahiz elementu kromatikoekin jolasten zuen.\nArte plastikoan garatutako bideaz gain, Indiana 1964an Andy Warholen \"Eat\" filman agertu zen. Halaber, 1976an \"Santa Fe Opera\"ko eskenografia eta jantziak diseinatu zituen.\n1978an Maineko Vinalhaven uhartera joan zen bizitzera. Irailaren 11ko erasoen ostean, \"Peace Paintings\" izeneko lan multzoa sortu zuen, 2004an New Yorken plazaratu zirenak.\nJorratutako gaiak.\n\"LOVE\" irudidun obrak.\nAmerikako Estatu Batuetan:\nEstatu Batuetatik at:"}
{"id": "62167", "revid": "336", "url": "https://eu.wikipedia.org/wiki?curid=62167", "title": "Onddo", "text": "Onddoak organismo zelulaniztun eukariotoak dira. Tradizionalki, guztiak \"Fungi\" erreinuan sailkatu dira, nahiz eta gaur egun onddo gisa sailkatu diren batzuk beste talde batzuen sartzen diren. Organismo heterotrofoak dira, zelula-horma kitinatsua dute eta, espezie gehienetan, hifa zelulanitzez osatutako harizpi antzeko mizelioak eratzen dituzte. Kontuan izan behar da zenbait espezie organismo zelulabakar gisa bizi direla. Modu sexual zein asexualean ugaltzen dira, normalean espora bidez. Esporak egitura berezituetan edo fruitu-gorputzetan ekoizten dira askotan. Zenbait onddo-espeziek galdu egin dute ugalketa-egitura espezializatuak sortzeko gaitasuna, eta hazkuntza begetatibo bidez soilik ugaltzen dira. Legamiak, lizunak eta perretxikoak, onddoak dira denak. Onddoen taldea monofiletikoa da, eta ez du zerikusirik morfologikoki hain antzeko onddo lirdingatsuekin eta oomizeteekin (protistak). Landareen antzekoak bainoago, animalien antzekoak dira, ez baitira autotrofoak, heterotrofoak baizik. Hala ere, haien ikerketan diharduen diziplina \u2014 mikologia\u2014 oraindik gehienetan botanikaren adarra kontsideratzen da.\nMundu osoan barrena bizi dira, baina gehienak ikusezinak dira giza begiarentzat. Zoruan bizi dira, materia organiko hilean eta landare, animalia zein beste onddo batzuen sinbionte gisa. Funtseko lana betetzen dute ekosistemen funtzionamenduan, materia hila deskonposatzen baitute eta elikagaien zikloan eta trukean ezinbestekoak baitira. Zenbait onddok fruitu-gorputz ikusgarriak ekoizten dituzte, bai perretxiko eran, bai lizun eran. Onddo-espezie asko elikaduran erabiltzen dira, bai zuzenean bai beste prozesu batzuetan, hala nola ardoa edo garagardoa bezalako produktuen hartziduran. Berriagoak dira beste erabilera batzuk: medikuntzan antibiotikoak ekoizteko erabiltzen dira, eta garbikarietan edo erabilera industrialetan entzima garrantzitsuak (zelulasak, pektinasak, proteasak...) ekoizteko ere baliatu dira. Zenbait onddok konposatu bioaktibo animalientzako toxikoak sortzen dituzte, esaterako alkaloideak. Konposatu horiei mikotoxina deritze. Hainbat onddo aisialdirako droga gisa erabiltzen dira, eta beste batzuk, zeremonia tradizionaletan, konposatu psikotropiko modura. Onddo batzuk gizakiarentzat patogenoak dira, eta onddoek uztetan sortutako kalteek arriskuan jar dezakete tokiko ekonomien elikagai-hornidura.\nOnddoen erresumaren barruan sailkatzen diren izakiek dibertsitate oso handia dute, bai ekologiaren aldetik, bizi-zikloaren ikuspegitik edo morfologiaren aldetik: Chytridiomycota onddo zelulabakar urtarretatik perretxiko handietara. Hala ere, oso gutxi ezagutzen da Fungi erresumaren biodibertsitate errealaren inguruan. Estimazio batzuen arabera 2,2 eta 3,8 milioi espezie artean egon litezke. Horietatik, 120.000 inguru deskribatu dira, badakigu 8.000 espezie landareentzat txarrak direla eta 300 gizakien patogeno direnak. Lineo, Christian Hendrik Persoon eta Elias Magunus Friesen lan aitzindariaren ondoren, onddoak euren morfologiaren arabera sailkatu izan dira, batez ere esporen kolorea eta hainbat ezaugarri mikroskopiko, hala nola euren fisiologiaren arabera. Genetika molekularrean egondako aurrerapenei esker, DNA analisia gehitu da taxonomiara, eta hainbat taldekatze historiko kolokan geratu dira. Azken hamarkadan Fungi erreinuaren inguruan argitaratu diren filogenia ezberdinek guztiz eraldatu dute sailkapena: orain azpierreinu bat, zazpi filum eta hamar subfilum proposatzen dira.\nEtimologia eta definizioa.\n\"Onddo\" terminoa latinezko \"fungus\" (\u00abperretxiko\u00bb) hitzetik dator. Azken hori, berriz, grezierazko \"sphongos\" /\u03c3\u03c6\u03bf\u03b3\u03b3\u03bf\u03c2 (\u00abbelaki\u00bb) hitzetik sortu zen, seguru asko zenbait perretxikoren egitura eta morfologiaren ondorioz. Beste hizkuntza batzuetan oraindik erabiltzen da: alemanez, adibidez, \"Schwamm\" (\u00abbelaki\u00bb) edo \"Schwammerl\" deitzen zaie zenbait perretxikori.\nDibertsitatea.\nDeskribatu ziren lehenengo onddoak perretxikoak ziren, basidiomikotoak, alegia, eta, ezaugarriak azaltzeko, euren ugaltze-gorputz ikusgaietan oinarritu ziren gehienetan. Oro har, onddoen higitzeko ahalmenik eza dela eta, landareekin batera sailkatzen ziren. Dena den, 1969an, Whittakerrek onddoen heterotrofian eta xurgapen-mekanismoan oinarriturik, \"Fungi\" erreinu bereizia proposatu zuen onddoentzat. Baina egungo ultraegiturazko eta biologia molekularreko ikerketek baieztatzen dute onddo izenpean elkarrengandik urrun dauden hainbat talde bateratuta daudela. Egia da onddotzat har zitezkeen bizidun horiek guztiek zenbait ezaugarri ezberdin dituztela, hala nola pareta zelularra, ugaltze-zelula, ziklo-mota eta bide metabolikoa, baina zaila da espezialista ez dena horretaz guztiaz ohartzea. Horregatik, gaur egun onartzen da onddo-taldea polifiletikoa dela, hau da, jatorri ezberdineko bizidun-multzoa dela. Bizidun horiek elikatzeko bide bera garatu dutenez, antzeko txoko ekologikoak eta antzeko formak partekatzen dituzte.\nEgun, \"Fungi\" edo \"Mycobionta\" erreinuak benetako onddoak soilik batzen ditu. Horien ezaugarri garrantzitsuenetarikoak dira kitinazko pareta zelularra izatea, eta, normalean, espora mugiezinak garatzea. Eumikoto izena ere ematen zaie, eta, talde barnean, Chytridiomycota, Zygomycota, Glomeromycota, Ascomycota eta Basidiomycota dibisioak edo filumak bereizten dira.\nOomycota dibisioko bizidunak, berriz, sasionddotzat hartzen dira gaur egun, ebolutiboki alga marroietatik hurbilago baitaude, eta erreinu independentea osatzen dute. Onddo horien ezaugarri bereizgarrienak dira ugaltze-gorputzik ez izatea eta flagelo biko zoosporak izatea. Talde horretan, nekazaritza-arloan hain ezagunak diren mildiua eta piperren \u201cgainbehera\u201d eragiten duten onddoak sartzen dira. Azkenik, protozooetatik hurbil dauden onddoak aipatu behar dira, Myxomycota dibisioa, alegia.\nIberiar penintsulan deskribatuta dauden onddo-espezie kopurua 10.000 ingurukoa da, hau da, munduan deskribaturiko dibertsitate biologikoaren % 10. Esan daiteke dibertsitate biologiko hori handi samarra dela, baina azpitaldeen ezagutze-maila oso bestelakoa da.\nBasidiomycota dibisioko onddoak, hots, basidiomikotoak, onddo eboluzionatuenak eta ezagunenak dira, askomikotoekin batera. Horren arrazoia da, baldintza faboragarriak daudenean, lurpean, orbelaren edo usteldutako enborren barruan, mizelioa antolatzen dela \u2014beti erraz ikusten ez dena\u2014. Eta mizelioak esporak ekoizten dituen ugaltze-gorputza eratzen du. Gorputz horiek askotarikoak dira formaz eta tamainaz, baina orokorki begi-bistakoak izaten dira. Hori dela eta, makromizeto izenez ere ezagutzen dira; izen horrek, beraz, ez dio maila taxonomikoari erreferentziarik egiten, ikusgaitasunari baizik.\nBasidiomikotoen karpoforoaren formarik ezagunena txapelaz eta hankaz osaturikoa da, hau da, perretxiko deritzon forma. Txapelak azpialdean orriak, tolesak edo hodiak ditu, eta hortxe sortzen dira esporak. Zati emankor horri himenoforo deritzo. Txapelaren eta hankaren forma bereizgarriak dira; horrela, \"Boletus edulis\" onddozuriak hanka hanpatua izaten du; \"Russula cyanoxantha\" urritxak, berriz, zilindrikoa.\nBasidiomikotoen ezaugarria esporak basidioetan garatzean datza. Talde horretako onddo ezagunenak txapelaz eta hankaz osaturiko karpoforodun onddoak badira ere, \"Fomes fometarius\", ardagaia, \"Ramaria\" sp. pl., atzaparra, \"Lycoperdon perlatum\", astaputza, eta bereziagoa den herdoil izeneko onddo bizkarroia ere sartzen dira. Guzti horiek basoko onddo ospetsuenak eta nabarienak dira, baina ez bakarrak.\nAscomycota dibisioko onddoak, hots, askomikotoak, nahiz eta aurrekoak baino ugariagoak izan, ez dira hain ezagunak, beren karpoforoak, oro har, txikiagoak direlako eta ez direlako nabarmentzen. Talde honetan, onddo bizkarroi ugari dago, besteak beste, haritzaren mildiu hauskara edo zumarraren zimeltasuna eragiten dutenak. Horiez gain, udaberriko karraspina (\"Morchella\") edo hain preziatua den lurpeko boilurra (\"Tuber\" sp. pl.) ere talde honetako onddoak dira.\nGainerako onddoek ez dute egitura makroskopikorik garatzen, eta horregatik ez dira hain ezagunak. Denen artean, lurreko landare gehienekin erlazionaturik dauden glomeromikotoak aipatu behar dira, endomikorrizak garatzen baitituzte.\nEkologia.\nHarrigarria da onddoek duten sinpletasun morfologikoa eta ekosistemetan betetzen dituzten eginkizunen ugaritasuna eta garrantzia. Aberastasun funtzional horren gakoa karbono organikoa bereganatzeko garatu dituzten estrategietan datza. Onddoen funtzio aipagarrienak hauek dira: sinbiosietan parte hartzea, materia organikoaren mineralizazioan eta deskonposizioan eragile nagusietarikoa izatea, lurraren eraketa eta atxikipena erraztea eta elikagai-iturri izatea.Karbonoa lortzeko, onddoek lau bide garatu dituzte.\nSaprobioak.\nOnddo saprobioak edo deskonposatzaileak materia organiko hilaz baliatzen dira, hau da, kontsumitzaileen eta ekoizleen gorputz hilez eta hondakin-produktuez. Landareek sintetizaturiko materia organikoaren % 95 inguru kontsumitu gabe gelditzen da lurzoruko landare-materia gisa, gorputz hilekin eta maila guztietako iraizketa-produktuekin batera. Kontuan hartu behar da materia organiko guztia ez dela baliokidea. Horregatik, espezializazio-maila altua dute, eta onddo-espezie bakoitzak entzima degradatzaile zehatzak izaten ditu.\nHori dela eta, onddo deskonposatzaileen taldearen barruan eta ustiatzen duten materia organiko motaren arabera, azpitalde hauek bereizten dira: zuraz baliatzen dena saprobio lignikola edo lignozelulolitikoa da, eta \"Fomitopsis\", \"Phanerochaete\" eta \"Trametes\" generoetako espezieak, horien antzeko poliporaleak eta \"Pluteus\" eta \"Oudemansiella\" generoetako agarikaleak sartzen dira; beste talde garrantzitsua saprobio humikolek osatzen dute, eta \"Collybia\", \"Mycena\" eta \"Clitocybe\" generoak eta antzeko beste asko sartzen dira, zeinak orbela deskonposatzen duten. Beste batzuek, berriz, gorotzak edo iraizketa-produktuak erabili ohi dituzte, \"Panaeolus\"ek, kasu, eta koprofilo deritze.\nBizkarroiak.\nBigarren taldeko onddoek beste bizidunak, hots, ostalariak, ekoizten duena bereganatzen dute, eta ostalariari galerak edo heriotza eragin diezazkiokete. Bizkarroiak edo patogenoak dira. Talde honetan, haritzaren mildiu hauskara, zekale-ainoa eta abar daude. Talde honetako onddoek izurritea eragin dezakete gizakiak lantzen dituen monolaborantzak zoltzen dituztenean, eta horrek galera ekonomikoak ekarri ohi ditu.\nSinbiotikoak.\nHirugarren bidea sinbiosi mikorrizikoa edo mikorrizazioa da: onddoa landarearen sustraiekin elkartzen da, eta partaide biek onurak lortzen dituzte. Mikorrizazioa elkartze ia unibertsala da; izan ere, landare-espezie baskular guztien % 95 mikorrizatuta dago, eta gainera, lehorreko habitat gehienetan gertatzen da; hezetasun edota emankortasun handiegia duten lurzoruetan izan ezik.\nBi sinbionteen arteko elkarrekiko mendekotasun hori, eboluzioan zehar garatutakoa, oso handia da, eta landare batzuk ezin dira hazi mikorrizaturik egon gabe. Zenbait mikorrizazio-mota daude, bereziki, sustraian sartzeko eraren arabera. Bi dira nagusi, klima epeletako basoetan hain hedatuta dauden ektomikorrizak eta unibertsalagoak diren endomikorrizak.\nEktomikorrizak garatzen duten onddo askoren karpoforoek (\"Tuber\", \"Amanita\" eta \"Boletus\" generoetako perretxikoek) interes ekonomiko handia dute, gizakiaren kontsumorako asko erabiltzen direlako. Ektomikorrizen kasuan, onddoak landarearen sustrai sekundarioa inguratzen du, eta, hala, zorro deritzon egitura eratzen du. Horren ondorioz, sustraiaren hazkundea mugatu, eta morfologia berezia eragiten du. Ektomikorrizak garatzen dituzten onddoak, batez ere, basidiomikotoen taldekoak izan ohi dira (Amanita, Boletus, \"Hebeloma\", \"Lactarius\", \"Russula\", \"Scleroderma\", \"Thelephora\", etab.). Askomikoto ektomikorriziko batzuk ere badaude talde horretan (\"Balsamia\", \"Elaphomyces\", Tuber, etab.), eta onddo mitosporikoa den \"Cenococcum\" generoa ere bai.\nEndomikorrizak dira landare-espezieen artean hedatuenak, landare guztien % 85-90 inguruk mikorriza endotrofikoak baitituzte. Endomikorrizek ez dute aldaketa morfologiko nabaririk eragiten kolonizaturiko sustraiaren kanpoko egituran, eta, beraz, ez dira nabarmentzen. Ezaugarri aipagarriena da sustraien zelulen barnean sartzen direla eta hor arbuskuluak edota besikulak garatzen dituztela. Hori dela eta, mikorriza arbuskular edo besikulu-arbuskular (AM/VAM) deritze. Mikorriza-mota hau eratzen duten espezie fungikoak \"Glomales\" ordenakoak dira (\"Glomeromycota\" dibisioa), hipogeoak eta ezezagun samarrak.\nLikenizazioa.\nAipatuko den azken estrategia algekin elkarturik bizi diren onddoena da, onddo likenizatuena, hain zuzen. Bi sinbionteek, elkartu ondoren, berezko taloa eratzen dute, zeinari liken baiteritzo. Elkarteari esker, onddoa eta alga gai dira independenteki bizitzeko desegokiak izango ziratekeen eremuak kolonizatzeko. Onddo likenizatuen kokapenari dagokionez, argiaren eskuragarritasuna garrantzitsuagoa izaten da substratua baino. Askomikoto askok, 15.000 inguruk, likenizazioaren bidea erabiltzen dute karbono-iturria eskuratzeko. Talde honen barruan, onddo ezagunak daude, besteak beste, \"Cladonia\", \"Lecanora\", \"Lobaria\", \"Parmelia\", \"Usnea\" edota \"Xanthoria\" generokoak. Basidiomikotoen barruan, berriz, espezie gutxik hautatu dute likenizazioaren bidea, eta salbuespena \"Omphalina\" generoko \"O. hudsoniana\" eta \"O. ericetorum\" espezieak dira.\nUgalketa.\nOnddoen ugalketa konplexua da, hain heterogeneoa den organismo-talde honetan espero den bezala. Onddo gehienak modu sexualean zein asexualean ugal daitezke, ingurumen-baldintzen arabera. Baldintza hauek genetikoki finkatuta dauden garapen-programak abiarazten dituzte onddoetan, eta ugalketa sexualerako edo asexualerako espezifikoak diren egitura espezializatuak sortzea eragiten dute.\nSailkapena.\nErreinu horren baitan bost filum hauek bereizten dira: zigomizetoak, deoteromizetoak, askomizetoak, basi diomizetoak eta likenak edo mikofitoak.\nZigomizetoak.\nZigomizetoek hifa zenozitikoak dituzte. Espora sexugabeak (konidioak) nahiz sexualak (zigoesporak) sortzen dituzte. Filumak lizun ezagunenetako batzuk biltzen ditu, hala nola Mucor, Rhizopus, etab.\nDeuteromizetoak.\nDeuteromizetoek hifa trenkatuak dituzte. Konidioen bidezko sexurik gabeko ugalketa dute. Honako hauek izan daitezke: gizakiarentzako parasito batzuk, hala nola Candida (baginako infekzioak eragiten ditu), eta lizunak, hala nola Penicillium (antibiotikoak sortzen ditu).\nAskomizetoak.\nAskomizetoek hifa trenkatuak dituzte. Espora sexualak (askosporak) nahiz sexugabeak (konidioak) \u00a0 sortzen dituzte. Azken horiek esporangio baten barruan sortzen dira, aska izenekoak.\nEra askotako espezieak daude; adibidez: espezie zelulabakarrak, hala nola Saccharomyces generokoak, ogia, garagardoa edo ardoa egiteko industrian erabiltzen dena; parasito erakoak, hala nola zekaleainoa (Claviceps purpurea); baita sinbionteak ere, hala nola boilurrak, zenbait zuhaitzen sustraiekin elkarteak (mikorrizak) eratzen dituztenak.\nBasidiomizetoak.\nBasidiomizetoek hifa trenkatuak dituzte. Gorputz fruitu emaileetan eratzen diren esporangioei basidio esaten zaie, eta horien kanpoan espora sexualak edo basidiosporak sortzen dituzte. Taldearen barruan landareen parasito batzuk biltzen dira (hala nola gorrina eta ilintia), baita saprofitoak edo sinbionteak ere, hala nola amanita edo txanpi\u00f1oia.\nLikenak edo mikofitoak.\nLikenak zianobakterioekin edo alga klorofitoekin sortzen dituzten elkarte sinbiotikoetan bizi daitezke bakarrik (organismo fotoautotrofoak fotosintesiaren produktuak ematen ditu, eta onddoak, berriz, ura eta mineralak ematen ditu) hau da, basidiomizetoak edo askomizetoak dira. Sexu bidez eta sexurik gabe ugal daitezke. Lehen kasuan, onddoak askak edo basidioak eratzen ditu gorputz fruitu-emaileetan, kopa formarekin, eta horiek esporak sortzen dituzte, eta, bigarren kasuan, zatiketa bidez egiten dute. Esporak askatzean ernatzen badira, mizelio bat sortzen dute; alga egokia aurkitzen badute, liken bat sortuko dute.\nTaxonomia.\nAskotan landareekin batera sailkatzen badira ere botanikako curriculumean eta hainbat testu-liburutan, onddoak gertuago daude animaliengandik landareengandik baino. Animalia eta onddoek elkarrekin Opisthokonta talde monofiletikoa eratzen dute. Filogenia molekularra erabilita egindako ikerketek Fungi erreinuaren jatorri monofiletikoa ere babesten dute, nahiz eta tradizionalki onddo gisa hartu diren batzuk ez dauden talde honetan. Onddoen taxonomia mugimendu etengabean dago, batez ere azken aldiko DNA alderaketa teknikei esker. Lehenago erabiltzen ziren sailkapen gehienak ezaugarri morfologikoetan oinarritzen ziren, eta espezie biologikoak ugalketa esperimentalen bidez egiten zen.\nGiza erabilera.\nEkosistemetako berezko balioaz gain, gizakiak onddoak erabili izan ditu betidanik. Espezie askok, basidiomikotoek gehienbat, jangarri diren karpoforoak ekoizten dituzte, eta, lurralde batzuetan oso preziatuak direnez, elikagai-iturri gisa erabili ohi dira. Perretxiko horien ustiaketa jatorrizko ekosisteman egin daiteke edo, saprobioen kasuan bereziki, industria-ekoizpenaren bidez; azken horren adibide dira, besteak beste, \"Agaricus bisporus\", txanpinoia, \"Pleurotus ostreatus\", belarri perretxikoa, edo, \"Lentinula edodes\", shiitakea.\nEgia da, bestalde, onddo askok metabolito sekundario ugari ekoizten dituztela. Batzuetan, substantzia horiek onuragarriak dira, penizilina, kasu; beste batzuetan, berriz, toxikoak dira gizakiarentzat. Horregatik, onddo batzuk toxikoak izaten dira, esate baterako, \"Amanita phalloides\" eta \"Galerina marginata\" espezieak. Horiek amatoxinak eta falotoxinak ekoizten dituzte, eta janez gero oso arriskutsuak edo ia hilgarriak dira. Eragiten duten intoxikazioa, ziklopeptidikoa edo faloidianoa deritzona, larrienetarikoa da, agresiboa izateaz gain sintomak berandu agertzen direlako.\nGizakiarentzat oso onuragarriak izan dira anaerobiosian hazteko gaitasuna duten onddoak ere, hartzidurako zenbait produktu ustiatzen baitituzte. Talde honen barruan sartzen dira legamiak (\"Saccharomyces cerevisiae\"), lizun berdeak (\"Penicillium roqueforti\") eta lizun beltzak (\"Mucor\" eta \"Rhizopus\" generoak). Lehenak ezinbestekoak dira ardogintzan, garagardogintzan, okintzan eta abarretan; bigarrenak, berriz, gaztagintzaren ardatz dira; eta azkenak ekialdeko munduan tempeh-a eta soja-saltsa egiteko edo azido organikoak ekoizteko erabiltzen dira.\nAzken urte hauetan, landareek onddo mikorrizikoekiko duten menpekotasuna kontuan hartu, eta landare mikorrizatuak erabiltzen ari dira, bai basogintzan bai barazkigintza estentsiboan; alde batetik, espezieen biziraupena areagotzen delako eta, bestetik, ongarri natural gisa erabiltzen delako.\nEta, azkenik, saio ugari egiten ari dira onddoak erabiliz izurriteen kontrol biologikoa egiteko.\nPatogenia.\nOnddo gehienak lur-zoruan bizi diren saprofito ez-kaltegarriak dira. Ezagutzen diren 100.000 espezietatik 50 inguru besterik ez dira giza-patogenoak. Esan daiteke, hortaz, bakterioen aldean onddoak gaixotasun gutxi batzuen sorburu besterik ez direla.\nAitzitik, onddoek landareak infektatzen dituzte sarritan. Zentzu horretan bakterioak edo birusak baino kaltegarriagoak izaten dira nekazaritzan.\nGizakiarengan onddoek eragiten dituzten gaixotasunak mikosi deritzonak dira. Mikosiak azalekoak edo barrualdekoak izan daitezke, larruazala edo barrualdeko organoak (birikak, batez ere) kaltetzen dutenaren arabera. Barrualdeko mikosiei ere mikosi sistemikoak deitzen zaie.\nOso onddo gutxi dira patogeno hertsiak. Gizakia gehienetan ingurugirotik (lur-zorutik) kutsatzen da, onddoek eragindako infekzioak -orokorrean- ez baitira kutsagarriak. Onddo asko, gainera, oportunistak dira: horrek esan nahi du gizaki osasuntsu batengan ez dutela inongo patologiarik sortzen, eta immunitate-sistema ahula dutenak besterik ez dituztela infektatzen.\nHiru mekanismoren bidez garatzen dute onddoek beren ahalmen patogenoa:\nAzkenik, azpimarratu behar da ere onddoek betetzen duten zeregin onuragarria medikuntzan, antibiotiko askoren ekoizpenaren atzean baitaude. Bi besterik ez aipatzearren, Penicillium onddoak sortzen duen penizilina, eta Cephalosporium-ek ekoizturiko zefalosporinak daude."}
{"id": "62173", "revid": "237", "url": "https://eu.wikipedia.org/wiki?curid=62173", "title": "I\u00f1igo Diaz de Cerio Conejero", "text": ""}
{"id": "62175", "revid": "336", "url": "https://eu.wikipedia.org/wiki?curid=62175", "title": "Ismael Urzaiz", "text": "Ismael Urzaiz Aranda (Tutera, 1971ko urriaren 7a) nafar futbolari ohia da.\nIbilbidea.\nTxikitan, Real Madrileko azpiko kategorietan jokatu zuen 1993. urtera arte. Real Madrideko lehen taldean 90-91 denboraldian Odense talde daniarraren aurka jokatu zuen Europako kopako partida batean. 91-92 denboraldian Albacete Balompi\u00e9 taldean jokatu zuen merengeek utzita eta 1991eko urriaren 20ean Albacete taldearekin debutatu zuen Espainiako Ligan Bilboko Athleticen aurka.\nHurrengo hiru denboraldietan Urzaizek Celta de Vigo, Rayo Vallecano eta Uni\u00f3n Deportiva Salamanca taldeetan jokatu zuen eta azken honekin ligako lehen mailara igo zen. Lehen mailara igotzeko promozio partidetan, bost goletik bi sartu zituen Urzaizek Albacete taldearen aurka. 95-96 denboraldian RCD Espanyol taldean jokatu zuen eta hamahiru gol sartu zituen.\n1996an Athletici lotu zitzaion, eta talde horretan 11 denboraldiz jokatu zuen. Bere ibilbide profesionalaren urterik oparoenak Athleticekin egin zituen, ezinbesteko erreferentzia izanik taldean. Aurrelari jokatzen zuen, eta aire-jokoan nabarmentzen zen batik bat."}
{"id": "62186", "revid": "201", "url": "https://eu.wikipedia.org/wiki?curid=62186", "title": "Onddo (mikrobiologia)", "text": ""}
{"id": "62187", "revid": "336", "url": "https://eu.wikipedia.org/wiki?curid=62187", "title": "Dinosauria", "text": ""}
{"id": "62190", "revid": "105290", "url": "https://eu.wikipedia.org/wiki?curid=62190", "title": "Cinca Erdialdea", "text": "Cinca Erdialdea (gaztelaniaz \"Cinca Medio\", aragoieraz \"Cinca Meya\") Aragoiko ipar ekialdeko eskualdea da. Huescako probintzian kokaturik dago.\nBiztanleria dentsitaterik handienetarikoa duen Aragoiko eskualdea da, 40 biztanle/km\u00b2-rekin."}
{"id": "62192", "revid": "6327", "url": "https://eu.wikipedia.org/wiki?curid=62192", "title": "Zinca Meya", "text": ""}
{"id": "62193", "revid": "6327", "url": "https://eu.wikipedia.org/wiki?curid=62193", "title": "Cinca Erdia", "text": ""}
{"id": "62194", "revid": "512", "url": "https://eu.wikipedia.org/wiki?curid=62194", "title": "Jeff Hardy", "text": "Jeffrey (Jeff) Nero Hardy (Cameron, Ipar Karolina, AEB, 1977ko abuztuaren 31 - ), World Wrestling Entertainmenteko (WWE) RAWen aritzen den borrokalari profesionala da.\nTxikitatik islatu zuen, Matt Hardy bere anaiarekin batera, borroka askeari buruzko interesa eta fanatismoa. Jeff Hardy Nazioarteko txapelduna da, Samoako Umaga garaitu baitzuen 2007ko irailaren 2an RAW-eko edizio batean. Garaipen horrekin, Nazioarteko txapelketaren gerrikoa laugarren aldiz eskuratu zuen. Gainera, Umaga garaitu duen laugarren pertsona izan da. Armageddonen \"Triple H\" garaitzeagatik, WWE txapelketako gerrikoa eskuratzeko aukera izango du Randy Ortonen aurka 2008ko Royal Rumblen. Borroka horretatik WWE-ko garaile berria aterako da.\nJeff eta bere anaia Matt Hardy, Hardy Boyz taldea osatzen dute eta normalean elkarrekin aritzen dira bikote txapelketa irabazteko. Hardy Boyz talde Kaentai taldea menderatu zuten Sunday Night Heaten eta bertan hasi zen talde honen gorakada."}
{"id": "62196", "revid": "336", "url": "https://eu.wikipedia.org/wiki?curid=62196", "title": "Ipar Karolina", "text": ""}
{"id": "62198", "revid": "336", "url": "https://eu.wikipedia.org/wiki?curid=62198", "title": "Monegros", "text": "Monegros Aragoiko eskualdea da. Huesca eta Zaragozako probintzietan kokaturik dago.\nIzenaz.\nEskualdearen izena \"Montes Negros\"-en aldaera da, hau da, \"mendi beltzak\". Eskualdeak, gaur egun, estepa itxura badu ere, izenak eskualdeak \"zuhaitz\" ugari zituela erakusten du. Zehazki, pinuz betetako eskualdea zen, Espainiako itsas industriarako moztu eta egungo paisajea sortu zen arte.\nUdalerriak.\nAlbalatillo, Albero Bajo, Alberuela de Tubo, Alcubierre, La Almolda, Almuniente, Barbu\u00e9s, Bujaraloz, Capdesaso, Castej\u00f3n de Monegros, Castelflorite, Farlete, Gra\u00f1\u00e9n, Huerto, Lalueza, Lanaja, Laperdiguera, Leci\u00f1ena, Monegrillo, Pe\u00f1alba, Perdiguera, Pole\u00f1ino, Robres, Sangarr\u00e9n, Sari\u00f1ena, Sena, Sen\u00e9s de Alcubierre, Tardienta, Torralba de Arag\u00f3n, Torres de Barbu\u00e9s, Valfarta eta Villanueva de Sigena."}
{"id": "62204", "revid": "336", "url": "https://eu.wikipedia.org/wiki?curid=62204", "title": "Jeff hardy", "text": ""}
{"id": "62206", "revid": "119347", "url": "https://eu.wikipedia.org/wiki?curid=62206", "title": "Dikarya", "text": "Dikarya Fungi erreinuaren azpierreinua da. Azpierreinu honek Ascomycota eta Basidiomycota filumak bilzen ditu, alegia, dikarionak ekoizten dituzten onddoak. Dikarionak hifa erakoak edo zelulabakarrak izan daitezke, baina beti flagelorik gabeak dira. Talde honek \"goi onddo\" deituriko gehienak biltzen ditu, baina historikoki lizuntzat hartu diren hainbat espezie anamorfiko ere barne hartzen ditu."}
{"id": "62207", "revid": "119347", "url": "https://eu.wikipedia.org/wiki?curid=62207", "title": "Chytridiomycota", "text": "Chytridiomycota Fungi erreinuko dibisio bat da. Izena kitridiotik dator, hau da, esporak geordetzen diren egituratik, eta azken hau grezierazko \"chytridion\" (\"lapiko txiki\") hitzetik dator. Talde honetako onddoei kitrido deritze. Sailkapen zientifiko zaharretan, kitridoak (duela gutxi sortu den \"Spizellomycetales\" ordena salbu) Phycomycetes klasearen baitan sailkatzen ziren, Myxomycophyta azpidibisioan.\nKitridoak onddorik primitiboenak dira eta gehienak saprobioak dira (kitina eta keratina ustel dezakete). Kitrido asko akuatikoak dira (gehien bat ur gezetakoak). 1.000 kitrido espezie inguru dago, 5 ordenatan antolatutako 127 generotan."}
{"id": "62208", "revid": "880", "url": "https://eu.wikipedia.org/wiki?curid=62208", "title": "ELN", "text": ""}
{"id": "62210", "revid": "336", "url": "https://eu.wikipedia.org/wiki?curid=62210", "title": "Basidiomycota", "text": "Basidiomycota filumak, Ascomycota filumarekin batera, Dikarya azpierreinua osatzen du. Azpierreinu honetan \"goi onddo\" deitu izan direnak bildu dira. Talde honen baitan perretxikoak, astaputzak, poliporoak, boletoak, kantareloak, lizunak, legamiak eta beste hainbat onddo-mota daude. Funtsean, basidiomikotoak hifez osaturiko onddo harizpidunak dira (legamiak salbu), eta modu sexualean ugaltzen dira, borra formako muturra daukaten zelula espezializatuak, basidio izenekoak, eratuz. Basidioek meiosian espezializatutako kanpo-esporak, basidiospora deritzenak, ekoizten dituzte. Normalean lau basidiospora sortzen dituzte. Haatik, zenbait kasutan basidiomikotoak modu asexualean ugaltzen dira. Azken hauek filum honetan sailkatuak izateko hainbat arrazoi daude, hala nola egitura anatomiko berezien eraketa edo zelula-hormaren osagaien antzekotasuna, baina gaur egun irizpide nagusia ADN sekuentziatzeen bidez egindako analisi molekular filogenetikoak dira.\nSailkapena.\n67 mikologoz osaturiko koalizio batek azken uneko sailkapen bat proposatu zuen 2007an. Basidiomycota barruan 3 azpifilum onartu ziren (Pucciniomycotina, Ustilaginomycotina eta Agaricomycotina) eta klase mailako beste 2 taxon (Wallemiomycetes eta Entorrhizomycetes) hortik kanpo. Sailkapen berri honek aurretik existitzen ziren talde taxonomikoak berrantolatzea suposatu zuen.\nLehen basidiomikotoen taldea bi klasetan banatzen zen, Homobasidiomycetes klasea (perretxikoak barne hartzen zituena), eta Heterobasidiomycetes klasea (onddo gelatinakarak, herdoil-onddoak, lizunak). Hori baino lehenago, Basidiomycota osoari Basidiomycetes deitzen zitzaion, 1959an Ascomycetes-en pareko gisa sortu zen klase-izen orain baliogabea. Oraindik ere hainbatek basidiomizete eta askomizete terminoak erabiltzen dituzte Basidiomycota eta Ascomycota taldeez hitz egiteko.\nAgaricomycotina taldean lehengo hainbat talde bildu dira: Hymenomycetes taldea (himenioa eratzen duten basidiomikotoak barne hartzen zituen klase zahar bat), Gasteromycetes taldea (himenioa eratzen ez duten eta esporak fruitu-gorputzetan eratzen dituzten espezieak barne hartzen zituen beste klase zaharkitu bat), eta onddo gelatinakara gehienak.\nUstilaginomycotina taldean lehengo ilinti gehienak eta Exobasidiales taldekoak sartu dira.\nPucciniomycotina taldean honako hauek daude: herdoil-onddoak, intsektuen bizkarroi edo sinbionte diren \"Septobasidium\" taldekoak, lizunen multzoko talde zahar bat (Microbotryomycetes-en barrukoak), eta bakanak, bitxiak edo gutxitan aurkitzen diren beste onddo batzuk, gehienak landareen bizkarroiak.\nBi klase, Wallemiomycetes eta Entorrhizomycetes, ezin izan dira azpifilum batean sailkatu."}
{"id": "62213", "revid": "536", "url": "https://eu.wikipedia.org/wiki?curid=62213", "title": "Agaricomycotina", "text": "Agaricomycotina Basidiomycotaren hiru azpifilum nagusietako bat da eta perretxiko jangarri gehienak barne hartzen ditu. 20.000 espezie inguru biltzen ditu, horietako %98 Agaricomycetes klasekoak."}
{"id": "62214", "revid": "336", "url": "https://eu.wikipedia.org/wiki?curid=62214", "title": "Hern\u00e1n Crespo", "text": "Hern\u00e1n Jorge Crespo (Buenos Aires, 1975eko uztailaren 5a - )\"El Valdanito\" ezizenez ezagutua, futbolari argentinarra da, jardunean 1993. urtetik.\nSelekzioa.\nGaur egun, Argentinako selekzioaren bigarren golegilerik nagusia da, Gabriel Batistutaren ondoren. 2008ko uztaila arte 36 gol sartu izan ditu.\nIkus, gainera.\n[Kategoria:Chelsea Football Clubeko futbolariak]]"}
{"id": "62234", "revid": "512", "url": "https://eu.wikipedia.org/wiki?curid=62234", "title": "Baza", "text": "Baza Granadako probintziako (Espainia) udalerria da. 2007an 22.718 biztanle zituen. Almer\u00edako probintziarekin muga egiten du."}
{"id": "62235", "revid": "63274", "url": "https://eu.wikipedia.org/wiki?curid=62235", "title": "Loja", "text": "Loja leku hauen izena da:"}
{"id": "62236", "revid": "105290", "url": "https://eu.wikipedia.org/wiki?curid=62236", "title": "Pizkundeko humanismo", "text": "Pizkundeko humanismoa edo Errenazimentuko humanismoa Erdi Aroaren azken mendeetan \u2014Pizkundearekin batera\u2014 garatutako pentsamolde humanista izan zen, unibertsoan ororen gainetik gizakia jarri zuena. Italian XV. mendean sortu eta XVI. mendearen lehen erdian Europa osora zabaldu zen. Erdi Aroko biztanleak Jainkoak zehaztu eta ezarritako ordena bati jarraituz bizi izan ziren. Pizkundeko humanismoa zabaltzearekin batera, ordea, gizakiak izango dira beren bizimoduaren protagonista osoak. Horren ondorioz, ospea, gizartean onartua izatea, etorkizunean oroitua izatea eta horrelako ideiak indarra hartzen hasi ziren kulturaren eta artearen esparruetan.\nErdi Aroaren kultura-ereduaren aurrean kultura berri bat sortzea zuen helburu mugimendu berriak. Horretarako oinarria, gizakia pertsona gisa eta herritar gisa betegintzarrez hezteko oinarria, heldulekua, Antzinako Grezia eta Erromako hizkuntzan eta literaturan zuen, eta haietan oinarri hartutako erreferentzia intelektualak eta balio moralak erabili zituen bere helburuetarako: eredu klasikoan hezitako gizakia eta bizimodua.\nHumanismoa ez da filosofia jakin baten adierazle. Pico della Mirandolaren idazlan baten izenburuak \u2014\"De dignitate hominis\", 1486\u2014 eta haren diskurtsotik ateratako esaldi batek erakusten du ongien humanismoaren xedea: \u00abIrakurri dut arabiarren liburuetan, ez dela munduan ezer miragarriagorik gizakia baino\u00bb. Hori da gizakiaren betegintzarrerako eredua. Gizaki eredu hori ez da intuizio bakar baten emaitza, ordea. Picok arabiarren literatura aipatzen du, baina Greziako eta Erromako literaturari lotuago egon zen, berez, humanismoa.\nPentsamolde berri hori argi eta garbi nabarmendu zen Italiako hiri oparoenetan, eta haren adierazpide nagusiak erretratuaren generoa eta hilobietako monumentuak izan ziren, izugarri garatu baitziren biak. Ez dira literatura-lanak ere ahaztu behar: Danteren, Petrarcaren eta Boccaccioren lanak dira pentsamolde humanistaren adierazle nagusiak.\nIzena.\nGaur egun, mugimendu hori \"Pizkundeko humanismoa\" edo, soil-soilik, \"humanismoa\" izenez ezaguna bada ere, sorreran beste izen batzuk ere hartu zituen: \"studia humanitatis\" (Coluccio Salutatik XIV. mendean Zizeron eta Geliorengandik jasotakoa), \"humaniores litteru\" eta \"humanitas\" ere bai, Greziako eta Erromako jakintza irakasteko erabiltzen ziren diziplina-multzoari deitzeko izenak ziren: gramatika, erretorika, poesia, historia eta filosofia morala.\n\"Humanitas\" hitzetik eratorriak dira italierako \"Umanita\", frantseseko \"Humanit\u00e9s\", edo gaztelaniako \"Humanidades\". Humanistak ziren, berriz, \"Humanitas\" horietan maisu zirenak, nahiz eta XV. mendeko italiar humanistei hitz hori ez oso atsegin izan. Izan ere, behe-mailakotzat zeukaten. Haietako gehienak (C. Salutati, Poggio, L. Bruni, G. Manetti, L. B. Alberti, etab.) burgesiaren goi-mailakoak ziren, eta elite bat osatzen zuten. Elite horrek helburu handitzat zeukan kultura klasikoan oinarritutako humanismoa, eta horren barruan sartzen zen dotore hitz egitearen eta idaztearen artea (zuzentasuna eta dotoretasuna ezinbestekoak ziren estiloan, arau klasikoaren arabera), eta adeitasun eta tratabide finarena. Kualitate horien jabe izateak eskaintzen zion eliteko kideari halako omena, XVI. mende hasieran galduz joan zena, jakituria klasikoa zabaldu eta arrunt bilakatu zen neurrian.\nEzaugarriak.\nHona hemen humanismoaren ezaugarri nagusiak:\nHumanista asko kultura klasikoaren ondarea, xede zientifikoa eta balio kristauak lotzen saiatu ziren (Biblia eta arazo erlijiosoak aztertzea). Kristau-humanismo horren erakusgarri nagusia Erasmo Rotterdamgoa izan zen.\nPetrarca, humanismoaren ordezkari nagusia.\nErrenazimentuko humanismoaren sorreran figura gailen bat dago: Petrarca (1304- 1374). Petrarcari gaur egungo omena haren lirika isuritik datorkio, haren \"Canzoniere\" famatutik, non gorteko tradizioan eta iradokizun klasikoan oinarrituta, europar belaunaldi askori maitasun-eredua erakutsi dion. Petrarcak Antzinako Erromako kulturarako isuri nabarmena izan zuen bere obran. Bi eratara zabaldu zion bidea humanismoari:\nHumanismoaren hedapena.\nXV. mendearen bukaeran eta XVI.aren hasieran, humanismoa, hezkuntzaren bidez, erabat finkaturik zegoelarik Italian, eta aurrelari ibili zirenen adorea aienaturik, Europako beste herrialdeetara zabaldu zen haren itzala. Hau hainbat ongileen (Karlos VIII.a Frantzian, Elisabet Gaztelakoa eta Mendoza eta Cisneros kardinalak Espainian, Frederiko Saxoniakoa Alemanian, etab.) bultzadari esker gertatu zen, eta berehala hartu zuen indarra gortean, unibertsitateetan, hainbat elizgizonengan eta burgesiaren zati handi batean.\nXV. mendearen erdiaz geroztik, inprimatzeko makina asmatzeak ideia humanisten hedapena sustatu zuen. Hasiera batean, liburuak hiri garrantzitsu batzuetan soilik argitaratzen ziren, oso garestiak zirelako: esaterako, Venezian, Parisen eta Anberesen. Dena den, handik gutxira, Europako beste hiri batzuetan ere argitaratu ziren. Adibidez, XVI. mende osoan, 200.000 liburu plazaratu ziren Europan.\nNagusiki, Akademiek bultzatu zuten pentsamendu humanista, eta hizkuntza, literatura eta filosofia izan zituzten aztergai. Jakintsuz osaturik zeuden eta, jaun batek diruz babesturik (mezenasgoa), antzinako eskuizkribuak itzultzeaz eta ezagutzak nahiz ideiak trukatzeaz arduratzen ziren.\nUnibertsitateek eginkizun garrantzitsua izan zuten, jendea prestatzeko eta ezagutza berriak zabaltzeko; esaterako, Bolonia, Padua, Florentzia, Lovaina eta Alcal\u00e1 de Henareskoak.\nHumanismoaren hedatze horretan hiru pertsona gailentzen dira: Erasmo Rotterdamgoa, Llu\u00eds Vives eta Guillaume Bud\u00e9. Eta hiru horietan nagusia, Erasmo izan zen. Alde handiz, bera izan baitzen Petrarcaren eta Vallaren bideari argien lotu zitzaiona eta, alde handiz, garai hartako Europan eragin handiena izan zuena bera izan zelako. Bat zetorren Erasmo aurreko humanistek erakutsi zuten eskolastikaren gutxiespenean. Bat zetorren Bibliaren iturrietara itzultzearekin: Biblia idatzita zegoen jatorrizko hizkuntzetan aztertu beharra zegoen. Balio handia ematen zien \"studia humanitatis\" delakoei eta, bereziki, elokuentziari, guztizkoa iruditzen baitzitzaion gizakiaren formaziorako eta gizarte zoriontsu bat eratzeko. Azken alderdi hori garrantzitsua zen Erasmorentzat, kezkaz begiratzen baitzuen Europako kristau komunitatea bitan ari zela banatzen, erlijio-eztabaidak zirela medio. Saiatu zen, eta, neurri batean, lortu ere egin zuen erlijio eraberritzearen beharraz ziharduen bere mezu humanista, \"Philosophia Christi\", helaraztea komunitate horretako jakintsuen eta ez hain jakintsuen mailara.\nEspainian, berriz, Elio Antonio de Nebrija izan zen humanismoaren abiarazlea, 1481ean idatzi baitzuen \"Introductiones latina\", herrialde honetako Errenazimentuan giltzarri izan zen liburua. Latina oinarri harturik erraztu nahi du, Petrarcak eta Vallak Italian bezala, artearen bilakabidea, medikuntzarena, teologiarena eta beste gainerako jakintzena. Aipatutakoez gainera, garrantzi handiko humanistak izan ziren, Italiatik kanpo, Juan de Vald\u00e9s Espainian, Fran\u00e7ois Rabelais Frantzian, Thomas More eta Francis Bacon Ingalaterran.\nDenboraren poderioz, humanismoa Antzinatearen gurtze linguistiko eta formal hutsa bilakatu zen, sormenerako indarrik gabeko erudizio hutsa. Humanismoaren gainbeheran garrantzi handikoa izan zen, halaber, Erreforma Protestantearen eta Kontrarreformaren arteko eztabaida. Luterok, kristautasunaren berezitasuna azpimarratzen baitzuen, filosofia jentilaren kontra eta Kontrarreformaren teologoek, berriz, ortodoxiarako joerarekin. Europan piztu ziren gerrek eman zioten azkena Pizkundeko humanismoari eta haren idealari. Ilustrazioan izan zuten humanisten ideiek beren loraldia."}
{"id": "62237", "revid": "6327", "url": "https://eu.wikipedia.org/wiki?curid=62237", "title": "Narvaez", "text": ""}
{"id": "62238", "revid": "284", "url": "https://eu.wikipedia.org/wiki?curid=62238", "title": "Erromako Ituna", "text": ""}
{"id": "62239", "revid": "284", "url": "https://eu.wikipedia.org/wiki?curid=62239", "title": "Europako Erkidego Ekonomikoa", "text": ""}
{"id": "62240", "revid": "90204", "url": "https://eu.wikipedia.org/wiki?curid=62240", "title": "Agaricomycetes", "text": "Agaricomycetes klaseak perretxiko izenarekin ezagutzen diren espezie gehienak barne hartzen ditu, baina horiez gain Gasteromycetes eta Homobasidiomycetes taxon zaharretako espezie asko ere biltzen ditu. Talde honetako 16.000 espezie deskribatu dira (orain arte deskribatu diren basidiomizetoen %53). Taxon honetan Hibbett eta Thorn-ek definitu zuten Homobasidiomycetes taldeko espezie guztiak daude, gehi Auriculariales eta Sebacinales taldeak.\nDeskripzioa.\nAgaricomycets taldearen hasierako sailkapenetarako irizpide nagusitzat perretxikoaren (fruitu-gorputzaren) morfologia erabili bazen ere, orain ez da horrela egiten. Esaterako, \"Gasteromycetes\" (astaputzak) eta \"Agaricomycetes\" (beste perretxikoak) taldeen arteko bereizketa jadanik ez da naturaltzat ematen: itxura batean, zenbait astaputz-espeziek modu independentean eboluzionatu dute. Haatik, onddoen gida askok oraindik ere astaputz guztiak talde berean eta gainerako perretxikoetatik aparte sailkatzen dituzte, sailkapen zaharra egokia baita fruitu-gorputzak kategorizatzeko. Era berean, sailkapen modernoek Lycoperdales ordena zaharkitua zatitu eta zati bakoitza Agaricales eta Phallales ordenetan, hurrenez hurren, sartu dituzte.\nKlase honetako kide guztiek basidiokarpoak eratzen dituzte, batzuk oso txikiak eta beste batzuk erraldoiak, metro bateko tamaina eta 130 kg-ko pisua edukitzera irits daitezkeenak. Bestalde, talde honetakoa da Lurreko organismo bizidunik handiena eta zaharrena omen dena: \"Armillaria gallica\" espeziearen mizelio batek 150.000 metro koadroko hedadura, 10.000 kg-ko pisua eta 1.500 urteko adina duela kalkulatu da.\nKasik espezie guztiak lurtarrak dira (gutxi batzuk urtarrak dira), eta askotariko inguruneetan bizi daitezke. Gehienek deskonposatzaile funtzioa betetzen dute, batez ere zurean. Hala ere, espezie batzuk patogenoak edo bizkarroiak dira, eta beste batzuk sinbionteak dira, batez ere basoetan arruntak diren ektomikorriza sortzaileak."}
{"id": "62244", "revid": "119347", "url": "https://eu.wikipedia.org/wiki?curid=62244", "title": "Loja (Granada)", "text": "Loja Granadako probintziako (Espainia) udalerria da. 2007an 21.341 biztanle zituen. M\u00e1laga eta Kordobako probintziekin muga egiten du.\nHistoria.\nAipagarria da 1861.eko uztailaren 28an nekazariek eta jornaleroek abiarazi zuten matxinada, \"Ogiaren eta Gaztaren Iraultza\" izenez ezaguna, bizitza- eta lan-egoera latzen aurka protesta egiteko. Izn\u00e1jar herriko Goardia Zibilaren koartela eraso eta bere mende hartzearekin hasi zen matxinada. Hurrengo egunetan, milaka nekazari matxinaturik zirelarik, Loja eta Granada beste herri batzuetako kontrola irabazi ondoren, Goardia Zibilaren eta militarren errepresioaz bukatu zuten gobernuko indarrek errepresioarekin. Matxinatu asko fusilatuak eta besteak espetxeratuak izan ziren."}
{"id": "62246", "revid": "56334", "url": "https://eu.wikipedia.org/wiki?curid=62246", "title": "Brusela-Hiriburua eskualdea", "text": "Brusela-Hiriburua eskualdea (frantsesez \"R\u00e9gion de Bruxelles-Capitale\", nederlanderaz \"Brussels Hoofdstedelijk Gewest\") edo Bruselako eskualdea (frantsesez \"R\u00e9gion Bruxelloise\", nederlanderaz \"Brusselse Gewest\") Belgika estatua osatzen duten eskualdetako bat da, Flandria eta Valoniarekin batera.\nHizkuntzak eta demografia.\nHistorikoki, Belgika hizkuntza erromantze eta germanikoen muga izan bada, Brusela muga horren alde germanikoan dago kokatua, neerlanderazko eremuan, baina ez oso urruti eremu frankofonotik.\nBelgika independente bihurtu zenean (1831), nagusiki estatu frankofonoa zen, eta Brusela hautatu zelarik hiriburu, hiriaren frantsestea areagotu zen, batez ere 19. mendearen amaieran. Independentzia unean, Bruselako populazioaren bi heren hizkuntzaz nederlanderadunak ziren, nahiz eta 1921. arte frantsesa administrazioko hizkuntza bakarra eta eliteen hizkuntza izan zen.\nEskualdea, elebiduna legearen arabera, Belgikako komunitate biko biztanle ditu: frantses-hiztunak eta nederlandera-hiztunak. Estatistiken arabera eskualdeko %45a frankofonoa da, %15a nederlandera-hiztuna eta %40a elebiduna (horrexegatik frantsesa da eskualdeko \"lingua franca\"). Bruselako eskualdean hainbat nazioarteko erakundeak izaki, Europar Batasunako beste herrialdeko etorkinen dentsitate handienetariko bat dago. Badaude baita ere Magrebetik (batez ere Marokotik), Turkiatik, Amerikatik, Afrikatik (batez ere Kongoko Errepublika Demokratikotik) eta Ekialdeko Europatik etorritako etorkin asko.\nHistoria.\n1989ko ekainaren 18tik bruselarrek, lehendabizikoz, bere eskualdeko parlamenturako ordezkariak hautatu zituzten. Geroztik, Brusela Flandria edo Valonia bezalako eskualde bihurtu zen.\nBanaketa administratiboa.\nEskualdeak 19 udalerri (\"communes\" edo \"gemeenten\") ditu, Bruselaren inguruan. Hauexek dira (posta kodearekin):\nKirolak.\nRSC Anderlecht dugu eskualde eta herrialde osoko futbol talde nagusia."}
{"id": "62247", "revid": "56334", "url": "https://eu.wikipedia.org/wiki?curid=62247", "title": "2016", "text": "2016a ostiralez hasitako bisurtea izan zen."}
{"id": "62248", "revid": "65203", "url": "https://eu.wikipedia.org/wiki?curid=62248", "title": "2017", "text": "2017a igandez hasitako urte arrunta izan zen."}
{"id": "62249", "revid": "56334", "url": "https://eu.wikipedia.org/wiki?curid=62249", "title": "2018", "text": "2018a astelehenez hasitako urte arrunta izan zen."}
{"id": "62250", "revid": "96586", "url": "https://eu.wikipedia.org/wiki?curid=62250", "title": "2019", "text": "2019a asteartez hasitako urte arrunta izan zen.\nHeriotzak.\nAbuztua.\nEgun ezezaguna"}
{"id": "62251", "revid": "56334", "url": "https://eu.wikipedia.org/wiki?curid=62251", "title": "2020", "text": "2020a asteazkenez hasitako bisurtea da."}
{"id": "62252", "revid": "56334", "url": "https://eu.wikipedia.org/wiki?curid=62252", "title": "2021", "text": "2021a ostiralez hasitako urte arrunta da. XXI. mendearen eta 3. milurtekoaren hogeitabatgarrena. XXI. mendearen hirugarren hamarkadaren lehen urtea da eta 2020ko hamarurtekoaren bigarrena. Horretaz gain, 2021. urtea honakoa da munduko kultura eta erakundeentzat:"}
{"id": "62253", "revid": "56334", "url": "https://eu.wikipedia.org/wiki?curid=62253", "title": "2022", "text": "2022a larunbatez hasitako urte arrunta izango da."}
{"id": "62254", "revid": "96586", "url": "https://eu.wikipedia.org/wiki?curid=62254", "title": "2023", "text": "2023a igandez hasitako urte arrunta izango da."}
{"id": "62255", "revid": "56334", "url": "https://eu.wikipedia.org/wiki?curid=62255", "title": "2024", "text": "2024a astelehenez hasitako bisurtea izango da."}
{"id": "62257", "revid": "56334", "url": "https://eu.wikipedia.org/wiki?curid=62257", "title": "2025", "text": "2025a asteazkenez hasitako urte arrunta izango da."}
{"id": "62258", "revid": "141240", "url": "https://eu.wikipedia.org/wiki?curid=62258", "title": "2020ko hamarkada", "text": "2020eko hamarkadak 2020etik 2029. urtera bitarteko iraupena du, biak barne.\nKultura.\nModa.\n2020ko hamarkadaren hasierako moda joerak 2000ko hamarkadan inspiratu dira hein handi batean. 2020ko hamarkadaren hasieran moda-joera bat zen COVID-19 gaixotasuna hedatzea saihesteko maskara apaingarri bat janztea.\nMusika.\n2020rako, TikTok musika-plataforma oso ezaguna bihurtu zen sare sozialetan. Spotify, Tidal, SoundCloud, Amazon Music, YouTube Music eta Apple Music bezalako plataformetan erreproduzitzea areagotu egin zen COVID-19 pandemiaren ondorioz. Coachella bezalako jaialdiak bertan behera geratu ziren birusaren ondorioz. COVID-19 pandemiak ibilaldien negozioa suntsitu zuen.\nPop, hip hop, R&amp;B, nu skool breaks, reggae fusion, nu disco eta synthpop mendearen hasieran nagusitu zen.\nArkitektura.\nExpressionist architecture berpizte bat dago. SoFi Stadium 2020ko irailaren 8an amaitu zen eta Hollywood Parkeko osagaia da, Inglewood-en Kalifornia garatzen ari den planifikatutako auzo nagusi bat. Estadioak Los Angeles Rams eta Los Angeles Chargers taldeen egoitza gisa balio du. SoFi Stadium Super Bowl LVI antolatzeko dago 2022ko otsailean. Estadioak 2028ko Udako Olinpiar Jokoetako inaugurazio eta itxiera ekitaldiak, futbola eta arku-tiroa ere antolatuko ditu, Los Angelesen (Kalifornia, Amerikako Estatu Batuetan) ospatuko direnak."}
{"id": "62259", "revid": "512", "url": "https://eu.wikipedia.org/wiki?curid=62259", "title": "2027", "text": "2027a ostiralez hasitako urte arrunta izango da."}
{"id": "62260", "revid": "512", "url": "https://eu.wikipedia.org/wiki?curid=62260", "title": "2028", "text": "2028a larunbatez hasitako bisurtea izango da."}
{"id": "62261", "revid": "512", "url": "https://eu.wikipedia.org/wiki?curid=62261", "title": "2029", "text": "2029a astelehenez hasitako urte arrunta izango da."}
{"id": "62262", "revid": "105290", "url": "https://eu.wikipedia.org/wiki?curid=62262", "title": "2030eko hamarkada", "text": "2030eko hamarkadak 2030etik 2039. urtera bitarteko iraupena du, biak barne."}
{"id": "62263", "revid": "56334", "url": "https://eu.wikipedia.org/wiki?curid=62263", "title": "2026", "text": "2026a ostegunez hasitako urte arrunta izango da."}
{"id": "62264", "revid": "105290", "url": "https://eu.wikipedia.org/wiki?curid=62264", "title": "XXII. mendea", "text": "XXII. mendeak 2100etik 2200. urtera bitarteko iraupena du, biak barne."}
{"id": "62269", "revid": "880", "url": "https://eu.wikipedia.org/wiki?curid=62269", "title": "PFLP", "text": ""}
{"id": "62270", "revid": "1491", "url": "https://eu.wikipedia.org/wiki?curid=62270", "title": "Lemoizko zentral nuklearra", "text": "Lemoizko zentral nuklearra Lemoizen 1970eko hamarkadan Iberduerok eraiki zuen zentral nuklearra da. Proiektu nuklear handiago baten parte zen, eta horren arabera, Lemoizko zentralaren ondoren Ispasterkoa eta Debakoa ere eraikiko ziren. Zentralen aurka sorturiko mugimenduak Euskal Herriko historiaren zati garrantzitsua markatu zuen. Herri mugimendu berri baten sorrera irudikatu zen eta ETAk hainbat arduradun eta langile hil zituen, zentralaren aurka ere erasoak eginez. Zentralean eraikitzekoak ziren PWR motako 930 MWeko bi erreaktoreetatik lehenengoa guztiz eraiki zen, baina ez zen inoiz martxan jarri, eta bigarrena ia bukatu zen.\nHistoria.\nProiektuaren hasiera.\nProiektua 1972ko apirilaren 18an abiatu zen. Egun hartan Iberduerok Mungiako alkateari zentral nuklear bat eraikitzeko nahia agertzen zuen gutuna bidali zion. Gutunak apirilaren 26n izan zuen erantzuna: Mungiako Udalak obren baimena ukatu zuen, eskatutako zonaldea Hiri Antolaketa Planean \u00abnekazaritza eremua\u00bb zelako. Hala ere, Espainiako Energia Zuzendaritza Nagusiak Iberduerori baimena eman zion Basordas kalan bi erreaktore nuklear jar zitzan. Abuztuaren 3an obrak jada hasiak ziren, eta orduan jaso zuten eraikitzeko baimena, 5.500.000 pezetaren truke.\nObrak jada martxan zeuden eta 1973ko irailaren 27n beste hiru zentral irekitzeko asmoz azaldu zuen, Debako zentral nuklearra (Itziar-Deban), Ispasterko zentral nuklearra (Ea eta Ispaster bitartean) eta Tuterako zentral nuklearra (Arguedasen).\nAurkako herri mugimenduaren abiatzea.\nProiektuak geroz eta kontrako jarrera gehiago piztu zituen herritar askoren artean. Hori dela eta herri mugimendu bat osatzen hasi zen. 1974ko martxoaren 14an Espainiako Industria Ministerioak bi erreaktoreak Lemoizen jartzeko baimena eman zuen. Ekainaren 10ean Debako Udalak aurka bozkatu zuen eta 28an Gipuzkoako Foru Aldundiak ere bere kezka azaldu zuen, baita Donostiako udalak ere. Uztaila eta Abuztuan Debako hainbat herritarrek, egoera ikusita hitzaldi ziklo bat abiarazi zuten eta Debako Udalak \"Informe sobre la proyectada central nuclear de Deva\" edo geroago \"Liburu Beltza\" gisa ezagutu zena kaleratu zuen. Bertan ikerketa luze bat egiten da proiektuaren inguruan. Testuak bere ondorioetan honako hau dio hitzez hitz:\nKexak direla eta abuztuaren 29an Iberduero bera hasi zen hitzaldiak ematen. Handik hilabete batera \"La Gaceta del Norte\"ren kontrako erantzun bat agertu zen, 38 orrialdeko informearen laburpen batekin.\n1975an oraindik ere zentralaren aurkako mugimendua antolatzen zegoen eta Tuteran hainbat ekimen egin ziren. Txillidak logotipo bat diseinatu zuen eta oso ohikoa bilakatu zen. 1976an Gipuzkoak Foru Aldundiak informe bat argitaratu zuen Debako zentralaren desegokitasuna azaltzen. Maiatzean \"Euskal Kosta ez-nuklearra\" elkartea sortu zen Bizkaian eta uztailaren 3n 150.000 sinadura aurkeztu zituzten proiektuaren aurka. Abuztuaren 29an lehenengo martxa izan zen, guztira 50.000 pertsonek hartu zuten parte Plentzia eta Gorlizen artean egin zen martxan. Mungia eta Lemoizko biztanleek ia osotasunak testu bat aurkeztu zuen zentralaren aurka eta udalaren erantzun eza ikusita salaketa egin zuten udalen aurka.\n1975 eta 1976an Ea/Ispaster, Deba eta Tuterako zentralak gelditu zituzten, presioak zirela eta lehenengo biak eta Gobernuaren erabakiz hirugarrena. Modu honetan Lemoizkoa baino ez zen geratzen egin behar ziren proiektuen artean.\n1977ak aldaketa bat suposatu zuen. Mobilizazioak handiagotzen joan ziren eta ETAk lehenengo ekimena egin zuen zentralaren aurka. Martxoaren 31n Bizkaiko Foru Aldundiak zentrala egin behar zen ingurunea parke izateari utzi eta orube industrial bilakatu zuen. Ekainaren 3an ETAk El Correon deia egin eta gero 3 lehergailuk egin zuten eztanda zentral nuklearraren jantokietan. Lehenengo ekintza izan zen. Ekainaren 8 eta 18an Mungia eta Lemoizko udalek Bizkaiko Aldundiari kontra egin eta lurrak berriro parke bilakatu zituzten. Egun horietan ere ekainaren 30ean Bilbon manifestaldi bat egiteko baimena eskatu zuten eta debekatu zuten. Azkenean uztailaren 14n baimendu zuten, eta 150.000 manifestari bildu ziren, lanak gera zitezen eskatzeko. Irailaren 29an \"Egin\"ek John Componer ekologistari elkarrizketa egin zion, eta \"honelako zentrala ez luke inork aseguratuko AEBetan\" esan zuen.\nUrriaren 1ean zentralean isuri-elektriko etxola batean bonba batek eztanda egin zuen. Hiru egun geroago 2 diputatu eta parlamentari batek Iberdueroekin harremanak zituztela jakin zen. Abenduaren 18an ETAko komando bat Lemoizko zentral nuklearrean sartzen saiatu zen. Guardia Zibilarekin tiroketa bat izan eta gero, David \u00c1lvarez Pe\u00f1a zauritu zuten. Ospitalera eraman zuten. Hurrengo egunak tentsio-egunak izan ziren: abenduaren 19an manifestaldia egon zen Plentzian eta komertzio askok itxi zuten. Hurrengo egunean manifestaldia egin zen Algortan. 21ean 7 pertsona atxilotu zituzten, euren artean Mario \u00c1lvarez Pe\u00f1a, zaurituaren anaia. Kartzelan sartu zuten Goardia Zibilak iraintzeagatik. Bilbon manifestaldia egin zen bere alde eta jende asko joan zen ospitalera odola ematera. Abenduaren 27an EIA lehen aldiz agertu zen zentral nuklearren aurka.\nGatazkaren areagotzea.\n1978a urte gogorra izan zen Lemoizko zentral nuklearraren eraikuntzan. Aurreko urtea zauritu larri batekin bukatu eta gero, urtarrilaren 14an izan zen 1978ko lehenengo hila. Hori baino lehenago, urtarrilaren 1ean Iberduerok bere buruaren defentsa egin zuen, zentral nuklearrik gabe txirotasun ekonomikoa egongo zela esanez. Hurrengo egunean \"Ez, ez, ez\" izeneko agerkaria egin zuten zentralaren aurkariek. Urtarrilaren 5ean Mungiako udalak bere dimisioa aurkeztu zuen. Urtarrilaren 8an 3.000 pertsona bildu ziren Bermeon egin zen manifestaldian. Urtarrilaren 11n HASIk zentralaren aurka zegoela esan zuen.\nGoian esan bezala urtarrilaren 14an David Alvarez Pe\u00f1a hil zen, Lemoizen egoeragatik egondako lehenengo hildakoa. Ondoren istilu larriak egin ziren Iru\u00f1ea eta Gasteizen. Donostian Iberdueroren bulegoak txikitu zituzten. Hurrengo egunean Plentzian David Alvarezen hileta izan zen eta bertan milaka pertsona bildu ziren, hiriburuetan bezala. Azpeitia, Durango eta Tolosan Iberdueroren aurkako ekintzak egon ziren. Urtarrilaren 19an beste manifestaldi bat egon zen Bilbon eta Espainiako Polizia gogorki oldartu zen manifestarien aurka, hainbat zauritu sortuz.\nUrtarrilaren 25ean bigarren aldiz eskatu zen Bizkaiko Gobernu Zibilaren aurrean zentralaren inguruko adostasun bat bila zedila. PSOEk eta EAJk ere idazkia sinatu zuten. Hiru egun geroago hainbat mobilizazio egon ziren eta Eibarren molotov koktelak jaurtiki zizkioten Iberdueroren egoitzari. Otsailaren 7an Iberduerok eztabaida publiko bat onartu zuen, Getxoko Erromo auzoan. Azken aldia ere izango zen. Otsailaren 18tik aurrera Donostian egunero egin zituzten kontzentrazioak Iberdueroko egoitzaren aurrean.\nOtsailaren 25ean manifestaldiak egin ziren Euskal Herriko hainbat puntutan eta itxialdiak egon ziren hainbat udaletxetan. Otsailaren 28an ETA (m) eta ETA (pm)k lehergailuak jarri zituzten Iru\u00f1ea, Barakaldo, Gernika, Gasteiz, Amurrio, Zarautz, Deba, Azpeitia, Egia eta Erromoko enpresa elektrikoetan. Bi egun geroago Donostian gose-greba bat hasi zen eta CCOO sindikatua zentralaren aurka agertu zen. Martxoaren 5ean beste hainbat manifestaldi oso jendetsu egin ziren herri askotan. Martxoaren 12n Trokan martxan egin zen, zentraletik kilometro batera igaroz eta 100.000 lagun bildu ziren bertan. Goardia Zibilarekin tentsio-une handiak bizi izan ziren. Manifestaldiaren bukaeran Pako Letamendia eta Juan Maria Bandresek hitz egin zuten, biak Euskadiko Ezkerrako hautetsiak.\nMartxoaren 17an ETAk berriro ere ekintza egin zuen zentralaren aurka, erreaktorean bertan. Gero jakin izan zenez zentralari abisua eman zioten eta gero Radio Popularri. Hala ere Goma2ak lehertu zuenean Alberto Negro eta Andres Guerra langileak hil ziren. Hildakoak eragin zituen lehenengo ekintza armatu honek larritasun handia sortu zuen. Deia egunkariaren arabera eragindako kaltea 500 eta 600 milioi pezeta artekoa izan zen.\nMartxoaren 20an Lemoizko zentrala eraikitzen ari ziren langileek erreferendum bat eskatu zuten. Martxoaren 22n Alianza Popular alderdia zentralaren alde agertu zen. Momentu horretan proiektu osoaren kostea 80.000 milioi pezetatan kalkulatzen zen. Apirilaren 4an \"Euskal Herriko Erakunde Unitarioa\" sortu zen, zentralaren aurka zeuden alderdi, sindikatu eta komiteekin. Hiru egun geroago Gatika eta Lemoizen Iberduerok zituen 4 elektraindar zutaberen aurkako lehergailuak jarri zituen ETAk.\nMaiatzaren 3an Juan de Ajuriagerra eta Txiki Benegas Espainiako Energia Nuklearreko Batzordearekin bildu ziren, eta Eximbankek dirua eman zuen zentrala eraiki ahal izateko. Maiatzaren 9an berriro ere Goma2a jarri zuten Iberdueroren azpiestazio batean, Usurbilen. Maiatzaren 24an lehenengo aldiz iritsi zen Lemoizko kasua Espainiako Gorteetara, Francisco Letamendiaren eskutik.\nUdan ekimen gutxiago egon ziren, baina urriaren 8an berriro ere nuklearren aurkako dinamika hasi zen, Itziarren kontzentrazioa eta martxa eginez. Egun horretan lehenengo aldiz proposatu zuten argindarra ez ordaintzea. Abenduaren 12an bi lehergailu indargabetu zituzten. 15ean Jose Antonio Torre Altonaga (\"Medius\") atxilotu zuten Mungian.\n1979a aurreko urtea bezain bortitza izan zen. Urtarrilaren 12an Mungian manifestaldi bat debekatu zen, eta urtarrilaren 14n David Alvarezen heriotzaren urteurrenean Guardia Zibilak kontzentrazio bat galarazi zuen. Hainbat zauritu izan ziren hainbat herritan, eta Donostian Jaime Chivite koma-egoeran sartu zen. Otsailaren 25etik 28ra Ezkerraldean hainbat mobilizazio egon ziren, itxialdiekin. Martxoaren 13n ETAko bi militante atxilotu zituzten Frantzian. Martxoaren 20an Iberduerok Santurtzin zuen itsasontzi baten sokak askatu zituzten. Martxoaren 23an Albisturren ETA (pm)k ekintza egin zuen Iberdueroren dorre baten aurka.\nMartxoaren 28an, ordea, nazioarte mailako gertakari batek izua zabaldu zuen. Harrisburgen dagoen Three Mile Island zentral nuklearrak istripua izan zuen, adituek \"ezinezko\" gisa jotzen zutena motakoa. Hilabete batzuk geroago Jimmy Carter presidenteari txosten bat aurkeztu zioten non horrelako 57 istripu jada egon zirela esaten zen, guztiak ezkutuan gordeak. Egoera honek aldaketa handia suposatu zuen nuklearren inguruko eztabaidan.\nMartxoaren 30ean Bilbon alderdiak biltzen zituen eztabaida bat antolatu zen. Bertan EAJk \"\"ez gaude alde, kontra ezta ere, txosten baten zain...\" esan zuen. Hau oso loturik zegoen Harrisburgen bi egun lehenago gertatutakoarekin. Hala ere tentsioak jarraitu zuen eta apirilaren 8an Donostian egin zen manifestazio batean poliziek Juan de Heredia soldadua balaz zauritu zuten. Egun horretan bertan PSOE zentral nuklearren aurka agertu zen eta Lemoizkoa ixtea eskatu zuen. Apirilaren 22an mobilizazioak egon ziren han-hemenka eta herri batzuetako udalek (adibidez, Barakaldo) geldiaraztea eskatu zuten. Horren guztiaren emaitza apirilaren 23an Eusko Kontseilu Nagusiak kontsulta bat egitea adostea izan zen.\nApirilaren 27an Bilbon \"Euskadi ala Lemoiz\" lelopean manifestaldia egin zen eta 100.000 lagun bildu ziren. Hurrengo egunean Larrabetzun zentrala gelditzea eskatu zuen udalak eta Frantziako Hego-Mendebaldeko Garapen Planean Baionatik 40 kilometrotara beste zentral bat egin behar zela ezagutu zen. Ildo berean maiatzaren 5ean Iberduerok zentral gehiago irekitzeko baimena eskatu zion Gobernuari.\nMaiatzaren 11n Lemoizerako zen materiala portuan deskargatzeari uko egin zioten bertako langileek. Bilbo, Santurtzi, Portugalete, Leioa eta Antsoaingo udalek Lemoiz geldiarazteko eskatu zuten, hiru egun geroago Lizarrak ere berdin egin zuen. Egun horretan Santurtzin deskargatu ezin zuen \"Covadonga\" itsasontzia Bordelera joan zen, baina bertan langileek ere materiala deskargatzeari uko egin zioten, euskal langileekin harreman baitzuten.\nMaiatzaren 15ean \"Covadonga\"ko kapitainak itsasontzia Nore\u00f1a III portura eraman zuen, bertan deskargatuz. Santanderren poliziaren begiradapean deskargatu zuten dena, portuetako langileen protestarekin. Hurrengo egunean Espainiako Kongresuan eztabaida egin zen proiektuaren inguruan. Txiki Benegasek \"Lemoizko berehalako geldiaraztea\" eskatu zuen, Marcos Vizcayak \"Herriak erabaki dezala\" esan zuen.\nMaiatzaren 22n Diario 16 egunkariak Zamaketarien Estatu Koordinadorak ETArekin bat egin zuela salatu zuen, ez baitzuten materiala porturatu nahi izan. Maiatzaren 24an Nafarroako 5 alkate (Agoitz, Oltza, Kaseda, Galipentzu eta Oibar) Tuterako zentralaren aurka eta Bardeako Poligonoaren aurka agertu ziren. Bost egun geroago Arabako Foru Aldundia Lemoizko eta Garo\u00f1ako zentral nuklearren aurka azaldu zen. Maiatzaren 31n Lemoizko langileen paroa eta manifestaldia egin zen eta LABeko 5 kide atxilotu zituzten.\nEkainaren 2n Tuteran Euskal Herriko Nuklearren aurkako Komiteak jaialdia deitu zuen Energia Nuklearraren aurkako ekintzaren Nazioarteko Eguna zela eta. Jai egunak ziren, baina ekainaren 3an Guardia Zibilak Gladys del Estal hil zuen tiro bat jota. Honen ondoren istilu larriak egon ziren herri eta hiri askotan. Hurrengo egunean greba orokorra egin zen Tuteran. Herriko alderdi batzuek (PSOE, PCE, Ezker Abertzalea eta UGT eta ELA besteak beste) Nafarroako Gobernadoreren dimisioa eskatu zuten eta Bardeetatik AEBetako armadak ihes egin zezala eskatu zuten, Euskal Herritik Espainiako indar polizialen desagertzea eta talde errepresiboen disoluzioa. Hurrengo egunean Greba Orokorra Hego Euskal Herrian hedatu zen, istilu ugarirekin. Hala ere gertakariak ez zituen boterean zeudenak mugiarazi. Ekainaren 7an Nafarroako Foru Erkidegoak ez zuen gertaera gaitzetsi eta ekainaren 9an UCDko kide batek \"Tuterako kontzentrazio antinuklearra, Nafarroari egindako probokazio bat izan zen\"\" adierazi zuen.\nEkainaren 13an ETAk zentraleko turbinetan bonba bat jarri zuen. Zentrala jendez hustu zuten, baina oraindik atera gabe zegoen Angel Ba\u00f1os Espada langilea hil zen. Egoera asko okertu zen honen ondorioz eta ekainaren 21ean Lemoizko langileek euren lan-eskubidea bermatzen bazen erreferendum batean erabakitzen zena onartuko zutela esan zuten. Ekainaren 26n desobedientzia zibilerako lehenengo deialdi zabala egon zen, 100.000 azalpen-orriren banaketarekin.\nUztailaren 18n Harrisburgera joan zen Eusko Kontseilu Nagusiko Batzordeak Lemoiz gelditzea hobe zela esan zuen. Uztailaren 24an Lemoizera martxa egin zen, Baionatik abiatua. Donostia eta Zarautzen egin behar ziren ekitaldiak debekatu zituzten. Zutabearen izena David Alvarez zen. Uztailaren 28an Tuteratik Gladys del Estal zutabea abiatu zen. Egun horretan bertan Donostiako Egia auzoan zegoen oroitarria puskatu zuten eta zuhaitzak apurtu. Uztailaren 30ean David Alvarez zutabearen aurka oldartu ziren lehenengo CRSak eta muga gurutzatu ondoren (Ipar Euskal Herriko hiritarrek ezin izan zuten) Guardia Zibilak. Iru\u00f1ean, hala ere, Gladys del Estal zutabeari ongietorria emateko milaka pertsona bildu ziren. Hurrengo egunean Guardia Zibilak bizkarrean tiro batez zauritu zuen Usurbilgo gazte bat. Abuztuaren 10ean Mungian martxako 3 zutabeak bildu ziren eta azkeneko egunean 20.000 lagun bildu ziren. Abuztuaren 31n ur-biltegian lanean ari ziren bi langilea balaz zauritu zituen Polizia Nazionalak.\nUrriaren 8an Txantrean argi-itzalketa orokorra egin zen eta Iberduerok eraikitzen zuen eraikin baten aurkako ekintzak egin zituzten. Hilabete honetan argia ez ordaintzea, bulegoak telefono dei masiboz kolapsatzea, kobratzaileei atea ez irekitzea eta argia nola lapurtu azaltzen zuten milaka eskuorri banatu zituzten.\nAzaroaren 11n ETAk Santanderreko Equipos Nucleares enpresa indarrez hartu zuen eta 50 kilo dinamita jarri zituen, Lemoizko zentralera eraman behar zuten eta eraikitze nahiz konpontze lanetan zegoen materialean: galera 400 milioikoa izan zen. Azaroaren 18an txirrindulari martxa egon zen Eibarren eta Altsasun manifestaldia egon zen eta udalbatzaren aurrean mozioa aurkeztu zuten. Azaroaren 22n argi-itzalketa handia egon zen Deba ibarrean, eta hiru egun beranduago Egian. Azaroaren 29n Mungiako Udalak geldiaraztea eskatu zuen berriz ere, dekretuz, baina abenduaren 5ean Gobernu Zibilak atzera bota zuen erabakia. Egun horretan bertan zaurituak egon ziren egin ziren hainbat manifestalditan. Lea-Artibain argi-itzalketa masiboa egin zuten.\nAbenduaren 9an Lemoizen aurkako Euskal Herriko Hautetsien 1. Biltzarra egin zen Mungian. 55 udaletako 115 hautetsi agertu ziren. Abenduaren 27an Lemoizko Udal Batzak, obrak geldiaraztea adostu zuen, eta udaltzaingoei erabakia hau betetzeko agindu zien.\nDesobedientzia zibila eta EAJren aldeko jarrera.\n1980. urtean aurreko urtean abiatutako desobedientzia zibilak jarraitu zuen. Urtarrilaren 7an Gasteizko udalak nuklearren aurkako mozioa atzera bota zuen EAJ eta UCDren bozkekin, eskumen eza argudiatuz. Urtarrilaren 12an David Alvarezen heriotza gogoratzeko hainbat ekimen egin ziren han-hemenka. Hurrengo egunean 1000 pertsonek omenaldia eskaini zioten Barrikan. Urtarrilaren 28an Mungiako udalean EAJk bere botoa aldatu zuen eta nuklearren aldeko jarrera azaldu zuen. Hurrengo egunean Bizkaiko Gobernadore Zibilak 8 udalerriren erabakiak atzera bota zituen, tartean Mungiakoa.\nOtsailaren 3an ETAk Lemoizen jartzekoak ziren 800 metagailu lehertu zituen Gasteizen. Otsailaren 13n nuklearren aurkako astea hasi zen Altsasun. Hurrengo astean itzalketa egon zen Hernani eta Tolosaldean. Martxoaren 15an Garo\u00f1a eta Lemoizen aurkako manifestaldia egon zen Gasteizen. Martxoaren 22an Udaberri Jaia osatu zen Anoetako belodromoan. Bertan 6000 pertsona bildu ziren. Hurrengo egunean Bizkaiko Diputazioan Euskal Herriko Hautetsien II. Asanblada egin zen. Bertaratu ziren 233 hautetsietatik 129 Herri Batasunakoak ziren, 22 Euskadiko Ezkerrakoak eta 19 PCEkoak. Bertan ordainagiria ez-ordaintzea erabaki zuten hautetsien zerrenda publiko egingo zutela adostu zuten.\nApirilaren 19an Iberduerok Zizurkilgo udala argia moztearekin mehatxatu zuen. 25ean Gipuzkoako Foru Aldundian itxialdia egin zen eta Bizkaian egiten saiatu ziren, baina poliziak eta Ahaldun Nagusiak oztopatu zuten. Apirilaren 27an Eibar, Mungia eta Donostian manifestaldiak egin ziren eta bizikleta martxa Bilbon. Martxa Areatzan bukatu zen, poliziaren oldarraldiarekin. Hainbat zauritu egon ziren.\nMaiatzaren 4an Iberdueroren ordainagiriak ordaintzeko prest ez zeuden 180 hautetsien zerrenda aurkeztu zen. Egun berean ere Lemoizko zentralerako lana egiten zuten enpresen zerrenda argitaratu zen. Hurrengo egunetan hainbati argia moztu zieten, tartean Joxerra Etxebarria HBko parlamentariarena. Maiatzaren 8an prezintoa kendu zuen publikoki Iberdueroren kontadoretik.\nMaiatzaren 14an Everesten gainera iritsi zen lehenengo euskal herritarrak, Martin Zabaletak, Euskal Herriko ikurrina jarri zuen goian, zentral nuklearren aurkako bandera batekin eta ETAren ikurrarekin batera. Goian zegoela, \u00abGora Euskadi askatuta. Gora Euskadi antinuklearra!\u00bb oihukatu zuen.\nMaiatzaren 25ean txirrindulari martxak egin ziren herri askotan. Gainera jaialdiak egin ziren Mungia, Txantrea eta Bilbon. Maiatzaren 27n hedabide askotako langileen komiteek editorial bateratua egin zuten zentralaren aurka. Maiatzaren 30ean 15.000 lagun bildu ziren Bilbon eginiko manifestaldian, \"Helburu bat, Lemoiz paralizazioa. Bide bat, desobedientzia zibila\" lelopean. Hurrengo egunean Iberduerok Santi Brouardi argia moztu zion bere kontsultan.\nEkainaren 1ean Gladys del Estalen heriotzaren urteurrena zela eta 4.000 manifestari egon ziren Tuteran. Hainbat kontzertu eta ekimen kultural egon ziren eta gauean Guardia Zibilek bere omenezko harria suntsitu zuten. Hurrengo egunean General Franco izeneko kaleari Gladys del Estal izena jarri zioten Tuteran bertan. Ekainaren 3an hainbat manifestazio egon ziren eta Donostiako Udal Batzarrean UCD eta EAJren aurkako oihuak zirela eta poliziak bertan behera utzi zuen. Poliziak ere Donostia, Iru\u00f1ea eta Tuterako manifestaldien aurka oldartu zen. Eskoriatzan ETAk Iberdueroren transformadore bat suntsitu zuen. Ekainaren 5ean HBko bi hautetsiri (Tasio Erkizia eta Juan Antonio Nicolas Ruiz) argia moztu zien. Ekainaren 13an Gasteizko Lebebiltzarrak erreferendum bat egitea adostu zuen. Ekainaren 21ean poliziek Itsasondoko alkatea jipoitu zuten pankarta bat kendu ondoren. Bi egun geroago ELAren IV. Biltzarrak Lemoizen paralizazioa eskatu zuen.\nUztailaren 9an Xabier Arzalluz publikoki atera zen zentralaren alde. Hurrengo egunean Komando Autonomo Antikapitalistek Iberdueroren transformadore bat lehertu zuten. Uztailaren 15ean Guardia Zibilak Lemoizko langileek eginiko mobilizazio batean parte hartzen zeudenak kolpatu zituen. Uztailaren 21ean Mungiako alkateak behin betiko ukatu zuen baimena. Uztailaren bukaeran greba patronala egon zen. Greba hau uranioa sartzeko erabili ote zen zurrumurruak zabaldu ziren. Abuztuaren 3an langileak zentralera itzuli ziren. Abuztuaren 13an Iberduerok hainbat bulego itxi zituen ETAren ekintzen beldur. Hurrengo egunean ETAk furgoneta bat erre zuen Durangon. Abuztuaren 15ean zaindari batek Carmen Lezama Arregi langilea balaz zauritu zuen nahi gabe. Irailaren 24an beste bi zinegotzi argirik gabe geratu ziren.\nUrriaren 1ean ETAk beste transformadore bat lehertu zuen Donostian. Hurrengo egunean Pablo Gorostiaga Laudioko alkateari argia moztu zioten eta bizilagun batzuek berea eman zioten. Hilabete horretan Asterixen komiki bat argitaratu zuten, zentral nuklearren aurka.\nJos\u00e9 Mar\u00eda Ryanen hilketa.\n1981eko urtarrilaren 29an, ETAk Jos\u00e9 Mar\u00eda Ryan bahitu zuen, Iberdueroren aldetik, Lemoizko zentraleko eraikuntzen ingeniari burua. ETAk aste bateko epea eman zuen obrak bertan behera geratu zitezen, bestela hil egingo zuela idatzi zuen. Espainiako Gobernuak ez zuen men egin eta horren ondorioz, eta nahiz eta erakunde ugarik Ryanen askatasunaren aldeko manifestazioak egin (besteak beste, Amnistia Internazionalak) ETAk bere hitza bete zuen, eta tiro bat buruan emanda hil zuten.\nGertakari horrek behin betiko ondorioa izan zuen zentralarentzat. Jadanik inor ez zen ziur sentitzen eta nahiz eta langileek egiten zuten lanagatik hirukoitza eta laukoitza irabazi, beldurraren eraginez ezin izan zituzten arkitekto gehiagorik lortu. Hasiera batean, lanak behin behinean bertan behera geratu ziren eta azkenean, handik urte batzuetara, 1984an bertan behera geratu ziren."}
{"id": "62272", "revid": "336", "url": "https://eu.wikipedia.org/wiki?curid=62272", "title": "Blastocladiales", "text": "Blastocladiomycota Fungi erreinuko onddo zoosporikoen filum bat da."}
{"id": "62273", "revid": "512", "url": "https://eu.wikipedia.org/wiki?curid=62273", "title": "Neocallimastigaceae", "text": "Neocallimastigaceae Fungi erreinuko onddo anaerobioen Neocallimastigomycota filumeko familia bakarra da. Normalean hausnarkarien urdailean bizi dira, baina edonon ager daitezke..\nUgalketa eta hazkuntza.\nOnddo hauek hausnarkarien urdailaren barruan ugaltzen dira zentriolorik gabeko zoosporen bidez, eta dirudienez geneen transferentzia horizontala erabiltzen dute xilanasa (bakterioetatik) eta glukanasa sortzeko. Nabarmentzekoa da beren nukleo zelularraren hormak osorik irauten duela mitosi-prozesuan zehar.\nMetabolismoa.\nTalde honetako onddoek ez daukate mitokondriarik. Hidrogenosomak erabiltzen dituzte NADH oxidatu eta NAD+ ekoizteko, H2 sortuz azpiproduktu gisa."}
{"id": "62275", "revid": "119347", "url": "https://eu.wikipedia.org/wiki?curid=62275", "title": "Glomeromycetes", "text": "Glomeromycota (hizkera arruntean glomeromycetes) Fungi erreinuko filum bat da. 200 espezie inguruz osaturik dago. \"Geosiphon pyriformis\" espeziea salbu (\"Nostoc\" zianobakterioekin asoziazio endozitobiotikoa eratzen du), gainerako espezie gehienek mikorriza arbuskularrak eratzen dituzte landareen sustrai edo zurtoinekin (azken hau briofitoen kasuan). Hala ere, hau ez da oraindik frogatu espezie guztietarako. Dirudienez, Glomeromycota gehienak nahitaezko biotrofoak dira eta sinbiosia behar dute karbonoa eta energia eskuratzeko, baina azken aldiko ikerketek erakutsi dute zenbait espeziek bizitza independentea izan dezaketela.\nUgalketa.\nGlomeromycota taldekoek, oro har, mizelio zenozitikoa (urriki trenkatua) daukate eta asexualki ugaltzen dira hifaren muturraren garapen blastikoaren bidez. 80-500\u03bcm-ko esporak ekoizten dituzte; zenbait espezietan espora konplexuak eratzen dira muturreko sakulu baten barruan."}
{"id": "62285", "revid": "28455", "url": "https://eu.wikipedia.org/wiki?curid=62285", "title": "Encyclop\u00e6dia Britannica", "text": "Encyclop\u00e6dia Britannica ingelesezko entziklopedia orokorra da, mundu osoan ezagunenetarikoa eta baliotsuenetarikoa, dedikazio osodun 19 editorek eta 4.000 parte hartzaile adituk osatutako taldeak idatzitakoa, tartean, Nobel Saria irabazi duten 110 pertsona eta Estatu Batuetako bost presidente ibili dira. Artikulu horiek, oro har, zehatzak, fidagarriak eta ondo idatziak izan ohi dira.\nJatorrian, Edinburghen (Eskozian) argitaratzen zuten. Lehen edizioa 1768 eta 1771 artean datatua dago. 1901 arte Edinburghen argitaratu zen. Urte hartatik gaur egun arte Ameriketako Estatu Batuetan egiten dute.\n1933an, \"Etengabeko berrikuspenen\" politika ezarri zuen lehen entziklopedia bihurtu zen, non entziklopedia etengabe berrinprimatzen den eta artikulu bakoitza programa batekin eguneratzen den.\n2012ko martxoaren 13an, Entziklopedia Britainiarreko editoreek paperean inprimatzeari utzi eta web edizioan zentratuko zirela iragarri zuten, 1994. urtean hasi ziren online bertsioa eskaintzen.\nEgungo edizioak, hamabosgarren edizioak, hiru zati bakarreko egitura du: 12 liburukiko \"Mikrop\u00e6dia\" bat (normalean 750 hitz baino gutxiago izaten dituztenak), 17 liburukiko \"Macrop\u00e6dia\" artikulu luzeekin (2 eta 310 orrialde artean dituztenak) eta giza ezagutzaren eskema hierarkikoa ematen duen bolumen bakarreko \"Prop\u00e6dia\" bat. \"Mikrop\u00e6dia\" gertaerak azkar bilatzeko pentsatuta dago, eta \"Macrop\u00e6dia\"rako gida bat da; irakurleei \"Prop\u00e6dia\"ren eskema aztertzea gomendatzen zaie, materia baten testuingurua ulertzeko eta beste artikulu zehatzagoak aurkitzeko.\nBritannicaren tamaina, orokorrean, konstante mantendu da azken hirurogeita hamar urteotan; berrogei milioi hitz inguru eta bostehun mila artikulu. Ameriketako Estatu Batuetan 1901etik egiten den arren, entziklopediak bere ohiko ortografia britainiarra mantendu du idazterakoan, adibidez, \"labour\" hobetsiz (\"lana\" adierazteko) \"labor\" hitz estatubatuarraren ordez.\nBere historian zehar, Britannicak etekin ekonomikoak lortzeko zailtasunak izan ditu, entziklopedia pribatu askok bezala."}
{"id": "62288", "revid": "336", "url": "https://eu.wikipedia.org/wiki?curid=62288", "title": "Zygomycetes", "text": "Zygomycota (zigoto onddoak) Fungi erreinuaren filum bat da. Filumaren izena zigosporangioetatik eratorri da, hau da, talde honetako espezieek ugalketa sexualean eratzen dituzten espora esferiko gogorretatik. Egun talde honetako 600 espezie inguru ezagutzen dira. Gehientak habitat lurtarretan bizi dira, batez ere lurzoruan edo deskonposatzen ari diren landare edo animalietan. Zigomizetoen hifak zenozitikoak izan daitezke, eta zenbaitetan trenkak eratzen dituzte, bai gametoak sortzen direnean edo hifa hilak inguratzeko.\nFilogenia.\nGehienetan Zygomycota taldea onddoen zuhaitz filogenetikoaren oinarritik hurbil kokatzen da, eta kitridoen ondoren enbor nagusitik bereiztu den taldetzat hartzen da. Ikerketa molekularrek erakutsi dutenez, talde polifiletikoa osatzen du eta etorkizunean filum berrietan zatitua izan daiteke. Glomales ordena taldetik atera zen 2001ean eta Glomeromycota dibisioa sortu zen, izan ere, talde honetako espezieek ez dute zigosporarik sortzen, mikorrizak eratzen dituzte eta ADN sekuentzian ezberdintasun esanguratsuak dauzkate."}
{"id": "62289", "revid": "512", "url": "https://eu.wikipedia.org/wiki?curid=62289", "title": "Ondarretako futbol zelaia", "text": "Ondarretako futbol zelaia Realaren lehen futbol zelaia izan zen, Donostiako Ondarretan zegoena eta gaur egun desagertua.\nHistoria.\nDonostian jokatu ziren lehenengo partidak Atotxako belodromoan izan ziren.\nDonostiako aurreneko futbol taldea San Sebastian Recreation Club izan zen. 1904ko abuztuaren 28an sortu zen eta Donostiako aisialdi jarduerak sustatzea helburu zuenez hainbat kirol talde sortu zituen bere barnean; futbola, tenisa, hockeya, kriketa, hipika, errugbia, poloa, golfa, atletismoa... Hasierako egoitza Ategorrietan izan zuen eta 1906an Antiguo auzora aldatu zen, Zumalakarregi etorbidera hain zuzen ere. 1906ko martxoaren 3an Ondarretako futbol zelaia inauguatu zuen. Horretarako Recreation eta Athletic-en arteko lagunarteko partida jokatu zen eta donostiarrak 2-1 nagusitu ziren.\n1909ko irailaren 7an \"Sociedad de Foot-Ball de San Sebasti\u00e1n\" talde berriak SS Recreationen lekua hartu zuen. Bost hilabete beranduago Alfontso XIII.ak, Donostian udak igarotzen zituenak, Errege titulua eman zion taldeari eta Real Sociedad de Foot-Ball bihurtu zen. Realak, talde ofizial bezala, London Nodmansen aurka jokatu zuen bere lehen partida, 1-5 galduz.\nRealaren zelaia izan zen harik eta 1913an Atotxako futbol zelaia eraiki zen arte."}
{"id": "62290", "revid": "9473138", "url": "https://eu.wikipedia.org/wiki?curid=62290", "title": "Haizearen orrazia", "text": "Haizearen orraziaAfrica dagoen plaza eta eskultura multzoa da, Eduardo Txillidaren altzairuzko hiru eskulturek osatua, Luis Pe\u00f1a Gantxegi arkitektoak diseinatutako espazio publikoarekin harremanean. Ondarretako hondartzaren ipar-mendebaldeko muturrean dago, Eduardo Txillida pasealekuaren amaieran. Eskultura-multzoa 1977 urtean jarritako burdinazko hiru atalek osatzen dute eta inguruko plaza, batzuetan Tenis plaza deitua, hainbat plataforma, egonleku eta mailadik osatua dago eta eskulturekin integratzen da. Muturreko plazan bertan, lurrean zulo batzuk ageri dira, bakoitza harri atal bakarrean zulatua. Bertatik, olatuek jotzen dutenean, haize (eta ur) ufadak irteten dira, geiserren antzera. Donostiako bisitatoki garrantzitsua da, eskulturez gain, itsasora, Kontxako badiara eta hirira eskaintzen duen ikuspegi ederragatik. Hori guztia dela eta, hiriaren ikur nagusietako bat da.\n2019ko urtarrilaren 31n, Eusko Jaurlaritzak \"monumentu-multzo\" izendatzeko espedientearen izapidea hasi zuen.\nIzena.\nEskulturaren katorrizko izena \"Haizearen Orrazia XV\" da (\"Peine del Viento XV\"). Hala ere, herritarrek \"Haize orrazia\" eta \"Haizeen orrazia\" esaten diote. Gauza bera gertatzen da gaztelaniaz, orokorrean \"El Peine de los Vientos\" izena nagusi baita, nahiz eta oso noizean behin \"El Peine del Viento\" erabili.\nLuis Pe\u00f1a Gantxegi arkitektoak besterik gabe \"Tenis plaza\" esaten zion, alboko ekipamenduagatik.\nHistoria.\nBederatzi urte behar izan zituen Txillidak bere obra amestutako tokian jarrita ikusteko 1977an. Gorabeheraz eta zailtasunez betetako bidea izan zen. Hasieran, orrazi bakarra egitea pentsatzen zuen, baina azkenean 23 piezako serie batetik hiru aukeratu zituen.\nPlaza amaituta, eskulturak jartzea ingeniaritza-erronka bat izan zen; eskulturak oso astunak dira, eta haitzetan eta itsasoak asko kolpatzen duen eremu batean kokatuak daude. \"Haizearen orrazia\" osatzen duten hamarna tonako hiru ataletako bakoitza bere lekuan jartzearren, Txillidak AEBetako enbaxadari helikopteroak eskatu zizkion. Ezetz erantzun ziotenez, bertako ingeniaritzak hartu zuen erantzukizuna, Jose Elosegi alkatearen eskutik: 1977an, hark egin zuen itsasoaren gainetik altxatzen zen erraildun zubi bat. Eduardo Txillidaren burdinazko beste obra handi gehienak bezala, Legazpiko Patrizio Etxeberria fabrikan egin ziren. Lantegiko jabe Patrizio Etxeberria eta bertako langileekin batera eskuz esku aritzen zen artista.\n1977ko irailaren 3an bukatu zuten obra. Hamahiru egun geroago hesiak kendu zituzten bisitariek ikusi ahal izateko. Orduan ez zen inauguraziorik egin, eta 2007ko irailaren 16an \u201430. urteurrenean, alegia\u2014 egin zen ekitaldi xume bat, inaugurazio gisa.\nEzaugarriak.\nDeskribapen orokorra.\nHaizearen Orraziaren multzoa honako hauek osatzen dute: Luis Pe\u00f1a Gantxegi arkitektoak eginiko plaza, Eduardo Txillida eskultorearen \u00abhaizearen orraziak\u00bb izeneko hiru eskulturak, eta inguruko natura-gunea, Igeldoko itsaslabarrak eta itsaslabarraren eta Santa Klara uhartearen artean dagoen marearteko zabalguneak osatzen dutena.\nPlaza egitura mailakatuko plataforma bikoitz batez osatua dago, luzetara hegoaldetik iparraldera doana. Plazaren perimetroak hiru alde zuzen ditu; horietako bik \u2013ekialdeko eta ipar-ekialdeko aldeak\u2013 itsasoarekin egiten dute muga, eta hirugarrenak \u2013hegoaldeko aldea\u2013 itsas-pasealekuko ingurune urbanizatuarekin. Mendebaldeko aldea plataformak eta Igeldoko mendi-magal harritsuaren topografiak bat egiten duten lerroak osatzen du, geometria irregularreko muga sortuz. Plazaren goialdeko plataforma Igeldoko mendi-magalari atxikita dago, eta hegoaldeko eta iparraldeko ertzetan geometria poligonal irregularra hartzen du.\nPlazak gehienez ere 140 metroko luzera du, eta 20 eta 40 metroko zabalera, gutxi gorabehera.\nItsas-pasealekuko ingurune urbanizatuaren zati bat \u2013ekipamendu-lursailaren iparraldeko muga eta haren luzapenetik itsasoraino zabaltzen dena\u2013 ondasunaren zatitzat hartzen da, hiriaren eta plazaren izaera erdi naturaleko tokiaren arteko trantsizio-gune bat delako. Azkenik, eskultura-multzoa eta plaza kokatuta dauden natura-gunearen ezaugarriak dira itsasotik hurbil egotea eta flysch moduko egitura geologikoa izatea. Flyscha trinkotasun eta gogortasun ezberdinetako harri-geruzak osatzen dute, jalkitze bidez sortu baina bertikalean ezarriak indar tektonikoen eraginez.\nPlazaren arkitektura.\nPlazaren ideia arkitektonikoa, hurrengo paragrafoetan azaltzen denez, bi funtsezko alderdi hauetan oinarritzen da:\nObraren hiritartasunaren eta naturaltasunaren arteko muga oinarrizkoa da proiektua bururatzean, eta hori aintzat hartu da obraren eta naturaren arteko lotura ezartzean. Lotura hori zenbait mekanismo desberdinez ezartzen da:\nBestalde, arkitekturak gidatzen du ikuslearen eta eskultura-lanaren arteko harremana. Plazaren diseinuak ibilbide bat integratzen du ikuslearen eskalan, paisaia naturalarekin lotura handiagoa izateko modulatua, zeinaren azken urratsa baita eskultura-lanarekin topo egitea.\nAzaldutako arkitektura-ideiak plataforma diseinatzeko eta tratatzeko bidea ematen du. Plataforma bi plano luzetan egituratzen da, itsas-ertzaren eta mendi-magalaren paralelo; bata beheko mailan, itsas-pasealekuaren jarraian, eta bestea aurrekoaren gainean, 2 metroko altueran. Bi planoak harmaila bidez konektatzen dira, paisaia artifizial geruzatua sortuz. Beheko planoa zabalagoa da sarbidean, sarrera-plaza txiki bat osatuz; aurrerago estutu egiten da pasabide luze bat balitz bezala \u2013ezkerreko alboan harmaila handi eta zuzen bat duela\u2013 eta azkenean berriro zabaltzen da horizonterantz eta eskulturetara irekiz.\nIbilbidearen azken alde hori, sarbide-gunean, zoruaren planoan kokatutako zazpi zulo edo bufoi artifizialez osatzen da, eta Antiguako kolektorera konektatuta daudenez, olatuak direla-eta kolektorean sartzen den itsasoko ura botatzen dute goraka.\nAzken eskultura-lana poliki-poliki aurkitzen joatea da ibilbide honen helburua.\nBi plataforma handi horiek \u2013batik bat goikoak\u2013 berriz, beste plano geruzatu batzuk edo goi-lautadak dituzte. Beheko planoa, berriz, harmaila bidez igo egiten da ipar-mendebaldeko ertzean, eta horri esker mendebaldeko eskulturara hurbiltzea ahalbidetzen du. Gainera, sarbide-eremuan, beheko planoa goratu egiten da ingurune urbanizatuarekiko bi eskailera-mailez, eta horrek indartu egiten du plazaren ideia izaera diferente bateko toki bezala.\nPlataformen adierazpide eta material bertsuekin eginiko hiri-altzari batzuk ditu plazak; elementu horiek ez zeuden hasierako proiektuan, Luis Pe\u00f1ak gehitu zituen obra egiten ari zen bitartean, udalak eskatuta. Irudi bateratuan interferitu ez zezaten, Igeldoko mendi-magaletatik hurbilen dauden plataformaren gune altuetan ezartzea erabaki zen. Honako hauek dira hiri-altzariok: goiko plataformaren hegoaldeko gunean kokatuta dagoen banku luze bat, goiko plataformako gune jasoenean kokatuta dauden bi banku, eta plataforma horren erdiko gunean \u2013mendi-magalaren kontra\u2013 kokatuta dagoen iturria.\nTestura harritsuko material bakarrez \u2013landugabeko akabera eman zaion Porri\u00f1oko granito arrosa\u2013 eta 20 x 20 cm2-ko galtzadarria eraikitze-modulu nagusi gisa erabilita egin da plaza. Galizian mahasti-zutoin bezala erabiltzen pieza luze batzuetatik atera da modulua. Estekadurak mortero-juntura zabala dauka.\nZolarako hartutako konponbideak tokiko berezko itsas-erasoak eta eraso eolikoak jasateko eta lurra bustita badago atxikimendu ona bermatzeko ezaugarri funtzionalak ditu; plazaren azalaren zatirik handiena bustita egoten da, itsas-ura sartzen delako bufoietatik eta itsas-ertzeko hormaren karelaren gainetik.\nErtzeko karelak aurretik zeuden eta jendaurreko aldeak apainduta daude: paramentu bertikalak plazako 20 x 20 cm2-ko galtzadarriarekin eta gainaldea 1,20 m. zabalerako granitozko horma-txapel handi batekin, galtzada-harriaren gainetik itzal-lerro bat sortuz.\nMendiarekin edo karelekin topo egiten duen gunean zolatuak formatu bereziak hartzen ditu, zatiak bereizita, ez estu-estu denak batera ezarrita. Plazako zolaren eta natura-gunearen tartean errekarriak jarri dira, dagoena errespetatuz eta ahalik eta esku-hartze txikiena eginez.\nPlataformen maila-desberdintasunak ebazteko, 60 x 40 cm-ko harmailak jarri dira (bi plataforma nagusien artean, bost harmaila), zeinak zati batzuetan 40 x 20 cm-ko eskailera-maila bilakatzen baitira. Harmailak zein eskailera-mailak 20 x 20 cm-ko zati prismatikoz egin dira.\nDetaile txikiak, zoruko estekadurak juntatzeko harlauzak \u2013Txillidak berak diseinatuak\u2013 edo zazpi bufoi artifizialen markoak esaterako, osatzen dute azaleko tratamendu plastikoa.\nPlazaren diseinua sarbide-plazatxoarekin osatzen da, zeina sortua izan baita hiriarekin lotzeko eremu gisa. Eremu horrek, bestalde, bi gune ditu:\nEskulturak.\nEskultura-multzoa plazaren iparraldean dago, ikono-gai dominatzaile gisa.\n\"Corten\" altzairuzko hiru pieza dira: altzairuak, kromoak, nikelak eta abarrek osatutako aleazio bat da, materiala korrosioaren aurka babesten duena. Eskulturak itsasoak kolpatutako haitzetan txertatuak daude; ia 10 tonako pisua eta 3 metroko zabalera du eskultura bakoitzak, eta Legazpiko Patrizio Etxeberria galdategian galdatuak eta konformatuak dira. Antzekoak, baina ez berdinak, formalki sekzio karratuko enbor bat irudikatzen dute, sekzio karratuko lingote bihurrituzko lau adar dituena. Azken horiek kurbatu egiten dira, kako irekien itxura hartuz.\nPiezak triptiko moduko baten itxura dute: bi lehenak geruza geologiko berean kokatuta eta horizontalean aurrez-aurre ezarrita daude. Hirugarrenak, horizontean goraka ezarrita, osaera zentratzen du.\nEskultura \u00abHaizearen Orraziak\u00bb izeneko seriearen zati bat da, Txillidaren guztizko obra aintzat hartuta, goiz samar eraikitzen hasia (1952). Txillidak, guztira, 23 pieza diseinatu eta egin zituen bere etxeko burdinola txikian, eta handira eraman zituenak 14, 15 eta 16.a izan ziren. \u00abHaizearen Orrazia XV\u00bb da, Txillidaren obra esanguratsuenetakoa."}
{"id": "62292", "revid": "98220", "url": "https://eu.wikipedia.org/wiki?curid=62292", "title": "Matterhorn", "text": "Matterhorn (alemanez), Mont Cervin edo Le Cervin (frantsesez) eta Cervino (italieraz) Alpeetako mendirik ikusgarrien eta ezagunenetakoa da. Italia eta Suitzako mugen artean dago. 4.478 metroko garaiera du.\nHerririk gertuenak Breuil-Cervinia (Aosta Ibarra) eta Zermatt (Valais kantonamendua) dira.\nMarrazki bizidunak.\n\"Heidi\" marrazki bizidunetan agertzen diren mendietako bat da."}
{"id": "62293", "revid": "219", "url": "https://eu.wikipedia.org/wiki?curid=62293", "title": "Cervino", "text": ""}
{"id": "62294", "revid": "105290", "url": "https://eu.wikipedia.org/wiki?curid=62294", "title": "Elbrus", "text": "Elbrus (osetieraz: \u042d\u043b\u044c\u0431\u0440\u0443\u0301\u0441; errusieraz: \u042d\u043b\u044c\u0431\u0440\u0443\u0301\u0441) (5.642 m) Europa osoko mendirik altuena da, Errusian eta Georgiako mugatik gertu dagoena, Kaukasoko mendikatearen mendebaldean kokaturik.\nMendebaldeko Europako edo Europar Batasuneko tontorrik altuena, ordea, Mont Blanc da (4.808 m).\nElbursera igo zen lehen pertsona Killar Khashirov izan zen 1829 urtean. 1932 urtean, 4.200 metrotara egurrezko aterpe bat eraiki zuten, Priut 11 izenekoa, ordutik bertatik Elburseko historia alpinistikoa igaro da. 1942an, Alemaniar soldadu faxistek Elbruseko gaina zapaldu zuten, Hitlerrek europako tontorra zapaltzeko zuen ametsa gauztuz, baina urte bat beranduago Sobietar Batasunaren menpe geratu zen berriz mendia, Priuteko guduaren ostean. Sobietar Batasuneko kirolariek altuerako prestakuntza eta entrenamenduak egiteko urtetan erabili zuten Priut. 1998 urtean, sute batek aterpea deuseztu zuen, ordutik Barrels da aterpe nagusia.\nElbruseko igoera Terksol herrian hasten da, Baksan bailaran (Kabardino-Balkaria), eta 3700 metrotaraino teleaulkian igo daiteke. Bertan dago egungo Elbruseko aterpe nagusia, Barrels, metalezko kupela erraildoiakematen duten kabinaz osatutako aterpea."}
{"id": "62295", "revid": "105290", "url": "https://eu.wikipedia.org/wiki?curid=62295", "title": "Puncak Jaya", "text": "Puncak Jaya edo Carstensz (4.884 m) Ginea Berria uhartean dagoen eta Ozeania osoko tontorrik altuena den mendia da. Hala ere Indonesia herrialdean egonik, Asia da politikoki. Asiako hegoekialdean dagoen bosgarren mendirik altuena da.\nMunduko mendirik altuena da Himalaia eta Andeak artean, eta uharte batean isolaturik dagoen tontorrik garaiena da.\nGlaziarrak.\nBeste garai batean mendigunean hainbat glaziar bazeuden arren, gaur egun desagertzen ari dira."}
{"id": "62296", "revid": "105290", "url": "https://eu.wikipedia.org/wiki?curid=62296", "title": "Vinson", "text": "Vinson mendia edo Vinson mendigunea Antartikako mendirik altuena da (4.892 m), Hego Polotik 1.200 km-ra dagoena. 21 km luze eta 13 km zabal da.\nAmeriketako Estatu Batuetako kongresukide zen Carl Vinsonen omenez jarri zioten izen hori, Antartika esploratzeko diru baliabideak onar zitezen funtsezkoa izan baitzen haren aldekotasuna."}
{"id": "62297", "revid": "512", "url": "https://eu.wikipedia.org/wiki?curid=62297", "title": "Wanda Rutkiewicz", "text": "Wanda Rutkiewicz (P\u0142ungiany, 1943ko otsailaren 4a - Kanchenjunga, 1992ko maiatzaren 12 edo 13a) alpinista poloniarra izan zen.\nJaioterriak gaur egun Plung\u0117 izena hartzen du, Lituanian kokaturik dagoelarik. Munduko Bigarren Gerraren ostean, bere familiak erabaki zuen Poloniara alde agitea, eta Wroclawera joan zen bizitzera, bertako unibertsitatean graduatuz ingeniari elektriko moduan.\nInoizko emakume alpinistarik onenen artean egonda, Everestera ailegatzen munduko hirugarren emakumea eta lehenengo poloniar eta europarra izan zen. Halaber, zortzi zortzimilako tontor igo zuen, holakorik lortzen historiako hirugarren emakumea izanda, Gerlinde Kaltenbrunner eta Edurne Pasaban ondoren."}
{"id": "62298", "revid": "512", "url": "https://eu.wikipedia.org/wiki?curid=62298", "title": "Reinhold Messner", "text": "Reinhold Andreas Messner (Brixen-Bressanone, Hego Tirol, 1944ko irailaren 17a) alemaniar hizkuntzadun italiar alpinista eta esploratzailea da. Everest mendiaren bakarkako lehen igoera egin zuen eta, Peter Habelerrekin batera, oxigeno osagarririk gabeko Everesteko lehen igoera. Itsas mailatik 8.000 metro baino gehiagora dauden hamalau tontorrak igo zituen lehen eskalatzailea izan zen. Messner lehena izan zen Antartika eta Groenlandia zeharkatzen, elur motorrik eta txakurrek bultzatutako lerik gabe. Gobi basamortua ere bakarrik zeharkatu zuen. Messnerrek 80 liburu baino gehiago argitaratu ditu (laurdenak baino ez dira ingelesera itzuli) eskalatzaile eta esploratzaile gisa izandako esperientziei buruz. 2018an, Krzysztof Wielickirekin batera Asturiasko Printzesa Saria jaso zuen Kirol kategorian.\nLehenengo urteak eta heziketa.\nMessner Villn\u00f6\u00df herrian jaio eta hazi zen, Brixen inguruan, Hego Tirolen. Arrebaren arabera, erditzea zaila izan zen, haurtxo handikotea zelako eta aireko eraso batean jaio zelako. Bere ama Maria (1913-1995) denda bateko jabearen alaba zen eta bere senarra baino 4 urte zaharragoa. Bere aita Josef (1917-1985) alemaniar armada zerbitzatzeko errekrutatua izan zen eta Bigarren Mundu Gerran parte hartu zuen errusiar frontean. Gerraren ondoren, irakasle laguntzaile izan zen 1957ra arte, eskola lokaleko zuzendari bihurtu zen arte. Messner bederatzi seme-alabetatik bigarrena izan zen: Helmut (1943an jaioa), G\u00fcnther (1946-1970), Erich (1948an jaioa), Waltraud (1949an jaioa), Siegfried (1950-1985), Hubert (1953an jaioa), Hansj\u00f6rg (1955ean jaioa) eta Werner (1957an jaioa); eta hazi egin zen bitarteko xumeekin.\nMessnerrek bere lehen urteak Alpeak eskalatzen eta Dolomitekin maitemintzen eman zituen. Bere aita zorrotza zen berarekin. Reinhold bere lehen gailurrera eraman zuen bost urterekin.\nMessnerrek 13 urte zituenean, 11 urteko bere anaia G\u00fcntherrekin eskalatzen hasi zen. Reinholdek eta G\u00fcntherrek hogei urte pasatxo zituztenean, Europako eskalatzaile onenen artean zeuden.\n1960ko hamarkadatik, Messner, Hermann Buhlek inspiratua, Himalaian alpino estiloko alpinismoaren defendatzaile sutsuenetako bat izan zen, talde oso arinekin eta kanpoko laguntza minimo batekin eskalatzean zetzana. Messnerrek, espedizioaren ohiko estiloa (setio taktikak), natura eta mendiekiko errespetu falta bat zela uste zuen.\nIbilbidea.\n1970ean Messnerren Himalayako lehen eskalada handia, Nanga Parbaten eskalatu gabeko Rupal Aurpegia, arrakasta tragikoa izan zen. Bera eta bere anaia G\u00fcnther gailurrera iritsi ziren, baina G\u00fcnther bi egun beranduago hil zen Diamir Aurpegiaren jaitsieran. Reinholdek oinetako zazpi behatz galdu zituen, igoeran larri izoztu ondoren eta anputatu behar izan zutenak. Reinhold oso kritikatua izan zen eskalada honetan esperientzia gutxien zuen G\u00fcntherrekin jarraitzeagatik. Joseph Vilsmaierren Nanga Parbat filma 2010. urtekoa gertaeren kontakizunean oinarritzen da.\nMessner eta Peter Habeler, Alpeetako Eiger Ipar Aurpegiko, ibilbide estandarretik (10 ordu) eta Les Droitesetik (8 ordu), igoera azkarrengatik nabarmendu baziren arren, 1975ean, Gasherbrum I.ean ibilbide berri bat ireki zuten hiru egunetan. Hori harrigarria zen une hartan.\n1970eko hamarkadan, Messnerrek Everest mendira oxigeno osagarririk gabe igotzearen defentsa egin zuen, \"bidezko bitartekoekin\" edo inola ere egingo ez zuela esanez. 1978an Everest mendiaren gailurrera iritsi zen Habelerrekin. Hau izan zen oxigeno osagarririk gabe norbait hain goian egon zen lehen aldia, eta Messnerrek eta Habelerrek zenbait mediku, espezialista eta mendizalek ezinezkotzat jotzen zutena lortu zuten. 1980an tibetar isurialdetik balentria errepikatu zuen, Habeler gabe, montzoien denboraldian. Hau izan zen Everesteko bakarkako lehen igoera.\n1978an, Nanga Parbateko Diamir Aurpegitik bakarrik igo zen. 1986an, Messner bihurtu zen hamalau zortzimilakoak (itsas mailatik 8.000 metro baino gehiagoko tontorra) igotzen lehena.\nMessnerrek Antartika zeharkatu du eskiekin, bere lagun esploratzaile Arved Fuchsekin batera. 60 liburu baino gehiago idatzi ditu bere esperientziei buruz, eta horien laurdena itzuli egin da. 1984ko Werner Herzogen The Dark Glow of the Mountains filmean agertu zen. 1999tik 2004ra, kargu politiko bat izan zuen Europako Parlamentuko kide bezala Italiako Alderdi Berdean (Federazione dei Verdi). Mountain Wilderness nazioarteko gobernuz kanpoko erakundearen sortzaileetako bat ere izan zen.\n2004an 2.000 kilometroko espedizioa burutu zuen Gobi basamortuan zehar. 2006an Messner Mountain Museum sortu zuen.\nBizitza pribatua.\n1972tik 1977ra, Messner Uschi Demeterrekin ezkonduta egon zen. Bere bikotekide Nena Holdguinekin alaba bat du, L\u00e0yla Messner, 1981ean jaioa. 2009ko uztailaren 31n, Sabine Stehle Vienako ehun-diseinatzailearekin ezkondu zen, eta hiru seme-alaba izan zituzten.\nEspedizioak.\n1960\u20131970.\n1970 arte, Messnerrek ezagun egin zen batez ere Alpeetan lortu zituen lorpenengatik. 1960tik 1964ra, 500 igoera baino gehiago egin zituen, gehienak Dolomitetan. 1965ean, Ortlerren iparraldeko aurpegian direttissima berri bat igo zuen. Urte bete beranduago, Walker Spur igo zuen Jorasses Handietan eta Rocchetta Alta di Bosconero igo zuen. 1967an, Agn\u00e9r mendiaren ipar-ekialdeko aurpegiaren lehen igoera egin zuen, baita Agn\u00e9r mendiaren iparraldeko aurpegiaren eta Furchetta mendiaren iparraldeko aurpegiaren neguko lehen igoerak ere.\n1968an, beste lehen igoera batzuk lortu zituen: Heiligkreuzkofeleko erdiko zutabea eta Marmoladaren hegoaldeko zuzeneko aurpegia. 1969an, Messner Andeetarako espedizio batera batu zen, non, Peter Habelerrekin batera, Yerupaj\u00e1ren ekialdeko aurpegitik gailurrerainoko lehen igoera egitea lortu zuen, eta, handik egun gutxira, Yerupaja Chicoren 6.121 metroko igoera egin zuen. Les Droitesen iparraldeko aurpegia, Philipp-Flammeko elkargunea Civettan eta Marmolata di Roccaren hegoaldeko aurpegia ere igo zituen. Horren ondorioz, Messnerrek Europako eskalatzaile onenetako bat izatearen ospea irabazi zuen. 1970ean, Himalaiarako espedizio garrantzitsu batean parte hartzera gonbidatua izan zen, Messnerren bizitzako inflexio puntuetako bat bezala har daitekeena.\nZortzimilakoen igoerak 1970etik aurrera.\nMessner izan zen munduko hamalau zortzimilakoak (8000 metrotik gorako 14 mendiak) igo zituen lehen pertsona eta oxigeno osagarririk gabe. Berak egindako igoerak mendi bakoitzeko lehen 20 igoeren artean ere egon ziren. Zehazki, honako hauek dira:\nNanga Parbat, 1970-1978.\nReinhold Messnerrek bost espedizio egin zituen Nanga Parbatera. 1970ean eta 1978an gailurrera iritsi zen (1978an bakarrik); 1971n, 1973an eta 1977an ez zuen gailurrik egin. 1971eko espedizioan bere anaiaren gorpuzkinak bilatu nahi izan zituen.\nNanga Parbat, Rupel Aurpegia, 1970.\n1970eko maiatz-ekainean, Messnerrek Karl Herrligkofferrek zuzendutako Nanga Parbat South Face espedizioan parte hartu zuen, bere helburua Rupal Aurpegia eskalatzea zelarik, oraindik eskalatu gabe zegoena, munduko izotz eta harkaitzezko hormarik altuena. Messnerren anaia ere, G\u00fcnther, taldeko kidea zen. Ekainaren 27ko goizean, Messnerrek eguraldia azkar hondatuko zela uste zuen, eta bakarrik irten zen azken altuera handiko kanpalekutik. Harrigarria bada ere, bere anaia bere atzetik igo zen eta tontorra baino lehen harrapatu zuen Reinhold. Arratsaldearen amaieran, biak mendi tontorrera iritsiak ziren, eta iluntasunean geratu zirenean, lozakurik gabeko vivac bat inprobisatu behar izan zuten.\nOndorengo gertaerek lege-ekintzak eta liskarrak sortuko zituzten espedizioko kide ohien artean, eta oraindik ez dira behin betiko ebatzi. Orain ezagutzen dena Reinhold eta G\u00fcnther Messner Diamir Aurpegitik jaitsi zirela da, honela, Nanga Parbaten lehen zeharkaldia lortuz zortzimilako baten bigarrena Everestekoaren ondoren 1963an. Reinhold sei egun geroago iritsi zen haranera izozte larriekin, baina bizirik atera zen. Hala ere, bere anaia, G\u00fcnther, Diamir Aurpegian hil zen, Reinhold Messnerren arabera, jaitsieran, bata bestearengandik geroz eta gehiago banandu zirelarik. Ondorioz, ez dakigu heriotzaren ordua, lekua eta kausa zehatza. Messnerrek esan zuen bere anaia elur-jausi batek eraman zuela.\nEspedizioaren ondorengo lehen urteetan, Messner eta Herrligkofferen arteko eztabaida eta epaiketak izan ziren. Mende laurdeneko bakearen ondoren, eztabaida berriro piztu zen 2001eko urrian, Messnerrek taldeko beste kideen aurkako salaketa harrigarriak egin zituenean, laguntza ez emateagatik. Gainerako taldekideek etengabe mantendu zuten Messnerrek mendia zeharkatzeko asmoa azaldu ziela tontorrera abiatu aurretik. Messnerrek berak dio, hala ere, Diamir Aurpegian bere anaiarekin batera jaisteko erabakia hartu zuela segurtasun arrazoiengatik. Max von Kienlin, Hans Saler, Ralf-Peter M\u00e4rtin eta Reinhold Messnerren liburu berri batzuek, eztabaida piztu zuten (suposizio eta eraso pertsonalekin) eta prozedura judizial berrietara eraman zuten.\n2005eko ekainean, mendian ezohiko bero bolada baten ondoren, bere anaiaren gorpua Diamir Aurpegian berreskuratua izan zen, dirudienez, Messnerrek G\u00fcnther nola hil zen kontatzen duen istorioa babesten duena.\nDrama Joseph Vilsmaierren Nanga Parbat (2010) filma bihurtu zen, Reinhold Messnerren oroitzapenetan oinarrituta eta espedizioko beste kide ohien parte-hartzerik gabe. 2010eko urtarrilean estreinatu zen zinema-aretoetan, eta taldeko beste kideek istorioaren alde bat bakarrik kontatzeagatik kritikatu zuten.\nIzozte gogorren ondorioz, bereziki bere oinetan (zazpi hatz moztu zizkioten), Messnerrek ezin izan zuen hain ondo eskalatu harkaitzean 1970eko espedizioaren ondoren. Beraz, mendi garaienetara zuzendu zuen bere arreta, non izotza zen nagusi.\nNanga Parbat, bakarkako igoera, 1978.\n1978ko abuztuaren 9an, hiru espediziotan kale egin ondoren, Messner berriro iritsi zen Nanga Parbaten tontorrera Diamir Aurpegitik.\nManaslu, 1972.\n1972an, Messnerrek Manaslu eskalatzea lortu zuen, mendiaren hegoaldeko aurpegitik, garai hartan ezezaguna zena, horren argazkirik ere ez zegoelarik. Azken kanpalekutik, Frank J\u00e4gerrekin igo zen. Azken honek tontorrera iritsi aurretik buelta eman zuen. Messner tontorrera iritsi eta gutxira, eguraldia erabat aldatu zen, eta laino eta elur trinko bat jaitsi zen. Hasieran, Messner beheranzko bidean galdu zen, baina, beranduago, ekaitzerantz zihoala, kanpalekura itzultzeko bidea aurkitu zuen, non Horst Fankhauser eta Andi Schlick bera eta J\u00e4gerren zain zeuden. J\u00e4ger ez zen itzuli, bere oihuak kanpamentutik entzun ziren arren. Orientazioa zailegia bihurtu zen. Fankhauser eta Schlick gau hartan bere bila hasi ziren, baina norabidea galdu zuten eta hasieran elur kobazulo batean babesa bilatu zuten. Messner bera ez zegoen jada bilaketa lanetan laguntzeko moduan. Hurrengo egunean Horst Fankhauser bakarrik itzuli zen. Andi Schlick gauean elurzulotik irten eta desagertu egin zen. Espedizioak, beraz, bi eskalatzaile galdu zituen. Messner beranduago kritikatua izan zen J\u00e4ger menditik bakarrik jaisten uzteagatik.\nEverest.\n1978ko maiatzaren 8an, Reinhold Messner eta Peter Habeler Everesteko gailurrera iritsi ziren, oxigeno osagarririk gabe eskalatu zuten lehen pertsonak. Igoera honen aurretik, hau posible ote zen eztabaidatu zen. Messner eta Habeler Wolfgang Nairzek zuzendutako espedizio bateko kideak ziren hego-ekialdeko gandorretik. Espedizio honetan ere Reinhard Karl izan zen, tontorrera iritsi zen lehen alemaniarra, oxigeno osagarriaren laguntzarekin.\nBi urte beranduago, 1980ko abuztuaren 20an, Messner berriz ere munduko mendirik altuenean egon zen, oxigeno osagarririk gabe. Bakarkako eskalada honetarako, iparrekialdeko gandorra aukeratu zuen tontorreraino, non Iparraldeko Muinoaren gainetik zeharkatu zuen Iparreko Aurpegian Norton Couloirreraino, eta haitzarte aldapatsu hau tontorreraino igo zuen lehen pertsona izan zen. Messnerrek, bere kabuz, igoeran zehar, bide hau erabiltzea erabaki zuen, arriskutsuagoa zen ipar-ekialdeko gandorra saihesteko. Bakarkako igoera honen aurretik ez zuen kanpamendurik ezarri mendian.\nK2.\n1979rako, Messnerrek, K2a, zuzeneko ibilbide berri batetik eskalatzeko asmoa zuen, hegoaldeko aurpegian zehar, \"Lerro magikoa\" (Magic Line) deitu zuena. Messner buru zela, espedizio txikia sei eskalatzailek osatzen zuten: Alessandro Gogna, Friedl Mutschlechner eta Renato Casarotto italiarrak; Robert Schauer austriarra; eta Michael Dacher alemaniarrak, Jochen H\u00f6lzgen kazetaria eta Ursula Grether doktorea. Hasierako ibilbidean izandako elur-jausi arriskuagatik eta hurbilketan galdutako denboragatik, Abruzziren Spurretik igotzea erabaki zuten. Ibilbidea, soka finkoz eta altitude handiko kanpamenduz hornitua zegoen, baina ez zen garraio ekipamendurik erabili (Hochtr\u00e4ger) ezta oxigeno botilaraturik ere. Uztailaren 12an, Messner eta Dacher gailurrera iritsi ziren; ondoren, eguraldia okertu egin zen eta taldeko beste kide batzuen saiakerek porrot egin zuten.\nShishapangma.\nTibeten egin zuen egonaldian, Everesten egin zuen bakarkako saiakeraren zati bezala, Messnerrek Shishapangma esploratzeko aukera izan zuen. Urtebete beranduago, Messnerrek, Friedel Mutschlechner, Oswald Oelz eta Gerd Baurrekin, kanpamentu basea iparraldean ezarri zuten. Maiatzaren 28an, Messner eta Mutschlechner oso eguraldi txarrarekin iritsi ziren tontorrera, mendiko eskiak erabili zituzten zati batean.\nKangchenjunga.\n1982an, Messnerrek urte batean hiru zortzimilako igo zituen lehen eskalatzailea izan nahi zuen. Kangchenjunga eskalatzeko asmoa zuen lehenik, Gasherbrum II eta Broad Peak-i ekin aurretik.\nMessnerrek, ibilbidearen aldaketa berri bat aukeratu zuen iparraldeko aurpegian. Espedizioaren garaian oraindik elur asko zegoenez, Messnerrek eta Mutschlechnerrek oso poliki egin zuten aurrera. Gainera, igoeraren zailtasun handiak soka finkoak erabiltzera behartu zituen bi mendizaleak. Azkenik, maiatzaren 6an, Messner, Mutschlechner eta Ang Dorje gailurrean izan ziren. Han, Mutschlechnerrek izoztu egin zituen eskuak eta, geroago, baita oinak ere. Jaitsieran Messner ere gaixotu egin zen. Amebiar abzesu hepatiko batek ahuldu zuen Messner. Azkenean, Mutschlechnerren laguntzarekin itzuli zen kanpamentu nagusira.\nGasherbrum II.\nKangchenjungara igo ondoren, Mutschlechner Europara itzuli zen bere izozteak tratatu behar izan zituztelako eta Messnerrek atseden hartu behar zuelako. Beraz, hiru mendiak ezin izan ziren planeatutakoaren arabera eskalatu. Messner bere abzesu hepatiko amebiarretik sendatu zen, eta, ondoren, Gasherbrum IIra bidaiatu zuen, baina ezin izan zituen bere ibilbide berriak planeatuta zeuden bezala erabili. Nolanahi ere, bere eskalada kideak, Sher Khan eta Nazir Sabir, ez ziren behar bezain indartsuak izango. Hala ere, hirurak uztailaren 24an iritsi ziren tontorrera ekaitz baten erdian. Igoeran zehar, Messnerrek desagertutako alpinista austriar baten gorpua aurkitu zuen, bi urte beranduago, G I - G II bidegurutzean lurperatu zuena.\nBroad Peak.\n1982an, Messnerrek Broad Peak igo zuen. Une horretan, bera zen mendi hau eskalatzeko baimena zuen pertsona bakarra; Jerzy Kukuczka eta Wojciech Kurtykarekin topo egin zuen, K2a eskalatzeko baimenak zituztenak, baina euren hurbiltasun geografikoa Broad Peak eskalatzeko erabili zuten legez kanpo. Igoeraren lehen deskribapenetan Messnerrek ez zuen ezer esan, baina urte batzuk geroago aipatu zuen. Abuztuaren 2an, Messner Nazir Sabir eta Khanekin bildu zen berriro. Hiru mendizaleak Broad Peakera joan ziren Gasherbrum II mendira igo eta berehala. Hasierako ibilbide arruntarekiko aldaketa batekin egin zen igoera.\nCho Oyu.\n1982-1983ko neguan, Messner Cho Oyuko neguko lehen igoera egiten saiatu zen. 7.500 metroko altuera bakarrik lortuz, elur masa handiek atzera egitera behartu zutelako. Espedizio hau izan zen lehena Hans Kammerlanderrekin. Hilabete batzuk geroago, maiatzaren 5ean, gailurrera iritsi zen Kammerlander eta Michael Dacherrekin batera.\nAnnapurna.\n1985ean, Messner Annapurnako gailurrera iritsi zen. Ipar-mendebaldeko aurpegian bide berri bat erabiliz, Kammerlanderrekin gailurrera iritsi zen apirilaren 24an. Espedizioan, Reinhard Patscheider, Reinhard Schiestl eta Swami Prem Darshano ere bazeuden, tontorrera iritsi ez zirenak. Messner eta Kammerlander igo zirenean, eguraldi txarra izan zen, eta espedizioko beste hiru kideek lagundu behar izan zieten jaitsieran, elurte handiak zirela eta.\nDhaulagiri.\nMessner 1977an eta 1984an saiatu zen Dhaulagiri igotzen, arrakastarik gabe. 1985ean gailurrera iritsi zen. Kammerlanderrekin igo zen ibilbide normaletik ipar-ekialdeko gandorretik. Hiru eguneko eskaladaren ondoren, maiatzaren 15ean iritsi ziren tontorrera, ekaitz gogor baten erdian.\nMakalu.\nMessner Makalu lau aldiz eskalatzen saiatu zen. 1974an eta 1981ean huts egin zuen hego-ekialdeko gandorraren hegoaldeko aurpegian. 1985-1986ko neguan, Makaluren neguko lehen igoera egiten saiatu zen, ohiko bidetik. Enpresa honek ere ez zuen arrakastarik izan. 2009ko otsailera arte ez zen Makalu mendia neguan arrakastaz eskalatu, Denis Urubkok eta Simone Morok egin zuten.\n1986an, Messner itzuli egin zen eta Kammerlander eta Mutschlechnerrekin ohiko bidea eginez gailurrera iristea lortu zuen. Espedizio honetan zehar bi aldiz atzera egin zuten arren, hirugarren saiakeran iritsi ziren gailurrera, irailaren 26an. Espedizio honetan zehar, Messner Marcel R\u00fcediren heriotzaren lekuko izan zen, zeinentzat Makalu bere bederatzigarren zortzimilakoa izan zen. R\u00fcedi gailurretik itzultzen ari zen, eta Messnerrek eta gainontzeko eskalatzaileek jaitsieran ikusi zuten. Poliki aurrera egiten ari bazen ere, salbu zegoela zirudien. Berarentzat tea prest zeukatela, R\u00fcedi elur-jausi baten atzean desagertu zen. Handik gutxira hilda aurkitu zuten.\nLhotse.\nMessnerrek bere azken ibilbide normala eskalatu zuen 1986an. Haize zakar batekin borrokatu behar izan zuen tontorrean. Urte horretan, eta negua iritsi baino lehen, Makaluko kanpaleku nagusitik Lhotseko kanpaleku nagusira zuzenean joan ziren espedizio kideak helikopteroz.\nHorrela, Messner zortzimilakoak igotzen lehena izan zen. Igoera honen ondoren, Messnerrek ez du beste zortzimilakorik igo. 1989an, Messnerrek espedizio europar bat zuzendu zuen mendiaren hegoaldera. Helburua oraindik eskalatu gabeko bide bat egitea zen. Messnerrek berak ez zuen eskalatu nahi. Espedizioak ez zuen arrakastarik izan.\nZazpi Gailurrak.\n1985ean, Richard Bassek, lehen aldiz, \"Seven Summits\" (Zazpi Gailurrak) bezala ezagutzen den mendizaletasunaren erronka aurkeztu eta lortu zuen, zazpi kontinenteetako mendirik garaienak igoz. Messnerrek beste zerrenda bat proposatu zuen (Messner edo Carstensz zerrenda). Kosciuszko mendiaren ordez Puncak Jaya edo Indonesiako Carstensz piramidea (4.884 metro) jartzea proposatu zuen. Mendizaletasunaren ikuspuntutik, \"Messner Zerrenda\" da desafiatzaileena. Carstensz piramidea eskalatzea, espedizio baten izaera du, Kosciuszkoko igoera, ibilaldi erraz bat den bitartean. 1986ko maiatzean, Pat Morrow \"Messner Zerrenda\" osatu zuen lehen pertsona izan zen, Messner bera bigarren pertsona izan zen, Vinson Mendira 1986ko abenduan egindako igoeraren ondorioz.\n\"Errekorren Guinness liburua\".\nMessner bederatzi aldiz agertzen da Errekorren Guinness Liburuan. Erregistro guzti hauek \"Munduko Lehenak\" kategoriakoak dira, \"Lehen Historikoak\" bezala ere ezagutzen dena. \"Munduko Lehenak\" Errekorren Guinness Liburuen mailarik altuena da, titulu honen jabetza ez delako inoiz amaitzen. 2020an, gizabanako baten esku dagoen munduko bigarren zenbakirik altuena da Messnerrena. Zenbakirik altuena (13) Fiann Paulek du.\nMessner Mountain Museum.\n2003an, Messner mendizaletasun museo baterako proiektu batean lanean hasi zen. 2006ko ekainak 11n Messner Mountain Museum (MMM) inauguratu zen, museo bakar batean mendien hazkunde eta gainbeheraren, Hego Tiroleko historiaren eta Himalaia eskualdeko kulturaren historiak biltzen dituen museoa.\nMessner Mountain Museum bost kokapenetan dago:\nKarrera Politikoa.\n1999an, Europako Parlamentuko kide aukeratu zuten Messner, Berdeen Federazioak (FdV) Italiako alderdi berdearen ordezkari, eta 20.000 boto baino gehiago jaso zituen Europako hauteskundeetan. Bere agintaldia bete zuen 2004 arte, politikatik erretiratu zen arte.\nMessner ofizialki Hego Tiroleko berdeen kide zen, soilik Hego Tirolen aktibo zegoen alderdi politiko erregionalista eta ekologista bat, de facto, FdVren eskualde adar bat bezala jokatzen duena.\nBizitza osoan zehar, baita bere ibilbide politikoa amaitu ondoren ere, politika berdeen eta ingurumen-politiken defendatzaile sutsua izan da, eta beroketa globalaren aurkako borrokan aktibista.\nZinema.\n2012an bere bizitzari buruzko \"Messner\" izeneko dokumentala estreinatu zen\".\""}
{"id": "62299", "revid": "9311483", "url": "https://eu.wikipedia.org/wiki?curid=62299", "title": "Hezkidetza", "text": "Hezkidetzarako hezkuntza edo koedukazioa pertsonak bere banakotasun, berezitasunaren arabera, generotik at egiten den hezkuntza da, hau da, irizpide sexistei jarraiki gizon eta emakumeei egokitutako rol, balio eta jarrerak kontuan hartu gabe heztea da. Gakoa da, neska eta mutilentzako, edozeinentzako baliagarria izango den pertsona eredua bultzatzea, estereotipo izan den eredu femeninoa eta maskulinoa saihestuz, estereotipo tradizionalak eta zaharkituak alde batera utziz.\nNeska-mutilak batera, ikasleak elkarrekin, ikasgela berean, heztea izaten da baterako hezkuntzaren oinarrietako bat, neska eta mutilak fisikoki ez bereiztea, gela edo eraikuntza berezituetan. Irakasleek, koedukazioan hezterakoan, neska eta mutilen eskubideen berdintasunetik abiatu eta gizarte ez-sexista baterako hezteko ahalegina egin behar dute. Familien eta gizartearen adostasuna eta laguntza lortuz, ahal bada.\nHezkidetzaren ezaugarriak.\nHezkidetza neskak eta mutilak ikasgela berdinetan-ikasketa eta ebaluazioa irizpide berdinak izatea-denen garapen orekatsua elkarlanean-berdintasunean hezi, berdintasun baloreekin. Helburua gizarte berdintsuak eratzea da.\nLOGSE, 1990-ko Hezkuntza Sistemaren Antolamendu Orokorreko Lege Organikoa da diskriminazioa gainditzeko. LOE 2006ko Hezkuntzako Lege Organikoa, nesken eta mutilen artean eskubide eta aukera berdinak agintzen Lehen Hezkuntzan eta Ikasketa ez unibertsitario guztietan. LOEk eta 2008ko urriaren 13ko EHAOk, Eskola Kontseilu guztietan kide bat berdintasunaz arduratzeko agintzen dute.Kulturartekotasunak eskolak kultura guztietako nesken eta mutilen arteko elkarbizitza berdintsua indartu behar du. Eskolak kultura guztietako umeei beren identitatea izaten lagundu behar die.\nHomosexualitateari buruz modu irekian hitz egin behar da, homosexualitatearen normalizazioa lortzea eta familia mota ezberdinak normalizatzea da helburu.\nHezkidetza: eskola mistoa baino gehiago.\nEskola mistoa 60-ko hamarkadan sortu zen Hego Euskal Herrian. Hau sortzerakoan, ez zen planteatu ere egin zer ekar zezakeen neskak eta mutilak espazio fisiko berean elkartzeak, gizonentzat antolaturiko hezkuntza-eredua emakumeentzako orokortzea hain zuzen ere. Oraingoan ere, emakumeei atxikitako gaitasunak eta ezagutzak bigarren mailan geratu ziren.\nEuskal Herrian hezkidetzan erreferente izan den Mari Jose Urruzolaren esanetan:\"Hezkidetzan oinarritutako filosofiatik abiatuta egiten diren analisietan, ikusmolde androzentrikoak baliogabetu behar dira lehenik, partzialak direlako eta objektibotasunik ez dutelako bederen, eta errealitate globalaren interpretazio zientifikoak egiteko ahalegina egin behar da\".Ana Agirrek Emakundeko prestakuntza arduraduna izandakoak honela azaltzen du:\"Eskolak bizitzarako baliagarri diren balio guztiak integratu behar lituzke, bai emakumezko bai gizonezko generoari atxikitakoak. Eta denei eskaini behar zaizkie, neskei eta mutilei. Hori litzateke benetan aukera berdintasunerako heziketa eskaintzea\".Ildo beretik, Bea Ugartek eskola mistoa hezkidetzaile bihurtzea zer den zehaztean:\"Hezkidetza ezagutza feministak hezkuntzari egindako ekarpena da, generoen eraikuntza zalantzan jarriz. Proposatu duen helburua mekanismo baztertzaileak pixkanaka desagertzea da, eskolaren egitura formalean ez ezik, hezkuntza ideologian eta praktikan ere bai. Gizonen kulturatzat eta emakumeen kulturatzat jotzen direnetatik alderdi on guztiak berreskuratu eta neska-mutilen giza garapena bultzatzeko portaera erreferente bihurtu nahi ditu, neska-mutilak norberaren nortasunaren subjektu aitortuta, genero-estereotipo sexistetatik at... Hezkidetzaren alde egitea neska-mutilen garapena integralaren alde egitea da. Horretarako, funtsezkoa da nortasuna estereotipo sexistetatik at garatzea, eta justizia zein zaintzako etikan, berdintasunezko harremanetan eta boterearen erabilera parekidean oinarritutako gizartea eraikitzea\".Pedagogia feminista aldarrikatzen du Nagore Iturriozek tranfeminismotik abiatuta egindako ekarpenean:\"[Hezkidetza] ezinbesteko tresna izan da pairatzen ditugun hainbat diskriminazioei aurre egiteko; orain, ordea, hezkidetzaren ikuspuntu hori zabaltzea dagokigu, klase ertaineko emakume zurientzako pentsaturiko feminismoa utzi eta opresioen intersekzionalitatea bere baitan hartuko duen teoria bat behar dugu. Hori da, hain zuzen, Pedagogia feministak proposatzen duena: inklusioa, tolerantzia eta integraziotik harago joango den tresna bat lantzea. Helburua ez da errekonozimendua bilatzea, baizik eta hausnarketa normaltasunaren ardatzetik urruntzea, arrakaletan daudenak erdigunera ekarriz\". Hauek dira proposatzen diren hausnarketa eta ekintza-ildo nagusiak: \n1. Ezagutza eraikuntza soziala dela erakustea eta egia absoluturik ez dagoela agerian uztea.\n2. Neska parte-hartzaileek beren ahotsak erabili ahal izateko espazioak sortzea, eta isiltasunak agentzia-faltarik ez dakarrela onartzea. Horrek parte-hartzaile desberdinei buruz hitz egiteko behar diren denborak errespetatzea dakar.\n3. Irakasteko/ikasteko espazioetan, botere-harremanak beti daudela jokoan onartzea, eta neska parte-hartzaileei egiturazko arrazoiengatik esleitutako autoritatea zalantzan jartzeko aukera ematea.\n4. Norberaren jarrera esplizitua egitea eta parte-hartzaileen intersekzionalitatearekin lan egiten jakitea.\n5. Emantzipazio-jarduerak sartzea, bai neska-ikasleen ikuspegitik, bai gizarte osoarentzat.\nLan Munduratzea eta hezkidetza.\nNeskek eta mutilek lanbidea aukeratzeko orduan duten espektatiba, gaur ere oraindik kasu askoetan desberdina izaten da. Neskek,gizarteak tradizioz esleitutakoa ez den beste lanbide bat aukeratzeko planteamendua egiten dietenean bere buruei, ondoko baldintzatzaile hauek izaten dituzte: gizonezkoei dagokien karrera bat egiten badute, etorkizunean lan munduan sartzeko zailtasunak izango dituztela pentsatzen dute eta horrek motibazioa galtzea dakar. Teorian zailtasun handiagoa duten eta\u201dsoilik\u201d gizonezkoei dagozkien karrerak ikasteko gaitasunik ez dutela pentsatzen dute. Emakumeak arrakasta txikiagoa dutela uste dute(lanbidean arrakasta izaten badute bizitza afektiboari uko egin behar diote).\nIkasten ari diren nesken eta mutilen espektatibez gain, bokaziozko jarreretan irakasleen espektatibek eta jarrerek ere eragina izaten dute; eragin horren ondorioz neskek lorpenak izateko motibazio txikiagoa izan dezakete. Alde batetik, maisu-maistrek inkontzienteki edo kontzienteki, \"emakumeen ezaugarriekin\" bateragarriagoa den lan bide-gidoia orientazioa sustatzen duten aukeraketa egitera eramaten dituzte neskak. Emakume-taldeak gizartean duen estereotipoa giza sentimenduenganako interesa sentitzen duela zehazten du eta emazte eta amaren rola ezartzen dio eta, horren ondorioz irakasleek neskentzat dituzten espektatibak mugatu egiten dira horrek esan nahi du beharrezkoa izango dela irakasleen curriculum ezkutuaren analisia egitea eta horri buruzko gogoeta sakona egin beharko da. Nahiz eta hau guztia aldatzen ari den oraindik ere lan handia dago egitear.\nHeziketaren helburuak.\nErabakiak hartzean heldutasuna sustatzea, nor bere buruaren ezagutza, inguruaren ezagutza eta inguruak eskain dezakeenaren ezagutza nahiz plangintza egiteko egokiak izango diren jarreren ikaskuntza bultzatuz. Pertsona bakoitzari lanbideari dagokionez dituen ametsak eta irudiak bilakatzen laguntzea, gehienetan osatu gabeak izaten baitira eta estereotipoetan oinarritzen baitira; bide horretatik erabakiak kontzienteki eta arduraz hartzen lagunduko diogu. Ikasleak tradizionalak ez diren lanbideak aukeratzera bultzatzea. Bizimodu profesionalaren eta pertsonalaren arteko jarraitasunaz ohartaraztera.\nHezkidetza Planak Euskal Herrian.\nEuskadin.\nI. hezkidetza-plana.\n2013an Hezkuntza, Hizkuntza Politika eta Kultura Sailak \"Hezkuntza-sisteman hezkidetza eta genero-indarkeriaren prebentzioa lantzeko Gida Plana\" sustatu zuen.\nHauek zituen oinarrizko alderdiak:\nII. hezkidetza-plana.\n2019&lt;an EAEko hezkuntza-sistemarako II. hezkidetza-plana, berdintasunaren eta tratu onaren bidean 2019-2023 aurkeztu zen.\nPlanak hiru helburu estrategiko ditu:\n\u2022 Hezkuntza Saila eta hezkuntza-sistema hornitzea hezkidetza-eskola eredua sustatuko duten egituraz eta pertsonez.\n\u2022 Bultzada ematea ikastetxeek genero-ikuspegia beren kulturan, politiketan eta jardunbideetan txertatzeari.\n\u2022 Emakumeen aurkako indarkeriaren aurrean prebentzioa, detekzio goiztiarra eta erantzun eraginkorra lortzeko mekanismoak martxan jartzea.\nBestalde, Planak zehazten dituen hezkidetzaren zutabeak hauek dira:\nNafarroan.\nUxue Barkos burua zuen Nafarroako Gobernuko Hezkuntza Departamentuak \"Skolae Berdin Bidean\" hezkidetza 2017-2020 hezkidetza programa integrala jarri zuen martxan. Lau ikaskuntza ardatz handitan eta lau konpetentziatan egituratuta dago. Arlo pertsonalean, sozialean eta testuingurukoan aplikatzeko eduki eta esperientziak ditu eta 0-3 urteko etapatik 18 urteak arte zehazten ditu: \nSkolaeren aurkako polemikak.\nNafarroako alderdi eskuindarren erreakzioen ondorioz, polemika bizien artean igaro ditu bere hasierako faseak. 2019an Nafarroako Auzitegi Nagusira deklaratzera deitu zituzten diseinuan eta kudeaketan aritu diren 5 aditu eta 5 tutore.\nSkolae UNESCO saria.\n2019an Nafarroako 116 ikastetxetan kultura berdinzalea ezarri eta indarkeria sexisten aurrean kontzientziatzen ibilitako Skolae programak Hezkuntza, Zientzia eta Kulturarako Nazio Batuen Erakundearen (UNESCO) Nesken eta Emakumeen Hezkuntzarako Nazioarteko Sariaren errekonozimendua jaso zuen. Gobernu berriko Carlos Gimeno Hezkuntza kontseilariak Skolae programako arduradunak kargugabetu zituen saria bildu baino lehen. Foru Erkidegoko Mar\u00eda Chivite lehendakariak hartu zuen saria Parisen, Neskaren Nazioarteko Egunean, Skolaeko auzipetuak epaitegietara joan behar izan zuten aste berean. Une horretatik aurrera gobernu berriak izandako SKOLAErekiko apostua jaitsiz joan zen. 2020ko ekainean Nafarroako Auzitegi Nagusiak tramitazio akatsak direla eta, bertan behera utzi dute Skolae programaren ezarpena. 2021ean, Nafarroako Gobernuak hezkidetzako foru dekretu bat onartu zuen, Skolae juridikoki blindatzeko, forma akatsa zuzentzeko eta Hezkuntzak hezkidetza programa funts publikoak jasotzen dituzten ikastetxe guztietan aplikatzera pasatzeko."}
{"id": "62300", "revid": "201", "url": "https://eu.wikipedia.org/wiki?curid=62300", "title": "Idiproba", "text": ""}
{"id": "62301", "revid": "4380", "url": "https://eu.wikipedia.org/wiki?curid=62301", "title": "Potsdamerplatz", "text": ""}
{"id": "62302", "revid": "119347", "url": "https://eu.wikipedia.org/wiki?curid=62302", "title": "Alexanderplatz", "text": "Alexanderplatz Berlin erdialdeko plaza garrantzitsua da. Bere garaian, Berlin ekialdean kokaturik zegoen plaza.\nEzaugarriak.\nPlaza hau monumentuz eta eraikin handiz osaturik dago. Hauen artean udaletxea \"(Rotes Rathaus)\" eta Berlingo eliza protestantea \"(Berliner Dom)\" bereizten dira. Plaza honetan ere, hiriko ikur den telebistako dorrea \"(Fernsehturm)\" ikus daiteke. Dorre hau 1960an eraiki zen eta honen goialdean jatetxe panoramiko bat eraiki zuten, bertatik Berlin guztia ikusi daitekeelarik. Alexanderplatz-en, gainera, Munduko orduen erlojua dago, baita Munduko herrien arteko maitasuna adierazten duen monumentua ere. Horrez gain, merkataritza guneak eta mota guztietako jatetxeak daude.\nKomunikabideei dagokienez, Alexanderplatz-en metroa, trena, tranbia eta autobus geltokiak daude."}
{"id": "62303", "revid": "6327", "url": "https://eu.wikipedia.org/wiki?curid=62303", "title": "Haize Orrazia", "text": ""}
{"id": "62313", "revid": "119347", "url": "https://eu.wikipedia.org/wiki?curid=62313", "title": "Andre Maria Zuriaren jaiak", "text": "Andre Maria Zuriaren jaiak Gasteizko jai nagusiak dira, abuztuaren 4tik abuztuaren 9ra ospatuak. 1884an hasi ziren ospatzen.\nArratsaldeko seietan abiatzen dira jaiak, Andre Maria Zuriaren plazan, txupinazoa botatzearekin eta Done Mikel elizaren dorretik Zeledon jaistearekin. Ondoren, Zeledonek plaza oinez zeharkatzen du, eta Done Mikel elizako balkoitik jai zoriontsuak opa dizkie denei. Abuztuaren 5eko goizean, Gasteizko blusek eta neskek lore eskaintza egiten diote Andre Maria Zuriari. Abuztuaren 7an txikien eguna ospatzen da. Zeledon Txikiren jaitsiera egiten da Gasteizko Plaza Berrian, eta ondoren Zeledon Txikik eta Neska Txikik Gasteizko udaletxetik haurrak agurtzen dituzte. Abuztuaren 10eko gaueko ordu batean Zeledon atzera igotzen da Done Mikel elizaren dorrera, eta hortxe bukatzen dira jaiak.\nZeledonen jaitsiera 1957an egin zuten lehenengoz, eta harrezkero urtero egiten da.\nAndre Maria Zuriaren jaiak, egunez egun.\nAbuztuaren 4a.\nArratsaldeko seietan, txupinazoarekin batera, Zeledon jaisten da Done Mikel elizako kanpandorretik Andre Maria Zuriaren plazara, jaiak hasi direla iragartzeko.\nGaueko hamarretan, Andre Maria Zuriaren Kofradiak farolen prozesioa egiten du. 1895ean hasitako ohitura da.\nAbuztuaren 5a.\nAndre Maria Zuriaren eguna da. Goizeko zazpietan Auroraren prozesioa eta arrosarioa egiten da. Ondoren, goizeko bederatzietan, blusen eta nesken taldeek lore-sortak eskaintzen dizkiote Done Mikel elizaren atean dagoen Andre Maria Zuriari.\nAbuztuaren 7a.\nHaurren eguna da. Goizeko hamabietan, Zeledon Txiki eta Edurne jaisten dira Done Mikel elizako kanpandorretik Andre Maria Zuriaren plazara.\nAbuztuaren 8a.\nBlusa eta neska beteranoen eguna da.\nAbuztuaren 9a.\nEgun honetan, blusen eta nesken taldeek Zerriaren eguna ospatzen zuten. Kalejiran irina jaurtitzen zuten. Gaur egun, Batasuna lagun taldeak bakarrik eusten dio ohiturari.\nAbuztuaren 10a.\nGaueko ordu batean Zeledon San Mikel elizako kanpandorrera igotzen da eta jaiak bukatzen dira.\nKirolak.\nUrtero Andre Maria Zuriaren pilota txapelketa jokatzen da Ogeta pilotalekuan. Foruen enparantzan, berriz, herri kirolak izan ohi dira egunero.\nKontzertuak.\nUdalak antolatutako kontzertuak Aihotz plazan, Foruen enparantzan, Arka plazan eta Plaza Berrian egiten dira. Txosnek antolatutakoak berriz, Euskal Herriko Unibertsitatearen Arabako Kanpusean izaten dira.\nBlusen eta nesken taldeak.\nHauek dira jaietan parte hartzen duten blusa eta nesken taldeak. Horietako gehienak mistoak dira. Lagun talde horiek jaietako egun guztietan zezen plazara egiten duten kalejiran parte hartzen dute eta ekintza ezberdinak antolatzen dituzte hirian zehar. Gasteizko blusen eta nesken elkartea sortu zen, lagun taldeen arteko antolaketa hobetzeko asmoz.\nBitxikeriak.\nAbuztuaren 5ean, Bizkaiko Lanestosa herrian ere Elurretako Andra Mariaren eguna ospatzen dute."}
{"id": "62314", "revid": "512", "url": "https://eu.wikipedia.org/wiki?curid=62314", "title": "Guadix", "text": "Guadix Espainiako udalerria da, Granadako probintziakoa. 2008an 20.326 biztanle zituen."}
{"id": "62315", "revid": "336", "url": "https://eu.wikipedia.org/wiki?curid=62315", "title": "Ascomycota", "text": "Ascomycota Fungi erreinuko eta Dikarya azpierreinuko filum bat da. Talde honetako espezieak sexualki ugaltzen direnean, espora higiezinak ekoizten dituzte asku deritzon zelula berezi mikroskopikoetan (grezieraz: \"askos\", \"zakua\" edo \"zahagia\"). Espora hauei askospora deritze. Hala ere, Ascomycota taldeko espezie batzuk ez dira modu sexualean ugaltzen eta ez dute asku edo askosporarik sortzen. Espezie hauek Ascomycota taldean sartu badira, antzekotasun morfologiko eta fisiologioetan eta, batez ere, ADN sekuentzien alderaketan oinarrituta izan da.\nTalde monofiletiko honek oso arrakastatsuak eta esanguratsuak diren hainbat organismo barne hartzen ditu. Askomikotak dira, besteak beste, karraspinak, boilurrak, okin-legamia eta likenik gehienak (azken hauei \"askoliken\" ere deitzen zaie). Landareentzat patogenoak diren hainbat onddo ere Ascomycota taldekoak dira: sagarraren zigarra, ainoa, oidioa... Laborategietan ere, genetikako eta biologia zelularreko esperimentuak egiteko, oso erabiliak dira talde honetako hainbat espezie, hala nola \"Sordaria fimicola\", \"Neurospora crassa\" eta zenbait legamia. Antibiotikoen industrian eta gaztagintzan askomikotoak diren \"Penicillium\" generoko espezieak erabiltzen dira. Azken aldiko ikerketa filogenetikoak egin baino lehen, \"Penicillium\" taldekoak Deuteromycota izeneko filum artifizial batean sailkatuta zeuden.\nAscomycetes eta Ascomycota.\nIraganean, Fungi erreinua ondo ezagutzen ez zenean, askomikotak klasetzat hartzen ziren, ez filumtzat. Talde honi jatorriz eman zitzaion terminoa \"askomizeteak\" izan zen, 1800. urte inguruan, askuak zituzten espezieak (likenak salbu) biltzen zituen taxon gisa. Laster likenak ere sartu ziren talde honetan, eta askomizete termino estandarra bihurtu zen, klase mailan, askuak zituzten espezie guztientzako, \"Basidiomycetes\" terminoa basidioak zituzten onddoentzat erabili zen modu berean. Gero, taldea mailaz igo zen, eta azkenerako, Ascomycota bilakatu zen. Orain Ascomycota eta Basidiomycota filumek Dikarya azpierreinua osatzen dute. Hala ere, oraindik ere askomizete hitza erruz erabiltzen da.\nAscomycota taldearen sailkapena.\nTalde hau 3 azpifilumez osaturik dago:"}
{"id": "62316", "revid": "1982", "url": "https://eu.wikipedia.org/wiki?curid=62316", "title": "Andra Mari Zuriaren plaza", "text": ""}
{"id": "62323", "revid": "6327", "url": "https://eu.wikipedia.org/wiki?curid=62323", "title": "HHG", "text": ""}
{"id": "62324", "revid": "336", "url": "https://eu.wikipedia.org/wiki?curid=62324", "title": "Bobby Fischer", "text": "Robert James \"Bobby\" Fischer (Chicago, AEB, 1943ko martxoaren 9a - Islandia, 2008ko urtarrilaren 17a) xake jokalari estatubatuar-islandiarra (2005ean eman zioten isladiar herritartasuna) izan zen, Nazioarteko Maisu Handia eta Munduko Xake Txapelduna. Gaztaroan famatu bilakatu zen xakean jolasteko zuen abileziagatik, eta, 1972. urtean, Ameriketako Estatu Batuetan jaiotako Munduko Xake Txapelketako lehen irabazlea bihurtu zelako. Txapela hiru urtez mantendu zuen, 1975era arte.\nBiografia.\nGaztaroa.\nChicagon jaio bazen ere, Brooklynen hazi zen. Antza, bere kabuz ikasi zuen xakean jokatzen, argibide batzuk irakurrita. Brooklyn Chess Club-eko Carmine Nigrok irakatsi zizkion xake-estrategiaren oinarriak. 1955ean Manhattan Chess Club-ean eman zuen izena, eta, lehen aldiz, Estatu Batuetako junior-txapelketan hartu zuen parte, hamargarrena geldituz. Hurrengo urtean, 13 urte zituela, hasi zen xakearen munduan nabarmentzen, Estatu Batuetako gazte-txapelketa irabazi zuenean. Horrexegatik esaten da Fischer, haur-mirari baino, nerabe-mirari izan zela. 1956an bertan John W. Collins hasi zen bere xake-entrenatzailea izaten. 15 urte zituela Estatu Batuetako xake-txapelketa absolutua irabazi zuen; historiako gazteena izan zen titulua lortzen, eta marka hura oraindik ez du inork gainditu. 16 urte zituenean \u2014Nazioarteko Maisu Handi titulua bazuela\u2014 ikasketak alde batera utzi zituen bere denbora guztia xakera dedikatzeko.\nMunduko Txapeldun.\n1971ko Hautagaien Txapelketan izugarrizko erakustaldia eman zuen: final-laurdenetan eta finalaurrekoetan Mark Taimanov eta Bent Larsen hartu zituen mendean hurrenez hurren, bi kasuetan 6 eta hutseko emaitzarekin, oso aspalditik ikusten ez zen gauza. Goi mailako xakean berdinketa da ohikoena eta pentsaezina zen horrelako emaitzarik ikustea, are gutxiago hori bi aldiz jarraian gertatzea. Hautagaien Txapelketako finalean Tigran Petrosian munduko txapeldun ohia hartu zuen mendean nagusitasun osoz, 6\u00bd eta 2\u00bd, eta horrela 1972ko Munduko Xake Txapelketarako txartela eskuratu zuen.\nMunduko Txapeldun titulua eskuratu zuen Islandian jokatu zen 1972ko Munduko Xake Txapelketan Boris Spaski sobietarra menperatzean (8\u00bd - 12\u00bd), Gerra Hotzaren testuinguruan presio politikoak tarteko, gogoratzen den lehia ezagunenetako batean (XX. mendeko Match-a deitua).\nGainbehera.\nEmandako erakustaldiaren ondoren, txapeldun luzaz izango zela zirudien. Hala ere txapelketa haren ostean ez zuen beste torneorik jokatu. 1975ko Munduko Xake Txapelketa Anatoli Karpov sobietarraren aurka jokatzekoa zuen. Karpovek 1974ko Hautagaien Txapelketa irabazia zuen eta garaipen horrek Fischerren aurka titulua lehiatzeko aukera eman zion, baina estatubatuarra ez zegoen txapelketako arauekin ados eta berarentzat mesedegarri ziren arauak eskatu zituen, arau horiek onartu ezean jokatzeari uko egingo ziola esanez. FIDEk onartezintzat jo zituen Fischerren eskakizunak eta, 1975ean, Karpov munduko txapeldun izendatu zuen.\nArtean 26 urte baino ez bazituen ere, Munduko Txapelketa irabazi eta gero Fischerrek xake profesionala erabat alboratu zuen, eta hogei urtez ez zuen jendaurrean agerpenik egin. Batzuen ustez, bere burua jokalari onentzat izan arren, galtzeari izugarrizko beldurra sartu zitzaion. Ordurako obsesio asko eta desoreka zantzuak zituen, bere adierazpenetan islatzen zena, eta urteekin okerrera egingo zuen.\n1992an, Jugoslavian, Fischerrek eta Spaskik 1972ko lehiaren errebantxa jokatu zuten, lagunarteko erakustaldi moduan. 1972koarekin alderatuta egoera guztiz desberdina zen. Alde batetik, Sobietar Batasuna desegina zen eta, Gerra Hotza amaituta, ez zegoen tentsio politikorik; gainera, ordurako, Spaskik frantziar herritartasuna zuen. Bestalde, Fischerrek 20 urte zeramatzan xaketik aldenduta eta une hartan Spaski FIDEren zerrendan 106. postuan zegoen; horrenbestez, lehiak ez zuen 1972koaren mailarik izan, baina hainbeste urteren ostean Fischerren berragerpena izateak interesa piztu zuen. Lehia Fischerrek irabazi zuen 10 eta 5. Hala ere izan zen polemikarik: jokalarientzako ordainsaria handia zen (3,65 milioi dolar irabazlearentzat eta 1,35 galtzailearentzat), baina AEBetako gobernuak Fischerri lehian parte hartzea debekatu zion, AEBek Jugoslaviari ezarritako blokeo ekonomikoa zela eta; hala eta guztiz ere, Fischerrek debekuari muzin eginez jokatzea erabaki zuen eta AEBetako gobernuak bere aurkako atxiloketa agindua eman zuen.\nLehia haren ondoren, espetxeratua izateko mehatxuagatik AEBetara itzuli ezinda, iheslari moduan ibili behar izan zuen eta Budapesten hartu zuen bizitokia, eta ondoren, 2000-2002 urteetan, Filipinetan. 2004an Japoniako airoportu batean atxilotua izan zen, AEBek pasaportea baliogabetu baitzioten. Zortzi hilabetez atxilotuta eduki zuten, harik eta Islandiak herritartasuna eman zion arte. 2008an hil zen, Reykjaviken.\nKanpo loturak.\n&lt;noinclude&gt;"}
{"id": "62325", "revid": "1545", "url": "https://eu.wikipedia.org/wiki?curid=62325", "title": "Hesteetako hanturazko gaixotasun", "text": "Hesteetako Hanturazko Gaixotasuna (HHG) digestio-aparatuaren eritasun kronikoa da. Kontzeptu honen barnean bi gaitz biltzen dira: ultzeradun kolitisa eta Crohn gaitza.\nJatorri ezezaguneko digestio-aparatuko hantura kronikoa eragiten du, agerraldi eta gutxiagotzeak tartekatuz.\nEpidemiologia.\nZuri eta juduengan maizago agertzen den gaixotasuna da, batez ere 15-30 eta 60-80 urte bitartetan, baina bizitzako edozein momentutan azal daiteke. Emakume eta gizonen artean modu berdintsuan gertatzen da, desberdintasun garrantzitsurik gabe. Ultzeradun kolitisa ez-erretzaileengan agertu ohi da eta tabako eta ahotiko antisorgailuek aldiz, Crohn-en gaixotasuna izateko arriskua handiagotzen dute. Hala ere hesteetako hanturazko gaixotasuna pairatzeko arrisku-faktore garrantzitsuena gaixotasuna duen senitarteko bat izatea da.\nJatorria.\nFaktore ezezagun bat edo batzuek (mikrobio, antigeno, dietako osagaiak) zelula immunitarioak aktibatzen dituzte, hauek zitokina eta hantura bitartekariak askatuz. Teoria genetikoa proposatu da bi arrazoi kontutan harturik: alde batetik, lehen mailako senideen artean gaixotasuna pairatzeko arriskua handiagoa da; eta bestetik, gaixotasun mota, bilakaera eta kokapenak familia bakoitzaren barruan erlazioa dute.\nHLA-DR2 ultzeradun kolitisarekin eta Crohn-en gaixotasuna 16. kromosoman kokaturiko gene batekin duten erlazioa deskribatu dira. Agerraldi akutuak infekzio, HKEE-ek (hanturakontrako ez esteroideo) edota estresak eragin ditzakete. Sarritan ultzeradun kolitisaren lehen agerraldia tabakoa uztean suertatzen da.\nUltzeradun kolitisa zein Chron gaitza gaixotasun autoimmunetzat jotzen dira, immunitate-sistemaren funtzionamendu okerraren ondorioz sortzen baitira.\nAnatomia patologikoa.\nCrohn gaitzan digestio-aparatuaren edozein zati kaltetu daiteke, ahotik hasi eta uzkiraino, arruntena amaierako ileona, kolona edo biak mintzea delarik. Transmurala eta etena da, hau da, zati gaixoak zati osasuntsuekin tartekatzen dira. Mikroskopikoki, granuloma epiteloide ez nekrotizatzaileak zeinurik esanguratsuena da, fibrosiarekin batera. Mukosa-azpia gehien kaltetutako geruza da.\nUltzeradun kolitisean, aldiz, tipikoki kolon eta ondestea kaltetzen ditu baina ileonaren azken zatia ere kaltetu dezake. Kasu honetan lesioak etengabeak dira (ez dago zati osasuntsurik) eta mukosa bakarrik dago gaixo. Makroskopikoki azalgaineko ultzerak eta sasi-polipoak nabarmentzen dira. Mikroskopikoki abszesuak, metaplasia, kaliz itxuradun zelulen gutxitzea eta baskularizazioaren areagotzea ikusten dira.\nSintomak eta zeinuak.\nBeherakoa da sintomarik ohikoena. Bestela, tenesmoa, tripako mina eta sukarra sarriago pairatzen dute Crohn gaitzadunek.\nUltzeradun kolitisaren gaixoek, ordea, ondesteko odoljarioa maizago edukitzen dute.\nKonplikazioak.\nMegakolon toxikoa, hesteetako odoljarioa, kolon-zulaketa eta minbizia dira ultzeradun kolitis-ean agertzen diren konplikazio arruntenak.\nCrohn gaitzean, ordea, heste-butxadura (edema edo fibrosiagatik), uzki inguruko lesioak, fistula eta abszesuak dira.\nDigestio-aparatuaz kanpoko klinika.\nDigestio-aparatuan gertatzen denaz gain hesteetako hanturazko gaixotasunak gorputzeko beste zenbait aparatu eta atal ere kaltetu ditzake:\n1.- Artikulazioak: artritis periferikoa, giltzadura handiak kaltetzen ditu (belaunak, orpoak). Hesteetako gaixotasunaren agerraldiekin batera gertatzen da eta normalean hesteetako sintomak giltzaduretakoen aurretik doaz. Batez ere Crohn-en gaixotasunean ikus daiteke, digestio-aparatuaz kanpoko konplikazio arruntena izanik. Espondilitis ankilosatzaile eta sakroileitis-ak aldiz ez daukate zertan hesteetako gaixotasunarekin batera joan.\n2.- Larruazala: eritema nodularra larruazaleko agerpen ohikoena da. Crohn-en gaixotasunean eta emakumeengan arruntagoa da eta hesteetako gaixotasunarekin batera agertzen da. Beste konplikazio batzuk: ultzera aftosoak, gangrenadun pioderma eta larruazaleko Crohn-en gaixotasuna.\n3.- Begiak: epieskleritis-a, iritis-a eta ubeitis-a.\n4.- Gibela: gibeleko esteatosia, gibel barneko kolangitis esklerosatzailea, lehen mailako kolangitis esklerosatzailea, kolangiokartzinoma eta hepatitis kronikoa.\n5.- Beste batzuk: anemia hemolitiko autoinmunea, flebitisa eta biriketako enbolia, gaixotasunak sortzen duen hiperkoagulabilitate egoeragatik.\nDiagnostikoa.\nBariodun erradiologia gaixotasunaren hedadura eta honekin agertzen diren lesioak definitzeko oso lagungarria da. Hala ere bere erabilera kontraindikatuta legoke aldi akutu eta megakolon toxikoan.\nDiagnostiko bereizlea.\nHesteetako hanturazko gaixotasunaren diagnostikoa egin baino lehenago beste gaixotasun batzuk baztertu beharko ditugu:"}
{"id": "62326", "revid": "6327", "url": "https://eu.wikipedia.org/wiki?curid=62326", "title": "Hesteetako Hanturazko Gaixotasuna", "text": ""}
{"id": "62331", "revid": "120374", "url": "https://eu.wikipedia.org/wiki?curid=62331", "title": "Charles Perrault", "text": "Charles Perrault (Paris, 1628ko urtarrilaren 12a - 1703ko maiatzaren 16a) frantziar idazlea zen.\nParisko familia burges bateko kidea zen. Zientzia akademian parte hartu zuen eta pintura akademian baita. Hainbat poema liburu idatzi zituen, baina ezaguna zen berak idatzitako ipuinei esker: \"Erpurutxo, Txanogorritxu, Loti Ederra\"...\nBizitza.\nPerrault 1628an jaio zen, Parisen. Zorte handia izan zuen bere bizitzan eta noblezian murgilduta egon zenez, literaturaren munduan sartzea errazago egin zitzaion. Bere bizitzan zehar hainbat liburu argitaratu zituen, baina guztiak oso serioak eta errege eta bere inguruko jendea goraipatzen. Baina berak 69 urte zituela, 1667an \u201caitzinako ipuin edo istorioak\u201d argitaratu zuen, ezagunagoa da \u201cama antzararen ipuinak\u201d bezala. Bertan, ahozko tradiziotik hartutako istorioak aurkitu ditzakegu. beraz, Perraultek ez zituen berezko ipuinik asmatu, baizik eta, garai horretan kontatzen ziren hainbat ipuin aukeratu eta hauek idatzi egin zituen. Beraz, bere lana, biltze lana izan zen. Ipuin hauek lortu ahal izateko, herri xumera jo zuen eta bertatik jaso zituen. Gero ipuin herrikoi hauek bere lagun bati eskaini zizkion eta horregatik argitaratu zituen. Hala ere, Charles Perraultek ez zuen inoiz pentsatuko historiara pasatuko zenik, eta are gutxiago ipuin horregatik. Perrault, ipuin hauek idatzi zituenean, ez zuen haurrengan pentsatu, ipuin hauek ez zirelako haurrentzako, gazte eta helduentzako baizik. Ipuin bakoitzaren amaieran Perraultek ikasgai bat idazten zuen; bertan moralina antzeman dezakegu. Beraz, Perrault bere ipuinen bitartez zerbait erakutsi nahi zigun edo behintzat hainbat ohar eman, eta ikusten dugu bere helburua ez zela jende entretenitzea.\nHala ere, ikusten dugunez, Perraulten obra honek milaka buelta eman ditu, hasiera batean gazteentzat idatzi zituen, bere helburua oharrak ematea zen eta gainera, liburu hau bestetik gabe argitaratu zuen (ez zuen arrakasta bilatzen liburu honekin). Baino gaur egungo egoera oso bestelakoa da; Charles Perrault literaturaren historiara pasatu egin da berak garrantzia eman ez zion liburu batekin. Gainera, gaur egun bere ipuinak ez dira oharrak edo mezu moralak transmititzeko erabiltzen, jendea entretenitzeko baizik. Eta aldaketarik handiena da, gaur egun, ipuin horiek ez dituztela gazte eta helduek irakurtzen, haurrek baizik. Haurrak Perraultek XVII. mendean bildu zituen istorioak bereganatu dituzte, eta ukaezina da esatea ipuin horiek ez direla haurrenak (jatorrian ez, baino gaur egun bai). Charles Perraulten obra honek sekulako garrantzia du literaturaren historian, baino batez ere, Haur eta Gazte Literaturaren historian. Gaur egun nork ez du Perraulten istoriorik ezagutzen? Beraz, ez dago hitzik obra honen garrantzia azpimarratzeko. Bestalde, aipatu behar da hemen hasi zitzaiola ematen garrantzia ahozko tradizioari eta herri xumeari. Gainera, ezinbestekoa zaigu obra honek Haur eta Gazte literaturan duen garrantzia eta indarra seinalatzea. Haurrek segituan bereganatu zuten obra hau eta aspaldidanik bere ipuin gogokoenen artean daude. Beraz, Charles Perraulten \u201caitzinako ipuin edo istorioak\u201d haurrentzako lehenengo liburua hartu dezakegu (nahiz eta idazlearen helburua hori ez izan). Perrault izan zen amandre ipuinen sortzaile eta haurrentzako ipuinen aitzindaria.\nLanak.\n46 bat obra idatzi zituen. Erreferentzialak diren zenbait idazki:\nIpuinak.\nIdazle hau famatu bihurtu dutenak, ordea, ipuinak dira.\n55 urte zituela \"Contes de ma m\u00e8re l'Oye, ou Histoires du temps pass\u00e9\" (Nire Antzara Amaren Ipuinak edo Pasatako garaiko istorioak; 1697) idatzi zuen. Ospea eman zion lana da eta literatura-estilo berri baten hasiera markatu zuen: maitagarrien ipuinak. Hortik aurrera bere istorioentzat Perrault paisaia famatuetan inspiratu zen, hala nola bizilekua izan zuen Uss\u00e9ko gazteluan Basoko Loti ederra ipuinarentzat.\nIpuin ospetsu batzuk:"}
{"id": "62335", "revid": "880", "url": "https://eu.wikipedia.org/wiki?curid=62335", "title": "Popularrak", "text": ""}
{"id": "62336", "revid": "6327", "url": "https://eu.wikipedia.org/wiki?curid=62336", "title": "Goardia Zibil", "text": ""}
{"id": "62339", "revid": "336", "url": "https://eu.wikipedia.org/wiki?curid=62339", "title": "Gmail", "text": "Gmail (\"Google mail\") Googleren doako posta elektronikoko zerbitzua (beta fasean) da. 2004ko apirilaren 1ean atera zen, gonbidapenaren baldintzarekin baina 2007az geroztik, guztiz irekia da. Egun, 6.000 megabyteko espazioa eskaintzen du eta beste 10 gigabyte, urtero 20$ ordainduz gero. Haren berezitasunen artean, mezu elektronikoak bilatzeko tresna eta txat programak daude. 2013ko urrian, 75 hizkuntzaz erabil zitekeen eta egun milioika erabiltzaile dauzka. Docs eta Reader lineako zerbitzuak eskaintzen ditu. Lehenengoak testu- edo kalkulu-orri gisako dokumentuak zuzenean Interneten sortzea, gordetzea eta partekatzea ahalbidetzen du eta bigarrenak RSS berri-emaleen loturak kudeatzen eta gordetzen ditu."}
{"id": "62340", "revid": "44278", "url": "https://eu.wikipedia.org/wiki?curid=62340", "title": "Deuteromycota", "text": "Deuteromycota (grezieraz \"bigarren onddo\" esan nahi du) Fungi erreinuko filum formal bat izandakoa da. Egun terminoa modu informalean erabiltzen da modu asexualean ugaltzen diren Ascomycota eta Basidiomycota filumetako kideez hitz egitean.\nBeste izen batzuk ere eman izan zaizkio talde honi, hala nola Deuteromycetes edo \"Fungi imperfecti\". Orain \"onddo anamorfiko\" edo \"onddo mitosporiko\" ere deitzen zaie, baina izen hauek ez daukate esangura taxonomikorik.\nArazoak sailkapen taxonomikoan.\nDeuteromycota taxona onartua ez dagoen arren, oraindik ere talde horretan sailkatuak izan diren onddo askorentzat ez da aurkitu lekurik sailkapen modernoetan. Izan ere, onddoak gehienetan ugalketa sexualean zehar ekoizten diren fruitu-gorputzen eta esporen ezaugarrien arabera sailkatzen dira, eta Deuteromycota taldeko onddoek espora asexualak soilik sortzen dituzte."}
{"id": "62341", "revid": "535", "url": "https://eu.wikipedia.org/wiki?curid=62341", "title": "Asel Luzurraga", "text": ""}
{"id": "62342", "revid": "336", "url": "https://eu.wikipedia.org/wiki?curid=62342", "title": "Organy\u00e0ko homiliak", "text": "Organy\u00e0ko homiliak (katalanez \"Homilies d'Organy\u00e0\") katalanez idatzitako dokumentu literariorik zaharrena dira. Ebanjelioaren predikura bideratutako sermoi-liburu bateko atala dira, eta Iberiar Penintsulako edozein hizkuntzatan idatzitako testurik zaharrena halaber. Adituen arabera, XI. mendekoak dira, eta zehatzago 1080 eta 1095 urte bitartekoak. Letraren izaera gotikoaren trantsizio garaiko bereizgarria da eta pergaminoa kalitate lodi eta arruntekoa da. Hizkeraren zenbait berezitasunek idazkia Pere Katolikoaren (Aragoiko II.a, Bartzelonako I.a) garaikoa dela pentsatzera daramatza erudituak (1196-1213). Testua katalanez idatzirik dago, hizkuntza hartan arrotzak gerta daitezkeen hitzak badaude ere.\nJoaquim Miret i Sans doktoreak 1904ko irailean aurkitu zituen, X. mendean edo XI.aren hasieran Caboet-eko jaunen eskutik fundaturiko Santa Mariaren kolejiata desagertuaren artxiboa arakatzean, Organy\u00e0ko errektoretzan. Aurkikuntza erditik tolestutako hiru orriko pergaminozko koaderno txiki batean eta alde bietatik idatzitako sei foliotan zetzan. Aurrerago, lehenengoak osatzen zituzten beste folio batzuk aurkitu zituzten; egun, eskuizkribua alde bietatik idatziriko zortzi foliok osatzen dute.\nTestu originala Kataluniako Liburutegian dago, eta Organy\u00e0n erreprodukzio bat erakusten da."}
{"id": "62343", "revid": "44278", "url": "https://eu.wikipedia.org/wiki?curid=62343", "title": "Larzabale", "text": "Larzabale Larzabale-Arroze-Zibitze udalerriko herriburua da, Nafarroa Behereko Oztibarre eskualdean. Herri honek 1841 arte aparteko udalerria osatu zuen. Bere kokapen zentriko eta bidegurutze garrantzitsua izateagatik eskualdeburuaren funtzioa betetzen du.\nHerritarrei \"larzabaldar\" deitzen zaie. Donibane Garazi herrialdeburura 16 km daude.\nIzenaz.\nDokumentazio historikoan lekuizen hau forma desberdinetan agertzen da: \"Larsaval\" eta \"Larseval\" (1119 eta 1167an hurrenez hurren, Duchesne bilduman), \"Larssabau\" (1477an \"Ohix-eko kontratuetan\"), \"Larcabau\" (1513an Iru\u00f1eko idazkietan), \"Larsabau\" (1518an \"Baionako kapituluan), \"Lar\u00e7aval\", \"Lar\u00e7abal\" eta \"Larzabal\" (1621ean Martin Bizkaikoak jasota) eta \"Larcabau\" (1650ean); adostasunik ez badago ere, \"larre\"+\"zabal\" esanahia duela uste da.\nGeografia.\nKokapena.\nNafarroa Behereko erdialdean, udalkideak diren Arroze eta Zibitze ekialdean eta hego-ekialdean ditu, hurrenez hurren. Ipar-ekialdean Azme eta hego-mendebaldean, Garazirako bidean, Utziate. Gune horiek guztiak oztibartarrak dira.\nAldiz, ipar-mendebaldean, mendien beste aldean, Landibarre dago.\nAuzoak.\nHerri-kasko nagusiaz gain, badira etxetalde aipagarri batzuk:\nOrografia.\nHerria bera 162 metrotan dago. Artikaiteko erreka Biduzeren ibaiadarraren iparraldean, norabide honetan segituta daude garaiera nagusiak: Gaztelu Zahar (472 m), Kurutzehegi (386), biak Landibarrerekiko mugan eta 465ko muino bat Bastida txoko gainean.\nDemografia.\n1412-1413ko erroldan 43 etxe zituela ageri da eta 1551ekoan 72 zituen.\nBerezko udalerri gisa ageri den erroldei dagokienez, 1793koan 183 biztanle zituen eta desagertu baino lehenagoko 1836koan 228. INSEEren datuak dira; fusioaren osteko udalerriaren datuak jakiteko, ikus Larzabale-Arroze-Zibitze.\nErrepideak.\nNafarroa Behereko ardatza den D 933 errepideak zeharkatzen du herria. Gainera, bertan Maulerantz abiatzen den D 918 ateratzen da, garai bateko RN-618 ospetsuaren zatia hain zuzen. Errepide horrexek lotzen du Zibitze hurbilarekin.\nDone Jakue bideko \"Via Podiensis\" izenekoan dago, Izuratik Donibane Garazirako bidean geldialdi nagusia izanik. Bidea errepidetik iparraldera pasatzen da ia paraleloan, Xahara eta Bastida Txoko auzoetatik Utziaterako bidean.\nHistoria.\nUdalerri-historia.\n1790ean herri hau Ainhize, Arhantsusi, Arroze, Bunuze, Donaixti, Ibarre, Hozta, Ibarrola, Izura, Azme, Jutsi eta Zibitze herriek osatzen zuten Kantonamendu bateko burua izan zen, Donapaleuko barrutiaren menpekoa zena; geroago Iholdiko Kantonamenduaren barruan sartu zen.\nUdalerriko armarrian herri honi erreferentzia egiten dien zatiak goiko ezkerrekoa (bi zerrenda beltzak \"la Salle de Larceveau\" delakoarenak) eta beheko ezkerrekoa (zuhaitza eta basurdea Dona Maria etxearenak) dira.\nEkonomia.\nNekazaritza eta abeltzaintza izan dira herritar gehienen lanbideak. Ekonomia azken hamarkadetan dibertsifikatu da eta zenbait lantegi (gazta egileak...) eta artisau daude; berdin hirugarren sektorearekin: jatetxe eta hotelak, aurrezki kutxak."}
{"id": "62344", "revid": "535", "url": "https://eu.wikipedia.org/wiki?curid=62344", "title": "Ibarla", "text": ""}
{"id": "62350", "revid": "119347", "url": "https://eu.wikipedia.org/wiki?curid=62350", "title": "Agaricomycetidae", "text": "Agaricomycetidae Basidiomycota filumeko perretxikoen azpiklase bat da. Onddo zuria eta onddo beltza, kuletoa eta barrengorria bezalako espezieak barne hartzen ditu."}
{"id": "62352", "revid": "201", "url": "https://eu.wikipedia.org/wiki?curid=62352", "title": "Anjel kruz jaka", "text": ""}
{"id": "62353", "revid": "124047", "url": "https://eu.wikipedia.org/wiki?curid=62353", "title": "Fauvismo", "text": "Fauvismoa (frantsesezko \"fauve\" hitzetik dator, hots, \"basapiztia\") XX. mendeko hasieran sortu eta biziraupen laburra izan zuen margolaritza modernoko mugimendua izan zen.\nIzadiaren formak bere horretan irudikatzea erdeinatzen zutelako eta margoen harmonia \"basatiak\" eratzen ahalegintzen zirelako, fauvista -basati, alegia- esan zitzaion 1905ean Parisen erakusketa bat egin zuen margolari gazte talde bati, eta fauvismo deitu zioten haiek sortu zuten higikundeari. Margolari talde honen arabera, artelanaren ezaugarri piktorikoak bereziki nabarmendu behar ziren eta, inpresionismoan ez bezala, kolorearen indarra aldarrikatzen zuen irudikapenaren gainetik.\nPintura-mugimendu gisa, 1900aren inguruan hasi zen eta bere azkenak 1910tik aurrera ere kausi ahal izan arren, berez 3 urte besterik ez zuen iraun (1905-1907) eta hiru erakusketa baino ez zituen izan. Estilo honen buruak Henri Matisse eta Andr\u00e9 Derain izan ziren.\nHistoria.\nFauvismoa zaletasun bereko eta jarrera artistiko oso hurbileko pintore multzo bat zen, kritikaren erasoak elkarrengana hurbildu baizik ez zuena. Ez zen ez elkarte antolatu bat, ez adiskidetasunez edo sineste artistiko zehatz batez elkarri loturiko talde sendo bat, ez eskola bat. Higikunde hura Matisseren inguruan eratu zen, hura baitzen adinez eta nagusitasun intelektualez zeregin hartarako egokiena. Harez gainera, Rouault, Marquet, Camoin, Manguin, Puy, Derain, Vlaminck, Friesz eta Dufy izan ziren fauvista nagusiak, baina zerrenda hori ez da inondik ere itxia eta mugatua, aitzitik, taldearen muin edo gisakotzat hartzen diren hamar bat lagun horiez gainera, baziren, baita ere, unean uneko adiskidetasunagatik edo bestelako zernolakoren bategatik, talde hartara hurbilduak eta talde hartatik urrunduak, eta baziren, orobat, artearen historiak beren geroztikako lanengatik eta bere obraren bilakaerarengatik beste eskolen eta joeren baitan sartu izan dituenak, nola diren Braque, Metzinger, Delaunay...\nEz da erraza fauvismoaren jatorriak zeintzuk izan ziren jakitea. Fauvista gehienek bere kasa ikasiak eta prestatuak zirela esaten zuten, eta ez zuten eragin finkorik aitortu, Van Goghena izan ezik. Itxura denez, Gustave Moreauk Arte Ederren eskolan zuen lantegia izan zen fauvisten harrobi nagusia.\nBukatu, ordea, bat-batean bukatu zen fauvismoa, eta tupusteko bukaera horrek harrituta utzi zituen artearen historialariak. Bat-batean margo ilunak erabiltzen hasi ziren (marroiak, berde itzaliak, urdin ilunak), eta koadroa antolatzeko modu zurrun eta geometrikoak. Ez zen beraz bilakaerarik izan, erabateko haustura baizik.\nFauvismoaren ezaugarriak eta eraginak.\nFauvisten arteko lotura eta ezaugarri nagusia kolore biziak erabili izana da, bere garaiko jende asko asaldatu zuen ezaugarria hain zuzen ere. Koloreak beren horretan ezartzen zituzten koadroan: gorriminak, horiak, berdeak Vlaminckek; gorriak eta urdinak Derainek; laranjak eta ubelak Matissek eta Manguinek. Denek ez zuten margo eskala bera erabiltzen, baina denek erabili zituzten kolore bizi horiek, aldez aurretik azterketa sakonak egin ondoren, batez ere Gauguinen eta Van Goghen obran. Koloreak balio adierazkor bat zuen haientzat, eta zirrarak adierazteko erabiltzen zuten mugimenclua irudikatzeko bezainbat.\nPlano margotuen kontrakotasunaren bidez mugimendua eta sakonera iradokitzen zuten. Hori da, inondik ere, fauvistek egin zuten ekarpenik emankorrena. Fauvismoa bukatu ondoren ere, pintore haiek margoen ezaugarri hori sakontzen jarraitu zuten, eta alderdi horretan pintura abstraktua zordun zaio fauvismoari. Esan izan da fauvistak, margoez liluraturik, guztiz axolagabeturik zeudela marrazkiaz eta irudien antolamenduaz. Egia da hori ez zela haien kezka nagusia. Berariaz marraztu zuten marrazkera soilaz eta are batzuetan traketsaz, nahiz Matisse eta Dufy, adibidez, marrazkilari bikainak ziren.\nFauvismoan erabateko ezaugarriak, denentzat berdinak, nekez finka badaitezke ere, fauvista askok sintesirako borondante garbi bat erakutsi zuten, estilizaziorako joera, alegia, eta, beraz, interes handia izan zuten joera hori berez zuten bi adierazpidetan: kartelak eta, batez ere, karikatura. Fauvista batzuk karikaturagile bikainak izan ziren.\nFauvistek bidaia asko egin zituzten, eta paisajea landu zuten gehienbat: Paris eta bere inguruak, Normandia, Kosta Urdina, Anberes, Londres. Oso ikuspegi arruntak ziren: kale xumeak, portuak eta itsasertzak. Eez zuten ez paisaje fantastikorik edo heroikorik pintatu, ez pertsonaia aipagarririk, eta, oso bakan baizik ez, izadi hilik.\nXIX. mendeko pintore independente guztiek, margoari bere indar adierazkorra ematen ahalegindu ziren guztiek, izan zuten eraginik fauvismoan: Delacroix, Turner, Manet, Redon, Monet, Cezanne, Gauguin... Orobat Monticelli, Carrand, D\u00edaz de la Pe\u00f1a, Munch, Ensor eta Picassoren lehenengo obrek. Baina, Munch izan ezik, fauvismoaren aitzindari berehalakotzat har baitaiteke, gainontzekoak zeharkako eragina izan ziren fauvismoarentzat. Eragin zuzenagoak izan ziren, nahiz batzuek auzitan jarri zituzten, inpresionismoa, neoinpresionismoa eta Gustave Moreau."}
{"id": "62356", "revid": "336", "url": "https://eu.wikipedia.org/wiki?curid=62356", "title": "Kazimir Malevitx", "text": "Kasimir Severinovitx Malevitx (; ; ; ; Kiev, 1879ko otsailaren 23agreg./otsailaren 11jul. - Leningrad, 1935eko maiatzaren 15a) poloniar jatorriko ukrainar margolari eta artearen teorikoa izan zen. Geometria abstraktuaren aitzindaria eta errusiar abangoardia eta suprematismo mugimenduetako partaide azpimarragarrienetakoa izan zen.\nBizitza.\nKieven sortu zen, Ukrainan, baina familia poloniar baten ondorengoa izanik, poloniera izan zen bere ama-hizkuntza.\nPostinpresionisten eta fauvisten eragina nabari zaio hasierako lanetan. Kubismoa landu zuen gero; Errusiako kubistarik handienetakoa da. Kubismoa alde batera utzi eta, azkenean, berak sortu eta teorizatu zuen suprematismoa landu zuen. Garai horretakoa du \"Atze zuriaren gainean lauki zuria\" (1918) koadro ezaguna. 1919. urtean Moskuko Arte Ederretako Eskolako irakasle izendatu zuten Sobietar Batasuneko agintari berriek, baina errealismo sozialistarekin bat ez zetorrelako kargua utzi eta Leningradera erretiratu zen. \"Kubismotik suprematismora\" lana idatzi zuten Vladimir Maiakovskirekin. 1926an Alemaniara joan zen, eta han \"Die gebenstandslose Welt\" argitaratu zuen; geometriako gai abstraktuei buruzko teoria azaldu zuen liburu horretan. Eragin handia izan zuen ondorengo margolariengan."}
{"id": "62357", "revid": "512", "url": "https://eu.wikipedia.org/wiki?curid=62357", "title": "MacGuffin", "text": "MacGuffin bat (batzuetan McGuffin idazten da; euskaraz, Makgufin idatzi izan da) kontakizun batean erabiltzen den baliabidea da, istorioan garrantzia gutxi edo batere izan ez arren, pertsonaiek argumentuan aurrera jarraitzeko balio duena.\nAlfred Hitchcock zuzendari eta produktoreak egin zuen teknika ezagun, baita hitza bera ere, 1939an Columbiako Unibertsitatean emandako hitzaldi batean. Honela esan zuen Hitchcockek: \"Estudioan izen bat daukagu, 'MacGuffin' esaten diogu. Edozein istorio sortzen duen elementu mekanikoa da. Lapur-istorioetan ia beti lepoko bat izaten da eta espioen istorioetan paper multzo bat\".\nIzenaren jatorria.\nHitchcockek Fran\u00e7ois Truffautekin burututako liburu-elkarrizketan izenaren jatorriaz mintzatu zen:\nDeskribapena.\nMacGuffina beste narrazio baliabideetatik desberdintzen duena zera da: ez duela axola zehazki zer den. Istorioan motibazio bat sortzen duen bitartean nahikoa da. Istorioko pertsonaiek MacGuffinaren garrantzia onartuko dute eta horren arabera egingo dituzte ekintzak, baina ez du istorioan garrantzirik izango.\nOso baliabide erabilia da filmetan, thrilleretan bereziki. Ohikoa da MacGuffina filmaren hasierako elementu nagusia izatea, ondoren, protagonisten motibazioak eta arazoak agertzen doazen neurrian garrantzia galtzen joateko. Batzuetan filmaren amaierarako ahaztuta geratzen den elementua da."}
{"id": "62360", "revid": "1519", "url": "https://eu.wikipedia.org/wiki?curid=62360", "title": "Lafayette", "text": "Lafayette edo La Fayette hitzak hainbat adiera ditu:\nLeku-izenak.\nGuztiak Ameriketako Estatu Batuetan."}
{"id": "62361", "revid": "1982", "url": "https://eu.wikipedia.org/wiki?curid=62361", "title": "Kasimir Malevich", "text": ""}
{"id": "62362", "revid": "336", "url": "https://eu.wikipedia.org/wiki?curid=62362", "title": "Phallomycetidae", "text": "Phallomycetidae Basidiomycota filumeko azpiklase bat da. Azpiklase hau 2006an sortu zen, ikerketa molekularrak egin ondoren. Phallus eta Geastrum generoetako onddoak biltzen ditu, besteak beste."}
{"id": "62364", "revid": "119347", "url": "https://eu.wikipedia.org/wiki?curid=62364", "title": "Jakintza ikastola (Ordizia)", "text": "Jakintza Ordizian kokatzen den ikastola da.\nAurrekariak.\nAurrez ere euskaraz irakasteko euskal eskola autonomoak (ikastolak) han eta hemen jaio baziren ere, euskara eta euskal kultura sustatzeko helburuz, Espainiako Gerra Zibilak ikastolen desagertzea suposatu zuen.\nBaina ez betirako, 1944an guraso talde batek eta Elbira Zipitria irakasleak ezkutuko ikastola bat ireki baitzuten haren etxean. Zipitriaren lana funtsezkoa izan zen, gerra aurreko tradizioarekiko lotura izateagatik eta pedagogi ikuspegitik aplikatu zituen ereduengatik.\n1950eko hamarkadan beste andere\u00f1o batzuek ikastolak zabaldu zituzten Donostian eta 1960ko hamarkadan ikastolen boom-a gertatu zen eta Euskal Herri osora zabaldu ziren.\nJakintzaren sorrera.\nOrdizia euskalduntzeko zerbait egin behar zela eta, ikastola bat sortzeko proiektua lantzen hasi ziren. Lehenengo aipamenak 1965. urte ingurukoak dira. Urte horretan, Ordiziako guraso eta gazte talde bat, Jazinto Setien apaiza buru zutela biltzen hasi ziren Ataunen. Bilera horietan hitz egindakoa Ordiziako Guraso Elkarteari azaldu eta, bide batez, laguntza eskatu ere egin zitzaion. Jose Ramon Gazta\u00f1aga zen Ordiziako Guraso Elkarteko Buru. Begi onez ikusi zuten proiektua eta bultzada emateko prest agertu ziren.\nJakintza, Francoren ondoren.\nUrte honetan onartzen du bere Hezkuntza proiektua Jakintza ikastolak.\nKanpo estekak.\nJakintza ikastolako webgunea"}
{"id": "62365", "revid": "201", "url": "https://eu.wikipedia.org/wiki?curid=62365", "title": "Jakintza ikastola", "text": "Jakintza hainbat ikastolak duten izena da:"}
{"id": "62367", "revid": "63274", "url": "https://eu.wikipedia.org/wiki?curid=62367", "title": "Veleia (argipena)", "text": "Veleia bi herri erromatarren izena zen:\nBestalde, aldizkari akademiko baten izena ere bada:\nAzkenik, Velleia, landare genero bat da eta egungo Lugagnano Val d'Arda herriko eremu (auzo moduko) bat, Veleiako aztarnategi arkeologikoa dagoen lekua, hain zuzen."}
{"id": "62368", "revid": "336", "url": "https://eu.wikipedia.org/wiki?curid=62368", "title": "Anna Wintour", "text": "Anna Wintour (Londres, 1949ko azaroaren 3a - ) Vogue aldizkariaren argitarazlea da 1988tik.\nModarekiko zaletasuna gaztetik agerian utzi zuen. Bere aita \"Evening Standart\" egunkariaren argitarazlea zen, eta maiz, bere alabarekin kontsultatzen zituen bere egunkariaren azalak, Londresko 1960ko hamarkadako gazteria erakartzeko.\n16 urterekin eskola utzi zuen eta Moda kazetari karrera hazi zuen. Bere karrera Ameriketara eraman zion, \"New York Magazine\"-en eta \"Home&amp;Garden\"-en lan egin zuen arrakasta handiarekin. Etxera bueltatu zen denboraldi motz batez Vogue britainiarrean lan egiteko. Berriro New Yorkera bueltatu zen, Estatu Batuar bertsioa gidatzeko. Momentu horretan Estatubatuar bertsioa guztiz hondatuta zegoen baina Anna Wintour aldizkaria berpiztu zuen eta orain salduenetariko bat da.\nDiana Vreeland bezala, bere aurreko argitaratzaile bat, moda ikono batean bihurtu da. Bere \"gar\u00e7on\" orrazkera eta eguzkitarako betaurrekoak moda pasabide hoberenetan ikusi daitezke. Diseinatzaile gazteak euskarritzeagatik goratura, bere nortasun zorrotz-zorrotza eta hobezintasuna \"Nuclear Wintour\" (hitz joko bat Wintour eta Winter, negua, artean) goitizena erakarri dio. 2003. urtean, Lauren Weisberger bere laguntzaile izan zeneko bat, \"Devil wears Prada\" (Deabrua Prada darama) eleberria idatzi zuen. Best-seller bat izan zen eta gero film bat egin zuten eleberrian oinarrituta. Fimean, Meryl Streep, Miranda Priestlyren pertsonaia interpretatu zuen. Miranda, Wintourekin antz handia daukan moda aldizkari baten argitaratzailea da. PETA taldea asko kritikatu du Anna Wintour larruak erabiltzeagatik, bai Voguen, bai bere agerketetan ere.\nFamilia.\nBere aita, \"Charles Vere Wintour\" \"Evening Standart\" egunkariaren argitaratzailea zen eta Order of the British Empire titulua dauka. Bere ama,Eleanor (\"Nonie\") Trego Baker, \"Charles Vere Wintour\" en lehenengo emaztea izan zen. Harvard unibertsitatearen irakasle baten alaba. 1940tik 1979ra egon ziren ezkonduta. Anna Wintouren amaordea \"Audrey Slaugther\" da, Petticoat eta Honey aldizkari britainiarrak sortu zituen argitaratzailea.\nGaztaroa.\nWintour gaztea North London Collegiate School ean ikasi zuen, eta maiz eskolaren janzkera kodearen aurka erreboltatzen zen bere gonak laburtuz. 14 urtekin, bere ikurra den \"gar\u00e7on\" orrazkera erabiltzen hasi zen.\nGaztea izan arren, bera baino zaharragoak ziren gizonekin ateratzen hasi ze, baino bakarrik kontaktua bazituzten. Bere nerabetasunaren amaieran, Nigel Dempster marmarti kazetariarekin ateratzen hasi zen. Berarekin, Londresko kluben zirkuituaren ohizko batean bihurtu zen. Txantxetan, lagun batek \"Gutun baten zabaldurara ere joango zela\" ezan zuen.\nKarrera.\nModatikan kazetaritzara.\nCharles Wintour bere alabaren lehenengo enplegua lortu zion, \"Bilba Boutiquen\" bakarrik 15 urterekin. Hurrengo urtean North London Collegiate School utzi zuen. Anna Wintour unibertsitatera ez joatea erabaki zuen eta bere ordez Harrods prestakuntza programa batean sartu egin zen. Gurasoak aholkatu zioten bezala, moda ikazketa batzuk hasi zituen baina laster utzi zituen \"moda buruz\" \"badakizu edo ez dakizu\" adieraziz.\nKontaktuak zituzten gizonekin ateratzen segi zen, denboraldi horretan Petter Gitterman ekin, Georg Solti London Philharmonic Orchestraren zuzendariaren semeordea.\n1970ean moda kazetaritzaren arloan sartu zen \"Harper's Bazaars\" aldizkaria \"Queen\" aldizkaria batzerakoan. \"Harper's&amp;Queen\" berria argitaratzaileak behar zituen eta Anna Wintour lanean hasi zen. Or zegoen bitartean, berarekin lan egin zutenei Vogue argitaratu nahi zuela adierazi zien. Annabel Hodin modeloa aurkitu zuen, North London Collegiate School klasekide bat. Wintourren kontaktu sareari esker, leku batzuk lortu zituen nabarmen argazkiak lortzeko, Helmut Newton eta beste argazkilari berriztatzaileen eskuz. Ateratako argazki sesio bat, Renoir eta Maneten margoak errepresentatzen zituen, baina erabilitako modeloak bota zabalak zeramaten. Gaur egun New Yorkeko Metropolitan Museum of Art-en dago argazki sesio hori.\n1975. urtean aldizkaria utzi zuen Min Hogg, argitarazle berriarekin ezberdintasun handiegiak izateagatik. Baina benetako arrazoia, Anna Wintour postua berarentzat espero zuela zen.\nOrduan, New Yorkera bizitzera joan zen bere mutil-lagunarekin. Mutil-lagun hori berriro bera baino zaharragoa zen, Jon Bradshaw, freelance kazetaria eta Playboy-a."}
{"id": "62370", "revid": "105290", "url": "https://eu.wikipedia.org/wiki?curid=62370", "title": "Zentralismo", "text": "Zentralismoa estatu, alderdi politiko edo beste erakunde bat antolatzeko modua da, non erabaki garrantzitsu guztiak aginte nagusi edo zentral batek hartzen dituena. Batzuetan, Frantzian adibidez, gobernu zentrala da estatu osorako erabaki politikoa, ekonomikoa, soziala eta kulturalak hartzen dituen erakundea estatua osatzen duten lurraldeen berezitasunak kontuan hartu gabe. Diktaduren kasuan hori izan ohi da lurralde antolaketa nagusia."}
{"id": "62371", "revid": "336", "url": "https://eu.wikipedia.org/wiki?curid=62371", "title": "Patxi Salinas", "text": "Francisco \"Patxi\" Salinas Fern\u00e1ndez (Bilbo, Bizkaia, 1963ko azaroaren 17a -) futbolari ohi bizkaitarra da, Julio Salinas futbolari ohiaren anaia da. Athleticen eta Celta de Vigo futbol taldeetan hainbat urtez jokatu zuen.\nTelecinco telebista kateko Supervivientes reality showean parte hartu zuen."}
{"id": "62372", "revid": "1982", "url": "https://eu.wikipedia.org/wiki?curid=62372", "title": "Malvina Uharteak", "text": ""}
{"id": "62373", "revid": "6327", "url": "https://eu.wikipedia.org/wiki?curid=62373", "title": "Cocos Uhartea", "text": ""}
{"id": "62374", "revid": "1545", "url": "https://eu.wikipedia.org/wiki?curid=62374", "title": "Norfolk Uharteak", "text": ""}
{"id": "62375", "revid": "105290", "url": "https://eu.wikipedia.org/wiki?curid=62375", "title": "Papiamento", "text": "Papiamentoa Aruba, Bonaire eta Cura\u00e7ao uharteetan erabiltzen den hizkuntza da. Portugesean oinarritutako hizkuntza kreoloa da, baina gaztelaniak ere eragin handia izan du. Papiamento izenak \"papia\" (berriketa) hitzetik du jatorri.\nEgoera.\n2007an papiamentoa, nederlandera eta ingelesarekin batera, Nederlandar Antilletako hizkuntza ofiziala bihurtu zen. Hegoaldeko uharteetan gehien erabiltzen den hizkuntza da; iparraldekoetan (Saint Maarten, Saint Eustatius eta Saba), berriz, ingelesa. Aruban, papiamentua eta nederlandera hizkuntza koofizialak dira.\nGaztelaniak gero eta eragin handiagoa du."}
{"id": "62376", "revid": "201", "url": "https://eu.wikipedia.org/wiki?curid=62376", "title": "Harvard", "text": ""}
{"id": "62377", "revid": "201", "url": "https://eu.wikipedia.org/wiki?curid=62377", "title": "Papiaments", "text": ""}
{"id": "62380", "revid": "237", "url": "https://eu.wikipedia.org/wiki?curid=62380", "title": "Ruud Van Nistelrooy", "text": ""}
{"id": "62381", "revid": "44278", "url": "https://eu.wikipedia.org/wiki?curid=62381", "title": "Boletales", "text": "Boletales Agaricomycetes klaseko onddoen ordena bat da. Talde honetako espezieek askotariko fruitu-gorputzak dauzkate. Boletoak dira kiderik ezagunenak, eta duela gutxi arte, Boletales ordenan boletoak soilik sartzen ziren. Orain beste onddo batzuk ere sartzen dira, hala nola \"Agaricus\" generokoak, gasteromizetoak, etab.\nTaxonomia.\nBoletales ordena boletoak deskribatzeko sortu zen. Hala ere, ezaugarri filogenetiko eta mikromorfologikoetan oinarrituta, boletoak ez diren beste hainbat espezie ere ordena honetan sailkatzea erabaki da, esaterako, Gomphidiaceae eta Paxillaceae familiak (boletoen antzeko haragia daukate, belaki itxurako poroak, eta espora eta zistidioen antzeko ezaugarri mikroskopikoak) edo Sclerodermataceae eta Rhizopogonaceae familiak ere."}
{"id": "62388", "revid": "336", "url": "https://eu.wikipedia.org/wiki?curid=62388", "title": "Dakota Fanning", "text": "Hannah Dakota Fanning (Conyers, Georgia, 1994ko otsailaren 23a - ) aktore estatubatuarra da. Oso gaztea zenetik aktore izatearekin amesten zuen eta hau egi bihurtu zen 1999an, milaka umeren artean aukeratua izan zenean \"Tide\"ren komertzial bat egin ondoren. Bere karrera garrantzi gabeko saio eta pelikulak egiten jarraitu zuen. 2001ean Lucyren papera egin zuen \"I'm Sam\" filmean. Honen ondoren bigarren mailako paperetan hasi zen pelikula garrantzitsuagoetan. Taken telebista saioak interpretazio mailan igo zuen.\nElle Fanningen ahizpa da, hau ere aktorea.\nSariak.\nNickelodeon Kids' Choice Awards\nSaturn Awards\nYoung Artist Awards\nBFCA Awards\nSierra Awards\nLocarnoko zinemaldia\nMTV Movie Awards\nSatellite Awards"}
{"id": "62390", "revid": "1712", "url": "https://eu.wikipedia.org/wiki?curid=62390", "title": "Macrolepiota procera", "text": ""}
{"id": "62392", "revid": "6327", "url": "https://eu.wikipedia.org/wiki?curid=62392", "title": "Afrikar Batasun", "text": ""}
{"id": "62393", "revid": "6327", "url": "https://eu.wikipedia.org/wiki?curid=62393", "title": "Pollicipes cornucopia", "text": ""}
{"id": "62394", "revid": "6327", "url": "https://eu.wikipedia.org/wiki?curid=62394", "title": "Pollicipes pollicipes", "text": ""}
{"id": "62397", "revid": "336", "url": "https://eu.wikipedia.org/wiki?curid=62397", "title": "Joseba Llorente", "text": "Joseba Llorente Etxarri (Hondarribia, Gipuzkoa, 1979ko azaroaren 24a -) futbolari profesional ohia da.\n2008ko urtarrilaren 13an bere lehenengo hat-tricka lortu zuen Recreativo de Huelvaren aurka.\n2008ko urtarrilaren 20an Izarren Ligan inoiz eman den golik azkarrena sartzea lortu zuen (lehen zatiko 0'07\"42) Espanyolen aurka. Urriaren 21ean hiru gol sartu zituen Champions Leaguean, Danimarkako Aalborg klubaren aurka, bere taldeak 6-3 irabazitako partidan.\n2010eko ekainaren 22an Real Sociedadeko jokalaritzat aurkeztu zuten, berriz ere bere jatorrizko taldera itzulita. 2011ko hasieran, lesio larria izan zuelako, taldetik kanpo geratu zen. 2012ko udan, Osasunera joan zen, Realak lagatako jokalaritzat.\nBere anaia gaztea Mikel Llorente entrenatzaile lanetan aritzen da."}
{"id": "62398", "revid": "65203", "url": "https://eu.wikipedia.org/wiki?curid=62398", "title": "Claude Vig\u00e9e", "text": "Claude Vig\u00e9e (Bischwiller, Alsazia, 1921eko urtarrilaren 3a - Paris, 2020ko urriaren 2a) olerkigile, itzultzaile eta idazle alsaziarra izan zen. Familia judutar batean jaioa, 1940 eta 1942 artean Tolosan errefuxiatu zen Bigarren Mundu Gerra zela eta. Ondoren Ameriketako Estatu Batuetara joan zen.\n1960an Israelera joan zen bizitzera.\nBakezale amorratua dela, Libanoko Gerrarako olerkiak idatzi zituen \"La voix des jeunes soldats morts\".\nBere bizitzan zehar sari ugari irabazi zituen."}
{"id": "62402", "revid": "336", "url": "https://eu.wikipedia.org/wiki?curid=62402", "title": "Txori-txiki", "text": ""}
{"id": "62403", "revid": "512", "url": "https://eu.wikipedia.org/wiki?curid=62403", "title": "Maracena", "text": "Maracena Granadako probintziako (Espainia) udalerria da. 2007an 19.659 biztanle zituen."}
{"id": "62404", "revid": "512", "url": "https://eu.wikipedia.org/wiki?curid=62404", "title": "Armilla", "text": "Armilla Espainiako udalerria da, Granadako probintziakoa. 2008an 20.882 biztanle zituen."}
{"id": "62407", "revid": "1712", "url": "https://eu.wikipedia.org/wiki?curid=62407", "title": "Cantharellus lutescens", "text": ""}
{"id": "62415", "revid": "880", "url": "https://eu.wikipedia.org/wiki?curid=62415", "title": "Gerrila", "text": ""}
{"id": "62416", "revid": "6327", "url": "https://eu.wikipedia.org/wiki?curid=62416", "title": "Lehen gerra arabiar-israeldar", "text": ""}
{"id": "62417", "revid": "512", "url": "https://eu.wikipedia.org/wiki?curid=62417", "title": "La Zubia", "text": "La Zubia Granadako probintziako (Espainia) udalerria da. 2007an 16.941 biztanle zituen."}
{"id": "62418", "revid": "119347", "url": "https://eu.wikipedia.org/wiki?curid=62418", "title": "Patxi Ondarra", "text": "Patxi Ondarra Erdozia edo Aita Ondarra (Bakaiku, Nafarroa Garaia, 1925eko maiatzaren 19a - Iru\u00f1ea, Nafarroa Garaia, 2005eko uztailaren 30a) fraide kaputxinoa eta izan zen.\nBizitza.\nHamabi urterekin Altsasura, kaputxinoen apaiztegira, joan zen ikastera. Apaizgo ikasketak bukatu ondoren, Zangozan apaiztu zen kaputxinoekin 1945ean.\nSei urte geroago Txilera joan zen irakasle eta bertan hamahiru urte igaro zituen. Euskal Herrira bueltan, Lekarozen eman zituen 12 urte irakasten. Han zegoelarik, historiaurreko monumentu megalitikoak ikertzen ere ibili zen. 1977. urtean Vianako Printzea Erakundeko Indusketa eta Arkeologia batzordeko kide hautatu zuten.\nEuskaltzaindiak 1979an izendatu zuen euskaltzain urgazle eta 1980ko uztailaren 31n, berriz, euskaltzain oso hautatu zuten, Polikarpo Iraizozek utzitako hutsunea betetzeko.\nJoakin Lizarragaren (1748-1835) lanak zabal eta luze aztertu zituen."}
{"id": "62424", "revid": "1545", "url": "https://eu.wikipedia.org/wiki?curid=62424", "title": "Ordoki Handiak", "text": "Ordoki Handiak () Ipar Amerikako ordoki zabala da, Estatu Batuen eta Kanadaren erdialdean dagoena, Mendi Harritsuen ekialdean. Kanadan the Prairies izena ematen zaie.\nGeografia.\nOso lautada zabala da, Estatu Batuetako Mexiko Berria, Texas, Oklahoma, Kolorado, Kansas, Nebraska, Wyoming, Montana, Hego Dakota eta Ipar Dakota estatuetan eta Kanadako Saskatchewan eta Alberta probintzietan hedatzen dena. AEBetako Minnesota eta Iowako eta Kanadako Manitobako zati batzuk ere hartzen ditu.\nKlima.\nBaldintza klimatikoak asko aldatzen dira urtean zehar. Neguak oso hotzak eta gogorrak izaten dira eta udak aldiz beroak eta oso hezeak.\nUrte guztian zehar haize gogorrak jotzen du eta lurreko biomen artean babes gutxiena aurkitzen den eremua da. Hegoaldeko zatian tornadoak oso ohikoak izaten dira eta \"Tornadoen etorbidea\" (\"Tornado Alley\") ezizena eman izan zaio. Hori dela eta parke eoliko ugari ezarri dira azkenaldian.\nFlora eta fauna.\nIpar Ameriketako zelai zabaletan gramineak dira nagusi. Aipagarrienak \"Sorghastrum nutans\", \"Bouteloua dactyloides\", \"Andropogon gerardi\" eta \"Lespedeza leptostachya\" dira.\nAnimaliei dagokionez bisonte sail handiek populatzen zuten eremua historikoki. Gizakiak haien gaineko presio bandia eragin zuen eta 1870rako ia guztiak hil zituen. Garai hartan behitegi zabalak ere ezarri zituen.\nEkonomia.\nEskualde osoan nekazaritza eta abeltzaintzan aritzen diren landetxe ugari dago. Petrolio eta ikatz ustiapenak ere daude."}
{"id": "62426", "revid": "105290", "url": "https://eu.wikipedia.org/wiki?curid=62426", "title": "Parabellum (musika taldea)", "text": "Parabellum Barakaldon sortutako Punk-Rock taldea da eta Juan Carlos Lera, Lino Prieto, Josu Korkostegi eta Txetxu Mart\u00ednezek osatzen dute.\nIbilbidea.\nBeren lehen kontzertua, Barakaldon eman zuten 1985ean eta bi urte geroago, 1987an, beren lehen diskoa kaleratu zuten, \"\"No hay opcion\" izenekoa. Geroago, Suitzatik kontzertuak ematen ari zirela, haien bigarren diskoa grabatu zuten, \"Bronka en el bar\" izenekoa. Honekin arrakasta handia izan zuten eta ezagunak izaten hasi ziren. Taldearen momenturik onenak izan ziren eta hori aprobetxatzeko, \"Envenenado\" izeneko bideoa grabatu zuten 1992an.\nGeroago, beste disko bat atera zuten kalera, \"Hace falta?\" izenekoa. Haien unerik handiena zen eta abesti batzuek fama itzela lortu zuten, adibidez \"La locura\" izenekoak, hau, Euskadi Gazteako Top Gaztean lehenengo postuan egon zen 6 astez. 1994ean, \"Txarriboda\" izeneko diskoa argitaratu zuten. Honek ez zuen aurrekoak bezain harrera hona izan baina hala ere taldeak arrakastarekin jarraitu zuen.\n3 urte geroago, taldeak, Espainia osora jauzia eman nahi izan zuen eta horretarako, \"Zero records\"ek fitxatu zuen. Diskoetxe berri honekin, \"Adelante sin cabeza\" izeneko diskoa kaleratu zuten eta oso kritika onak jaso zituen. Hala ere, egoera politikoa ez zen batere ona eta bolada txarra ari zen pasatzen. Espainiako komunikabideek, boikotarekin jarraitzen dute eta nahiz eta kontzertu nahiko arrakastatsuak ematen jarraitu, taldearen promozioa gero eta zailagoa egiten da. Horrek, Txetxu eta Lerak taldea uztea ekarri zuen 1998an.\nOrduan taldean eten unea egin eta Josu eta Lino, beste talde batzuetan hasi ziren, hala nola, \"Serie Z\", \"MCD\", \"Segismundo Toxicomano\"\"...\nBost urte geroago, Josuk, Linok eta Lerak, berriro elkartzea proposatu zuten garai zaharrak gogoratzeko. Nahiz eta Txetxuren falta izan, Pedrok hartu zuen bere lekua eta horrela zuzeneko bat eskaini zuten lehenago ikusi zutenek gaztetzeko eta ikusi ez dutenek aukera izan zezaten.\nTributoa.\n2006an Santo Grial disketxeak \"Tributo a Parabellum\" diska kaleratu zuen. Bertan 17 taldek Parabellumen kanten bertsioak egin zituzten eta Parabellum berak abesti berri bat atera zuen, \"Barakaldo\". CD-az gain DVD bat ere bazekarren Parabellumen historiako argazkiak, bideoklipak, elkarrizketak eta abar zituena.\nIkus, gainera.\nFrantzian ere bada \"Parabellum\" izenako musika taldea, punk-rock musika egiten dutena. Talde hau 1983an sortu zen eta 1991an banandu, nahiz eta 1998an berriz elkartu."}
{"id": "62427", "revid": "219", "url": "https://eu.wikipedia.org/wiki?curid=62427", "title": "Lizarragako mendate", "text": ""}
{"id": "62428", "revid": "105290", "url": "https://eu.wikipedia.org/wiki?curid=62428", "title": "Lizarragako mendatea", "text": "Lizarragako mendatea Nafarroako mendebaldean dagoen mendatea bat da, bertatik Etxarri-Aranatz (Sakana) eta Lezaun (Lizarrerri) udalerriak lotzen dituen NA-120 errepidea igarotzen da. 1.031 metroko garaiera du. Bertan Lizarragako tunela dago.\nGastronomia.\nAipatzekoa da mendate honetan kokatzen den bentako arrautza frijitu, patata frijitu eta txorizoa bertako plater mitikoa dela.\nBeriain.\nLizarraga ohiko abiapuntua da Berian mendira igotzeko."}
{"id": "62429", "revid": "1545", "url": "https://eu.wikipedia.org/wiki?curid=62429", "title": "Arro Handia", "text": "Arro Handia () Ipar Amerikako mendebaldeko eskualde zabala da, elkarren ondoko hainbat sakonune endorreiko biltzen dituena. 492.000 kilometro koadroko eremua hartzen du, Estatu Batuetako Kalifornia, Idaho, Nevada, Utah eta Wyomingen eta Mexikoko Kalifornia Beherean.\nGeografia.\nArro Handiak Estatu Batuetako mendebaldeko eta Mexikoko ipar-mendebaldeko eremu handia hartzen du. Utahko Wasatch mendilerroa da ekialdeko muga, eta Sierra Nevada eta Ur-jauzien mendikatea mendebaldekoa; bi mendilerro hauek euri-itzala eragiten dute, eta galarazten dute Pazifikoko erauntsiak eskualdera irits daitezen. Iparraldean Snake ibaiaren lautada dago, eta Mojave basamortua hegoaldean."}
{"id": "62430", "revid": "105290", "url": "https://eu.wikipedia.org/wiki?curid=62430", "title": "Urbasako mendatea", "text": "Urbasako mendatea Nafarroako mendebaldean dago.\nOlatzagutia (Sakana) eta Ameskoabarren (Lizarrerri) udalerriak lotzen ditu."}
{"id": "62433", "revid": "1545", "url": "https://eu.wikipedia.org/wiki?curid=62433", "title": "Larraineko mendatea", "text": "Larraineko mendatea (zubereraz: \"Uthurzehetako Lepoa\"; ; ) Larraine (Zuberoa) eta Otsagabi (Nafarroa) udalerriak lotzen dituen mendatea da. 1.573 metrotara dago itsas mailatik.\nGeografia.\nOhiko abiapuntua da Orhi (2.018 m.) mendira igotzeko, bai eta ekialdean duen Otsogorriga\u00f1ara ere. Ekialdean ere Holtzarteko arroilak ditu. Olhadoko erreka bertan du iturria.\nToponimia.\nFrantsesezko \"Larrau\" toponimoak itxura hauek izan ditu historian:\n\"Sanctus Johannes de Larraun\" eta\n\"l'ospitau de Larraun\" (1174an eta 1385ean, Duchesne bilduma CXIV).\nIgoera.\nZuberoako aldetik Larraineko Laugibar aterpetik igo daiteke RD-26 errepidetik, mendatearen ipar-ekialdean kokaturikoa. Igoerak 15,3 kilometroko luzera du. Bertatik 1.205 metro igotzen dira (batez besteko %7,9a). Tarte batzuetan %10 gradiente du, gehiengoa %13a izanda. Larrainetik tontorreraino ailegatzeko 1.362 metroko altueran dagoen Erroimendiko mendatea igaro behar da.\nOtsagabiatik hasita, mendateak 19,3 kilometroko luzera eta 100 metroko tunela ditu tontorretik gertu. Alde horretatik, NA-2011 errepidetik, 815 metro igotzen dira (batez besteko %4,2a), gehiengoa %8a izanda.\nFrantziako Tourra.\nIgoera bitan egin dute txirrindulariek Frantziako Tourrean, 1996an eta 2007an. Lehendabizikoz igo zutenean, Miguel Indurainek denbora asko galdu zuen Iru\u00f1era zihoan etapa batean. 2007an, lasterketa osoko mendaterik gogorrenetariko bat izan zen, Orthezetik Aubisquera zihoan etapan egindakoa."}
{"id": "62438", "revid": "336", "url": "https://eu.wikipedia.org/wiki?curid=62438", "title": "Kanadako artikoa", "text": "Kanadako artikoa () Kanadako iparraldeko eskualde zabala da. Bere kokapena, hala ere, ezberdina da geografiarentzat eta politikarentzat.\nKanadako artiko ia osoa behin-betiko izotzez eta tundraz estalita dagoen arren, geologikoki zenbait eskualde ditu barnean: Mendilerro artikoa (iparralderagoen kokaturiko mendilerroa) Sakonune artikoa () Hudson badia, eta abar. Bere klima hain gogorra izanik zaila da eraikinak egitea eta ia ezinezkoa nekazaritzari ekitea.\nKanadako artikoak ia Nunavut osoa hartzen du eta baita Ipar-mendebaldeko lurraldeak, Yukon, Manitoba, Ontario, Quebec eta Labradorreko iparraldeko aldeak ere."}
{"id": "62440", "revid": "535", "url": "https://eu.wikipedia.org/wiki?curid=62440", "title": "Resurrecci\u00f3n Mar\u00eda Azkue", "text": ""}
{"id": "62442", "revid": "59723", "url": "https://eu.wikipedia.org/wiki?curid=62442", "title": "Llanos", "text": "Llanos Hego Amerikako ordoki tropikal zabala da. Ordokia Hego Amerikako iparraldean (Kolonbian eta Venezuelan) eta Andeetako ekialdean dago. Bertako ibai nagusia Orinoko da.\nOrinokoko ordokietako ekonomiaren oinarria abeltzaintza estentsiboa da. Meta, Arauca, Casanare, Anzo\u00e1tegui, Apure eta Monagasen petrolio ustiategi garrantzitsuak daude.\nOrdokiek 200 metro inguruko garaiera daukate."}
{"id": "62443", "revid": "1545", "url": "https://eu.wikipedia.org/wiki?curid=62443", "title": "Altiplanoa", "text": "Altiplanoa () Hego Amerikako goi-ordoki bat da. Txileko iparraldea, Boliviako mendebaldea, Peruko erdialde eta hegoaldea, eta Argentinako ipar-ekialdea hartzen ditu. Bere 3.600 metroko garaierak historian zehar garrantzi estrategikoa eman zion, adibidez Inka Inperioaren garaian.\nEskualdeko klima latza da oso. Altiplanoa arro endorreikoa da; Titikaka (3.806 m), Poopo (3.685 m), Coipasa laku-gazia (3.656 m) eta Uyuniko gatzaga (3.653 m) dira biltegi nagusiak."}
{"id": "62444", "revid": "336", "url": "https://eu.wikipedia.org/wiki?curid=62444", "title": "Gran Chaco", "text": "Gran Chaco edo Chaco (kitxuaz: \"chaku\"; \u00abehiza-(lurraldea)\u00bb) Hego Amerikako ordoki zabala (1.144.000 km\u00b2) da, Mato Grossoko goi-ordokiaren, Paraguai eta Salado del Norte ibaien eta Boliviako Altiplanoaren artean dagoena. Argentina, Bolivia, Brasil eta Paraguaiko lurrak hartzen ditu.\nHaren hegoaldean panpa dago, baina Gran Chacon, panpan ez bezala, oihan zabalak daude. Ibai garrantzitsuenak Pilcomayo, Bermejo eta Salado del Norte dira. Klima eta landaretza tropikalak dira. Ekonomiaren oinarriak baso ustiapena eta abeltzaintza dira.\nBanaketa.\nGran Chaco hiru eskualdetan dago banatua:"}
{"id": "62447", "revid": "56334", "url": "https://eu.wikipedia.org/wiki?curid=62447", "title": "Joanes Uharte Donibanekoa", "text": "Joanes Uharte Donibanekoa \u2014nazioartean \"Juan Huarte\" izen-deiturez ezaguna\u2014 (Donibane Garazi, Nafarroa Beherea, 1529ko bukaera edo 1530eko hasiera - Linares, Jaen, Espainia, 1588) mediku eta filosofoa izan zen. Aragoin eta Gaztelan ikasi zuen, Huescako eta Alcala de Henaresko unibertsitateetan, Giza Zientziak eta Medikuntza, hurrenez hurren.\nBizitza.\nOso gazte zela, Gaztelara aldera jo zuen haren familiak eta Baezan (Jaen) bizilekua hartu. 1530ean egin zion uko Karlos V.a enperadore eta Gaztelako erregeak Nafarroa Behereari, Fernando Katolikoak Nafarroa inbaditu ondoren (1512) eta, Gaztelako erregearen zerbitzariak zirelako edo, uhartetarrek lurralde hura utzi egin behar izan zuten.\nArte eta Filosofiako ikasketak egin zituen Huescako Unibertsitatean eta Medikuntzakoak Alcalako Unibertsitatean. Medikua izan zen lanbidez, baina filosofoa izatez. Eskolastikako filosofian ikasia zen arren, etikako eta metafisikako alorretatik aldendu eta naturari buruzko gogoetak egin zituen, filosofia berri baten ildoan.\nIdazlan nagusia: \"Zientzietarako argimenen azterketa\".\n1575ean Baezan (Jaen) eman zuen argitara lehenengo aldiz \"Examen de ingenios para las sciencias\" (gaztelaniaz idatzia; euskaraz \"Zientzietarako argimenen azterketa\" Xabier Kintanaren itzulpena, 1996), Uharteren lan nagusia, handik aurrera argitalpen eta itzulpen ugari izan zuen obra. Psikologia, neurologia, pedagogia, antropologia, patologia eta soziologia arloak jorratzen ditu. Idazlanak arrakasta eta oihartzun handia lortu zuen, eta XVI. mendea amaitu baino lehen Espainian lau aldiz berrargitaratu behar izan zuten, besteak beste Iru\u00f1ean 1578an. Halaber, hainbat hizkuntzatara itzuli zuten, besteak beste latinera, frantsesera, italierara, ingelesera eta alemanera.\nKordobako eta Madrilgo Inkisizioaren auzitegiaren aurrean salatua izan zen 1579an, eta Inkisizioak debekaturiko liburuen zerrendan zegoen lau urte geroago. Liburuari zuzenketak egin ziezazkiola agindu zion Inkisizioak, eta agindua bete zuen arren (1594an, Uharte hil ondoan, eman zen ezagutzera bigarren bertsioa), Vatikanoko II. Kontzilioa arte ez zen zentsuraren atzaparretatik libre egon. Debekuak gorabehera, liburuak eragin handia izan zuen hainbat idazlerengan: adibidez, Miguel de Cervantesek \"Kixotea\" idazteko inspirazio iturri izan zuen.\n\"Examen de ingenios para las sciencias\" obra psikologia modernoaren korronte fisiologiko eta esperimentalaren aitzindaritzat hartzen da gaur egun, eta frenologiari buruz XIX. mendean idatzi zuten ikerlari batzuentzat inspirazioa ere izan zen."}
{"id": "62449", "revid": "6327", "url": "https://eu.wikipedia.org/wiki?curid=62449", "title": "Andeetako goi-lautada", "text": ""}
{"id": "62450", "revid": "6327", "url": "https://eu.wikipedia.org/wiki?curid=62450", "title": "Altiplano", "text": ""}
{"id": "62452", "revid": "6327", "url": "https://eu.wikipedia.org/wiki?curid=62452", "title": "Lautada handiak", "text": ""}
{"id": "62454", "revid": "1310", "url": "https://eu.wikipedia.org/wiki?curid=62454", "title": "Eska", "text": ""}
{"id": "62455", "revid": "219", "url": "https://eu.wikipedia.org/wiki?curid=62455", "title": "Escako urtegi", "text": ""}
{"id": "62456", "revid": "219", "url": "https://eu.wikipedia.org/wiki?curid=62456", "title": "Esako urtegi", "text": ""}
{"id": "62458", "revid": "77706", "url": "https://eu.wikipedia.org/wiki?curid=62458", "title": "Euskal diaspora", "text": "Euskal diaspora hainbat arrazoi direla eta euren lurraldea utzi duten euskaldunen edo euskal herritarren sakabanaketari deritzo. Horietariko batzuk euskaldunak dira (etxean euskara gorde dutelako edo euskal etxeetan ikasi dutelako), eta askok lotura berezia sentitzen dute euskal herritarrekiko edo Euskal Herriarekiko, diaspora horretako kide ugari duela hainbat belaunalditatik Euskal Herritik at bizi badira ere. Hori dela eta, bizi diren herrikotzat eta euskal herritartzat dute beren burua diasporako kide askok. Kopuruaren aldetik, euskal diasporako gizatalde nagusiak Venezuelan, Argentinan, Kuban, Txilen, Uruguain, Mexikon, Kolonbian eta Ameriketako Estatu Batuetan bizi dira.\nEuskal diasporako kideei gertutasuna erakusteko asmoz, askotan \"zortzigarren herrialdea\" edo \"zortzigarren probintzia\" deritzo euskal diasporari.\nEuskal diaspora, herrialdez herrialde.\nArgentina.\nArgentinako biztanleen %10 euskal jatorrikoak dira. Ipar nahiz Hego Euskal Herritik XIX. eta XX. mendeetan arrazoi ekonomikoengatik edo Karlistadetatik ihesi emigratu zuten helmuga nagusi izan zen Argentinara. Hartara, euskal herritarrek eragin handia izan dute Argentinako kulturan nahiz politikan. Esaterako, euskal leku izenak zein deiturak (herrialdeko hainbat presidente, adibidez) ugariak dira Argentinan. Euskal jatorriko argentinarrak duela hainbat belaunalditatik Ameriketako herrialde hartan kokaturik dauden arren, oraindik ere euskal nortasunari eusten diote euskotar-argentinar askok. Argentinako hiri nagusietan, hortaz, aise aurkituko duzu euskal etxeak.\nMexiko.\nMexikoko euskal jatorriko biztanle gehienak bi lurraldetan bildu ziren herrialde hartara heltzean: Nuevo Leonen eta Nueva Vizcayan (gaur egun Durango izena duen estatua).\nTxile.\nTxileko euskal immigrazioa oso zabala eta kualitatiboki esanguratsua da. Horrela, garai historiko desberdinak bereiz daitezke: \"aurkikuntza\" eta kolonia garaia; XVIII. mendeko migrazio fluxu handia; eta migrazio garaikideak (XIX. eta XX. mendeak). Gaur egun Txileko bi euskal etxek Eusko Jaurlaritzaren onarpena dute: 1943an sortutako Valparaisokoak eta 1959ko Santiagokoak. Bi horiekin batera beste euskal etxe batzuk ere badira: Valdivia, Linares, Temuco eta Iquique hirietan. Txilen, euskal toponimoak ugariak dira. Egungo Constituci\u00f3n hiria, bestetik, Nuevo Bilbao izena zuen, eta bere armarrian Bizkaiko armarria dauka.\nAmeriketako Estatu Batuak.\n2000ko erroldaren arabera, Ameriketako Estatu Batuetan euskal jatorriko 57.000 lagun bizi dira: Kalifornian 20.868, Idahon 6.637, Nevadan 6.096, Washingtonen 2.665 eta Oregonen 2.627. Kopuru honi buruzko eztabaida handia da, hala ere, 1980ko errolda baino lehen \"euskotar\" kategoria ez baitzen erroldan jasotzen. Hori dela eta, euskaldunak frantziar nahiz espainiar gisa hartuak izan ohi ziren. Zentzu honetan, euskal jatorriko hainbat lagunek erroldetan euren burua frantziar, espainiar edo latinoamerikar legez jasotzen dutela uste da.\nEuskal jatorriko gizatalde handiena Boisen (Idaho) kokatzen da. Hiri horretan euskal jatorriko 15.000 bat gizabanako bizi dira.\nSaint-Pierre eta Mikelune.\nKanadako kostaldean kokaturiko kolektibitate frantziar honetara arrantzale euskal herritar, bretainiar eta normandar ugari iritsi zen. Euskal herritar gehienak Donibane Lohizunekoak ziren.\nAsia.\nAsiako euskal diaspora Amerikakoarekin alderatuz ezezaguna da. Asian, hala ere, euskal diaspora esanguratsua bada, Filipinetan batez ere.\nAsiako lehen misiolari kristauetako batzuk euskaldunak ziren, hala nola Frantzisko Xabierkoa jesuita, Japoniatik Shangchuan uharte txikira (Txinako hegoaldean) lehorreratu zen 1552an eta hemendik Txinako kontinentera sartu nahi zuen misioak aurrera eramateko. Hala ere, bertan gaixo egon eta hil zen. Frantzisko Xabierkoa izan ezik, Aro Modernoan, euskal jatorriko pertsona gehiago agertu ziren Txinako lurraldeetan, besteak beste, Mart\u00edn Aradakoa misiolari agustindarra 1575ean, Mart\u00edn Leiolakoa misiolari frantziskotarra 1581ean eta 1585ean, Manuel Agote Filipinetako Errege Konpainiaren agentea 1790ko hamarkadan.\n1990ko hamarkadatik, Txinako eta munduko merkatu-ekonomiaren, bigarren eta hirugarren sektorearen hazkundeak euskaldunak hartara joatea bultzatzen du. Enpresen presentziari dagokienez, 2015erako, 187 EAEar jatorriko enpresa zeuden bertan, fabrikak, merkataritza-sozietateak eta zerbitzuetakoak barne. Adibide aipagarrietako batzuk Mondragon Korporazioa, Orbea, Forjas, Iraeta eta Ormazabal izan daitezke. Geografikoki, enpresetako gehienak kostaldetik hurbil daude, hala nola, Jiangsu probintzian, Shanghai-n, Beijing-en, Tianjin-en, Hong Kong-en eta Shenzhen-en, hain zuzen, garapen ekonomiko eta kontzentrazio demografiko nabarmeneko zonaldeetan, non merkatu handia eta lan-esku ugari dauden. XXI. mendearen lehen hamarkadatik euskal enpresen presentzia handiagotuz joan da. Izan ere, 2003an, Eusko Jaurlaritzako \"Sociedad para la Promoci\u00f3n y Reconversi\u00f3n Industrial\" (SPRI) agentziak Shanghain ireki zuen ordezkaritza bulegoa, EAEko enpresen nazioartekotzea bultzatzeko Txinan. 2007an, Mondragon Korporazioak parke industriala inauguratu zuen Kunshan hirian (Zhejiang probintzia), hain zuzen, Shanghairen alboan. Kronologiari erreparatuta, EAEko enpresetako gehienak 2005 eta 2007 bitartean ezarritakoak dira, hain zuzen, 2008ko munduko krisi ekonomiko baino lehen eta EAE zein Txinako ekonomiaren hazkunde handiko urteetan.\nEnpresetaz gain, zerbitzu arloetako langile kualifikatuak agertu dira Txinan, esate baterako, bankagintzakoak, gazteleraren irakasleak eta futbol entrenatzaileak (adibidez, Guangzhou Evergrande Futbol Klubaren harrobietan).\nAre gehiago, kopuru oso txikikoak badira ere, epe luzean bizi diren edo bizi izan diren beste perfiletako euskaldunak ere badaude, kazetariak, artistak eta akademialariak barne.\nEuskal etxeak.\nEuskal etxeak diasporako euskal herritarrak biltzeko guneak dira, nagusiki kultur helburuak dituztenak: hizkuntza eta dantza ikastaroetatik mus txapelketetaraino. Munduan zehar 150 euskal etxetik gora dago. Gehienak Argentinan daude (62 etxe), eta Buenos Aires aldean hedatzen dira batez ere. Izan ere, Argentinako biztanleen %10 inguruan euskal jatorrikoa da. Juan de Garay Fundazioak komunitate honekin lan nabarmena egiten du. Bilaketa genealogikoaren zerbitzua eskaintzen du, besteak beste. Ameriketako Estatu Batuak dira bigarren herrialdea zerrendan, 30 zentrotik gora dituztela, eta NABO (\"The North American Basque Organizations\") erakundeak hauek guztiak koordinatzen ditu. Espainiako estatuan 10 euskal etxe daude, eta Frantziakoan bi."}
{"id": "62461", "revid": "242", "url": "https://eu.wikipedia.org/wiki?curid=62461", "title": "Idiazabalgo gazta", "text": ""}
{"id": "62463", "revid": "9180555", "url": "https://eu.wikipedia.org/wiki?curid=62463", "title": "Erronkariko gazta", "text": "Erronkariko gazta Nafarroako ibar pirenaiko hartan egindakoa da, 1981etik aurrera jatorri deitura duena.\nGaur egun ekoizle nagusiak Uztarroze, Burgi, Izaba, Erronkari eta Bidankoze dira. \nErronkariko gaztaren ezaugarriak.\nLatxa ardi arrazako esne gordinarekin egiten da (eta zerbait, Rasa arrazako ardi-esnearekin), neguan eta udaberrian, batez ere. Gutxienez, lau hilabetez eduki behar da ontzen. Zapore sendoa du, ondu ondoren zertxobait mina eta koipetsua, baina goxoa. Mozketa hauskorra du, eta zuria, marfil-kolorekoa, baina horira jotzen du. Begi txikiak ditu era desberdinean banaturik. Molde zilindriko trinkoan ateratzen da; azala nabar iluna du, eta alde guztiak leunak dira. Erronkariko gazta alearen pisua 1 eta 3,5 kilo artekoa izaten da. Etiketa komertzialaz landara, kontraetiketa bat ere eraman behar du bere zenbakiarekin, lakrezko zigilu bat balitz bezala, eta hauxe idatzirik: \u201cErronkari Jatorrizko Deitura\u201d. Horrek erran nahi du gazta kontrolpean egon dela egin den bitartean, eta gazta, gainera, abendutik uztailera bitarte egin dela, biak barne."}
{"id": "62464", "revid": "2241", "url": "https://eu.wikipedia.org/wiki?curid=62464", "title": "Txepetx", "text": "Txepetx izenarekin honakoak ezagutzen dira:"}
{"id": "62472", "revid": "201", "url": "https://eu.wikipedia.org/wiki?curid=62472", "title": "Lurrun-presio", "text": "Lurrun-presioa lurrun-fasean dagoen substantzia baten eta lurrun-fasean ez dagoen substantzia beraren arteko oreka termodinamikoa gertatzen denean existitzen den presioa da. Likidoek eta zenbait solidok gas egoerara igarotzeko joera daukate, eta gas guztiek daukate likidora edo solidora kondentsatzeko joera. Lurrun-presioaren orekak likido edo solido baten lurruntze-tasa adierazten du. Molekulek eta atomoek likidotik edo solidotik ihes egiteko duten joera erakusten du. Substantzia batek tenperatura normalean lurrun-presio altua badauka, lurrunkorra dela esan ohi da. Kelvin-en ekuazioak erakusten duenez, lurrun-presioa tantaren tamainaren araberakoa da.\nKontzeptu hau ulertzeko adibide on bat ur-lurruna da. Airea ur-lurrunez aserik dagoenean, uraren kondentsazio-tasa eta bere lurruntze-tasa orekan daude. Puntu honetan, airearen hezetasun erlatiboa %100ekoa da eta ur-lurruna gehitzen bada, edo tenperatura jaisten bada, kondentsazioa gertatuko da. Oro har, tenperatura altuagoetan lurrun-presioa altuagoa da.\nLikidoen lurrun-presioen eta lurruntze-puntuen arteko erlazioa.\nLikido batek lurrun-presio altuagoa badauka, bere lurruntze-puntu normala (alegia, presio atmosferikoan daukana) baxuagoa izango da. Esaterako, tenperatura jakin batean propanoak butanoak baino lurrun-presio altuagoa dauka, eta honek fluorobentzenoa baino altuagoa. Lurruntze-puntu normalei dagokienez, hiru substantzia horietatik fluorobentzenoak dauka baliorik altuena eta propanoak baxuena.\nLurrun-presioaren unitateak.\nSIk onartutako unitatea pascala (Pa) da. Pascal bat newton bat metro koadroko (N\u00b7m-2 edo kg\u00b7m-1\u00b7s-2) da."}
{"id": "62476", "revid": "56334", "url": "https://eu.wikipedia.org/wiki?curid=62476", "title": "Zirkunferentzia", "text": "Zirkunferentzia, geometria euklidestarrean, puntu jakin batetik distantzia berera dauden puntuen multzoa da. Puntu horri, zentro edo foku esaten zaio. Zentrotik zirkunferentziaren puntuetara dagoen distantziari erradio deritzo. Zentrotik pasa eta zirkunferentziak mugatzen duen zuzenkiaren luzerari diametro deritzo.\nZirkunferentziaren perimetroak mugatzen duen azalerari zirkulu deritzo.\nZirkunferentziaren ekuazioak.\nPerimetroa.\n\"r\" erradioa izanik, zirkunferentziaren luzera honela kalkulatzen da, pi zenbakiaren bitartez:\nAzalera.\nZirkulu baten azalera ere pi zenbakiaren bidez neur daiteke:\nKoordenatu kartesiarrak.\n\"x-y\" koordenatu kartesiarretako sistema batean (\"a\", \"b\") puntuan zentraturiko eta \"r\" erradiodun zirkunferentziaren ekuazioa hurrengoa da:\nZentrua (0, 0) jatorrian dagoenean, aurreko ekuazioa era honetan geratzen da sinplifikaturik:\nZentroa jatorrian duen eta formula_7 erradiodun zirkuluari \"zirkulu unitario\" esaten zaio.\nEkuazio parametrikoa.\nZirkunferentziaren ekuazio parametrikoa hau da:\nnon (x,y) zirkunferentziaren zentroaren koordenatuak diren, r erradioa eta formula_9 radianetan emandako angelua.\nEkuazio orokorra.\nZirkunferentziaren ekuazio orokorra hau da:\nnon,\nformula_11"}
{"id": "62478", "revid": "336", "url": "https://eu.wikipedia.org/wiki?curid=62478", "title": "Aleazio", "text": "Aleazio () edo metal-nahasturak bi elementu kimikoren edo gehiagoren nahasteak dira, elementuetako bat metala denean eta material berriak ezaugarri metalikoak dauzkanean. Substantzia metaliko berriak bere osagaiek ez dauzkaten ezaugarriak eduki ohi ditu (batzuetan oso ezberdinak).\nEzaugarri nagusiak.\nGehienetan aleazioak beste elementu batzuen ezaugarriak hobetzeko sortzen dira. Esaterako, altzairua bere osagai nagusia den burdina baino gogorragoa da. Aleazio baten ezaugarri fisikoak, hala nola dentsitatea, erreaktibotasuna, Youngen modulua edo eroankortasun elektriko eta termikoa, ez dira askorik aldatzen jatorrizko elementuen aldean ipiniz gero, baina ingeniaritzarako dituen propietateak, hala nola trakzioarekiko erresistentzia edo indar ebakitzaileekiko erresistentzia, asko alda daitezke. Honen zergatikoa aleazioa osatzen duten elementuen atomoen tamaina ezberdintasuna izan daiteke; izan ere, atomo handiagoek konpresio-indarra sortzen dute inguruko atomoetan, eta atomo txikiagoek trakzio-indarra sortzen dute. Horri esker, aleazioek elementu puruek baino hobeto jasaten dituzte deformazioak, azken hauetan atomoak askeago mugitzen baitira.\nAleazioek ezberdintasun handiak erakuts dezakete ezpurutasun-kantitate txikiak gehituta ere. Esaterako, aleazio ferromagnetiko erdieroaleetan ezpurutasun txikiak sartuz propietateak asko aldatzen dira.\nZenbait aleazio bi metal edo gehiago nahastuz sortzen dira. Letoia kobrea eta zinka nahastuz sortzen da. Brontzea eztainuz eta kobrez osatutako nahastura bat da.\nMetal puruetan ez bezala, aleazio gehienek ez daukate urtze-puntu bakarra, baizik eta urtze-tarte bat. Tenperaturen tarte horretan materiala egoera gotor eta egoera isurkariaren nahaste bat da. Urtzea hasten den tenperaturari \"solidus\" deitzen zaio, eta urtzea amaitzen den tenperaturari \"liquidus\".\nSailkapena.\nAleazioak beren osagai-kopuruaren arabera sailka daitezke. Bi osagai dauzkan aleazioari aleazio bitar deitzen zaio, hiru dauzkanari aleazio hirutarra, etab. Beste modu batera ere sailka daitezke, eraketa-metodoaren arabera: ordezkapen-aleazioak osagaien atomo-tamaina antzekoa denean eta atomo batek beste bat ordezkatzen duenean sortzen dira, eta aleazio interstizialak osagai baten atomoak bestearenak baino askoz txikiagoak direnean eta atomo handiagoen arteko tarteetan sartzen direnean osatzen dira. Letoia, adibidez, ordezkapen-aleazio bitarra da."}
{"id": "62479", "revid": "219", "url": "https://eu.wikipedia.org/wiki?curid=62479", "title": "Martuteneko espetxe", "text": ""}
{"id": "62480", "revid": "219", "url": "https://eu.wikipedia.org/wiki?curid=62480", "title": "Imanol", "text": ""}
{"id": "62487", "revid": "119347", "url": "https://eu.wikipedia.org/wiki?curid=62487", "title": "Albolote", "text": "Albolote Espainiako udalerria da, Granadako probintziakoa. 2008an 16.879 biztanle zituen."}
{"id": "62488", "revid": "499", "url": "https://eu.wikipedia.org/wiki?curid=62488", "title": "Jos\u00e9 Mar\u00eda Sanchez Carri\u00f3n", "text": ""}
{"id": "62490", "revid": "59723", "url": "https://eu.wikipedia.org/wiki?curid=62490", "title": "Txepetx (hegaztia)", "text": "Txepetxa (\"Troglodytes troglodytes\") Euskal Herriko hegaztirik txikiena da, erregetxo bekainzuriaren ondoren, eta bere generoan Europako bakarra, besteak Amerikan bizi baitira. Asian ere aurki daiteke. Iparraldean bizi direnek migrazioak egiten dituzte.\nIzen zientifikoa grezieratik datorkio: \"trogle\" (zulo) eta \"dyein\" (zulatu). Artropodoak ehizatzeko darabilten teknika zuhaitzetan zuloak egitea da. Neguan fruitu eta haziak jaten ditu.\nEuropako txori txikienetakoa da: 9-10,5 cm arteko luzera du eta 13-17 zentimetroko hego-zabalera. 10 gramo inguruko pisua du. Luma arre-gorrixkak ditu eta buztan motza du, gehienetan tente.\nArrak dozena bat inguru habi egiten ditu. Ondoren, emeak egokiena deritzona aukeratu eta lumaz estaltzen du."}
{"id": "62491", "revid": "46380", "url": "https://eu.wikipedia.org/wiki?curid=62491", "title": "Adolfo Nicol\u00e1s", "text": "Adolfo Nicol\u00e1s Pach\u00f3n (Villamuriel de Cerrato, Palentzia, 1936ko apirilaren 29a - Tokio, 2020ko maiatzaren 20a) apaiz espainiarra izan zen. 2008ko urtarrilaren 19an Jesusen Lagundiko buruzagi nagusi aukeratu zuten, adinagatik dimisioa eman zuen Peter Hans Kolvenbach herbeheretarraren lekua betetzeko."}
{"id": "62497", "revid": "512", "url": "https://eu.wikipedia.org/wiki?curid=62497", "title": "Hu\u00e9scar", "text": "Hu\u00e9scar Granadako probintziako (Espainia) udalerria da. 2007an 8.236 biztanle zituen. Albacete eta Ja\u00e9ngo probintziekin muga egiten du."}
{"id": "62500", "revid": "6327", "url": "https://eu.wikipedia.org/wiki?curid=62500", "title": "Velez Blanco", "text": ""}
{"id": "62501", "revid": "6327", "url": "https://eu.wikipedia.org/wiki?curid=62501", "title": "Velez Rubio", "text": ""}
{"id": "62507", "revid": "649", "url": "https://eu.wikipedia.org/wiki?curid=62507", "title": "Pagolle", "text": ""}
{"id": "62509", "revid": "58701", "url": "https://eu.wikipedia.org/wiki?curid=62509", "title": "Mando Diao", "text": "Mando Diao garage rock musika taldea da, 1960ko hamarkadako ukituekin. Taldea Suedian sortua da, Borl\u00e4ngetik konkretuki.\nTaldea 1995ean jaio zen, baina hasieran taldekideak serio hartu ez zuten proiektua izan zen, taldekideak taldetik sartu eta irteten baitziren. Geroago proiektua seriotasunarekin hartzea erabaki zuten. Sei hilabete abestiak egiten eman ondoren , taldeari Mando Diao jartzea erabaki zuten. Beraien lehen kontzertuak hiriko(Borl\u00e4ngeko) taberna eta lokaletan izan ziren 1999an. Ondoren, 2002an kaleratu zuten, Bring Em In, lehenengo diska izango dena. Hortik aurrera arrakasta handia izan dute eta beste 3 diska kaleratu dituzte.\nKontzertu asko eman dituzte munduan zehar eta musika jaialdi nagusietan hartu dute parte (Benic\u00e0ssim, Rock am Ring edo Reading - Leeds."}
{"id": "62510", "revid": "56334", "url": "https://eu.wikipedia.org/wiki?curid=62510", "title": "Arte paleokristaua", "text": "Arte paleokristaua lehenengo kristauek egindako artea dugu. Erromatar inperioaren baitan eman zen eta datak argi ez dauden arren III. eta IV. mendeen artean kokatzen da.\nTestuingurua.\nErromatar Inperioaren barruan, Ekialde Hurbilean jaio zen Jesus, baita han hil ere. Bere jarraitzaileek erlijio berri bat sortzen dute ordura arte politeista zen inperioan. Jesus jaio zenean, Augusto zen enperadore eta Herodes Palestinako agintaria historialari batzuen arabera. Erlijio berri hau isilean (debekaturik baitzegoen) eta pixkanaka Ekialde Hurbiletik hedatu egingo da mendebalderantz, inperioa kristautuz.\nFenomeno honen iturriak, Ebanjelioak, Bibliako apostoluen kontakizunak, gutunak eta gertakizunak ditugu.\nErlijio berria apostoluek hedatu zuten eta ez zen prozesu erreza izan, beste erlijioekin arazoak izan baitzituzten eta fede berria jipoitua izan zen. Eliza jazarriaren garaiak izan ziren k.o. 64. urtetik, 303. urtera arte. Erromatarrek enperadorea gurtzen zuten bezala, kristauek Jainkoa gurtzen zuten.\nII. mendetik aurrera kristauak ugaritu egingo dira eta lehenengo komunitateak sortuko dituzte klandestinitatean. 313. Urtean Tolerantziako Ediktu bat sinatuko du Konstantino I.a Handia enperadoreak eta 395. Urtean Teodosiok Tesalonikako Ediktuaren bitartez kristautasuna inperioko erlijio ofiziala izendatuko du.\nArkitektura.\nBeren kultoa aurrera eramateko eraikinak behar zituzten, otoitz egin, bataiatu...\nMilango Ediktua arte (K.o. 313).\nGarai honetan, kristautasuna debekatuta zegoen, beraz, errituak ezkutuan egiten ziren. Hala ere beren errituak aurrera eramateko eraikinak behar zituzten:\nMilango Ediktuaren ondoren.\nKristautasunak ez du ezkutatu beharrik eta jendetza ugari gehitu zaio, honen ondorio, erlijioak dituen beharretarako eraikin ezberdin berriak behar dira. Askatasun erlijiosoa izan arren oraindik ez du ofizialtasuna lortu. Konstantinok sinatu zuen \"tolerantzia ediktu\" hau eta bera kristau ez izan arren babes handia eman zion eta gortearekin batera sustatzaile nagusiak izango dira. 395. urtean Tesalonikako Ediktua sinatzean eta kristautasuna ofizial bihurtu zenean, kristau erakin monumentalak sortuko dira. Jendetza handia biltzen zuen erlijio honek tamaina haundiko eraikinak behar zituen bere kultoak aurrera eramateko.\nErromatar garaiko teknika erakitzaileak erabili zituzten, baita paganoen zenbait tenplu berrerabili ere. Tamaina handikoak ziren eta kanpotik xumeak izan arren barrutik luxuzkoak ziren. Mosaiko eta urreztadurak erabili zituzten barneko alde distiratsuak sortzeko.\nMomentu honetan hiru gune garrantzitsu egongo dira inperioan; Erroma (San Pedro hor hilobiratua izanik hiriburu izpirituala zen), Konstantinopla (hiriburu politikoa) eta Lurralde Santua. Pelegrinazio jendetsuak hasi ziren batez ere Belen eta Jerusalem-era eta hauei harrera egiteko bi basilika garrantzitsu eraiki ziren, Hilobi Santua eta Jaiokundearen basilika.\nMargogintza.\nEliza jazarria zegoenean hasi zen eta katakonba eta Domus Ecclesiaetan ematen zen, hilobien testuinguru honek gaiak baldintzatuko ditu, oso erlazionaturik egongo baitira heriotzakin. Milango Ediktoaren ondoren margogintza garatu egingo da eta basilika, mausoleo, bataiategi eta martyriumetan aurkituko dugu.\nErabilitako teknika freskoa zen eta margogintza hau arkitekturari egokituta azalduko zaigu.\nBere aurrekaria garaiko mundu erromatarrean eginiko margogintza dugu, beraz erromatar tradizioan oinarritzen da eta ez du estilo berririk sortzen, hausturarik egin gabe, baliabideak bereganatu eta beren beharretara egokitu zituzten.\nEdukia da garrantzitsua irudietan. Balore erlijiosoa duten idei berriak azaldu nahi dituzte eta honetarako ulergarritasuna da nagusi, kristauek ezagutzen duten kodea erabiliz. Autoritate eklesiastikoak erabakitzen du zer, nola eta non margotu.\nFormari ez diote garrantzi handirik ematen eta hau, toskoa, zakarra, xumea izango da. Zirriborro bat balitz bezala. Nahiz eta garaian ematen ari zen margogintza erromatar paganoa nahiko garatua egon formari zegokionez (perspektiba adibidez), lehen margolari kristauei ez zaizkie aurrerapen formal hauek batere interesatzen. Irudiak ez dituzte testuinguruetan kokatzen, ez diote arkitekturari garrantzirik ematen eta hondo neutroetan kokatzen dituzte. Xehetasunik gabeko irudietan lerroa izango da nagusi eta erabilitako koloreak biziak eta kontrastatuak izango dira.\u200e\nGaiei dagokionez, beren idei berriak zabaltzeko erabili zituzten eta batez ere hiru dira nagusiak:\nEskultura.\nGaraiko testuinguruan kokatu behar dugu. Eskultura erromatarrak izugarrizko garapena izan zuen eta paleokristauak hau hartu eta margogintzan bezala, beraien beharretara egokitu zuten. bi tipologia dira nagusi:"}
{"id": "62516", "revid": "336", "url": "https://eu.wikipedia.org/wiki?curid=62516", "title": "Errausketa (hondakinak)", "text": "Hondakinen alorrean, errausketa hondar materialetan dauden substantzia organikoak erretzea inplikatzen duen tratamendu bat da.\nErrausketa erraustegietan egiten da, alegia, zaborra erretzeko instalazio berezietan. Itxuraz, hondakinak erraz desagerrarazteko sistema bizkorra da, baina oso kutsagarria: errausketaren ondorioz gelditzen diren zepak eta errautsak oso toxikoak dira, eta tratatzeko segurtasun handiko zabortegiak behar dituzte. Gainera, prozesuan sortzen den keak osasunerako eta ingurumenerako arazo larriak dakartza. Zabortegiak sortzeko lekurik ez dagoen tokietan jartzen dira batez ere erraustegiak, esaterako hiri inguruetan. Izan ere, instalazio hauek toki gutxi behar dute eraikitzeko, hondakindegiek ez bezala; baina beti behar dituzte gai toxiko horietarako zabortegi bereziak, bertan ez bada, beste nonbait.\nHistoria.\nZaborra errausteko lehen instalazioak 1970eko hamarkadan agertu ziren. Hondakinak erretzera mugatzen ziren, sortzen ziren gasei eta gerta zitezkeen isuriei inolako tratamendurik egin gabe. Labean zer sartzen zen ere ia ez zen kontuan hartzen, hau da, denetarik erretzen zuten.\nAurrerago, 1990eko hamarkada arte, gasentzat tratamendu batzuk zituzten erraustegiak jarri ziren martxan. Hortik aurrera, zaborren arazoa konpontzeko zabortegiak erabili izan dira batez ere. Dena den, azken urteetan, zabortegiek dituzten arazoen ondorioz (zabortegiak jartzeko toki falta), hondakinak errausteko instalazioak ugaltzen ari dira.\nProzesua.\nErrausketa-prozesuak hondakinen bolumena eta pisua nabarmen murrizten ditu, %90 eta %75, hurrenez hurren. Modu horretara, hondakindegietarako behar den lur eremua txikiagotzea lortzen da. Hondakinak murrizteko prozesuan ere, ur beroa eta elektrizitatea eskura daitezke, hau da, berreskuratu egin daiteke errekuntzaren energiaren parte bat.\nProzesu hau hainbat fasetan garatzen da. Hirietatik iristen diren hiri-hondakinen bilketarekin asten da: errausteko instalazioek harrera-toki bat eta hondakinak gordetzeko biltegi bat dituzte, hondakin-kantitatearen fluxua erregulatzeko. Garabien bidez, hondakinak errauskailuaren ahoan kokatzen dira. Hiru atal dituzte: burdin sarea, errekuntza nagusiko ganbera eta bigarren errekuntzako ganbera. Zaborrak sarean jartzen dira, eta sarean zehar, azpitik gora, errekuntzak behar dituen airea eta gainerako erregaia sartzen dira. Errekuntza nagusiko ganberan erretzen dira hondakinak. Ura daramaten hodiak labean jartzen dira, errekuntzaren beroaz ur-lurruna sortzeko. Gero, lurrun hori turbina bat birarazteko erabili eta horrela elektrizitatea sortzen da. Europako iparraldeko zenbait herrialdetan, berogailuetarako ere erabiltzen dute. Errekuntza-gasak bigarren errekuntzako ganberara igarotzen dira, eta han berriro erretzen dira. Ondoren, gasak eta partikulak arazketa-sistemara igarotzen dira. Han, gasen garbiketa egiten da uraren bidez. Gasak berekin zituen errauts horietan, dioxinak eta furanoak daude, oso toxikoak biak.\nKalteak.\nErrausketak ez ditu gai kutsatzaileak suntsitzen, transformatu baizik. Beraz, gai kutsatzaileak harrapatzeko sistema aproposak ez badira ezartzen, ingurumenak ondorio kaltegarri larriak jasotzen ditu. Izan ere, zaborrak erraustean, dioxinaz, furanoz eta metal astunez osatutako gasak sortzen dira, baita hondakin solido oso toxikoak eta ezagutzen ez diren beste batzuk ere. Hauek, minbizi sortzaileak dira, oso gai egonkorra eta suntsitzen zailak.\nHaurrak dira arrisku gehien nozitzen dutenak, horiek direlako erraustegiaren gai kutsatzaileen ondoan denbora gehiena egongo direnak. Kaltea gertatu eta handik urteetara hasten dira ondorioak sumatzen. Ordurako beranduegi izaten da, erraustegia ixten badute are. Errausketa plantak botatako gasek, asma eta biriketako gaixotasunak areagotzen dituzte. Errausketatik sortutako metal astunak, (merkurio, kobrea, beruna, kromoa, manganeso\u2026) kalte konponezinak eragiten dituzte Nerbio-sistema zentralean. Gainera, errausketa plantan akatsen bat gertatuz gero, erraustegitik gertuen dauden biztanleak oso substantzia toxikoak barneratzeko arriskuan egongo litzakete. Errausketaren ondorioz, hondakinen gai toxikoak, airean lurrean eta uretan esekitzen dira, eta elikagaia eta gizakiak kutsatzen dituzte."}
{"id": "62518", "revid": "6327", "url": "https://eu.wikipedia.org/wiki?curid=62518", "title": "Erraustegiak", "text": ""}
{"id": "62519", "revid": "201", "url": "https://eu.wikipedia.org/wiki?curid=62519", "title": "Txepetx (arraina)", "text": ""}
{"id": "62520", "revid": "336", "url": "https://eu.wikipedia.org/wiki?curid=62520", "title": "Domus Ecclesiae", "text": "Domus ecclesiae lehen kristauen gurtza lekuak dira. Beraien erlijioa legez kanpo zegoenen, toki ezkutuak ziren. Otoitz egin eta beraien erlijioaren praktika ezberdinak (bataioa adibidez) egiteko erabiltzen zituzten. 313an kristautasuna onartu zenetik ez zen gehiago etxe hauen beharrik izan.\nHonetarako, lehen mendeetan etxe pribatuetan elkartzen ziren. \"Domus\" hitzak latinez etxea esan nahi duen bitartean, \"ecclesiae\" hitzak grezieraz bildu esan nahi zuen: bilera etxea.\nErroma hiriko domus ecclesiaeak, \"titulus\" izenarekin ezagutzen ziren, etxeen jabeek bere etxe ataritan plaka edo \"titulus\" bat jartzen baitzuten beren izenekin. Badakigu eliza jezarria zegoenean, Erroman 25 titulus behintzat bazeudela, orain basilikak direnak. Espazioaren sakralizazioa egiten zen eta kristautasuna onartu zenean, \"domus ecclesiae\" hauek zeuden tokitan basilikak eraiki ziren.\nArkitektura.\nArkitektura mota hau domestikoa zen, diskretua. Bere funtzioa komunitatea bildu eta errituak eta otoitzak egitea zen, hau da, liturgia ospatzea. Aztarnak topatzen direnean, zaila da jakiteak \"domus ecclesiae\" bat ote zen, pinturaren bat ez bada aurkitzen behintzat.\nFuntzionalitatea.\nMezetara joaten zirenak ez ziren berdinak denak. Alde batetik fededunak daude, kristauak, bataiatuak. Bestetik katekumenoak, mezetara joaten ziren erlijio berria ikastera eta oraindik bataiatugabeak ziren. Mezak bi zati zituen, bata fededunena eta bestea katekumenoena. Eukaristiaren unean katekumenoei ez zitzaien uzten mezan parte hartzea eta hor hasten zen fededunen meza. Orduan katekumenoak aretotik ateratzen zituzten eta beste areto batetara eraman, handik meza entzun bai baina ezin ikusi zuten. Beranduago eraikiko diren basiliketan funtzio bera zuten nartexak zeuden. Katekumenoak bataiatu ondoren, \"bataiaberri\", \"neofito\" edota \"renatus\" ziren.\nAdibideak.\nGehienetan etxeak suntsitu egiten ziren toki berean basilika eraikitzeko, baina gutxienez bi dira zutik mantendu ziren bi domus ecclesiae:"}
{"id": "62521", "revid": "101217", "url": "https://eu.wikipedia.org/wiki?curid=62521", "title": "2. periodoko elementu", "text": "2. periodoko elementuak taula periodikoan bigarren lerroan ageri diren elementuak dira.\nHauek dira:"}
{"id": "62522", "revid": "63274", "url": "https://eu.wikipedia.org/wiki?curid=62522", "title": "Dura-Europos", "text": "Dura-Europos (, ) antzinako Greziako eta Erromako hiria zen. Gaur egungo Sirian kokatzen da, Eufrates ibaiaren ertzean. Kultura heleniarra, erromatarra eta ekialdekoak biltzen ziren bertan.\nFrantziak Gizateriaren Ondare izateko proposatu zuen 1999an.\nDura Europosko \"Domus Ecclesiae\"-a.\nDura Europosen gaur egun ezagutzen diren bi Domus Ecclesiaetako bat dugu. Lehen kristauek beren erlijioa jazarria zegoen bitartean erabiltzen zuten bere gurtza egiteko.\n256. urtean abian zegoen eta urte horretan gertatu zen. Siriako mugetan garai haietan, pertsiarrak zeuden eta Dura Europos konkistatu zuten. Hiria ez zuten guztiz suntsitu eta hondarraz estalia geratu zen. 1930. urtean topatu zen indusketa batzuetan.\nArkitektura.\nEtxearen erdian patioa edo peristiloa zegoen eta bere inguruan kokatzen ziren gela ezberdinak. Garai hartan normala zen bezala, honek ere bi solairu zituen. Hiru gela ziren kristauen errituen erabiltzen zirenak. Lehena meza ospatzen zen tokia. Bigarrena, katekumenoak pasatzen ziren eukaristia iristen zenean. Hirugarrena bataiatzeko erabiltzen zen.\nMargogintza.\nBataio areto honetan margoak topatu dira uraska edo igerileku antzeko baten inguruan. Beraz, irudika dezakegu, horrelako geletan pinturak egoten zirela. Margoen funtzioa kasu honetan, mezua ematea zen. Mezua argia eta ulertzeko erraza zen."}
{"id": "62523", "revid": "101217", "url": "https://eu.wikipedia.org/wiki?curid=62523", "title": "3. periodoko elementu", "text": "3. periodoko elementuak taula periodikoan hirugarren lerroan ageri diren elementuak dira.\nHauek dira:"}
{"id": "62524", "revid": "105290", "url": "https://eu.wikipedia.org/wiki?curid=62524", "title": "4. periodoko elementu", "text": "4. periodoko elementuak taula periodikoan laugarren lerroan ageri diren elementuak dira.\nHauek dira:"}
{"id": "62525", "revid": "105290", "url": "https://eu.wikipedia.org/wiki?curid=62525", "title": "5. periodoko elementu", "text": "5. periodoko elementuak taula periodikoan bosgarren lerroan ageri diren elementuak dira.\nHauek dira:"}
{"id": "62526", "revid": "101217", "url": "https://eu.wikipedia.org/wiki?curid=62526", "title": "6. periodoko elementu", "text": "6. periodoko elementuak taula periodikoan seigarren lerroan ageri diren elementuak dira, lantanidoak barne.\nHauek dira:"}
{"id": "62527", "revid": "101217", "url": "https://eu.wikipedia.org/wiki?curid=62527", "title": "7. periodoko elementu", "text": "7. periodoko elementuak taula periodikoan zazpigarren lerroan ageri diren elementuak dira, aktinidoak barne.\nPeriodo honetan Lurrean modu naturalean ageri den elementurik astunenak dago, uranioa. Uranioaren ondorengo elementuak modu artifizialean sintetizatu dira. Horietako batzuk tonaka existitzen dira gaur egun, esaterako plutonioa, baina gehienak oso arraroak dira, mikrogramo batzuk besterik ez baitira sintetizatu. Azken elementuak laborategian identifikatu dira atomo gutxi batzuk ekoiztu ondoren.\nHauek dira:"}
{"id": "62530", "revid": "119347", "url": "https://eu.wikipedia.org/wiki?curid=62530", "title": "Herbehereetako Erresuma", "text": "Herbehereetako Erresuma () 1954an sortutako federazioa da, gaur egun hiru herrialde edo lurraldek osatzen dutena: Herbehereak (\"Nederland\"), Holandarren Antillak (\"Nederlandse Antillen\") eta Aruba. Halaber, erregina bat buru duen monarkia da. Monarkia federal hau 1954ko urriaren 8ko estatutuarekin sortu zen, Herbehereek itsasoz haraindiko beren azken lurraldeak galdu zituztelarik, gelditzen ziren lurraldeekin Herbehereetako Erresuma sortu zutenean.\nLurraldeak.\nHerbehereetako Erresumak ondorengo herrialdean hartzen ditu bere baitan:"}
{"id": "62532", "revid": "119347", "url": "https://eu.wikipedia.org/wiki?curid=62532", "title": "Kolari", "text": "Kolari Finlandiako iparrean dagoen Lappi eskualdeko udalerri bat da. Muonionjoki eta Tornionjoki ibaiek sortzen duten mendebaldeko mugan dago, Torne ibarra suediar eta finlandiar aldeetan banatzen den lekuan. Bizilagunak, Muonio eta Kittil\u00e4 ipar eta ipar-ekialdean, Rovaniemi hiriburua hego-ekialdean, Pello hegoaldean eta suediar Pajala udalerria dira. Yll\u00e4s muinoko eski-estazioari esker, ia Iparraldea bezain handia den udalerri honek, biztanleria mantentzea lortu duen Lappiko udalerri bakarrenetakoa da; izan ere, Levi eta Ruka ondoren, Lappiko eski-azpiegitura natural handienak dituen muinoa da Yll\u00e4s. Azken urteotan, Kolariko motore ekonomikoa bihurtu da erabat eta azpiegitura hauek erakartzen dituzten elur-zaleek udalerriaren biztanleria bikoizten, hirukoizten eta laukoizten dute sasoiaren arabera. Kolariar guztien heren bat Kolarin kirkonkyl\u00e4 (\"Kolariko elizatea\") deitzen den erdigunean bizi da, guztira, 1.400. Bestalde, aipatzekoak dira Yll\u00e4s ondoan dauden \u00c4k\u00e4slompolo eta Yll\u00e4sj\u00e4rvi herri oparoak eta ia bostehun biztanle dituen Sieppij\u00e4rvi .\nKolariko geltokia, Finlandian iparren dagoen geltokia da, izan ere, trenbidearen azken geltokia herri nagusian dago. Aireporturik ez dagoenez, herritarrek trenbideari esker, herrialde osotik bidaiatzeko aukera dute eta gainera, geltoki hau, Yll\u00e4s muinoko eski-estazioaren atea da.\nUdalerri honek, Enonteki\u00f6, Kittil\u00e4 eta Muoniorekin batera, Lappin babestuta dagoen eremu garrantzitsuenetako bat osatzen du, Pallas-Yll\u00e4stunturi Parke Nazionala. Baso eta zingiraz beteriko paisaia muinotsua da eta oso babestu eta zaindua dagoenez, ibilaldiak egiteko aprobetxatu ohi dute bertara iristen diren bisitariek .\nIngurunea.\nLappi eskualdearen mendebaldean dago Kolari, Suediarekin ekialdean muga egiten duten Muonio eta Torne ibaien ertzean. Bizilagunak Muonio eta Kittil\u00e4 ipar eta ipar-ekialdean, Rovaniemi hiriburua hego-ekialdean, Pello hegoaldean eta suediar Pajala udalerria dira. Nahiz eta Kolari Torne ibarrean dagoen, ingurunea mendi gehien dauden Finlandiako eremuetako bat da (ikus, \"Tunturi\"); ezagunena udalerriko mendi garaiena den Yll\u00e4s da, eski-pista ospetsuak dituena. Udalerria Tunturi Lappi izeneko azpieskualdean dago eta, guztira, 2.617,63 km\u00b2-ko azalera dauka, ia Araba herrialdea bezain handia. Bestetik, klima nagusia azpiartikoa da; dena den, 500-600 metro goitiko eremuetan klima polarra gailentzen da. Hala, klima mota desberdinek baldintzatuta, hazten diren landare-motak anitzak dira: lautada eta mendi magaletan taiga edo baso boreala da nagusi eta zuhaizti ohikoenak haltzadiak, izeidi gorriak, makaldiak, pinudiak, sahastiak eta urkidiak dira; mendi gailur ingurunetan, ordea, Finlandiako zuhaitzik gabeko tundra eremu bakanak daude. Azkenik, aipatzekoak dira landare-espezie desberdinak dauden inguru zingiratsu eta paduratsuak.\nKolari zirkulu polar artikoa paraleloaren gainean dagoenez -100 bat km iparrera-, gauerdiko eguzki, gau zuri eta gau polar fenomenoak urtero izaten dira. Lehenengo bietan eguzkia edo eguzkiaren argitasuna udalerriko zeruaren jabe izaten da ekainaren hasieratik uztailaren erdialdera; gau polarraren garaia edota iluntasuna nagusitzen den garaia, aldiz, abenduan izaten da. Klima nagusia azpiartikoa denez, tenperatura nahiko leunak izaten dira udaran, baina neguak hotzak eta luzeak dira. Orokorrean, elurrak udalerriko lurzorua estaltzen du urritik maiatza bitartean, gutxi gorabehera, 185 bat egunez; eta izotzak ere aintzira eta ibaien gaina hartzen du beste horrenbeste egunetan. Kolarin, Enonteki\u00f6ko Kilpisj\u00e4rvi eta Inariko Laanila herrietan bezala, herrialdeko meteorologia aztertzeko zentro garrantzitsua dago. Samiek antzinean eta gaur egun oraindik ere erabiltzen duten egutegiaren arabera, Lappiko eta udalerriko klima ulertzeko lagungarri diren zortzi garai bereizten dira: Gi\u0111\u0111ad\u00e1lvi (\"udaberri-negua\"), Gi\u0111\u0111a (\"udaberria\"), Gi\u0111\u0111ageassi (\"udaberri-uda\"), Geassi (\"uda\"), \u010cak\u010dageassi (\"udazken-uda\"), \u010cak\u010da (\"udazkena\"), \u010cak\u010dad\u00e1lvi (\"udazken-negua\") eta D\u00e1lvi (\"negua\"). Ipar argiak, azkenik, nahiko ohikoak izaten dira neguko gau ilun eta oskarbietan; irail eta martxo bitartean lau gautatik hirutan izaten den fenomenoa da, urrian eta martxoan bereziki.\nKolari osatzen duten herriguneak eremu lauan daude, Muonio eta Torne ibaiek sortzen duten ibarrean sakabanatuta. Hala ere, nahiz eta biztanle gehien dituzten herriak ibai honen ekialdeko bazterrean egon, Kolari mendi gehien dauden herrialdeko udalerrietako bat da; hala nola, nabarmentzekoa da garaiena den eta Muonioko Pallas mendiarekin batera Pallas-Yll\u00e4stunturiko Parke Nazionalaren ikur nagusia den Yll\u00e4s. Guztira, 719 metroko garaiera duen mendi honetan dago Finlandiako eski estazio natural handienetakoa, urtero milaka elurzale erakartzen dituena. Beste mendi ezagun batzuen artean, azpimarratzekoak dira Kes\u00e4nki, Lainio, Kuer, Kellostapuoli eta Pyh\u00e4 ere. Azkenik, aipamen berezia du Pirunkuru arroilak, Auttijoki eta Kevokoekin batera, Lappiko arroila ospetsuena dena.\nHerrialdeko gainontzeko udalerriekin alderatuz gero, ez dago aintzira asko Kolarin; hala ere, guztira, 149 bat dira. Horietatik ezagunenak udalerriaren hegoaldean dauden Pasmaj\u00e4rvi eta Aalisj\u00e4rvi dira; lehenengoak, 8,37 km\u00b2-ko azalera du eta Tunturi Lappiko zazpigarren aintzira handiena da. Aintzirekin batera, urmael, ibai eta gainontzeko ubideek udalerriaren ur-eremua osatzen dute, Kolariren azalera osoaren %2,2 baino ez dena, 58,96 km\u00b2 (Finlandiako batez bestekoa %10,2 da). Beraz, ur-azalera txikiena duen herrialdeko udalerrietako bat da.\nIbaiek, bestalde, kolariarren bizimodua baldintzatu izan dute betidanik; Suediarekin muga egiten duten Muonionjoki (Muonio ibaia) eta Tornionjoki (Torne ibaia), esaterako, Finlandiako ibai emaritsu eta oparoenetakoak dira. Bertan, izokinak eta hegoaldeko ur-lasterrak dira nagusi, urtero hamaika arrantzale, piraguista eta, orokorrean, arrisku-zale ugari erakartzen dituztenak. Ibai horiek eta senideek, urteen poderioz, Torne ibarra sortu zuten, Finlandia eta Suediaren arteko muga markatzen duen ibar ospetsua. Ibar hau iparraldeko lurraldeetako sarbide nagusia izan da urte askotan, eta bertako herritarrei izaera propioa eman die.\nOndorengoa da Kolariko babestutako eremu bakarra:\nFaunari dagokienez, animalia artiko espezie gutxi batzuk eta uda partean iristen diren hegaztiez gain, ez dago animalia mota asko klima hotza dela-eta. Hain zuzen, uda partean iritsi eta zingiretako intsektuei esker bizirautea lortzen duten hegazti-motek osatzen dute talde ugariena; hala nola, aliota txikiak, arrano beltza eta belatz txikia motako harrapariak, luma dotoreko borrokalariak, elur-berdantzak, hontz gabiraiak, ipar-berdantzak, ipurzuri arruntak, istingor arruntak, kuliska pikartak, kurlinta bekaindunak, larre-buztanikarak, marikoi isatsluzeak, mendebal-txori mokomeheak, mirotz zuriak, mokoker arrunt eta papagaiak, negu-txirtak, negu-txontak, papourdinak, pinu-gailupak, siberiar eskinosoak, txirri hankalaburrak, txirritxo handiak, txoka txikiak, urre-txirri arruntak, zapelatz galtzadunak, zingira-hontzak eta zozo paparzuriak. Gainera, hamazazpi ur-hegazti espezie desberdin aurki daitezke aintziretan, haien artean, ahatebeltz arrunt eta hegazuriak, beltxarga oihulariak, izotz-ahateak, murgilari handiak, zerra txikiak, eta antzara hankagorriztak, hankahoriak, muturzuriak eta nanoak. Elur-berdantzak, elur-hontzak, eper zuriak, eskandinaviako lagopodoak, ipar-kaskabeltzak, laponiako kaskabeltzak, okil hiruhatzak, pinu-gailupak, txirri lepokodunak eta zapelatz galtzadunak, aldiz, bertako negu latzetan bizirautea lortu duten hegazti bakarrak dira, alegia, urte osoan zehar ikus daitezkeenak udalerrian.\nUgaztunen taldea, azkenik, altzeek, amerikar bisoiek, azeri gorri eta zuriek, erbinude arrunt eta zuriek, jatunek, hartz arreek, igarabek edo urtxakurrek, ipar-katamotzek, lemingek, otsoek, satitsu txikiek, tundrako otsoek, ur-ipurtatsek, ur-satitsuek eta elur-orein basati eta etxekotu ospetsuek (baso elur-oreinak) osatzen dute batik bat.\nHistoria.\nBazter honetara iritsi zen lehen gizarte antolatua, Izotz Aroaren ondoren, iparraldeko klima leuntzen eta glaziarrak urtzen hasi zirenean iritsi zela uste da, izan ere, Enonteki\u00f6 bizilaguneko Ounasj\u00e4rvi aintziran aurkitu diren lehenengo biztanle hauen aztarnak k.a. 6000. urtekoak dira gutxi gorabehera. Mendeetan eratu zen kulturari \"Komsa\" edo \"Gorrav\u00e1rri\" izena ematen zaio eta Ozeano Artikoko kostaldean ezarri zirenez gehienbat, Ipar Itsasoko lehen Fonsa kulturako tribuekin harreman estuak izan zituzten. Nahiz eta oraindik lurralde honen jatorrizko biztanleen, samien jatorria ezezaguna den, badirudi tribu hauen eta beranduago (Harri Aroan) Eskandinaviara ekialdetik sartu ziren herri uraldarren nahasketaren ondorioa direla. Hasiera batean, euren lurraldea Ozeano Artikotik Finlandia, Norvegia eta Suedia erdialderaino zihoan eta, gehienbat, ehizatik, fruitu-bilketatik eta arrantzatik bizi ziren; hau da, ehizakiaren atzetik ibiltzen ziren, nomadak ziren. Garai honetako bizi-aztarnak aurkitu dira, haien artean, ehiza-tresnak, harribitxizko apaingarriak, margolanak eta hainbat hilobi .\nErdi Aro Klasikoan suediarren eragina nabarmentzen hasi zen; lurraldea Suediako Erresumako antzinako Vestrobotnia probintziaren barruan zegoen, hegoaldeko Torne ibarreko herri guztiekin batera. Honela, kristautasuna suediarren eskutik hedatzen hasi zen XVI. mendean eta, orduan, lurralde hau Pajalako elizbarrutiaren esku gelditu zen. Kristautasunarekin batera, samiek xamanismoa alde batera uzten eta iristen hasi ziren Savoniako finlandiarren ohiturak bereganatzen hasi ziren. 1580. urtean, udalerriaren gaur egungo izenaren lehen aipamena dago; izena, nekazari savoniar batek eman zion, \"kolare\", suedieraz \"ikatz-labe\" esan nahi duena. XVII. mende amaieran bestalde, samien elur-orein zaintzaren kultura hasi zen. Kultura honek, hala ere, aurreko kutsu nomada izaten jarraitu zuen, sasoiaren arabera, abeltzainek elur-oreinak hegoalde eta iparraldeko Ozeano Artikoaren artean edukitzen baitzituzten. S\u00e1pmi iparrean bizi ziren samiek, haien artean kolariarrek, beren bizimodu bereziagatik ipar sami deitura jaso zuten.\nXVII. mende bukaeran Izotz Aro Txikia izan zen eta samiek hildako asko eragin zituen gosete garai luzea pairatu behar izan zuten. XVIII. mendean aldiz, Finlandiaren kontrola izateko Suediar eta Errusiar Inperioen arteko guduak izan ziren Finlandia eta Europa osoan; azkenean, Finlandiar Gerran, Errusiar Inperioak herrialdea bereganatu zuen finlandiar nazionalismoaren laguntzaz. Finlandiako Dukerri Handia eta Suediako Erresumaren arteko muga berria Muonionjoki eta Tornionjoki ibaietan jarri zen, eta orduan bat izandako elizbarrutiak banatu egin ziren; honela, Kolari, Turtolaren menpe gelditu zen. Hala ere, menpekotasun horrek ez zuen asko iraun, Dukerri Handiak emandako erraztasunez baliatuta eta 1819. urtean eraikitako eliza berriari esker, Turtolatik bereizi eta udalerri propioa sortu zutelako herritarrek 1867. urtean; udalerri berri honek, eliza zegoen herriaren izena jaso zuen, Kolari. Urte hauetan, finlandiarren kopuruak izugarri egin zuen gora eta, apurka, samiek finlandiarren ohiturak bereganatu zituzten.\nFinlandiak 1917ko Gerra Zibilean independentzia lortu ostean, eta prozesu hau oraindik egonkortu gabe zegoenean, Bigarren Mundu Gerrak eztanda egin zuen kontinente zaharrean. Herrialdeak bere independiente estatusa mantendu nahian eta SESB bere lurraldetik urruntzeko helburuarekin, Alemania naziarekin bat egin zuen. Norvegiatik iritsitako tropa alemaniarrak herrixketan egokitu ziren eta Ozeano Artikoaren defentsa antolatzeari ekin zioten. Hainbat guden ondoren (Neguko Gerra, Jarraipenaren Gerra), Finlandiak SESBekin bake-akordio bat sinatu zuen, eta horrek, alemaniarrak Finlandiar lurretatik botatzea eskatzen zuen. Finlandiak orduan, Lappiko biztanle guztiak herrietatik atera zituen eta naziak jazartzeari ekin zion. Hauek, bizilagun den Norvegiara, euren herrialde satelitera alde egitea pentsatu zuten, baina ihes egin baino lehen, hauen atzeraldia eragozteko, finlandiarrak, mugako udalerrietan kokatu ziren. Laponiako Gerra hasi zen. Ondorio garratzak pairatu zituen udalerriak, hala nola, 1944ko urriaren 20ean alemaniarrek herri gehienak suntsitu zituzten; haien artean, elizatea eta bertako eliza .\nBigarren Mundu Gerra osteko urteetan, Finlandiak ekonomikoki izugarrizko hazkuntza izan zuen eta gizarte eta politika egonkortasuna lortu zuen. Gerra osteko herrialde pobre bat izateari utzi, Gerra Hotzean neutral aldarrikatu, NBEk ezarritako isuna ordaindu eta 40 urtetan, teknologikoki munduko estatu garatu eta jakintsuena bihurtu zen, merkatuko izugarrizko botere ekonomikoarekin eta bizi maila altuarekin. 1960ko hamarkadan basogintza eta esne-industria garatu ziren eta jarduera hauek udalerriko ekonomia monopolizatu zuten garai hartan. 1966. urtean esaterako, produktuak esportatzeko ordutik Kolarin bukatuko zen trenbidea amaitu zuten. Industria udalerrira iritsi zen eta 70eko hamarkadan, burdin-meatze, kareharri-harrobi eta porlan-fabrika bana ireki zituzten. Kolariarren bi bostenek bertan egiten zuen lan 1987. urtean meatzea eta fabrika itxi zituzten arte. Finlandiako Gobernuak emandako diru laguntzei esker, sektore turistikoa bultzatzearen alde egin zuten herritarrek eta Yll\u00e4sko eski-azpiegiturak eraiki zituzten .\nNahiz eta gaur egun gero eta egitura garatuagoak heltzen diren turismoari esker, hala nola 1998. urtean eraikitako geltoki berria, iparrean ez dauden herriek urtez urte biztanleria galtzen dute. Yll\u00e4s muinoaren inguruan dauden herriek bestalde, turismoak neguan eskaintzen dizkien etekinez baliatu eta biztanleria mantentzea, eta kasu batzuetan igotzea, lortu dute .\nAdministrazioa.\nAzpiegiturak.\nFinlandiako Gobernuarena den VR-Yhtym\u00e4 garraio-konpainiaren trenak udalerriraino iristen dira Kolariko trenbideari esker. Trenbide honek Torniotik iparrerako bidea egiten du eta hau, bidaiarientzako azken geltokia da. Trenbidea Kolarira 1966ean iritsi zen lehenbizikoz, eta honela, Finlandian iparraldeen dagoen geltokia bihurtu zen. Trenbide honen bidez, beste linea batzuk hartu eta Finlandia guztitik bidaiatzeko aukera dago. Kolarin gainera, Torniotik hurbilago dagoen beste geltoki bat ere badago, Sieppij\u00e4rvi herrian dagoen geltokia hain zuzen. VR-Yhtym\u00e4 konpainiak eta Kolariko udalak 2020. urterako trenbidea luzatzeko proiektua aurkeztu zuten 2007. urtean .\nKittil\u00e4 eta Pajala aireportuak ere aipatu behar dira; udalerritik hurbil dauden bi aireportu hauek Kolariren ateak dira. Gainera, udalarena den aerodromo bat ere badago Kolari herritik 30 bat km-ra, Aavahelukka izenekoa .\nOndorengoak dira udalerria zeharkatzen duten errepide eta autobide nagusiak:\n Valtatie 21: Tornio - Pello - Kolari - Muonio - Kilpisj\u00e4rvi (Enonteki\u00f6) \n Kantatie 80: Sodankyl\u00e4 - Kittil\u00e4 - Kolari \n Seututie 940: Kolari - \u00c4k\u00e4slompolo - \u00c4k\u00e4sj\u00e4rvi (Muonio) \n Seututie 943: Kolari - Pajala (Suedia) \nUdalerritik igarotzen den autobidea Valtatie 21a da; autobide hau Tornion hasi eta Enonteki\u00f6ko Kilpisj\u00e4rvi herriraino doa, Finlandia ipar-mendebaldeko muturreraino. Sieppij\u00e4rvi, Kolari eta \u00c4k\u00e4sjokisuu herriak zeharkatzen ditu autobideak; Botniako Golkotik iparreraino, autobideak 459 km-ko luzera dauka. Gainera, Kolari Sodankyl\u00e4rekin lotzen duen beste errepide bat ere badago, Kantatie 80 errepidea. Honek, guztira, 155 km dauzka, ekialdetik Kurtakko herriraino iristen da eta Valtatie 21 autobidearekin lotua dago .\nSuediara igarotzeko errepidezko muga bakarra dago, Kolari herritik gertu; bertatik, eta Muonionjoki ibaiko zubia zeharkatu ondoren, errepidea Pajala suediar udalerriraino doa.\nYll\u00e4s muinoa.\n\u00c4k\u00e4slompolo eta Yll\u00e4sj\u00e4rvi herrien artean dagoen Yll\u00e4s muinoan, Pallas-Yll\u00e4stunturi Parke Nazionalaren hegoaldean, Lappi eskualdeko bigarren eski-estazio handiena dago, Yll\u00e4s eski-estazioa. Nahiz eta Lappiko eski-azpiegitura handienak Kittil\u00e4ko Levi muinoan dauden, Finlandiako eski-estazio ospetsuenetarikoa da 719 metroko muino honetan dagoena. Guztira, 61 eski alpinoko pista daude eta pista gehienak hasiberrientzako edo erdi mailako eskiatzaileentzat dira, dena den, adituenentzako ere bost pista beltz badaude. Jaitsiera altueneko pistatik jaisteko (463 m) bakoitzean zortzi pertsona sartzen diren Finlandiako bi telekabinetako bat hartu beharra dago; pista luzeenak bestalde, 3 km-ko luzera dauka. Levin ez bezala, Yll\u00e4sen ezin daiteke gauez eskiatu, hala ere, azpiegitura hauek erakartzen dituzten elur-zaleek, udalerriaren biztanleria bikoizten, hirukoizten eta laukoizten dute sasoiaren arabera .\nEski-estazioaz gain, jatetxeak, dendak eta hotelak daude inguruan. Azpiegiturak urria erdialdean ireki eta ekaina bukaeran itxi ohi dira. Dena den, urte osoan zehar \u00c4k\u00e4slompolo eta Yll\u00e4sj\u00e4rvi herritan eskaintzen diren ekintzak badaude, elur motor safariak, husky txakurrek gidatutako lera safariak, Tornionjoki ibaiko arrantza eta txirrindularitza ikastaro eta lehiaketak, eremu babestuetara ibilaldiak eta piraguismo ikastaroak esaterako .\nTuristak erakartzeko asmatu zuten leloa \"Yll\u00e4s on Ykk\u00f6nen\" da; euskaratua, \"Yll\u00e4s lehena (onena)\". Bisitarien %45a kanpotarrak dira; haien artean, aipatzekoak dira ingelesak, alemaniarrak, suitzarrak eta frantsesak. Esan beharra dago, azkenik, Kolariko udalak, trenbidearen etorrera baliatuz, 2020. urteako Yll\u00e4sko eski-azpiegiturak handiagotuko dituela iragarri zuela .\nBanaketa.\nErrusiar Inperioaren garaian sortu zen udalerria, 1867. urtean; izan ere, Finlandiako Dukerri Handiak emandako erraztasunez baliatuta, Turtolatik bereizi eta udalerri propioa sortu zuten herritarrek. Udalerriak eliza dagoen herriaren izena jaso zuen, Kolari herriarena hain zuzen.\n2.617,63 km\u00b2-ko azalera duen udalerri honetan, biztanleria, hainbat herrixketan banatua dago. Herrixka gehienak ipar-ekialdean eta mendebaldean daude, Yll\u00e4s muinoaren magalean eta Muonionjoki eta Tornionjoki ibaien ertzean. Biztanleria guztiaren heren bat Kolarin kirkonkyl\u00e4 (\"Kolariko elizatea\") deitzen den erdigunean bizi da, guztira, 1.400 bat pertsona. \"Hiriburuak\" gutxinaka biztanleria galtzen duen bitartean, Yll\u00e4s muinoaren inguruan dauden \u00c4k\u00e4slompolo eta Yll\u00e4sj\u00e4rvi herrietan geroz eta jende gehiago bizi da eski-estazioari esker. Udalerriko \"hiriburu orde\"ak bostehun bat biztanle dituzten \u00c4k\u00e4slompolo eta Sieppij\u00e4rvi herriak dira .\nHauek dira garrantzitsuenak:\nHiri senidetuak.\nPajala udalerri suediarrarekin elkar-laguntza eta kooperazio akordioak adostu ditu Kolarik. Gainera, nahiz eta dokumentu edota akordio ofizialik ez egon, mugaz gaindiko Torne ibarreko gainontzeko udalerriekin ere harreman estua dauka.\nUdala.\nKolariko eta Finlandiako gainontzeko udalerrietako udalbatzak eratzeko, lau urtero udal hauteskundeak antolatzen dira herrialdean. Gaur egun dagoen udalbatza 2012ko urriaren 28an ospatu ziren udal hauteskundeetan eratu zen.\nLappiko udalerri gehienen antzera, Zentroko Alderdia izan zen garaile eta aurreko batzarrean baino ordezkari bat gehiago lortu zuen; guztira, hamar eserleku. Bigarren alderdia, beste batzarkide bat irabazi zuen Ezker Elkartasuna izan zen eta zazpi alderdikiderekin, oposizio gogorrena bilakatu zen. Azkenik, hirugarren eta laugarren postuak eskuratu zituzten Alderdi Sozial-Demokrata eta Alderdi Nazionala, bakoitza bina ordezkarirekin. Azken alderdiak, emaitza txarrak jaso zituen bakarra izan zen, Kolari 2000 herri-taldearen desagerpenaren ostean batzarkide bat galdu zuen alderdi bakarra izan baitzen. Aipatzekoa da Yll\u00e4sko eski-estazioaren inguruan eginiko kritiken eta kolariarren desadostasunaren ondorioz, Liga Berdea ez zela hauteskunde hauetara aurkeztu. Hauteskundeen ostean, eratu berria zen udalbatzak Heikki Havanka alkate izendatu zuen .\nHurrengo udal hauteskundeak 2012. urtean ospatuko dira, herrialdeko gainontzeko udalerrietan bezala.\nDemografia.\nBiztanleria.\nEuropar Batasuneko herrialdeekin eta Finlandiako gainontzeko udalerriekin alderatuta, Kolarin, 15 urte baino gutxiagoko biztanleriaren ehunekoa nahiko baxua da, %12,5, eta 65 urte baino gehiagokoa aldiz, altua, %20,5ekoa. Erlijioari dagokionez, gehienak sinesgabeak edo luteranoak dira, bereziki laestadianismo mugimendu kontserbadorekoak. Udalerriko hizkuntza ofizial bakarra finlandiera da; izan ere, biztanleria osoaren %98,5aren ama hizkuntza da. Zehazki, Torne ibarrean hitz egiten den finlandieraren aldaera bitxi batean hitz egiten dute herritarrek, me\u00e4nkieli deritzoten dialektoan. Bigarren mailako hizkuntzak iparraldeko samiek hitz egiten duten ipar samiera eta suediera dira. Udalerri honetako jatorrizko biztanleak samiak dira; hala ere, XVIII. mendetik aurrera, finlandiarren (gehienak, savoniarrak eta tavastiarrak) kopuruak izugarri egin zuen gora eta, apurka, samiek finlandiarren ohiturak bereganatu zituzten .\n4.000 biztanle baino gutxiago dituen udalerri honek, azken hamarkadetan turismoari eta burdin-meatzeari esker biztanleria mantendu egin duen Lappiko udalerri bakarrenetakoa da; Lappi eskualdeko udalerri gehienetako biztanleek Rovaniemira lan bila alde egiten zuten bitartean, kolariarrek Yll\u00e4s muinoak eskaintzen dien lan-etorkizunaren itxaropenez bertan gelditu dira .\nNazioartean ospetsuenak diren kolariarren artean, Pertti Teuraj\u00e4rvi iraupen eskiatzailea dago; eskiatzaile honek, urrezko eta brontzezko dominak irabazi zituen Finlandia taldearekin 1976 eta 1980ko Neguko Olinpiar Jokoetako 4 x 10 km errelebutako lasterketetan. Beste ezagunen artean, Sari Havas aktorea eta ez asko disko berria atera duen Suvi Ter\u00e4sniska abeslari gaztea daude.\nTornetarrak.\nTornetarrak Torne ibarreko biztanleak dira, bai finlandiarrak, bai suediarrak. Hauek, XVI. eta XVII. mendeetan iparraldera iritsitako finlandiarren ondorengo zuzenak dira, denboraren poderioz ibarrean egokitu zirenak. Moskuko Printzerri Handiaren erasoetatik ihesi eta Suediar Erresumak eskainitako onuren bila zetozen finlandiarrak ziren, batez ere, Karelia, Savonia eta Tavastia antzinako probintzietatik iritsiak. Hauek iristean, samiek iparralderantz jo zuten eta, horregatik, Torne ibar osoko sami bakarrak iparrerago aurki daitezke, Enonteki\u00f6 udalerrian hain zuzen .\n1809. urtean Torne ibarra bitan zatitua izan zen; nahiz eta Finlandiako Dukerri Handiak eta Errusiar Inperioak ibar osoa eskatu zuten, Suediako Erresumak ez zuen atzera egin eta bi herrialdeen arteko muga Muonionjoki eta Tornionjoki ibaietan ezarri zen. Gaur egun arte legez jarraitzen duen muga da hori. Modernizazioarekin bat, muga handitu egin zen eta suediar aldeak \"suediartze\" bat jasan zuen 1850 eta 1950 urte bitartean. Hala ere, gaur egun anaitasun handia dago bi aldeen artean eta egundaino tornetarren kultura eta hizkuntza, finlandieraren dialekto bat den me\u00e4nkieli mantentzea lortu dute tornetarrek.\nSamiak.\nUdalerria samien jatorrizko lurraldearen barruan dago, S\u00e1pmi delako lurraldean. Aspaldian, samiak baino ez ziren bizi bertan, baina askok XVII. mendetik aurrera iritsitako finlandiarren kultura bereganatu eta euren kultura bereiziari uko egin zioten. Gaur egun, biztanleriaren %1a baino gutxiago da talde-etniko honen parte, eta bakarrik %0,1 justuaren ama hizkuntza da ipar samiera. Finlandiako Sami Lurraldea erakundea osatzen ez duenez, bertako sami gutxiengoaren kultura ez dago legeekin eta eskubide bereziekin babestuta .\nBertako samiek ipar sami deitura jasotzen dute elur-orein zaintzari lotutako bizimoduagatik.\nHezkuntza eta Osasuna.\nLehen Hezkuntzako bost eskola daude guztira udalerrian; \u00c4k\u00e4slompolon, Kolarin, Kurtakkon, Sieppij\u00e4rvin eta Vaatoj\u00e4rvin. Bigarren Hezkuntzako instutua aldiz, Kolari herrian baino ez dago, Kolarin Lukio izenekoa .\nUdalerria Lappi Ospitale Barrutian dago eta bertako ospitale bakarra Rovaniemiko Lappiko Ospitalea da, herrigunetik 100 bat km-ra. Hala ere, herrietan, eritasun arinagoak sendatzeko eskualde-erietxeak daude, hala nola, \u00c4k\u00e4slompolon eta Kolarin .\nKultura.\nArmarria.\nArmarria 1951. urtean sortu eta uztailaren 24an onartu zuen udalbatzak udalerriko ikur gisa (Barne Ministerioak abenduaren 10ean). Olof Eriksson helsinkiar artistak sortu zuen eta, bertan agertzen diren irudiekin, Erikssonek Kolari izenaren esanahia adierazi nahi izan zuen. Hain zuzen, \"kolari\" hitzak ikaztobi edo txondor esanahia zuen antzinako finlandieran eta, hala, armarriak txondor bat lanean erakusten du: zelai grisaren aurrean, mendi beltz bat dago, gainetik suzko bost gar gorri ateratzen zaizkion tontorra. Azkenik, aipatzekoa da Kolariko armarriak ere atzealde iluna duela; izan ere, kolore hitsak (grisa, beltza) Lappiko udalerriko armarrien bereizgarri nagusiak dira, eskualdeko zerua irudikatzen dutenak .\nLeku aipagarriak.\nHistoriarekin zerikusia duten museo batzuk daude udalerrian; haien artean, aipagarria da Sieppij\u00e4rvi herrian dagoen museoa. Museoa XVIII. eta XIX. mendeko egurrezko zazpi eraikinek osatzen dute, askotan eraberritu behar izan dituztenak. Laponiako Gerran zutik iraun zuten eraikin bakarrak izan ziren eta hainbat proposamenen ondoren, eraikin historiko hauek babestuko zituen museoa sortu zen 1980. urtean. Bertan, gutxi gorabehera 1360 bat ikusgai daude, gehienbat aspaldian herritarrek erabiltzen zituzten objektuak. Museoa ekain erdialdetik abuztura irekita egoten da .\nBertako eraikinen aspaldiko egiturei esker, Venej\u00e4rvi herrixka monumentu izendatua izan zen 1993. urtean .\nDenen artean, hauek dira udalerriko eraikin ezagunenak:\nOspakizun bereziak.\nOtsailean eta uztailean Lappi osoan ospetsuak diren bi musikaldi ospatzen dira \u00c4k\u00e4slompolo herrian: Yll\u00e4s Jazz Blues eta Yll\u00e4s Soikoon. Bietan, Finlandiako talde ezagun asko etortzen da eta Yll\u00e4s muinoaren inguruan dauden biztanle eta bisitariak goxotzen dituzte beren abestiekin .\nEkonomia.\nKolariko egitura ekonomikoaren arabera, langile gehienak zerbitzuetan egiten du lan; bai zerbitzu publikoetan, bai baso-zaintzan, bai turismoan. Gainontzekoak, nekazaritzan (egoera klimatikoak baldintzatuta), elur-orein zaintzan eta industrian egiten du lan gehienbat; izan ere, Lappi iparralde osoan industria zerbait garatu den udalerri bakarrenetakoa da. Langabetuen kopurua Lappiko udalerrietako txikienetarikoa da turismoari esker.\n1960ko hamarkadan basogintza eta esne-industria garatu ziren eta jarduera hauek udalerriko ekonomia monopolizatu zuten garai hartan. 1966. urtean esaterako, produktuak esportatzeko ordutik Kolarin bukatuko zen trenbidea amaitu zuten. Industria udalerrira iritsi zen eta 70eko hamarkadan, burdin-meatze, kareharri-harrobi eta porlan-fabrika bana ireki zituzten. Kolariarren bi bostenek bertan egiten zuen lan, 1987. urtean meatzea eta fabrika itxi zituzten arte. Finlandiako Gobernuak emandako diru laguntzei esker, sektore turistikoa bultzatzearen alde egin zuten herritarrek eta horrek, 1930eko hamarkadatik irekita egondako Yll\u00e4s muinoko eski-azpiegiturak eraberritzea ekarri zuen .\nGaur egun, udalerriko diru-sarreren iturri nagusiak 2007. urtean 312.000 bisitari jaso zituen Pallas-Yll\u00e4stunturi Parke Nazionala eta Yll\u00e4s muinoko eski-estazioa dira; \u00c4k\u00e4slompolo eta Yll\u00e4sj\u00e4rvi herrien artean dagoen muinoan, Lappi eskualdeko bigarren eski-estazio handiena dago. Guztira, 61 eski alpinoko pista daude, gehienak, hasiberrientzako edo erdi mailako eskiatzaileentzat dira, dena den, adituenentzako ere bost pista beltz badaude. Jaitsiera altueneko pistatik jaisteko (463 m) bakoitzean zortzi pertsona sartzen diren Finlandiako bi telekabinetako bat hartu beharra dago; pista luzeenak bestalde, 3 km-ko luzera dauka. Levin ez bezala, Yll\u00e4sen ezin daiteke gauez eskiatu, hala ere, azpiegitura hauek erakartzen dituzten elur-zaleek udalerriaren biztanleria bikoizten, hirukoizten eta laukoizten dute sasoiaren arabera; bisitarien %45a kanpotarrak dira, haien artean, aipatzekoak dira ingelesak, alemaniarrak, suitzarrak eta frantsesak. Eski-estazioaz gain, jatetxeak, dendak eta hotelak daude inguruan. Azpiegiturak urria erdialdean ireki eta ekaina bukaeran itxi ohi dira. Dena den, urte osoan zehar \u00c4k\u00e4slompolo eta Yll\u00e4sj\u00e4rvi herritan eskaintzen diren ekintzak badaude, elur motor safariak, husky txakurrek gidatutako lera safariak, Tornionjoki ibaiko arrantza eta txirrindularitza ikastaro eta lehiaketak, eremu babestuetara ibilaldiak eta piraguismo ikastaroak esaterako .\nTuristak erakartzeko asmatu zuten leloa \"Yll\u00e4s on Ykk\u00f6nen\" da; euskaratua, \"Yll\u00e4s lehena (onena)\". Azkenik, esan beharra dago Kolariko udalak, trenbidea luzatzeko proiektu berria baliatuz, 2020. urterako Yll\u00e4sko eski-azpiegiturak handiagotuko dituela iragarri zuela 2007an ."}
{"id": "62533", "revid": "201", "url": "https://eu.wikipedia.org/wiki?curid=62533", "title": "Parabellum", "text": ""}
{"id": "62534", "revid": "119347", "url": "https://eu.wikipedia.org/wiki?curid=62534", "title": "Cijuela", "text": "Cijuela Espainiako udalerria da, Granadako probintziakoa. 2008an 2.665 biztanle zituen."}
{"id": "62535", "revid": "336", "url": "https://eu.wikipedia.org/wiki?curid=62535", "title": "Andaluziako futbol selekzio nazionala", "text": ""}
{"id": "62539", "revid": "105290", "url": "https://eu.wikipedia.org/wiki?curid=62539", "title": "Vega de Granada", "text": "Vega de Granada (esanahia, ) Granadako probintziako (Espainia) eskualde bat da. 2007an 500.121 biztanle zituen."}
{"id": "62543", "revid": "105290", "url": "https://eu.wikipedia.org/wiki?curid=62543", "title": "Hu\u00e9scarko eskualdea", "text": "Hu\u00e9scarko Eskualdea (gaztelaniaz \"Comarca de Hu\u00e9scar\") Granadako probintziako (Espainia) eskualde bat da. 2007an 17.483 biztanle zituen. Albacete, Murtzia, Almer\u00eda eta Ja\u00e9ngo probintziekin muga egiten du."}
{"id": "62544", "revid": "119347", "url": "https://eu.wikipedia.org/wiki?curid=62544", "title": "Katakonba", "text": "Katakonbak (ziur aski grezierako \u03ba\u03b1\u03c4\u03ac \u03ba\u03c5\u03bc\u03b2\u03ae\u03c2, \"kat\u00e0 kymb\u00e8s\", \"leize azpian\" edo \"indusketa azpian\") lehen kristauen lur azpiko kanposantuak ziren. Jende askoren hilobi guneak ziren. II. mendetik V. menderarte eman ziren kristautasuna garatu zen gune batzuetan. Ezagunenak, edo jatorrizkoak, Erromako \"San Sebastiano fuori le mura\" (San sebastian harresiz kanpokoa) edo \"San Sebastiano ad Catacumbas\" elizaren inguruan daudenak dira.\nHedaduraz, \"katakonba\" elkarlotuta dauden lurpeko leize edo lekuak izendatzeko erabili izan da, batez ere hildakoak lurperatzeko. Ezagunenak Pariskoak, Palermokoak eta Limakoak dira.\nHistoria.\nII. menderarte, kristauak paganoekin batera lurperatzen ziren. Baina katakonbak sortu zirenean, kristauak han lurperatzen ziren, honela talde batetako partaide zirela azpimarratuz (idei garrantzitsua beraientzat). V. mendetik aurrera, bertan behera utzi ziren, jendea ez baitzen gurtzera joaten eta hilobiraketak gaur egun ezagutzen ditugun kanposantuetan eginten hasi zirelako. XVI. mendean berreskuratu ziren eta XIX. mendean hasi ziren errespetatzen eta zuten garrantzia ematen ez kristautasunaren ikuspuntutik bakarrik, baizik eta ikuspuntu historiko-artistiko batetik ere.\nNon eta nola.\nHiriko harresietatik kanpo (legeak esaten zuen bezala) eta bideetatik gertu egiten ziren.\nKorridore estuak ziren, \"ambulacri\"ak, labirintu itxurarekin. Hauetan aldeetako ormetan nitxo edo \"loculi\"ak egiten dira: nitxo laukizuzenak.\nOrokorrean gorpuak maindireekin estaltzen ziren eta lauzekin nitxoa ixten. Normalean nitxo bakoitzeko gorpu bat izaten zen, baina badira bi eta hiru sartu zituztenak ere (\"loculi bisomus\" edo \"trisomus\"). Hormetan toki gehiagorik etzenean lurrean hilobiratzen zituzten.\nDirudienez, kristauek, Erroma kanpoan zeuden harrobi utziez baliatu ziren. Bertan tufa edo puzzolana harriak topatu zituzten eta hauek erabili. Hauen ezaugarriak onak ziren, hoietako bat biguntasuna zelarik. Harrobi horietako pasadizoak ere erabili zituzten beraien katakonbetan ere.\nEzagutzen diren katakonben izenen jatorria ezberdina izan daiteke. Alde batetik, lurraren jabearen izena jartzen zioten. Beste izendatzeko modua izan daiteke Santuren bat lurperauta badago, aren izena hartuko du. Azkenik norbaitek eraiki edota handitu bazuen, sustatzailearen izena har zezakeen.\nHilobiratzea.\nKristauentzat ideia garrantzitsua zen \"inhumazio\" edo ehorzketa egitea. Paganoen munduan gehien egite zena \"crematio\" edo errausketa izaten zen, baina kristauek gorpua gorde behar izaten zuten. II eta III. mendeen artean, ez dago argi zergatik, paganoek ere ehorzketa egiten zituzten, errausketa utziz. Batzuk diote kristauen eraginagatik izan zela. Badirudi, goi mailako jendea hasi zela horrelakoak egiten.\nMargogintza.\nKatakonbetako hormetan margogintza ugaria topatu izan da. Freskoa erabiltzen zuten teknika bezala eta gai ezberdinak irudikatzen zituzten. Orokorrean \"Ordo comendationis animae\" gaiak izango dira, salbamenerako paradigmak."}
{"id": "62546", "revid": "201", "url": "https://eu.wikipedia.org/wiki?curid=62546", "title": "Katakunbak", "text": ""}
{"id": "62547", "revid": "105290", "url": "https://eu.wikipedia.org/wiki?curid=62547", "title": "Bazako eskualdea", "text": "Bazako Eskualdea (gaztelaniaz \"Comarca de Baza\") Granadako probintziako (Espainia) eskualde bat da. 2007an 43.015 biztanle zituen. Almer\u00eda eta Ja\u00e9ngo probintziekin muga egiten du."}
{"id": "62549", "revid": "1545", "url": "https://eu.wikipedia.org/wiki?curid=62549", "title": "Costa Tropical", "text": "Costa Tropical () edo \"costa granadina\" () Granadako probintziako (Espainia) eskualde bat da, Granadako kosta hartzen duena. 2007an 121.361 biztanle zituen. Almer\u00eda eta M\u00e1lagako probintziekin muga egiten du."}
{"id": "62551", "revid": "6327", "url": "https://eu.wikipedia.org/wiki?curid=62551", "title": "Kosta Tropikala", "text": ""}
{"id": "62552", "revid": "6327", "url": "https://eu.wikipedia.org/wiki?curid=62552", "title": "Granadako kosta", "text": ""}
{"id": "62553", "revid": "105290", "url": "https://eu.wikipedia.org/wiki?curid=62553", "title": "Guadixko eskualdea", "text": "Guadixko Eskualdea (edo Accitania, gaztelaniaz \"Comarca de Guadix\") Granadako probintziako (Espainia) eskualde bat da. 2007an 44.602 biztanle zituen. Almer\u00edako probintziarekin muga egiten du."}
{"id": "62555", "revid": "6327", "url": "https://eu.wikipedia.org/wiki?curid=62555", "title": "Accitania", "text": ""}
{"id": "62558", "revid": "15795", "url": "https://eu.wikipedia.org/wiki?curid=62558", "title": "Granadako ibarra", "text": ""}
{"id": "62559", "revid": "6327", "url": "https://eu.wikipedia.org/wiki?curid=62559", "title": "Huescarko eskualdea", "text": ""}
{"id": "62562", "revid": "105290", "url": "https://eu.wikipedia.org/wiki?curid=62562", "title": "Delirious New York", "text": "Delirious New York Rem Koolhaas arkitektoak 1978. urtean idatzitako saiakera da. Bertan, Pritzker sari ospetsuaren irabazle den Koolhaas-ek postmodernitatearen hiriaz hitz egiten du, Manhattan irla laborategi soziologiko eta urbanistikotzat hartuta.\nIrlaren historioa eta morfologia aitzakitzat harturik, holandar egileak bere etorkizuneko ekoizpen ideologiaren zimenduak eraikitzen ditu; gerora argitaratuko dituen saiakerek (1995.eko \"S, M, L, XL\", 2003.eko \"Content\") liburu honen testigantza jasotzen dute, milurteko berriaren eragileetara moldatuz.\nLiburua XX. mendeko arkitektura saiakera garrantzizkoen artean dago kokatuta, influentzia eta sortutako eraginengatik.\nLiburuaren egitura.\nLiburua, Koolhaas-en idazkietan ohizkoa izaten den bezala, poliedrikoa da, hots, osotasun bat eratzen duten testu edo alderdi ezberdinez osotuta. Horrela ba, hainbat adibidez baliaturik, hirigintza postmodernoaren laborategi bihurtu den Manhattan honen irudia jaso dezakegu.\nBeraz, irlaren planeamendutaz hitz egiten badigu ere, hiri \"laginak\" hartuko ditu, laborategiko lana balitz lez, osotasuna aztertzeko. Lagin edo kasu ezberdin hauek dira; Coney Island, 5th Avenue-ko etxe irla bat (Waldorf Astoria eta geroago Empire State etxe orratzaren egoitza), Rockefeller Center eta Welfare Island, hain zuzen ere.\nAlde teorikoak.\nTestuan, Koolhaas-ek garai bateko hirigintza eta arkitektura kolokan ezartzen ditu. Urte bete lehenago Kisho Kurokawak \"Metabolism in architecture\" argitaratu zuen, eta arkitektura, hirigintza eta biologiaren arteko lotura ezarriz. Ikuspuntu biologiko honek hiriaren antolamenduan izango du bere eragina, Koolhaas-en ustez. Humanismoaren balioak defendatzen zituen hirigintza tradizionala eta globalizazioaren eraginez aldaketa bortitzak jasotzen dituen gizartea ez datoz bat. Manhattan bizirik mantentzen duen, -eta ondorioz, gizarteri postmodernoa, irla aztergai dugun lagin bat besterik ez delako-, \"kongestioaren kultura\" da. Manhattan irlan, etxeen pilatze bertikala eta horizontalak orube bakoitzaren banakotasunaren hasiera besterik ez da. Etxe-orratz bakoitzak \"banakotasun\" eta \"nabarmentasuna\" lortzea espero du, besteekin leiha zuzenean.\nBeste berezitasun bezala, \"programaren\" berrikuspen bat daukagu. XX. mendean, funtzionalisten etorrerarekin bat, programa arkitektura prozesuaren dobela bihurtu zen. Funtzionalisten esaera famatuak, \"formak erabilera jarraitzen du\" izan zen, eta etxe orratzen diseinuan Louis Sullivan-ek inor ez bezala hitz horiek jarraitu zituen. Sullivanen obra gehiena Chicagoko eskolaren barnean kokatu bazen ere, New York hiria planteamendu honen oinordeko da. \"Delirious New York\" obran programa honen trinkotasuna zalantza jartzen da, eta beste funtzio ezberdinekin nahasteko proposamenak luzatzen dira. Adibidetzat, 2003. urteko Koolhaas-en estudioa den OMA-ren Seattle Public Library-aren proiekturako, arkitektoak eskaleentzako osasun instalazioak proposatu zituen, \"cross-programming\" horren arabera."}
{"id": "62565", "revid": "105290", "url": "https://eu.wikipedia.org/wiki?curid=62565", "title": "Erreaktibotasun", "text": "Erreaktibotasuna substantzia batek erreakzio kimiko bat jasatean erakusten duen erreakzio-abiadura da. Konposatu kimiko puruetan, erreaktibotasuna laginaren propietate fisikoen araberakoa da. Esaterako, substantzia bat ehotzen bada, bere azalera espezifikoa handitu egiten da eta bere erreaktibotasuna ere emendatu egiten da. Konposatu ezpuruetan, erreaktibotasunak ezpurutasunen eragina jasaten du. Konposatu kristalinoetan, forma kristalinoak eragina izan dezake erreaktibotasunean. Edozein kasutan, erreaktibotasunaren baldintzatzaile nagusia konposatuaren propietate subatomikoak dira.\nErreaktibotasunaren zergatia.\nOro har, erreakzio kimikoak gertatzen direnean, konposatu kimikoak egoera egonkorragora igarotzeko izaten da. Kimika kuantikoak sakonago eta zehatzago azaltzen du arrazoi hau.\nSistema bateko elektroiek egonkortasun handiagoa eduki dezaten, orbital atomikoek beterik, edo ahalik eta beteen, egon behar dute. Esaterako, hidrogeno-atomo bakarti batek elektroi bakarra dauka bere lehen orbitalean, baina orbital horrek beterik egoteko bi elektroi behar ditu. Orduan, bi hidrogeno-atomok erreakzionatu eta H2 eratzen dutenean, egonkortasun handiagoa lortzen dute (100 kilokaloria moleko, edo 420 kilojoule moleko).\nArrazoi beragatik, karbonoak ia beti lau lotura kimiko eratzen ditu. Bere balentzia-konfigurazioa 2s2 2p2 da, alegia, erdi beterik. Erdi beterik egotetik erabat beterik egotera igarotzeko behar duen aktibazio energia hain txikia da, erreakzioa ia erabatekoa izaten dela. Prozesu honetan energia-kantitate esanguratsua askatzen da. Lau lotura berdinen konfigurazio honi sp3 hibridazio deritzo.\nZinetika kimikoa eta erreaktibotasuna.\nErreakzio jakin baten abiadura,\nondoko legeak zehazten du:\nnon erreakzio-abiadura kontzentrazio molarrean erreakzioaren unerik geldoeneko segundo batean dagoen aldaketa den, [A] erreakzionatzaile guztiek ordena zuzenean (erreakzio-ordena deitzen dena) daudenean daukaten kontzentrazio molarraren produktua den, eta \"k\" erreakzio-konstantea den (zirkunstantzia-multzo jakin baten funtzioan, normalean tenperatura eta presio konstanteetan, eta kontzentrazioarekiko modu independentean). Konposatu baten erreaktibotasuna handiagoa izango da \"k\"-ren balioa altuagoa denean eta abiadura handiagoa denean. Esaterako, \nbada, orduan:\nnon \"n\" A-ren erreakzio-ordena den, \"m\" B-ren erreakzio-ordena den, \"n+m\" erreakzio osoaren ordena den, eta \"k\" konstantea den."}
{"id": "62566", "revid": "201", "url": "https://eu.wikipedia.org/wiki?curid=62566", "title": "Katakunba", "text": ""}
{"id": "62567", "revid": "105290", "url": "https://eu.wikipedia.org/wiki?curid=62567", "title": "Cheder", "text": "Cheder (Cheider ere izendatua; hebreeraz \"\u05d7\u05d3\u05e8\", \"gela\") oinarrizko eskola tradizionala da, haurrak judaismoaren oinarriak eta hebreera irakastea helburu duena.\nHistoria.\nChederrak XVIII. mendearen bukaeran Europan oso hedatuak egon ziren. Eskolak irakaslearen etxean izaten ziren, eta honi komunitate juduak edo gurasoek ordaintzen zioten. Normalean, mutilak bakarrik joaten ziren Chederretara, neskak norberaren etxean hezten zituzten bitartean. Bestalde, talde berean adin desberdineko mutilak biltzen ziren.\nUmeak Chederretan bost urterekin hasten ziren. Alfabeto hebrearra ikasi ondoren, eta hebreeraz irakurtzen ikasita (Erdi Aroan, Europako juduen hizkuntza jiddisha zen), torah ikasteari ekiten zioten. Horrela, Livitikoarekin eta Talmudarekin hasten ziren. Ikasteko modu nagusia irakurgaiak ahots ozenez irakurtzea eta memoriaz ikastea zen. 13 edo 14 urterekin, gaztearen hezkuntza amaitzen zen, benei mitzv\u00e1 jaia ospatuz, hots, gaztea gizon egiten zela ospatuz.\nIkasketekin jarraitu nahi zutenek, rabino edo sofer izateko, Yeshiva eskolara joan behar zuten. Mota honetako eskola ospetsuenak hiri hauetan zeuden: Worms, F\u00fcrth eta Praga. Gurutzadetako pogromoen eraginez, judu askok Ekiadleko europara ihes egin zuten. Migrazio horrekin batera, judaismoaren gune intelektuala ere mugitu zen, Ekialdeko Europan mendeetan zehar mantenduz.\nXVII. mende bukaeran, Cheder sistemak judu ortodoxoen aldetik kritikak jasotzen hasi zen. Haskalako kide aurrerakoiek ere berdin egin zuten. Lehenen arabera, irakasleak ez zeuden behar bezain prestatuak. Kontuan izan behar da, irakasleek oso gutxi kobratzen zutela, eta irakasle ugari harakinak, abeslariak edo hilerriko langileak ziren. Era berean, irakasle batzuek ikasleak maila aurreratuetara igarotzeko erraztasunak jartzen zituzten, goiko mailetan ordaindu behar zuten eta.\nBigarrenen kritika desberdina zen. Haskalako aurrerakoien arabera, Chederrek hizkuntza isolamendua, eta baita isolamendu espaziala ere, bultzatzen zuten, juduen integrazioa oztopatuz. Horrela, bizi ziren herrialdearen hizkuntza ere ikastea proposatzen zuten, besteak beste.\nIdeiok XVIII. mendearen aurrera hasi ziren praktikara eramaten, batez ere Alemaniako juduen aldetik. Bertan, judaismo erreformatu izenekoa sortu zuten, \"Freischulen\" (\"dohako eskolak\") izeneko berezko eskolekin. Horri hezkuntza unibertsalaren ezarrera gehituz, Cheder sistemaren bukaera gertatu zen, gutxienez herrialde alemanieradunetan. Hala ere, Ekialdeko Eurpan Chederrak Holokaustora arte exititzen jarraitu zuten.\nGaur egun.\nMendebaldeko herrialdeetan, Chederrak badaude oraindik, zeinetara ikasleeak eskola-orduz kanpo joaten baitira. Beste zenbait kasuetan, eta bereziki judaismo ortodoxoaren jarraitzaileen artean, Chederrak eskola konbentzional bezala funtzionatzen dute. Era horretan Israelen ere funtzionatzen dute."}
{"id": "62568", "revid": "58701", "url": "https://eu.wikipedia.org/wiki?curid=62568", "title": "Irlandako Gerra Zibila", "text": "Irlandako Gerra Zibila 1922ko ekainaren 28tik 1923ko maiatzaren 24ra bitarteko gerra izan zen Irlandan. Itun Anglo-irlandarraren aldeko eta aurkakoen arteko gerra honek lehenengoen garaipen argia ekarri zuen. Horren ondorioz, Irlandako Estatu Askea sortu zen, gaur egungo Irlandako Errepublikaren aurrekari zuzena.\nGertaerak.\nIndependentzia Gerraren ostean, 1921ean Londresekin lortutako itunak parte baten independentzia ekarri zuen, baina uhartea bitan zatitu zuen. Ipar Irlandak Erresuma Batuaren zati izaten jarraituko zuen, eta Irlandako errepublika britainiarren Commonwealth barnean autogobernudun herrialde bilakatu zen. Horrek mugimendu errepublikanoa bitan zatitu eta gerra zibila eragin zuen 1922an, itunaren aldeko eta aurkakoen artean. Itunaren defendatzaileek irabazi zuten gerra.\nIndependentzia Gerrarekin (1918-1921) alderatuta, askoz hildako gehiago utzi zituen gerra honek. Era berean, bere oinarriek gaur egun ere bizirik jarraitzen dute Irlandako politikan, bertako alderdi garrantzitsuenak gerra honetako bi bandoen ondorengo zuzenak dira eta: Fianna Fail itunaren aurkakoen oinordekoa da eta Fine Gael itunaren aldekoena.\nGerra hau itunaren aldekoek erraz irabazi zuten arren, beraien buruzagi garrantzitsuenak galdu zituzten, hala nola, Michael Collins eta Arthur Griffith. 1923ko maiatzaren 24an, Irlandako Gerra Zibila amaitu zen. "}
{"id": "62569", "revid": "6327", "url": "https://eu.wikipedia.org/wiki?curid=62569", "title": "Itun Anglo-irlandarra", "text": ""}
{"id": "62570", "revid": "201", "url": "https://eu.wikipedia.org/wiki?curid=62570", "title": "Irlandako Gerra Zibil", "text": ""}
{"id": "62575", "revid": "96586", "url": "https://eu.wikipedia.org/wiki?curid=62575", "title": "Umaga", "text": "Edward Fatu, ezagunagoa Umaga ezizenaz (1973ko martxoaren 28a - 2009ko abenduaren 4a) estatubatuar borrokalari profesionala izan zen. RAWen borrokatzen zen, eta tatuaje tribalak zituen aurpegi-gorputzetan.\n2008.\nRoyal Rumble 2008rako lehena izan zen sailkatzen, Jim Dugganen aurkako garaipenari esker."}
{"id": "62577", "revid": "512", "url": "https://eu.wikipedia.org/wiki?curid=62577", "title": "Egur pellet", "text": "Egur pelleta egurra trinkotu eta lehortuz sortzen den erregaia da. Pellet hitza ingelesetik zuzenean mailegatutako hitza da eta \"bola txikia\", \"kaka-alea\", \"arkina\", \"altxirri\", zein \"pikorra\" esan nahi du.\nSortzeko, zerrautsa edo antzeko materialak dira lehengai. Zerrategietako hondakinak batu eta tratatu egiten dira, lehenengo duen hezetasuna jaitsi behar zaio % 10 baino gutxiago izan arte, gero prentsa berezi baten pelletizatzailea zanpatu egiten da. Orduan, egurrak berak duen ligninak partikulak elkar lotzen ditu edo almidoia ere itsatsi ahal zaio itsasgarri modura.\nErregai moduan dituen abantailak handiak dira, biomasatik hartutako energia berriztagarria izateaz gain, bere erreketak ez du ia kerik sortzen eta ez du airea gehiegi kutsatzen.\nBero ahalmenari dagokionez, gasolioaren erdikoa da, hau da, kilo bat gasoliok sortzen duen energia berdina sortzeko bi kilo pellet behar dira."}
{"id": "62578", "revid": "688", "url": "https://eu.wikipedia.org/wiki?curid=62578", "title": "Lojako eskualdea", "text": "Lojako Eskualdea (gaztelaniaz \"Comarca de Loja\") Granadako probintziako (Espainia) eskualde bat da. M\u00e1laga, Kordoba eta Ja\u00e9ngo probintziekin muga egiten du."}
{"id": "62579", "revid": "201", "url": "https://eu.wikipedia.org/wiki?curid=62579", "title": "Pelleta", "text": ""}
{"id": "62585", "revid": "105290", "url": "https://eu.wikipedia.org/wiki?curid=62585", "title": "Alhamako eskualdea", "text": "Alhamako Eskualdea (edo Alhama de Granadako Eskualdea, gaztelaniaz \"Comarca de Alhama\") Granadako probintziako (Espainia) eskualde bat da. M\u00e1lagako probintziarekin muga egiten du."}
{"id": "62590", "revid": "6327", "url": "https://eu.wikipedia.org/wiki?curid=62590", "title": "Alhama de Granadako Eskualdea", "text": ""}
{"id": "62591", "revid": "6327", "url": "https://eu.wikipedia.org/wiki?curid=62591", "title": "Alhama de Granadako eskualdea", "text": ""}
{"id": "62592", "revid": "23317", "url": "https://eu.wikipedia.org/wiki?curid=62592", "title": "Eskoziako futbol selekzio nazionala", "text": "Eskoziako futbol selekzio nazionala munduko hiru talde zaharrenen artean dago, Ingalaterra eta Galeskoekin batera. 1872ko azaroaren 30ean jokatu zuten lehenengo partida, ingelesen aurka eta etxean hain zuzen ere (0-0).\nSorreratik bertatik parte hartu dute independienteki txapelketa ofizial guztietan, Olinpiar Jokoetan izan ezik.\nGlasgown (Hampden Park) jokatzen ditu etxeko partidak.\nMunduko txapelketan.\nZortzi aldiz parte hartu dute, 1954, 1958, 1974, 1978, 1982, 1986, 1990 eta 1998an hain zuzen ere.\nHala ere, lehenengo fasea inoiz ez du gainditu.\nEuropako txapelketan.\nBirritan sailkatu ziren, 1992an eta 1996an , Suedian eta Ingalaterran hurrenez hurren. 1992an zortzi taldetatik bosgarrena izan zen.\nUniformea.\nEskoziak hasieratik elastiko urdin iluna eta galtza zuriak erabili izan ditu. Hasieran galtzerdiak ere urdin ilunak ziren eta 1974tik aurrera gorriak izan dira. Eskozia lehen aldiz ordezkatu zuen Glasgowko Queen's Park FC taldearen koloreak dira eta errugbi selekzioaren koloreak ere badira. 1881 eta 1951 artean Archibald Primrose Roseberyko Earlaren kolore hori-arroxak erabili izan zituen puntualki, Eskoziako futbolean garrantzi handiko figura izan baitzen. 1996ko Europako Txapelketan Tartan itxura zuen ekipamendu erabat urdina erabili zuen.\nJokalari aipagarrienak.\n2021eko ekainaren 18an eguneratua"}
{"id": "62593", "revid": "880", "url": "https://eu.wikipedia.org/wiki?curid=62593", "title": "Eskozia futbol selekzio nazionala", "text": ""}
{"id": "62594", "revid": "1545", "url": "https://eu.wikipedia.org/wiki?curid=62594", "title": "Espainol", "text": ""}
{"id": "62595", "revid": "105290", "url": "https://eu.wikipedia.org/wiki?curid=62595", "title": "Granadako Alpujarra", "text": "Granadako Alpujarra (gaztelaniaz \"Alpujarra Granadina\") Granadako probintziako (Espainia) eskualde bat da. 2005ean 24.558 biztanle zituen. Almer\u00edako probintziarekin muga egiten du. Almer\u00edako Alpujarrarekin batera Alpujarra probintziaz gaindiko eskualdea osatzen du."}
{"id": "62596", "revid": "1781", "url": "https://eu.wikipedia.org/wiki?curid=62596", "title": "Alpujarra Granadina", "text": ""}
{"id": "62600", "revid": "336", "url": "https://eu.wikipedia.org/wiki?curid=62600", "title": "Torne ibaia", "text": "Torne ibaia (Finlandieraz: \"Tornionjoki\"; Suedieraz: \"Torne \u00e4lv\") Laponiako 510 km\u00b2-ko ibai luzea da. Tornetr\u00e4sk izeneko aintzira batean sortzen da Suedian, eta pixkanaka Finlandia eta Suediaren arteko mugara iristen da, Muonionjoki ibaia ordezkatuz eta bi herrialdeen arteko muga bihurtuz. Azkenenan Bothniako Golkoan isurtzen dira ibilaldi osoan ibilitako urak.\n1809. urtean Suediak, Finlandia herrialdea galdu zuenean, Torne ibaia, Muonionjoki eta Konkamaeno ibaiekin batera, Errusia inperialaren eta Finlandiaren arteko muga bihurtu zen, Laponia eta Mendebaldeko Botnia probintziak bitan zatituz. Torne ibarraren erdigune da.\nJukkasj\u00e4rvin izotz jauregi bat eraiki ohi dute, ibai honetako ur-izoztuarekin . Izan ere, bertako izotza oso ezaguna da mundu osoan zehar. Hala nola, Vodka edateko izotz honena dela diote Europa osoko eta Shangai eta Tokyoko barman ezagunenek ."}
{"id": "62601", "revid": "59723", "url": "https://eu.wikipedia.org/wiki?curid=62601", "title": "Irlandako Estatu Askea", "text": "Irlandako Estatu Askea (, ) Itun anglo-irlandarra indarrean sartzean Irlandako hegoaldeko 26 konderrietan sortu zen estatua da. Zehazki, 1922ko abenduaren 6an Hegoaldeko Irlandari agindupeko lur edo \"dominium\" gobernua onartu zitzaion.\nBarne gaietan autonomoa zen arren, 1937 arte Commonwealth erakundeko kide izaten segitu zuen: hortaz, Erresuma Batuko monarka Irlandako Estatu Askeko estatu buru zen eta Irlandako kargu publiko guztiek, kargua hartzean, leialtasuna hitzeman behar zioten.\nEstatu Askearen sorrerak Irlandako Gerra Zibila piztu zuen, gehienbat aurretik independentziaren alde elkarrekin borrokatu zirenak zatiturik. Batzuek estatu hori Errepublikarekiko traiziotzat hartu zuten, uhartearen zatiketa eta britainiarren nagusitasuna bermatzen zuelakoan, bereziki iparraldean. Besteek Estatu Askea etorkizunean uharte osoaren erabateko burujabetza lortu ahal izateko pauso garrantzitsutzat hartu zuten: gerra horiexek irabazi eta Estatu Askearen hasierako urteetan agintean egon ziren \"Cumann na nGaedheal\" alderdian. \nHala ere, 1932ko hauteskundeetan Itunaren aurkakoek (Fianna Fail alderdiak) garaipena lortu zuen, Eamon de Valeraren gidaritzapean. Hark gidatuta, Estatu Askea desagerrarazi nahi izan zuten, lege berriak eginez eta britainiarren agintea ezabatu nahian. 1932an gobernuak beste konstituzio bat onartu zuen eta geroago herriak erreferendumean berretsi. Konstituzio horrek Irlandako Estatu Askea deuseztatu eta Irlanda edo deituriko estatu berria sorrarazi zuen. Nahiz eta Erresuma Batuko monarkiatik irten, konstituzio horretan ez zitzaion estatu berriari errepublika izena jarri, Irlandako Errepublika 1949an sortu zen arte."}
{"id": "62602", "revid": "6327", "url": "https://eu.wikipedia.org/wiki?curid=62602", "title": "Anglo-Irlandar Ituna", "text": ""}
{"id": "62603", "revid": "105290", "url": "https://eu.wikipedia.org/wiki?curid=62603", "title": "Panpa", "text": "Panpa (ketxuaz: \"pampa\", \u00abordokia\u00bb) Hego Amerikako ordoki zabala da, 750.000 kilometro koadroko eremua hartzen duena Argentinako erdi-ekialdean, Uruguaiko zati handienean, eta Brasilgo Hegoaldeko Rio Granden.\nIzena.\nEspainiarrek XVI. mendean eskualdera Andeetatik behera heldu zirenean, ordokiari \"pampa\" izena eman zioten. \"Pampa\" edo \"bamba\" ketxuaz \u00abordoki\u00bb esan nahi duelako edo, hobeto esanda \u00abmendien arteko ordokia\u00bb. Bertako biztanleei, metonimiaz, izen bera jarri zieten.\nHistoria.\nXVI. mendearen lehenengo erdialdean iritsi ziren espainiarrak lurralde honetara. Tribu nomadak bizi ziren han eta ehizean jarduten zuten, nagusiki. Kitxuak, antigoiak, pehueltxeak, manzaneroak eta tehueltxeak ziren talderik garrantzitsuenak. Sebastian Cabotoren espediziokoak ziren Pampa esploratzen hasi ziren lehenengo konkistatzaileak, Francisco Cesarren agindupean (1528). 1536. urtean, lehenengo abereak eraman zituzten Pedro de Mendozak eta bere gizonek, eta ondoren zabaldi osora hedatu zen abere hazkuntza.\nXVI. mendearen bukaeran osorik esploratu zuen Pampa Hernando Arias de Saavedrak. Espainiarren eta bertakoen arteko harremanen ondorioz, abere hazkuntzari ekin zioten hauek eta gautxo izeneko abeltzainak sortu ziren. Halere, Pampako lurraldeko alde handi bat ezin izan zuen gobernuak menderatu, ez espainiarrak eta ez argentinarrak, XIX. mendearen bigarren erdialdea arte.\nLurralde honek nekazaritzarako eskaintzen zituen aukerak zirela eta, beren burujabetasuna mantentzen zuten indiar herriak menderatzeko helburua zuen lehenengo espedizioa (Jos\u00e9 F\u00e9lix Aldaoren agindupean) antolatu zuten Mendozako eta Buenos Airesko gobernuek. Juan Manuel de Rosasen diktadura garaian (1835-1852 urteetan) bete zen helburu hori, gehienbat. 1839. urtean Ram\u00edrez eta Ramos jeneralek rankel indiar herria garaitu ondoren, indiar guztiak menderatuak izan ziren. 1879. urtean Argentinako gobernuaren eskuetara igaro zen Pampa.\nEkonomia.\nNekazaritza (garia, artoa, luzerna, olioa, patata, fruituak) eta abere hazkuntza (ardi-azienda, behi-azienda) dira ekonomia jarduera nagusiak. Laboreak eta haragia esportatzen ditu, eta itsasbide eta burdinbide sare garrantzitsuak ditu."}
{"id": "62604", "revid": "6327", "url": "https://eu.wikipedia.org/wiki?curid=62604", "title": "Orinokoko lauak", "text": ""}
{"id": "62605", "revid": "119347", "url": "https://eu.wikipedia.org/wiki?curid=62605", "title": "Eghost", "text": "e-ghost (ESIDE's GNU Hi-tech and Open Source Team) GNU eta Software librearen inguruan Deustuko Unibertsitatean sortutako taldea da.\nKanpo estekak.\n e-ghost taldearen wikia"}
{"id": "62606", "revid": "6327", "url": "https://eu.wikipedia.org/wiki?curid=62606", "title": "2004ko Indiar Ozeanoko lurrikara", "text": ""}
{"id": "62609", "revid": "201", "url": "https://eu.wikipedia.org/wiki?curid=62609", "title": "Hego Konoa", "text": "Hego Konoa (gaztelaniaz: \"Cono Sur\") Hego Amerikako hegoaldean dagoen kono itxurako lur-eremu handia da, penintsula itxurakoa, historia, kultura eta egitura ekonomiko eta soziala homogeneoa duena. Bere baitan hartzen dituen herrialdeak eta eskualdeen zerrenda eztabaidatua da; gutxienez, Argentina, Txile eta Uruguai hartzen ditu. Beste batzuen iritziz, Paraguai eta Brasilgo eskualde batzuk ere sartzen dira. Ekonomia arloan, Mercosur izeneko elkartea osatzen dute eskualde horiek.\nGeografia.\nEskualdean dauden area nagusiak honako hauek dira:"}
{"id": "62610", "revid": "77047", "url": "https://eu.wikipedia.org/wiki?curid=62610", "title": "Guyanak", "text": "Guyanak Hego Amerikako ipar-ekialdean dagoen eskualdea da, Orinoko eta Amazonas ibaien artean.\nBere ezaugarri geologiko nagusia Guyanako ezkutua da. Politikoki 1.500.000 km\u00b2 eskualdea zenbait herrialde eta dependentziatan banatzen da:\nGuyanako ezkutua eskualdean dagoen mendigunea da, Guyana, Surinam, Frantziar Guyanako iparraldean, Venezuelako hegoaldean eta Brasilgo iparraldean kokatzen dena."}
{"id": "62611", "revid": "6327", "url": "https://eu.wikipedia.org/wiki?curid=62611", "title": "Kilpisj\u00e4rvi Lakua", "text": ""}
{"id": "62615", "revid": "886", "url": "https://eu.wikipedia.org/wiki?curid=62615", "title": "Saanatunturi", "text": ""}
{"id": "62616", "revid": "2962", "url": "https://eu.wikipedia.org/wiki?curid=62616", "title": "S\u00e1na", "text": ""}
{"id": "62617", "revid": "2962", "url": "https://eu.wikipedia.org/wiki?curid=62617", "title": "Haldi", "text": ""}
{"id": "62618", "revid": "886", "url": "https://eu.wikipedia.org/wiki?curid=62618", "title": "Ohcejohka", "text": ""}
{"id": "62619", "revid": "886", "url": "https://eu.wikipedia.org/wiki?curid=62619", "title": "An\u00e1r", "text": ""}
{"id": "62620", "revid": "886", "url": "https://eu.wikipedia.org/wiki?curid=62620", "title": "Aanaar", "text": ""}
{"id": "62621", "revid": "886", "url": "https://eu.wikipedia.org/wiki?curid=62621", "title": "Aanar", "text": ""}
{"id": "62622", "revid": "237", "url": "https://eu.wikipedia.org/wiki?curid=62622", "title": "Resurrecci\u00f3n Maria Azkue", "text": ""}
{"id": "62623", "revid": "6327", "url": "https://eu.wikipedia.org/wiki?curid=62623", "title": "An\u00e1r (herrixka)", "text": ""}
{"id": "62624", "revid": "6327", "url": "https://eu.wikipedia.org/wiki?curid=62624", "title": "Aanaar (herrixka)", "text": ""}
{"id": "62625", "revid": "6327", "url": "https://eu.wikipedia.org/wiki?curid=62625", "title": "Aanar (herrixka)", "text": ""}
{"id": "62626", "revid": "886", "url": "https://eu.wikipedia.org/wiki?curid=62626", "title": "Njellim", "text": ""}
{"id": "62627", "revid": "119347", "url": "https://eu.wikipedia.org/wiki?curid=62627", "title": "Nj\u00e1vd\u00e1n", "text": "N\u00e4\u00e4t\u00e4m\u00f6 edo Neiden ofizialki, (inariko samieraz: \"Nji\u00e4v\u0111\u00e1m\"; iparraldeko samieraz: \"Nj\u00e1vd\u00e1n\"; skolt samieraez: \"Njaudd\u00e2m\") Finlandia eta Norvegiako herrixka bat da. 1826. urtean herrixka bi herrialdeen artean banatua izan zen eta ordudanik ibaiak zeharkatzen duen herrixkaren bi aldeak, herrialde ezberdinekoak dira. N\u00e4\u00e4t\u00e4m\u00f6 Inarin, Finlandian dago eta Norvegian aldiz, Neiden, Deatnu udalerrian. Alde finlandiarrean, eskola publiko bat dago, non skol samitarrek euren hizkuntzan ikasteko aukera daukaten. Gutxi gorabehera 500 bat biztanle dauzka herrixkak, gehienak alde finlandiarrean.\nSkolt samitarrak dira nagusi herrixkan eta abeltzaintzatik bizi dira batik bat; izan ere, euren bizimodua azken urteotan oso gutxi aldatu da. Errusiar kulturaren eraginaren ondorioz, skolt samitarrak kristau ortodoxoak dira. Gainera skolt samieraz hitz egiten den herrixka Finlandiako herrixka bakarrenetarikoa da.\nKapera zaharra 1565. urtean eraikia izan zen ibaiaren hertzeko norvegiar aldean, hondartzatik gertu.\nAntzinako istorioek diotenez, santu batek kapera eta ibaiko urak bedeinkatu zituen, eta honen omenez, fededunak abuztuaren amaiera festa bat antolatu ohi dute. Kapera berria aldiz, 1901. urtean eraiki zen, eta arkitektura finlandiarraren erakusgarri zehatza da."}
{"id": "62628", "revid": "1982", "url": "https://eu.wikipedia.org/wiki?curid=62628", "title": "Njaudd\u00e2m", "text": ""}
{"id": "62629", "revid": "886", "url": "https://eu.wikipedia.org/wiki?curid=62629", "title": "Njunn\u00e1s", "text": ""}
{"id": "62630", "revid": "886", "url": "https://eu.wikipedia.org/wiki?curid=62630", "title": "Heahtt\u00e1", "text": ""}
{"id": "62632", "revid": "886", "url": "https://eu.wikipedia.org/wiki?curid=62632", "title": "Gilbbesj\u00e1vri", "text": ""}
{"id": "62633", "revid": "886", "url": "https://eu.wikipedia.org/wiki?curid=62633", "title": "Avvil", "text": ""}
{"id": "62634", "revid": "886", "url": "https://eu.wikipedia.org/wiki?curid=62634", "title": "Avveet", "text": ""}
{"id": "62635", "revid": "886", "url": "https://eu.wikipedia.org/wiki?curid=62635", "title": "\u00c2'vvel", "text": ""}
{"id": "62636", "revid": "119347", "url": "https://eu.wikipedia.org/wiki?curid=62636", "title": "Maddi Oihenart", "text": "Maddi Oihenart (Barkoxe, Zuberoa, 1956 - ) abeslari zuberotarra da, folk musikaren arlokoa.\nBizitza.\nMaddi Oihenart gaztetik kantuz hasi zen. Battitta Sobiet kantari zuberotarrarekin 1987ko Euskal Kantu Txapelketan parte hartzen du barkoxtarrak. Urte askotan kantaldietan eta ostatuetan \"a capella\" kantatzen du eta emeki emeki, beste musikari batzuekin lanean hasten da. Hala nola Mixel Etxekopar eta Mixel Arotze zuberotarrekin bi diskoetan parte hartzen duen : \"L\u00fcrralde zilarra\" (1998) eta \"Arbaila\" (2002).\nUrte batzuk beranduago, jazz arloko musikari batzuekin (Josetxo Goia-Aribe, Juantxo Zeberio Etxetxipia, Mac Buronfoise) \"lhargi min\" (2003) diskoa kaleratzen du. Ondoren Juantxo Zeberio Etxetxipiarekin batera beste bi diska kaleratzen ditu : \"Hari biru\" (2007) eta \"Baldi\" (2010).\n2015ean \"Doi\" (2015) izeneko diska plazaratu du.\nMaddi Oihenartek, bere kantuak sortzeaz gain, idazle askoren olerkiak edo hitzak kantatzen ditu : Itxaro Borda, Jon Mirande, Josetxo Azkona, Bernardo Atxaga, Leire Bilbao, Karlos Linazasoro...\nEuskal herriko kantari eta musikari askorekin kolaboratu du ere bai : Olatz Zugasti, Juan Mari Beltran, Peio Serbielle, Rafa Rueda, Patxi Zubizarreta, Haurrock taldea, Felipe Ugarte, Julie L\u00e4derach...\nDiskografia.\nOndoko disketan agertzen da ere bai :"}
{"id": "62637", "revid": "1545", "url": "https://eu.wikipedia.org/wiki?curid=62637", "title": "Eyakera", "text": "Eyakera Alaskan hitz egiten zuten na-dene hizkuntzetako bat zen, harik eta 2008ko urtarrilaren 23an Marie Smith Jones, azken hiztuna hil zen arte. Haren egoera zela eta, AEBetan oso famatua egin da hizkuntzen galeren auzietan.\nHondamendiaren arrazoien artean ez dago bakarrik ingelesa gailentzea eta jatorrizko hizkuntzen galera. Tlingit herriaren migrazioek haien hizkuntza hedatu zuten halaber, eyakera albo batera utzita. Mendebaldean bizi ziren alutiiq herriaren presioa ere jasan zuten eyakek. Denboraren poderioz, eyakerazko hiztun asko tlingit kulturaren barruan sartu ziren, beren hizkuntza galduta. Eragina ez zen hala ere indarrezkoa izan, ingelesaren presentzia ez bezala.\nAhaiderik gertukoenak atabaskar hizkuntzak ditu. Bi hizkuntza taldeok, tlingitarekin batera, na-dene hizkuntzen barruko banaketa nagusia osatzen dute.\nTlingit hizkuntzaren eragin eremuko leku-izen asko eyakeraz emanda daude eta baliteke haren hedapena oso handia izatea iraganean, Alaskako kostalde osoan barreiatuta."}
{"id": "62640", "revid": "631716", "url": "https://eu.wikipedia.org/wiki?curid=62640", "title": "Mendi-Lauta", "text": ""}
{"id": "62642", "revid": "336", "url": "https://eu.wikipedia.org/wiki?curid=62642", "title": "Wilhelm Conrad R\u00f6ntgen", "text": ""}
{"id": "62643", "revid": "336", "url": "https://eu.wikipedia.org/wiki?curid=62643", "title": "Wilhelm Conrad Rontgen", "text": ""}
{"id": "62644", "revid": "58701", "url": "https://eu.wikipedia.org/wiki?curid=62644", "title": "Tupac Amaru Mugimendu Iraultzailea", "text": "Tupac Amaru Mugimendu Iraultzailea (gaztelaniaz \"Movimiento Revolucionario T\u00fapac Amaru\", MRTA) 1984an Victor Polay Camposek sortutako Peruko talde armatu gerrillari komunista da.\nMRTAk hainbat ekintza armatu burutu zuen, lehergailuak, bonba-autoak edota armak erabiliz. Peruko Alderdi Komunista erakundeak ez bezala, hiri inguruetan jardun zuen batez ere, baita Liman bertan ere. MRTAko kideek, halaber, uniformea erabili ohi zuten bere ekintzetan, armada itxura hartuz eta \"Ej\u00e9rcito Popular Tupacamarista\" izena hartuz. Peruko Egiaren eta Berradiskedetzearen Komisioaren arabera, MRTA Peruko gatazkako hilketen %1,8aren erantzule da.\nHistoria.\nTaldeak Tupac Amaru izeneko inka buruzagiaren omenez hartu zuen izena. Ikasleez hornitu zen, eta Kuba eta Nikaragua zituen eredu. Pobreen artean banatzen zuen lapurreta eta bahiketetatik lortzen zuten dirua. Mila kide inguru zituen guztira.\n1990ean, urtarrilean, Tupac Amaruko kide batzuek Peruko defentsa ministro ohia hil zuten, eta uztailean Polay eta beste 47 preso Canto Grandeko segurtasun handiko presondegitik atera zituzten, kanpotik presondegiraino zulatutako 330 metroko tunel batean zehar. Tupac Amaruko kideak hiru urtez aritu ziren tunel hura zulatzen.\n1992an Polay atxilo hartu zuten berriro eta bizi guztirako kartzela zigorra ezarri zioten. Hurrengo urtean Peruko gudarosteak taldearen baseak suntsitu zituen, eta ehunka gerrillari errenditu egin ziren amnistiaren truke. Mugimendua 200 kide besterik ez zituela geratu zen. 1995eko bukaeran talde armatuko zenbait kide atxilotu zituzten, Polayren askapena lortzeko Peruko legebiltzarraren kontrako erasoa prestatzen ari zirelako akusaziopean.\n1996an, MRTAk Limako japoniar enbaxadan sartu eta 600 bat lagun bahitu zituen, gehienak Peruko sektore dirudunetako kideak. Gerrillariek Peruko kartzeletako bizi baldintzak salatu zituzten eta beren kideen askapena eskatu zuten bahituenaren truke. Hainbat egunen ostean eta 72 bahitu gelditzen zirela, Peruko armada, Alberto Fujimori buru zuela, enbaxadan indarrez sartu zen, hildako ugari eraginez: 14 gerrillari, bahituetako bat eta bi soldadu. Ekintza entzutetsu hori eta gero, MRTAren jarduera ahulduz joan zen."}
{"id": "62645", "revid": "880", "url": "https://eu.wikipedia.org/wiki?curid=62645", "title": "MRTA", "text": ""}
{"id": "62646", "revid": "512", "url": "https://eu.wikipedia.org/wiki?curid=62646", "title": "Valle de Lecr\u00edn", "text": "Valle de Lecr\u00edn (esanahia, ) Granadako probintziako (Espainia) eskualde bat da. 2006an 22.497 biztanle zituen."}
{"id": "62648", "revid": "15795", "url": "https://eu.wikipedia.org/wiki?curid=62648", "title": "Lecringo bailara", "text": ""}
{"id": "62649", "revid": "15795", "url": "https://eu.wikipedia.org/wiki?curid=62649", "title": "Valle de Lecrin", "text": ""}
{"id": "62651", "revid": "48990", "url": "https://eu.wikipedia.org/wiki?curid=62651", "title": "Padul", "text": "Padul (ofizialki Pa\u00fal) Arabako herria da, Erriberagoitiko udalerrikoa.\nEtimologia.\nGaur egun gaztelaniaz \"Pa\u00fal\" baderitzo ere, Padul izena 1025. urteko \"Donemiliagako goldea\" agirian argitaratua dago.\nGeografia.\nArkamoko mendilerroaren magalean dago, 600 bat metroko garaieran, \"La Tejera\" gisa ezaguna den mendatearen erdialdean.\nGarraioa.\nAraba Bus sareko lineak zerbitzua ematen dio herri honi:"}
{"id": "62652", "revid": "2241", "url": "https://eu.wikipedia.org/wiki?curid=62652", "title": "Padul (argipena)", "text": "Padul herri hauetako bat izan daiteke:"}
{"id": "62653", "revid": "59723", "url": "https://eu.wikipedia.org/wiki?curid=62653", "title": "Yeti", "text": "Yetia edo Elurretako Gizon Izugarria \u2014zenbaitetan, ingelesezko \"abominable\" adjektiboari okerreko itzulpenaz, \"Elurretako Gizon Nardagarria\" izenaz aipatua\u2014 (, \u00abmendiko gizona\u00bb) Tibet eta Nepalgo mitologiako izakia da. Tximino handitzat hartzen da, bi metro luze omen baita eta gorila baten itxura baitu, eta oin oso handiak omen ditu. Gorputza ilez estalia du, aurpegia izan ezik.\nTibetar batzuek adierazi dute yetiak eraso egin diela. Tibetarrak ez diren hainbat alpinistak ere ikusi dutela diote, adibidez, I\u00f1urrategi anaiek (Felix I\u00f1urrategi eta Alberto I\u00f1urrategi), eta gainera argazki bat atera omen zitzaion, baina flasha jarri gabe egin zenez, ez da ia-ia ezer ikusten. Ile apur batzuk ere aurkitu ziren, baina geroago egiaztatu zen ugaztun herbiboro batzuenak zirela.\nEveresten mazelan monasterio budista batean oraindik kontserbatzen da yeti baten burutzat jotzen dutena, nahiz eta frogatu den ahuntz baten burua dela. Buruaren alboan eskaintzak uzten dituzte.\nEz dago egiazko dela frogatzerik.\nYetiaren antzekoak.\n\"Txutxuna\".\n\"Txutxuna\" yetiaren mitoaren Errusiako bertsioa da. Nonbait, oin handiak ditu eta Siberian bizi da, eta beste yetiak bezalaxe, ia-ia ezinezkoa dela ikustea.\n\"Bigfoot\"a.\n\"Bigfoot\"a edo \"sasquatch\"a Kanada mitologiako pertsonaia famatu bat da. Kanadako mendebaldean eta Estatu Batuetako ipar-ekialdean bizi omen da.\nYetiaren agerpenaren berriak.\nXIX. mendean.\n1832an, B.H Hodgson britainiarrak idatziz lehen aldiz aipatu zuen: ehizan zebilela, Nepalgo iparraldean, izaki hankabiko isatsgabe bat ikusi zuen, gorputz osoa ile ilunez estalia zuena. Orangutana zela pentsatu zuen.\nXX. mendean.\nHoward-Bunyk oin arrasto handi bat aurkitu zuen, Everesten, 6.000 metroko altueran.\nN.A. Tombazzi britainiar argazkilaria, yeti bat ikusi omen zuen 5.000 metroko altueran, Zemu glaziarrean. Argazkilariak deskribatu zuenez, izaki bizidun baten antzekoa zen, eta batzuetan gelditu egiten zen zuhaixka batzuk erauzteko.\nWilliams alpinistak ere arrasto batzuk ikusi zituen, Annapurna igotzen ari zenean, 4.000 metroko altueran. Gau horretan ere ikusi omen zuen tximino baten antzeko pertsonaia bat, lau hankatan saltoka.\nNepalgo ekialdeko Arun haranera zihoan espedizio zientifiko batean, argazki bat egin zioten arrasto handi bati. Croninek, espedizioko kide eta zoologoak, esan zuen arrastoa Shiptonek egindako argazkikoen oso antzekoak zirela."}
{"id": "62654", "revid": "535", "url": "https://eu.wikipedia.org/wiki?curid=62654", "title": "Yetia", "text": ""}
{"id": "62658", "revid": "880", "url": "https://eu.wikipedia.org/wiki?curid=62658", "title": "Erribera Goitia", "text": ""}
{"id": "62659", "revid": "880", "url": "https://eu.wikipedia.org/wiki?curid=62659", "title": "Subilana Morillas", "text": ""}
{"id": "62660", "revid": "880", "url": "https://eu.wikipedia.org/wiki?curid=62660", "title": "Erriberagoiti", "text": ""}
{"id": "62661", "revid": "880", "url": "https://eu.wikipedia.org/wiki?curid=62661", "title": "Erribera Beitia", "text": ""}
{"id": "62665", "revid": "880", "url": "https://eu.wikipedia.org/wiki?curid=62665", "title": "Erriberabeiti", "text": ""}
{"id": "62667", "revid": "880", "url": "https://eu.wikipedia.org/wiki?curid=62667", "title": "Errigoiti (Erribera Goitia)", "text": ""}
{"id": "62668", "revid": "1659", "url": "https://eu.wikipedia.org/wiki?curid=62668", "title": "Ribabellosa", "text": ""}
{"id": "62670", "revid": "119347", "url": "https://eu.wikipedia.org/wiki?curid=62670", "title": "Ibilbide kliniko", "text": "Ibilbide klinikoak osasun kalitatearen kudeaketak dituen tresna nagusiak dira, osasun prozesuak estandarizatzeko. Frogatuta dagoenez, hauek erabiliz praktika klinikoan aldaberatasuna murriztu daiteke.\nTresna eratzaile diziplinartekoa da, edozein prozedura edota diagnostikoan egin behar diren ekintzen arteko harreman sekuentziala errazten duena. Ibilbide klinikoek ospitaleko profesionalei zere gin behar duten une bakoitzean argitzen die.\nHistoria.\n\u201cClinical pathway\u201d: Ibilbide klinikoen kontzeptua 1985. urtean sortu zuen Karen Zander-ek New England Medical Center-en (Boston, AEB). Jatorria, industrial kalitatea kudeatzeko erabiltzen ziren dokumentuetan moldaeran dago, Lanerako Prozedura Normalizatuetan \u201cLPN\u201d-ak.\nHauen helburuak hurrengoak dira:"}
{"id": "62671", "revid": "201", "url": "https://eu.wikipedia.org/wiki?curid=62671", "title": "Ibilbide Klinikoa", "text": ""}
{"id": "62672", "revid": "119347", "url": "https://eu.wikipedia.org/wiki?curid=62672", "title": "El Padul", "text": "El Padul Granadako probintziako (Espainia) udalerria da. 2007an 7.961 biztanle zituen."}
{"id": "62675", "revid": "119347", "url": "https://eu.wikipedia.org/wiki?curid=62675", "title": "Bakearen museoa", "text": "Gernikako Bakearen Museoa Gernika-Lumoko museoetako bat da, erdigunean dagoena, Foru plazan, udaletxearen aurrean.\nGernikako Bakearen Museoa Fundazioaren helburua da bake-kulturaren oinarrizko ideiak eta Gernika-Lumoren historiarekin izan duen eta daukan zerikusia kontserbatu, erakutsi, zabaldu, ikertu eta bisitariak ideiotan heztea, Gernika-Lumo, Bizkaia eta Euskadi erreferentzia (tokiko, herrialdeko, nazioko eta nazioartekoak) izatea lortze aldera.\nMuseoko erakusketa iraunkorra hiru galderen inguruan antolatzen da: \n1-Zer da bakea? Bakeari buruzko ideia, kontzeptu, pentsamendu eta ikuspuntu ezberdin asko eta, batez ere, gaurko-gaurkoa den idea: bakea, gatazkak konpontze aldera, berez sortzen da modu positibo batean pertsonen arteko harremanetatik. Bakearen historiak ez du zertan izan gatazken amaieraren historia.\n2-Zein ondare utzi digu Gernikako bonbardaketak? Gernika-Lumo eta Espainiako Gerra Zibilaren historiaren irakurketa, bonbardaketaren gertaera bera eta gertaera tragiko hartatik bizirik irtendakoek, erasotzaileekin adiskidetuz, eman diguten bake irakaspen eredugarria, baia munduan izan diren beste adiskidetze-ekintza eta bakerako bitartekaritza batzuk era.\n3-Zer gertatzen da gaur egun bakearekin munduan? Giza eskubideei buruzko hausnarketa eginez eta Euskal Herriko gatazkaren ikuspuntutik, Picassoren \"Guernica\" koadroaren bidez munduari begiratzea, bakea munduan gaur egun zertan den ikusteko.\nGernikako Bakearen Museoa kide den sare eta elkarte nazional eta nazioartekoak hauek dira: Bakearen Aldeko Museoen Nazioarteko Sarea, International Network of Museums for Peace, (sare horren V. Biltzarra Gernika-Lumon antolatzeko ardura izan zuen 2005eko maiatzaren 1etik 6ra bitartean), Museoen Nazioarteko Kontseiluaren kidea (IC MEMO: Oroimenaren Museoen eta krimen publikoen biktimak gogoratzekoen Saila), AIPAZ (Bakearen Alde Ikertzeko Espainiako Elkartea), Sites of Consience eta Giza eskubide eta bake hezkuntzaren elkarteen foroa.\nHistoria.\nGaurko museoa, Gernika Museoa izan zen lehenago. Gernika-Lumoko Udalak sortu zuen museoa 1998ko apirilaren 7an, Auzitegia eta Posta eta telegrafoetako bulegoak zeuden lekuan, hiriaren berreraikuntza garaian Manuel Smith-ek diseinatutako eraikinean.\nMuseo hori, museo historikotzat har zitekeen, Gernika-Lumoko historia jorratzen baitzuen, batez ere Gerra Zibila eta bonbardaketa.\n1999 eta 2002. urteen artean museoak egokitze lanak egin zituen (zenbait alditan) besteak beste Kultura Ministeriotik jasotako laguntzei esker, eta, proiektu museografiko bat prestatu eta gauzatu ondoren, Bakearen Museoa bihurtzea erabaki zen (Euskadiko eta Espainia estatu osoko lehena).\n2002ko uztailaz geroztik Gernikako Bakearen Museoa fundazio bat da; eta beraren babesle eta sortzaileak dira Eusko Jaurlaritza, Bizkaiko Foru Aldundia eta Gernika-Lumoko Udala.\n2003an Museoak berriro zabaldu zituen ateak (2003ko urtarrilaren 8an), aukera gehiagorekin, eta gaur egungo munduaren premiekin bat datorren instituzioa bilakatu zen. Gunea hazi egin da, museo erakargarri eta dinamiko bihurtzeraino, sentitzeko eta bizitzeko museoa izan nahi du; hau da, historiak, hunkiberatasunaren eta enpatiaren eskutik, adiskidetzeko bidea zabal dezan.\nGernikako Bonbardaketari buruzko Dokumentazio Zentroa.\nMuseoak eskaintzen dituen zerbitzuetako bat da. Gernikako bonbardaketaz, Espainiako Gerra Zibilaz, erbesteaz eta Gernika-Lumoren historiari buruzkoa.\nHistoria.\nGernikako bonbardaketari buruzko Dokumentazio Zentroa 1997an sortu zen, Gernika-Lumoko Udalaren ekimenez. Sortu zenean, bere asmoa zen udalerri honetan biltzea Gernikako bonbardaketari buruz (1937/04/26, Espainiako Gerra Zibila) mundu osoko liburutegietan, artxibategietan eta filmoteketan aurki litekeen materiala.\nHainbat urtez ikerketak gauzatu eta material interesgarriak bildu ondoren, zentroak 2003an ireki zituen ateak ikertzaileentzat eta Gernikako bonbardaketaz gehiago jakin nahi duten guztientzat.\nDokumentazio Zentroa zerbitzu publiko bat da eta interesaturiko pertsona orori zabaldutako ondarea dauka. Liburu, dokumentu, aldizkari eta ikus-entzunezko materialez osaturiko ondare dokumentala biltzen du. Azpimarratzekoa da Southworth funtsa, Gernikako bonbardaketa, Espainiako Gerra Zibila eta frankismoa ikertzeko duen balio historikoagatik.\nDokumentazio zentroak honako arlo hauek hartzen diru barne:\nHelburua.\nDokumentazio Zentroaren misioa da Gernikako bonbardaketari buruz dagoen dokumentazio guztia bildu, gorde, ikertu eta zabaltzea. Bai eta Gernika-Lumoren, Espainiako Gerra Zibileko historiari eta erbestearen eraginari buruzkoa ere, gai horietako ikerketan erreferentzia izan nahi du-eta.\nDokumentazio Zentroaren helburu nagusia da interesa duen pertsona orori ahalik eta informazio gehien ematea Gernikako bonbardaketaz (1937/04/26), hiriaren historiaz, Espainiako Gerra Zibilaz eta erbesteaz. Hori lortzen da bai Zentroaren fondoak begiratuz bai programak, ikerlanak eta ekintzak (sinposiumak, biltzarrak...) bultzatuz."}
{"id": "62677", "revid": "119347", "url": "https://eu.wikipedia.org/wiki?curid=62677", "title": "Euskal Herria museoa", "text": "Euskal Herria museoa Gernikako erdigunean dagoen museoa da, Montefuerte edo Alegria Jauretxean hain zuzen ere.\nHistoria.\nMuseoa 1991an zabaldu zuten eta 2003an erreformak egin zituzten.\nLanak.\nMuseoak Euskal Herriko ingurune fisikoa eta arkeologia, kultura, etnografia, merkataritza eta industrigintza jorratzen ditu.\nHona hemen museoak dituen lan nagusien artista-zerrenda:"}
{"id": "62678", "revid": "119347", "url": "https://eu.wikipedia.org/wiki?curid=62678", "title": "Xabier Berasaluze", "text": "Xabier Berasaluze \"Leturia\" (Villabona, Gipuzkoa, 1954) pandero jotzailea da, Tapia eta Leturia trikiti bikoteko kidea. Korrontzi taldearekin ere jotzen du. Ogibidez, Kutxabankeko langilea izan zen, 2016an erretiratu zen arte.\n1954an Billabonako Leturia baserrian jaio zen. Hiru urterekin pianoa eta solfeoa ikasten hasi zen. 1984az geroztik Joseba Tapia trikitilariarekin jotzen du Tapia eta Leturia musika taldean. 2016an, Kutxabankeko lanpostutik erretiroa hartu eta gero, Korrontzi taldearekin ere jotzen du, baina Euskal Herrian edo Euskal Herritik hurbil egiten dituzten emanaldietan soilik."}
{"id": "62679", "revid": "632029", "url": "https://eu.wikipedia.org/wiki?curid=62679", "title": "Leturia", "text": ""}
{"id": "62680", "revid": "6327", "url": "https://eu.wikipedia.org/wiki?curid=62680", "title": "Costa Granadina", "text": ""}
{"id": "62681", "revid": "336", "url": "https://eu.wikipedia.org/wiki?curid=62681", "title": "Padul (Granada)", "text": ""}
{"id": "62683", "revid": "119347", "url": "https://eu.wikipedia.org/wiki?curid=62683", "title": "Goierri Telebista", "text": "Goierri Telebista eskualde telebista bat da, Ordiziako industrialdean dagoen Mallutz kalean du egoitza eta Goierri bailaran ikusten da, Gipuzkoan. Euskaraz egiten du bere igorpena eta bertako informazioa du oinarri. Ekimen pribatutik abiatu zen, baina Goierriko 18 udalen parte-hartzea eta babesa du.\nElkarlana eta hitzarmenak.\nGoierri Telebista Tokikom Euskarazko Toki Komunikabideen Elkarteko partaide da eta talde horrekin elkarlanean ari da.\nElkarlan horretaz gain, beste proiektu batzuk abiatu ditu Goierritik kanpo Infosare komunikazio taldearen barruan: 28 Kanala Tolosaldean, Erlo Telebista Urola kosta osorako eta Oizmendi Telebista Lea-Artibai eta Busturialdera bideratua.\nLurreko Telebista Digitalari begira, Goierri Telebistak hainbat hitzarmen egin ditu: Hamaikarekin, eta Katalunyako Xarxa, Comunicalia eta Canal Catal\u00e1rekin.\nSaioak.\nMota guztietako saioak ekoizten ditu eta ekoitzi izan ditu Goierri Telebistak, informazio edo-eta dibulgazio saioetatik hasiz entretenimendura arte. Saio hauetariko asko Goierri Telebista berak produzitzen ditu.\nHauek dira igorri izan dituen saio batzuk (saio bereziak, albisteak, erreportajeak eta kirolak alde batera utziz): Ikusi Irratia (231 saio), Onein (2010-2018), Eltze bero, Ur eta Lur, 28 Klip, Ilunpean, Teknopolis, Didjeridu, Animaliak, Gertutik, Ikusten, Kirolari, Solaskide, Jazzmina, Triki Traka Tron, Ikusmira.\nGarai batean eskaintza handia izan zuen marrazki bizidunekin: Kalimero, Horry, Popeye, Bihurkorrak, Snorkak, Kazetari Ausartak, Scherlock Holmes, etab.\nAzken denboraldian Urrutiajunbe elkarrizketa saioa izan du indartsu telebistak (asteazkenero 22:00etan). Bestalde, Lehen Lerroan goierriko musikariekin osatutako musika saioa (ostegunero 22:00etan), Atelier eta Goierri Kirolean (astelehenero 22:00etan 2011az geroztik) izan ditu ekoizpen propio gisa, baita Ordiziako Marta Art dendaren jabearekin elkarlanean ekoitzitako Marta saioa (larunbatetan 16:30etan).\nBestalde, Infosare edo-eta Tokikomekin elkarlanean ekoitzitako saioek ere osatzen dute telebistako programazio-parrila.\nProgramazioa.\nAipatutako saioek, inguruko ekintzekin ekoizten diren saio bereziek eta eguneroko albistegiek lau orduko programazioa osatzen dute, egunean hainbat aldiz errepikatuz, 24 orduko igorpena bete arte.\nGoierri Telebistan garrantzi handiena Goierrin gertatzen diren berriek dute. Horiek, erreportaje eta saio desberdinetan biltzen dira, garrantzitsuena \"Gaurkoan\" eguneroko albistegia izanik; bertan Goierrin gertatzen diren berri guztiak agertzen dira. Albistegi hau egunean 2 orduro ematen da 13:30etan hasiz."}
{"id": "62691", "revid": "105290", "url": "https://eu.wikipedia.org/wiki?curid=62691", "title": "Mendiak", "text": "Artikulu honetan kontsultatu daitekzeen mendien zerrendak azaltzen dira:"}
{"id": "62695", "revid": "336", "url": "https://eu.wikipedia.org/wiki?curid=62695", "title": "Uribe kosta", "text": ""}
{"id": "62696", "revid": "201", "url": "https://eu.wikipedia.org/wiki?curid=62696", "title": "Jeti", "text": ""}
{"id": "62701", "revid": "1491", "url": "https://eu.wikipedia.org/wiki?curid=62701", "title": "Suaren Lurraldea", "text": "Suaren Lurraldea (gaztelaniaz \"Tierra del Fuego\") Hego Amerikako hegoalde muturreko uhartedia da, Magallaes itsasartearen hegoaldean dagoena. 73.753 km\u00b2ko eremua hartzen du. Administratiboki Argentina eta Txileko estatuen artean banaturik dago. Uhartediaren hegoaldeko muturra Hornos lurmuturra da.\nGeografia.\nSuaren Lurraldea Hego Amerikako hegoaldeko muturrean dago. Magallaes itsasarteak kontinentetik bereizten du. Uhartediko uharte nagusia 48.100 km\u00b2ko eremua duen Isla Grande de Tierra del Fuego (batzuetan \"Tierra del Fuego\" edo \"Isla Grande\" deritzona) da. Navarino, Hoste, Santa Ines, Desolacion eta Estados dira beste uharte aipagarriak.\nLurralde menditsua da (Bove, 2.400 m; Italia, 2.350 m; Darwin, 2.330 m), basoek eta glaziarrek estalia. Rio Grande edo Grande del Tierra del Fuego, Oro, Oscar, Side, Cullen eta Fuego dira ibai garrantzitsuenak. Klima hotza eta lainotsua da.\nArgentinaren administraziopean dago uhartearen ekialdea, Suaren Lurraldea, Antartika eta Hego Atlantikoko Uharteak probintzia osatzen duena (21.363 km\u00b2 eta 27.358 biztanle; hiriburua Ushuaia) eta Txilekoarenean mendebaldea, Magallanes probintziaren barnean.\nHistoria.\n1520. urteko Fern\u00e3o de Magalh\u00e3esen espedizioan deskubritu zuten europarrek. Izena bertako indiarrek pizten zituzten su ugariengatik eman zioten. Magalhaesek bertokoek piztutako suak ikusi zituenean, eraso egingo zietela uste izan zuen, baina Yagan tribuak sutzarren berotasuna baino ez zuen bilatzen.\n1830ean Robert FitzRoyk \"HMS Beagle\" itsasontzian eskualdea esploratu zuen eta lau yagan Londresera eraman zituen. Hauetako hiru \"Beagle\" itsasontzian itzuli ziren etxera, Charles Darwinekin batera.\nXIX. mendearen hasieratik Txilek eta Argentinak uhartediaren gaineko jabegoa aldarrikatzen hasi ziren, eta 1881. urtean bi estatuen artean banatu zen.\nEkonomia.\nArrantza (baleak, fokak), abere hazkuntza (ardi azienda) eta larrugintza dira ekonomia jarduera nagusiak. Petrolioa dago ekialdeko kostaldean eta barnealdean (petrolio findegiak Manantiales hirian, iparraldean), harrikatz hobiak Loreton, eta ustiatu gabeko lignito hobi garrantzitsuak."}
{"id": "62702", "revid": "20653", "url": "https://eu.wikipedia.org/wiki?curid=62702", "title": "Magallanes eta Txileko Antartika", "text": ""}
{"id": "62703", "revid": "1545", "url": "https://eu.wikipedia.org/wiki?curid=62703", "title": "Tierra del Fuego", "text": ""}
{"id": "62704", "revid": "56334", "url": "https://eu.wikipedia.org/wiki?curid=62704", "title": "Manex Fuchs", "text": "Manex Fuchs (Larzabale, Baxenabarre, 1975) euskal aktorea da. ETB 1eko \"Balbemendi\" telesailean egin zuen lan.\nBordelen ikasten ari zenean Le Petit Th\u00e9\u00e2tre de Pain antzerki taldea sortu zuen eta harrezkero bertan aritzen da. Axut! kolektiboaren sortzailea ere bada eta Huts teatroarekin ere lan egin du."}
{"id": "62710", "revid": "336", "url": "https://eu.wikipedia.org/wiki?curid=62710", "title": "Hegoaldeko Sandwichak", "text": "Hegoaldeko Sandwichak britainiar kontrolpean dagoen 310 km\u00b2ko sumendi-uhartedi azpiantartiarra dira. Auzitan dago uhartediaren jabetza, Erresuma Batuak bere itsasoz bestaldeko lurraldetzat dituzte Hegoaldeko Georgiak eta Hegoaldeko Sandwichak. Argentinak, bere aldetik, Hego Atlantiko Uharteen barrutiaren zatia dela aldarrikatzen du, Suaren Lurraldea, Antartika eta Hego Atlantikoko Uharteak izeneko probintziaren barne.\nHistoria.\nBritainiarrek uhartediari \"Hegoaldeko Sandwich\" izena jarri zieten, Sandwich uharteetatik (egungo Hawaii) bereizteko. James Cookek 1775 urtean iparraldean dauden zortzi uharteak aurkitu zituen eta Fabian Gottlieb von Bellingshausenek 1819 urtean hegoaldean dauden hirurak.\nErresuma Batuak 1908an bere jabetza aldarrikatu zuen eta Argentinak 1938an.\n1955eko urtarrilaren 25etik 1956ko udaraino, Argentinak Thule uhartean base bat izan zuen. Uharte berean 1976tik 1982ra base zientifikoa izan zuen. Erresuma Batuak 1977an formalki protesta egin zuen eta Malvinetako Gerran basea bota zuen.\nBanaketa.\nHauexek dira Hegoaldeko Sandwich uharteak, iparraldetik hegoaldera:"}
{"id": "62711", "revid": "336", "url": "https://eu.wikipedia.org/wiki?curid=62711", "title": "Eyak hizkuntza", "text": ""}
{"id": "62716", "revid": "6327", "url": "https://eu.wikipedia.org/wiki?curid=62716", "title": "Yll\u00e4stunturi", "text": ""}
{"id": "62717", "revid": "371", "url": "https://eu.wikipedia.org/wiki?curid=62717", "title": "Herbeheretako Erresuma", "text": ""}
{"id": "62718", "revid": "12654", "url": "https://eu.wikipedia.org/wiki?curid=62718", "title": "Yllas", "text": ""}
{"id": "62719", "revid": "105290", "url": "https://eu.wikipedia.org/wiki?curid=62719", "title": "Yll\u00e4s", "text": "Yll\u00e4s mendia edo finlandieraz \"Yll\u00e4stunturi\", Kolari udalerriko 718 metroko mendixka bat da, sartaldean dagoena, Suediako mugatik hurbil. \u00c4k\u00e4slompolo iparraldean eta Yll\u00e4sj\u00e4rvi hegoaldean dira ondoko herrixkak eta mendixka eskaintzen dien turismotik bizi dira batik bat. Finlandiako eta Laponiako mendixkarik garrantzitsuenetarikoa da, nahiz eta bere garaiera ez izan Halti eta Saana mendixkena.\nBertan eski-azpiegitura garrantzitsuak daude, hala nola 330\u00a0km-ko pistak. Hala nola, 35 urdin, 18 gorri eta 5 pista beltz. Gainera, Zirkulu Polar Artikotik iparraldera kokatzen denez, elurra ziurtatua dago urritik maiatza bitartera. Gainera, Pallas-Yll\u00e4stunturi Parke Nazionalean dago, eta bere natura-basatiaren azalera, Finlandiako hirugarren handiena da. Mendixkak erakartzen duen turismoa, ibar osoko diru-sarrera garrantzitsuenak dira."}
{"id": "62721", "revid": "1150", "url": "https://eu.wikipedia.org/wiki?curid=62721", "title": "Guardia Pretoriar", "text": ""}
{"id": "62724", "revid": "535", "url": "https://eu.wikipedia.org/wiki?curid=62724", "title": "Torne bailara", "text": ""}
{"id": "62725", "revid": "512", "url": "https://eu.wikipedia.org/wiki?curid=62725", "title": "Torne ibarra", "text": "Torne ibarra edo Torne ibaiaren ibarra (, , me\u00e4nkieliz: \"Me\u00e4nmaa\"), Tornionjoki ibaiak zeharkatzen eta Finlandia eta Suedia artean dagoen ibarra da. Geografikoki Suediako Haparanda, Kiruna, Pajala eta \u00d6vertorne\u00e5 udalerriek eta Finlandiako Enonteki\u00f6, Kolari, Muonio, Pello, Tornio eta Ylitornio udalerriek osatzen dute ibarra, baina kulturalki G\u00e4llivare udalerri suediarra sartzen da, bertan Torne ibarreko hizkuntza den me\u00e4nkieli ere hitz egiten baita.\n1809. urte arte, ibar osoa Mendebaldeko Bothnia probintzia barnean egon zen, baina urte hartan Errusia inperialak Finlandia bereganatu zuenean, bi herrialdeen arteko muga ibarraren erdian kokatua izen zen, Tornionjoki ibaian hain zuzen. Honela, alde bakoitzak, bere herrialdeko ohituren eragina jasan izan dute gaur egun arte. Hala ere, bi aldeek oraindik antzekotasun handiak dituzte euren bizimoduetan; hala nola me\u00e4nkieli hizkuntza, eta \"Rieska\" patata-irinez eginiko ibarreko ogi zuri famatua. Banaketa eman zenean 1809. urtean, ibaiak banatzen zituen herrixka bera asko zatituta aurkitu ziren, eta gaur egun oraindik, bi aldeetan izen bereko herrixkak daude ibai batek zeharkatuta eta gobernu-mota ezberdinen agindupean.\nMe\u00e4nkieli hizkuntza.\nHizkuntza dela eta ezberdintzen da gehien bat bailara. Me\u00e4nkielia, urteetan zehar, Suediako gobernu zein instituzioen aldetik gutxietsia izan da, bere hiztun kopuruak XX. mendearen bigarren erditik behera eginez. 2000ko apirilaren 1ean, hizkuntza onartu zuen Suediako gobernuak, hizkuntza gutxitu gisa; hots, hizkuntza beregain gisa eta ez finlandieraren aldaera gisa. Azken honek, bere aldetik, onarpen bera jaso zuen.\nTornetarrak.\nTorne ibarreko biztanleei \"tornetar\" esaten zaie. Hauek, finlandiarren ondorengo zuzenak dira, denboraren poderioz ibarran egokitu zirenak. H\u00e4me eta Karelia probintzietatik iritsitako biztanleak dira, XIV. mende hasierakoak, novgorodarren eta suediarren arteko ika-mikak zirela medio. Hauek iristean, samitarrak, iparralderantz jo zuten eta Torne ibarra osoko samitar bakarrak iparraldean aurki daitezke, Enonteki\u00f6 bezalako udalerritan.\n1809. urtean ibarra bitan zatitua izan zen. Nahiz eta Finlandiako Dukerri Handiak eta Errusiak ibarra osoa eskatu zuten, Suediak ez zuen atzera eman eta bi herrialdeen arteko muga Tornionjoki ibaiak ezarri zuten akordio baten bitartez. Gaur egun arte legez jarraitzen duen muga. Honela, modernizazioarekin bat, Suediar aldeak, \"suedifikazio\" bat jasan zuen 1850 eta 1950 urte bitartean.\nHala ere, XX. mendeko azkenengo hamarkadetan, tornetarrak, gogor borrokatu dute euren hizkuntzaren alde. Azkenean, 1999. urtean, hizkuntz gutxitu bezala onartua izan zen Suedian, eta gaur egun ikasleek me\u00e4nkieli hizkuntzan ikasi dezakete. Honek, Finlandiako gobernuaren haserreak ekarri ditu. Izan ere, finlandiera ordez, aldaera batean ikasten dute ikasleek, Gipuzkoako ikasleek Euskara batuan ikasi beharrean, gipuzkeraz ikasiko balute bezala.\nBertako biztanle esanguratsuena Bengt Pohjanen idazlea da, me\u00e4nkieli hizkuntzan idazten duena."}
{"id": "62730", "revid": "512", "url": "https://eu.wikipedia.org/wiki?curid=62730", "title": "Tornetar", "text": "Tornetarrak, Torne ibarreko biztanleak dira, hala Finlandiako ibar zatikoak nola Suediako ibar zatikoak. Berezko duten mintzairari me\u00e4nkieli deritzo, eta finlandieraren dialektoa da. Izan ere, finlandiarren ondorengo zuzenak dira, denboraren poderioz ibarrean egokitu zirenak. H\u00e4me eta Karelia probintzietatik XIV. mende hasieran edo lehenago heldu ziren, novgorodarren eta suediarren arteko ika-mikak zirela kausa. Tornetarrak iristean, samiek iparralderantz jo zuten, eta, horregatik, Torne ibar osoko samitar bakarrak iparraldean bizi dira, adibidez Enonteki\u00f6 udalerrian.\n1809. urtean ibarra bitan zatitu zuten. Nahiz eta Finlandiako Dukerri Handiak eta Errusiak ibar osoa eskatu zuten, Suediak ez zuen atzera egin, eta bi herrialdeen arteko muga Tornionjoki ibaian jarri zuten, hitzarmen baten bitartez. Gaur egun ere hortxe dirau muga horrek. Hala, bada, modernizazioarekin bat, Suediar aldeak \"suediartzea\" jasan zuen 1850etik 1950era bitartean.\nHala ere, XX. mendeko azken hamarkadetan, tornetarrak gogor borrokatu dira euren hizkuntzaren alde. Azkenean, 1999. urtean, hizkuntza gutxitu bezala onartua izan zen Suedian, eta gaur egun ikasleek finlandieraren me\u00e4nkieli dialektoan ikasteko aukera dute. Horrek Finlandiako gobernuaren kritikak ekarri ditu, arrazoizkoena finlandieraz ikastea litzatekeelakoan.\nTornetar ospetsuena Bengt Pohjanen idazlea da; me\u00e4nkieliz idazten du."}
{"id": "62731", "revid": "1519", "url": "https://eu.wikipedia.org/wiki?curid=62731", "title": "Virginia Woolf", "text": "Virginia Woolf, jaiotzez, Adeline Virginia Stephen (Londres, 1882ko urtarrilaren 25a - Rodmell, 1941eko martxoaren 28a), idazle eta saiogile britainiarra izan zen. XX. mendeko literatura modernistaren autore nagusietako bat izan zen, kontzientzia-jarioaren teknikaren erabileran aitzindaria eta Bloomsbury taldeko kide garrantzitsua. Lan aipagarri asko utzi zituen, ezagunenen artean daude \"Jacob\u2019s room\" (1922), \"Dalloway andrea\" (1925), \"Farorantz\" (1927) eta \"Orlando\" (1929) eleberriak eta \"Gela bat norberarena\" (1929), \"Three Guineas\" (1938) eta \"The Death of the Moth\" (1942) saiakerak. Pentsamendu feministaren aitzindarietako bat izan zen Europan.\nBiografia.\nHaurtzaroa.\nLondres hiriko familia aberats batean jaioa, giro intelektual batean hazi zen Virginia. Bere aita, sir Leslie Stephen, idazlea, historialaria, mendizalea eta \"Dictionary of National Biography\"ren editore eta sortzaileetako bat izan zen. Ama, Julia Prinsep Stephen (jaiotzez Jackson), arte eta literatur giroan ezaguna zen. Modelo kutuna izan zen bere izeba Julia Margaret Cameron argazkilari ezagunarentzat eta artista prerafaelistentzat. Leslie eta Julia ezkondu zirenean alargunak ziren biak. Lesliek alaba bat zuen aurreko emazte Harriet Marian (Minny) Thackeray (1840-1875), William Makepeace Thackerayren alabarekin. Juliak, berriz, Herbert Duckworth aurreko senarrarekin hiru seme zituen jada eta lau gehiago izan zituzten batera, Vanessa Bell (jaiotzez Stephen) artista (1879-1961), Thoby Stephen (1880-1906), Virginia bera, eta Adrian Stephen (1883-1948) psikoanalista.\nEskolara joan beharrean, ikasketak etxean bertan burutu zituen, aita eta amaren gidaritzapean hasieran eta helduagoa zela tutore pribatuen bidez ere bai. Literatura klasikoa eta Viktoriar literaturan sakondu zuen batez ere, etxean zuen liburutegia baliatuz. Tarte batez King\u2019s Collegeko Emakumeen sailean ere ikasi zuen, baina ikasketa ofizialik burutu gabe.\nGaztaroa.\nGaztetatik izan zuen literaturarekiko zaletasuna, etxeko literatur giroak ere babestua. Leslie eta Julia Stephenen etxera garaiko idazle eta artista ezagun ugari inguratzen ziren, hala nola Henry James, George Henry Lewes, Alfred Tennyson, Thomas Hardy, Edward Burne-Jones eta Virginiaren ohorezko aitajaun izan zen James Russell Lowell, edota argazkilaritzan aitzindaria izan zen bere izeba Julia Margaret Cameron.\n1912an Leonard Woolfekin ezkondu zen. Berarekin eta beste lagun batzuekin Bloomsburyko taldea sortu zuen; taldea izena bikotea bizi zen etxetik hartu zuen. Bere ezkonkidearekin, halaber, Hogarth Press argitaletxea sortu zuen, T. S. Eliot eta K. Mansfield gazteak bultzatu zituena, besteak beste.\n\"Jacob's Room\" (1922), \"Dalloway Andrea\" (1925) eta \"To the Lighthouse\" (1927) eleberriek Woolfen originaltasuna erakutsi zuten. Era berean, \"The Years \" (1937) eta \"Between the Acts \" (1941) eleberriak aipa daitezke, beste hainbaten artean. Honekin batera, emakumearen eskubideen defentsa egingo du, \"Gela bat norberarena\" idazlanean bezala.\nIdazle ibilbidea.\nWoolf profesionalki 1905ean hasi zen idazten, hasieran \"Times Literary Supplement-\"erako, Haworth, Bront\u03bb familiaren etxeari buruzko kazetaritza lan batekin. Bere lehen eleberria, \"The Voyage Out\" 1915ean argitaratu zuen Gerald Duckworth and Company Ltd bere er-nebaren argitaletxeak.\nEleberri honetan, \"Night and Day\" eleberrian bezala, idazlea prest agertu zen aurreko narrazio-eskemak hausteko, baina kritikak ez zuen ia aintzat hartu.\n\"Mrs Dalloway\" eta \"To the Lighthouse (farorantz)\" lanak argitaratu ondoren hasi ziren kritikariak literaturaren originaltasuna goresten. Lan horietan, autorearen maisutza teknikoa eta grina esperimentala nabarmentzen dira, ordura arte poesiari zegozkion estilo eta irudi batzuk sartu baitzituen eleberrigintzan. Ekintza eta intriga desagertu ondoren, Virginia bere narrazioetan bizitza aldakorra eta kontzientziaren hutsezina hautemateko ahaleginetan oinarritzen da. \nWoolf-en azken lanak, \"Between the Acts\" (1941), bere kezka nagusiak laburbiltzen ditu: bizitzaren eraldaketa artearen bidez, anbibalentzia sexuala eta denboraren eta bizitzaren fluxuari buruzko gogoeta. Bere libururik lirikoena da, batez ere bertsotan idatzia.\nEra berean, emakumearen izaerari buruzko saiakera batzuk idatzi zituen, non emakumeen identitatearen gizarte-eraikuntza nabarmendu eta emakume idazlearen papera aldarrikatu baitzuen. \"Gela bat norberarena\" (\"A Room of One's Own\", 1929) saiakeran bere pentsamendu feministaren bilakaera azaldu zuen.\nLiteraturaren kritika gisa ere nabarmendu zen, eta bi biografia idatzi zituen: Browningen bizitzaren birsorkuntza dibertigarria txakurraren begietatik (Flush) eta Roger Fry kritikariari buruzkoa (Fry). Era berean, E. M. Forsterrekin batera, gutun bat idatzi zien zenbait egunkaritara zentsurak idazleen gogoan zuen eraginari buruz \u2014Sunday Expressek \"The Well of Loneliness\" eleberri lesbikoa gaitzesteko egindako ahaleginaren ondorioz\u2014.\nVirginia Woolfen eleberri-lanak Marcel Proust, James Joyce, Dorothy Richardson, Katherine Mansfield eta, agian, Henry Jamesen eragina izan zuen. Benetan bereizgarria dena, bere garaikideen artean gailentzen dena da eleberrirako bide berri bat aurkitzen saiatu izana, errealismo nagusia alde batera utzi eta historiaren konbentzioa eta pertsonaien ohiko deskribapena alde batera utzita. \nWoolfek eleberriak eta entseguak argitaratzen jarraitu zuen, eta arrakasta izan zuen, bai kritikari dagokionez, bai publikoaren aldetik ere. Bere lanaren zati handi bat Hogarth Press-en bidez argitaratu zuen. XX. mendeko eleberrigile handienetako bat eta modernista nabarmenenetako bat izan da. \nWoolf ingeles hizkuntzaren berritzaile handienetakotzat hartzen da. Bere lanetan, kontzientziaren fluxuarekin eta azpiko alderdi psikologikoarekin esperimentatu zuen, baita pertsonaien arrazoi emozionalekin ere. Woolfen ospeak erabat beherantz egin zuen Bigarren Mundu Gerraren ondoren, baina kritika feministak 1970ean izandako gorakadarekin berrezarri egin zen. \nErdi mailako intelektual ingelesaren mundu estura murrizteagatik kritikatu zuten haren lana. Kritikari batzuen iritziz, ez zuen unibertsaltasun eta sakontasunik, eta ez zion inolako garrantzi emozional edo etikorik eskaini irakurle ertain etsiari, 20ko hamarkadako estetaz nazkatuta zegoenari. Antisemitagatik ere kritikatu zuten, judu batekin ezkonduta egon arren. Antisemitismo hori ateratzen da emakumeak maiz pertsonaia juduei buruz, arketipoekin eta orokortze estereotipatuekin idatzi zuelako.Virginiak eta haren senar Leonard Woolfek gorroto zuten eta beldurra zioten 1930eko hamarkadako faxismoari eta haren antisemitismoari, Hitlerren zerrenda beltzean zeudela jakinda. 1938ko \"Three Guineas\" liburua faxismoaren zentsura zen.\nHeriotza.\nEgun desoreka bipolarra deitzen den gaixotasun psikikoa pairatzen zuen Woolfek. 1941eko martxoaren 28an, etxetik egun batzuk lehenago alde egin ostean, Ouse ibaira bota zuen bere burua Woolfek, berokiko poltsikoak harriz beteta.\nSenarrari idatzi zion azken oharra:\"Berriro zoratuko naizela sentitzen dut. Uste dut ezin dugula berriro igaro garai beldurgarri horietako batean. Eta oraingoan ezin dut berreskuratu. Hasi naiz ahotsak entzuten, eta ezin naiz kontzentratu. Beraz, egin dezakedan onena iruditzen zaidana egingo dut. Zuk ahalik eta zorionik handiena eman didazu. Noranzko guztietan izan zara edozein izan daitekeen guztia. Ez dut uste bi pertsona zoriontsuagoak izan zitezkeenik, gaixotasun beldurgarri hau etorri arte. Ezin dut gehiago borrokatu.\" \n\"Badakit zure bizitza hondatzen ari naizela, ni gabe lan egin ahal izango duzula. Egingo duzu, badakit. Ikusten duzunez, ezin dut hau behar bezala idatzi ere egin. Ezin dut irakurri. Esan nahi dudana da nire bizitzako zoriona zuri zor dizudala. Erabat eraman handikoa izan zara nirekin eta oso ona. Mundu guztiak daki hori. Norbaitek salbatuko banindu, zeu izango zinateke. Dena galdu dut, zure ontasunaren ziurtasuna izan ezik.\"\n\"Ezin dut denbora gehiagoz zure bizitza hondatzen jarraitu. Ez dut uste bi pertsona izan zitezkeenik zu eta ni baino zoriontsuagoak.\"Barne bakarrizketaren teknika eta bere estilo poetikoa Woolfek nobelagintza modernoari eginiko ekarpen handienen artean jaso ohi dira."}
{"id": "62737", "revid": "201", "url": "https://eu.wikipedia.org/wiki?curid=62737", "title": "Torne Bailara", "text": ""}
{"id": "62738", "revid": "336", "url": "https://eu.wikipedia.org/wiki?curid=62738", "title": "Saskibaloia", "text": ""}
{"id": "62742", "revid": "119347", "url": "https://eu.wikipedia.org/wiki?curid=62742", "title": "Xau", "text": "Xau Donostian (Gipuzkoa) sorturiko musika taldea da. Euskal Herritik dauden beste talde batzuekin bezala, euren soinuetan, rock, funky, nu-metal, hip-hop, musika klasikoa edo techno soinuak sortzen dituzte. Xauren bereizgarria, taldearen ustez, \"estilo nahaste handi hori\" da, eta eurek sortu duten WOFL (\"Whatever One Feels Like\" edo \"Gogoa ematen dizuna\") izeneko estiloa.\nHistoria.\nXau proiektua 2006ko urrian sortu zen, Unai eta Gontxas Egiako lokal batean elkartzen hasi zirenean. Gutxi geroago Joseba (Nekez) eta Aizpea gehitu ziren, tadeak gorputza hartzen hasten zuelarik.\n2007ko udan Piraten lehen musika lehiaketan parte hartzeko asmoarekin demo bat grabatu zuten, behin behineko bateriajole bezala Naizroxa taldeko Iban hartuta. Hala ere, udaren bukaerarako Julen (Exum) gehitu zen bateriajole finko bezala."}
{"id": "62745", "revid": "9187138", "url": "https://eu.wikipedia.org/wiki?curid=62745", "title": "Marie Smith Jones", "text": "Marie Smith Jones (Cordova, Alaska, 1918ko maiatzaren 14a - 2008ko urtarrilaren 21a) Alaska hego-erdialdealdean (AEB) mintzatzen zen Eyak hizkuntzaren azken hiztuna izan zen. Eyak Nazioaren ohorezko burua zen eta jatorri Eyak osoko (hau da, bi gurasoak Eyakak zituena) lagun bakarra .\n2005ean eginiko elkarrizketa batean, Smith Jonesek Eyak hizkuntzan bere izena Udach' Kuqax*a'a'ch zela esan zuen, hau da, \"urrundik jendea deitzen duen soinua\" .\nJones arrantzale batekin ezkondu zen, William F. Smith, 1948ko maiatzaren 5ean. Elkarrekin bederatzi seme-alaba izan zituzten, baina ez zion ezta bati ere Eyaka irakatsi, zioenez, hizkuntzari lotzen zitzaion gizarte estigma zela eta. 1970eko hamarkadan Anchorage-ra joan zen bizitzera.\nMichael Krauss hizkuntzalariarekin hasi zen lanean, Eyak hizkuntzaren gramatika eta hiztegia burutzen ziharduena. Bere azken anaia zaharra, bestalde, 1990eko hamarkadan hil zen. Ondoren, Jones politikagintzan murgiltzen hasi zen, eta bi alditan Nazio Batuetara joan zen bakeaz eta herri indigenen hizkuntzez hitz egitera. Halaber, ekintzaile ekologista ere bazen.\nJonesek arazoak izan zituen alkoholarekin, baina 50 urte betetzean edateari utzi zion. 2008ko urtarrilaren 21ean, 89 urte zituela, Anchorageko bere etxean hil zen arrazoi naturalak tarteko. Berarekin, Eyak hizkuntzak bere azken hiztuna galdu zuen."}
{"id": "62747", "revid": "336", "url": "https://eu.wikipedia.org/wiki?curid=62747", "title": "Udach' Kuqax*a'a'ch", "text": ""}
{"id": "62750", "revid": "336", "url": "https://eu.wikipedia.org/wiki?curid=62750", "title": "Hegoaldeko Georgiak eta Hegoaldeko Sandwichak", "text": "Hegoaldeko Georgiak eta Hegoaldeko Sandwichak (ingelesez \"South Georgia and the South Sandwich Islands\" edo \"SGSSI\") Erresuma Batuko itsasoz bestaldeko lurraldea , hegoaldeko Ozeano Atlantikoan. 1985ean sortua zen; lehen Malvinen jurisdikziopena zegoelako. Lurraldea Hegoaldeko Georgiak eta Hegoaldeko Sandwichak uhartedi txikiek osatzen dute.\nLurraldeak ez du bertoko biztanlerik King Edward Pointen dauden \"British Antarctic Survey\"ren zientzialariak baino ez dira bizi uharteetan.\nArgentinak 1927tik (Hegoaldeko Georgiak) eta1938tik (Hegoaldeko Sandwichak) eskualdearen jabetza aldarrikatzen du. Hori dela eta, Malvinetako Gerra uhartedi hauetan ere egin zen.\nHistoria.\nHegoaldeko Georgiak.\nNahiz eta badaude batzuk Amerigo Vespucciok XVI. mendean aurkitu zituztela esaten dutenak, lehenengo bisitaria 1675ko apirilean Antony de la Roch\u00e9 ingelesa zen. Lehenengo miaketa dokumentatua 1756an Gregorio Jerezek espainiarrak egin zuen eta \u00abSan Pedro uharteak\u00bb izena jarri zioten.\nJames Cook kapitainak lehenengo lehorreratzea egin zuen , 1775ko urtarrilaren 17an, eta Georgia izena jarri zion, Erresuma Batuko George III.aren omenez eta britainiarren jabetza aldarrikatu zuen.\n1904 eta 1966 artean, argentinarrek bere uretan baleak harrapatu zituzten, Grytviken eta Leith badian faktoriak finkatuz.\n1982ko Falklandetako Gerrak ondorioak ere ekarri zion Hegoaldeko Georgietara.\nHegoaldeko Sandwich.\nBritainiarrek uhartediari \"Hegoaldeko Sandwich\" izena jarri zieten \"Sandwich uharteetatik\" (egungo Hawaii) bereizteko. James Cookek 1775 urtean iparraldean dauden zortzi uharteak aurkitu zituen eta Fabian Gottlieb von Bellingshausenek 1819 urtean hegoaldean dauden hirurak.\nErresuma Batuak 1908an bere jabetza aldarrikatu zuen eta Argentinak 1938an.\n1955eko urtarrilaren 25etik 1956ko udaraino, Argentinak Thule uhartean base bat izan zuen. Uharte berean 1976tik 1982ra base zientifikoa izan zuen. Erresuma Batuak 1977an formalki protesta egin zuen eta Malvinetako Gerran basea bota zuen.\nPolitika.\nLurraldeak badu bere gobernadorea baina monarkia konstituzionala izanda Elisabet II.a erregina da estatu burua. Ez du banaketa administratiborik.\nGeografia.\nUhartedi biek osatzen dute lurraldea:\nHegoaldeko Georgiak.\nBere 3.850 km\u00b2 azaleran zenbait uharte badaude:\nHego-ekialdera bidean 72 kilometrotara dagoen Clerke arrokak ere Hegoaldeko Georgiako eskualdean daude nahiz eta uhartedian egon ez.\nHegoaldeko Sandwichak.\nHegoaldeko Sandwich uharteak ()"}
{"id": "62752", "revid": "336", "url": "https://eu.wikipedia.org/wiki?curid=62752", "title": "Action Man", "text": "Action Man 1966 urtean merkaturatzen hasi zen gizon itxurako panpina da. Gehienetan, militarrak eta arriskuzko lanbideak irudikatzen ditu. Panpinarekin batera, jantziak, eskuko armak eta lanabesak eta bestelako osagarriak saltzen dira."}
{"id": "62753", "revid": "98814", "url": "https://eu.wikipedia.org/wiki?curid=62753", "title": "Spiderman", "text": "Spider-Man () fikziozko pertsonaia da. Super-heroiaren papera hartzen du, Amerikako Estatu Batuetako kaleak zaintzen duena. Maskaren atzean Peter Parker New Yorkeko argazkilaria eta ikaslea dugu. Jatorriz komikietako pertsonaia bazen ere, urteetan zehar izan duen arrakastak telebistarako marrazki bizidun saioak, bideo-jokoak eta pelikulen ekoizpena bultzatu du.\nHistoria eta pertsonaiaren jatorria.\nStan Lee eta Steve Ditkok sortu zuten, 1962ko abuztuan, \"Amazing Fantasy\" aldizkarirako 15. zenbakian agertutako historietan. Hortik aurrera, Spiderman, Marvel Comicsen irudi edo sinboloa izan da.\nPertsonaiaren jatorria aipatu Amazing Fantasy alean azaldu zen: umezurtza da Peter Parker gaztea, eta bere izeko May eta osaba Ben-ekin bizi da. Institutuak antolatutako laborategi batera txangoan, armiarma erradioaktibo batek Peter ziztatzen du. Ziztada honen ondorioz, naturaz gaindiko botereak garatzen ditu Peterrek. Botere hauek, funtsean, armiarma batek dituen abilezien parekoak dira, hala nola: gainazal bertikaletara itsasteko ahalmena, arriskuaren aurrean ohartarazten duen \"sen-araknidoa\" eta armiarmaren indarra eta azkartasun proportzionala.\nPeterrek borroka librean sartuko da jaso berri dituen botereak probatzeko. Borrokan, Crusher Hogan deituriko borrokalaria garaitzen du, eta, jasotzen duen diru-sariarekin, bere ezagupen zientifikoak erabiltzen ditu armiarma-sare artifiziala imitatzen duen likido-jaurtitzaile bat eraikitzeko. Mozorrotu eta Spider-Man izena erabiltzen du, borroka librean egundoko arrakasta lortuz. Botere berriek emandako egoera dela-eta, berekoikeria nagusitzen da Peterrengan.\nHorrela ba, telebistan eskaini beharreko borroka libre saio berezi batean, Spider-Manen jarrera eta izaera definituko zuen gertaera bat jazo zen: saioa bukatu ondoren, Peterrek ihesi zihoan lapur bat ez zuen gelditu, nahiz eta errez gelditzeko aukera izan. Etxeratzerakoan, lapurrak bere osaba Ben hil duela jakiten du Peterrek. Momentu horretan jabetzen da \"botere handi batek erantzukizun handia dakarrela\"; behin bere osabak esandako hitzok bere bizitza osoa arautuko duen kredoan bilakatuko da"}
{"id": "62754", "revid": "1491", "url": "https://eu.wikipedia.org/wiki?curid=62754", "title": "Argia Sariak", "text": "Argia Sariak \"Argia\" astekariak ematen dituen prentsa, irrati, telebista, publizitate eta Internet esparruetako sariak dira. Sariok 1989an hasi ziren ematen. Hautagaiak aurkezteko aukera irekia da, ondoren aldizkariko jendeak erabakitzen du nor eta zergatik saritu.\nEmanaldia.\nUrtarrila amaierako azken ostiralean banatzen dira sariak urtero, ohikoa da bazkari baten bueltan izatea sari banaketa eta aurrez ez dira sarituen izenak publiko egiten. \nAzken urteotan Usurbilgo Atxega jauregia jatetxean egin da bazkaria eta banaketa ekitaldia. 2021 eta 2022 urteetan ez zen ekitaldi publikorik antolatu eta sariak webgunearen bidez egin ziren publiko."}
{"id": "62755", "revid": "237", "url": "https://eu.wikipedia.org/wiki?curid=62755", "title": "Argia sariak", "text": ""}
{"id": "62756", "revid": "880", "url": "https://eu.wikipedia.org/wiki?curid=62756", "title": "Argia Saria", "text": ""}
{"id": "62757", "revid": "15251", "url": "https://eu.wikipedia.org/wiki?curid=62757", "title": "Euskal nazionalismoaren hastapenak", "text": "Euskal nazionalismoa XIX. mendearen bukaeran Euskal Herriak izan zuen berrikuntza politikoaren osagai funtsezkoetako bat izan zen. Mendearen amaieran, batez ere bi prozesuren ondorioz, eratu zen ideologia politiko, doktrina edo jokabidetzat jotzen da euskal nazionalismoa.\nBatetik, industrializazioak Bizkaian demografia-aldaketak eta kultura-aldaketak ekarri zituen; aldaketa hauek Espainiarekin lotura estua zuten bi klase sozialetan islatu ziren: burgesia monopolista eta langileria. Bi hauen artean zegoen klasea, hau da, aginpide ekonomiko eta politikotik at zegoen burgesia txikia, izan zen euskal nazionalismoaren oinarri soziala.\nBestetik, 1876ko uztailaren 21ean k biderik gabe utzi zituen Bizkaia, Araba eta Gipuzkoako foruak. Horiek berreskuratzeko ahaleginak izan ziren euskal nazionalismoaren lehen urratsak. Ondorengo urteetan, Sabin Arana Goirik foruen aldarrikapena alde batera utzi eta politika nazionalaren ideia zabaldu zuen.\nSabin Arana eta nazionalismoa.\nSabin Aranak ideologia nazionalista mamitu zuen, eta tradizionalismoari loturiko euskal gizarteko hainbat sektoreren asmo eta nahi barreiatuak bateratu zituen. Nolanahi ere, jatorri liberaleko osagaiek ere izan zuten zerikusirik nazionalismoaren sorreran. 1876 urtea eta gero, liberalismo foruzalearen sektore txiki batek jokamolde nazionalisten aldera egin zuen. Nafarroan horietakoa zen Euskara Elkargoa delakoa, eta Bilbon, Euskal-Erria elkartea delakoa.\nAranaren nazionalismoa tradizionalismotik sortu zen, tradizionalisten jokamolde ideologikoari eusten baitzion \u2014tradizionalismoak gizartea ulertzeko zuen moduari eusten zion\u2014 . Hori bai, karlismoak eta integrismoak ez bezala, kontuan hartzen zituen Industria Iraultzaren ondorioak, nahiz eta hasieran horietako ondorio batzuk ukatu.\nKontua da ideologia abertzalea gizarte- eta ekonomia-berrikuntzei emandako erantzun gisa gauzatu zela, Bizkaian usadiozko bizimodua desagertzen eta immigrazioa euskara baztertzen hasi zen garaian; aldaketa horiei guztiei, bestalde, 1876an foruak ezeztatu izana erantsi behar zaie, hura izan baitzen nazionalismoaren beste sorburuetako bat. Izan ere, nazionalismoaren ideia nagusietako bat zen euskal probintziak independenteak izan zirela harik eta, 1839an, foruen ezeztatzea hasi zen arte.\nBaina lehen hausnarketa nazionalistak azken Karlistaldiaren ondoren Bizkaiko gizarteak eta ekonomiak bizi izan zituen aldaketekin du zerikusia. Prozesu intelektual horretan, mugimendu berriak aldaketa bat nabarmenarazi zuen, hau da, Bizkaira heldu zen immigrazioaren ondorioz gertatu zena. Ez da ahaztu behar Bilbon izan zuela abertzaletasunak abiapuntua, aldaketa demografiko eta sozialen erdigunean bertan, alegia. Sabin Aranarentzat maketoen inbasioa zen (espainolen inbasioa) euskal gizartearen kalteen sorburua. Lehen nazionalismoak, pentsamolde tradizionalistarekin loturik, kontra egiten zien industrializazioaren kalte guztiei, baina bat azpimarratzen zuen bereziki, immigrazioa.\nSabin Aranaren proposamenak independentziaren aldeko proposamen funtsezko batean bilduta agertu ziren: \"Euzkotarren aberria Euzkadi da\". Hori, jakina, urrun zegoen tradizionalismo karlistatik, eta orobat XIX. mendeko foruzaletasunetik. Ikusmolde nazional berri bat berrestea zen hura, eta ikusmolde horrek aurreko hamarraldietan adierazitako bertsio euskaltzaleak hausten zituen. Abertzaleen asmoak iraganaren berrinterpretazioan oinarritzen ziren, adieraziz euskal probintziak (Aranak euskal estatu ohiak deitu zituenak) independenteak izan zirela 1839 arte. Historian ere oinarritzen zuten beren egitasmo politikoa, askorik zehaztu gabe ordea, Euskal Herriko formazio tradizionaletara itzultzea proposatzen baitzuten, eta \"usadioak eta ohiturak\" berriz ezartzea.\nGaitz guztiak tradiziora, irudimenezko nekazari-gizarte batera, itzulirik bukatuko zirela uste zuten. Euskal arrazako baserritarrek osatuko zuten gizarte hori, berdinak denak legearen aurrean, elkarkideak demokrazia akatsgabe batean, liberalismoak eta espainolismoak zekartzaten tentsiorik gabe. Industriaren aurreko gizarte baserritar baten gorespena zen hura. Dudarik ez da ikusmolde hori ulertezina litzatekeela sorburu zuen eremu hiritarra kontuan hartu gabe, zeren eta \"ruralismoa\" edo eremu landatarra \u2014baserriaren eta baserri inguruaren idealizazioa\u2014, hirian egindako elaborazio ideologikoa izan ohi baita, eta hiria zuten Arana eta bere jarraitzaileek jarduera-eremu.\nHasieran, nazionalismoa, Bizkaian ondua, \"bizkaitarrismoarekin\" identifikatu zen. Izan ere, Aranaren tesien arabera, euskal probintzia bakoitza estatu independente bat izan zen. Baina Aranaren ikusmoldeak, probintziaka adierazita ere, nazio-teoria bat inplikatzen zuen, bere ibilbide politikoa hasi eta urte batzuk geroago Euzkadi deituko zen hura. Gauzak horrela, 1894an, hasieran Bizkaiarentzat soilik pentsatu zuen bandera, ikurrina, diseinatu zuen.\nLaburtuz, ideia sabindarrak euskal arraza baten existentzian oinarritzen ziren: arrazarena sabindar pentsamoldearen oinarrizko kontzeptua da. Horren garrantzia azaltzeko, kontuan hartu behar dira, batetik, XIX. mende-bukaerari dagozkion zenbait kultura-kontzeptu, eta, bestetik, eta batez ere, etorkinen aurrean izan zuen erreakzioa, etorkinen arraza euskaldunena ez bezalakotzat jo baitzuen Aranak, euskal arrazaren hondatzailetzat.\nn bere doktrinaren oinarriak adierazi zituen. 1894an Euzkeldun Batzokija elkarte nazionalista fundatu zuen, ia 200 kide zituena. Talde batzuen kartsutasun politikoak independentismoa hedatzea ekarri zuen. Horren adierazgarri dira 1893ko Sanrokada \u2014Gernikan foruak goresteko egin zen ekitaldia\u2014; urte bereko Donostiako manifestazioa \u2014\"Gora Foruak!\" esapidea ikur zuena\u2014; edo Gamazada \u2014Nafarroan 1893an eta 1894an egin ziren mobilizazioak, autonomia fiskala hausten zuen proposamen baten kontra, Gamazo Haziendako ministroaren dimisioa ekarri zutenak\u2014. Nahasmendu-giro horretan jatorri liberaleko foruzaletasuna izan bazen ere protagonista, giro egokia sortu zen doktrina abertzalea sustrai zedin. Liberalismo foruzalearen baitan, Fidel Sagarminaga, Bizkaiko azken diputatu foralak sorturiko Euskalerria elkarteko sektore batek posizio nazionalisten aldera egin zuen.\nXIX. mende-bukaeran europar nazionalismoak bi ikusmolde nagusiren arabera zeuden, oro har, banatuta: tradizionalista eta liberala. Lehen euskal nazionalismoa eredu erromantiko edo tradizionalistaren araberakoa zen: ezaugarri objektiboen arabera definitzen zuen nazioa, gizabanakoen borondatetik kanpoko ezaugarri batzuen arabera.\nXX. mendearen hasieran, nazionalismoak, udalerri batzuetan zinegotzi batzuk bazituen (Bilbon, Bermeon, Mundakan, Arteagan), zapalkuntza gogorragoa jasan behar izan zuen. 1902an, Arana kartzelan zela, \"Liga de Vascos Espa\u00f1olistas\" sortzeko ideia zabaldu zen. Dirudienez, alderdi bat sortu nahi zen, konstituzioa onartuko zuena baina autonomiaren alde borrokatuko zena, lege-arazoak saihesteko eta euskal naziotasuna hobeto defenditzeko. Arana hil zenean, 1903an, bide hori baztertu egin zen.\nEuskal nazionalismoaren osagaiak.\nBost osagaik osatzen, zilegitzen eta definitzen zuten euskal nazionalismoa: arrazak; hizkuntzak; gobernuak eta legeak; nortasunak eta usadioak; nortasun historikoak. Arraza zen osagai nagusia, \"inbasio maketoaren\" aurrean erreakzio gisa. Lehen nazionalismoarentzat bazen euskal arraza bat, jatorrizkoa eta \"garbia\", baina ez zen arraza hori definitzen saiatu. Berretsi baino ez zuen egiten haren originaltasuna, euskararen existentziak frogatzen zuena. Euskal abizena zuena jotzen zen euskalduntzat.\nHizkuntza, sabindar pentsamoldean, bigarren zetorren arrazaren ondoren. Bazuen ordea paper garrantzitsu bat: euskal arrazaren originaltasuna eta garbitasuna frogatzeko balioa. Elementu bereizle gisa hartzen zen, eta tresna funtzioa zuen: euskara euskal arrazako pertsonen artean zabaldu behar zen, eta ez zitzaien utzi behar maketoei ikasten.\nNaziotasunaren beste hiru faktore definitzaileak ez ziren hain garrantzitsuak, baina euskal arrazaren bertuteak zehazten zituzten, eta ideologia nazionalista zilegitzen zuten.\nEuskal nazioa eta erlijioa.\nSabindar ideologiaren izaera tradizionalista, bestalde, erlijioari eman zitzaion pisuak azpimarratzen zuen, nazionalismoari eginkizun salbatzaile bat egozten baitzitzaion, erlijiosoa, \"Gu Euzkadirentzat Ta Euzkadi Jaun-Goikuarentzat\" (GETEJ) esapidean, besteak beste, adierazia. Aranarentzat, espainiar inbasioa zen euskal gizarteari hain ondorio moral larriak zekarzkion sorburua. \"Jaun-Goikua eta Lagi-Zarra\" (JEL) aldarria, hots, nazionalismoaren ikurra, elementu erlijioso eta tradizionalari ematen zitzaion garrantziaren adierazle zen.\nEuskal nazio bat bazelako proposamena gauza berria zen, dudarik gabe. Azpimarratu behar da, ordea, tradizionalista zela nazioaren kontzeptu hori. Karlismoaren \"Jaun-Goikua, Aberria, Foruak, Erregea\" esapidearen ordez, \"Jaun-Goikua eta Lagi-Zarra\" proposatu zuen (JEL). Erlijioaren pisuari eusten zion, baina \"Lagi-Zarrak\" karlismotik aldentzen zuen; karlisten akatsa, Aranaren arabera \u2014tradizionalismotik zetorren bera, eta aita buruzagi karlista izan zuen azken gerratean\u2014, foruen auzia dinastia bati lotzea izan zen. Forua, izan ere, pribilegioarekin nahas zitekeen: haren ordez, \"lagi-zarra\" proposatu zuen, lege zaharra, tradiziozko usadioak eta ohiturak. Elizaren eta estatuaren arteko harremanen ikur zen, azkenik, eta hitza. Aranak bi eremu horiek zehatz bereiztea proposatzen zuen, baina, haren ustez, legedi zibilak arau katolikoetara makurtu behar zuen.\n1898ko krisialdia.\nEspainia osoan hain eragin sakona izan zuen 1898ko krisiarekin batera, oso aldaketa garrantzitsuak izan ziren nazionalismoaren tankeran ere. Garrantzitsuena da sabindarrek eta \"Euskalerriako\" deiturikoek bat egin zutela. Azken horiek nazionalismoan sartu ziren. Talde burges ez-monopolista zen \"Euskalerriako\"ena, ez zuen teoria abertzale berezirik, eta beraz Aranarena beretu zuen; hark, bestalde, onartu egin zituen \"Euskalerria\" taldetik zetozen liberalak. Izan zuten agian zerikusirik horretan lehen euskal nazionalismoaren finantza-arazoek, gobernuaren erasoek eta erradikalismo garbizalearen mugak. Nazionalismoa sendotu gabe zegoen oraindik.\nLehen bi egunkari nazionalistak gobernuak itxiarazi zituen. 1897an desegin zen \"Euzkeldun Batzokija\", bi urte lehenago gobernuaren aginduz debekatua. 1895ean sortu zen Eusko Alderdi Jeltzalea, Bilbon eta Bizkaiko herri batzuetan soilik hasieran.\n1898tik aurrera sortu zen egoera berriak gauzak aldatu zituen. \"Euskalerriako\"en eta sabindarren elkartzea errentagarria izan zen. Baina aldi berean mugimendu konplexu bat sortu zen, sektore tradizionalak eta burges liberalak biltzen zituena; liberal horiek industrializazioa ez zuten baztertzen, ezta independentismoa sakratu bihurtzen ere.\nSabin Arana hil eta ondorengo urteak.\nDesagertu zen orobat berrikuntza teorikoak egiteko aukera. Sabindar erradikalismoaren edozein aldaketa ere geldiarazi zen, fundatzailearekiko leialtasunaren izenean; izan ere, Arana hil zenean mitifikatu egin zen haren irudia.\nXX. mendeko lehen hamarraldian mugimendu nazional baten forma hartu zuen euskal nazionalismoak, komunitatearen ideia zabaldu eta indartuta. Gero eta gehiago ari zen zabaltzen gizartean, Bizkaian bezala Gipuzkoan ere. Ideologiaz, sabindar ortodoxiari lotua jarraitzen zuen, eta handik aurrera aldaketa gabe egin zuen aurrera, mugimendu horren nahien erabateko adierazpide gisa, bilakaera ideologikorik gabe. Aldaketak praktikan gertatu ziren, autonomia-zaletasunak etorkizunean izango zuen arrakastak ekarriak. Paradoxaz, industria-burgesia mugimendu nazionalistan sartu izanak bultzada erabakigarria eman zion bere doktrina industriaren kontrako usteetan oinarrituta eratu zuen mugimendu horri berari, baina, betiere, ideologia bera aldatu gabe, ezaugarri guztiz tradizionalistak gordeta."}
{"id": "62758", "revid": "6950", "url": "https://eu.wikipedia.org/wiki?curid=62758", "title": "Doris Lessing", "text": "Doris Lessing, jaiotzez Doris May Tayler (Kermanxah, gaur egungo Iran, 1919ko urriaren 22a - Londres, Erresuma Batua, 2013ko azaroaren 17a) ingelesezko idazlea izan zen. Batez ere, \"The Grass is Singing\" eta \"The Golden Notebook\" eleberriengatik da ezaguna. 2007an Literaturako Nobel saria jaso zuen.\nBizitza.\nBere aita, Alfred, armada britaniarreko kidea zen, Lehen Mundu Gerran parte hartu eta hankan anputazio bat jasan zuena. Tratatu zuen erizain batekin ezkondu zen, Emily. Persiara lekualdatu ziren, gaur egungo Iran, lan kontuengatik. Doris bertan jaio zen eta sei urte bete zituenean, Afrikako kolonia britainiarretara, zehazki Hego Rhodesiara (egungo Zimbabwe) joan ziren, tabakoa, artoa eta zerealak ereiten lan egitera. Bertan bizi izan zen 30 urte bete arte. Bere autobiografiaren arabera, garai hori gazi-gozoa izan zen berarentzat; alde batetik, bere amak zorrotz hezi zuen, baina beste alde batetik, bere neba Harryren alboan gozatu egiten zuen naturaz inguratuta. Horrez gain, arraza-diskriminazioarekin asko sentsibilizatu zen.\nBere amarekin etengabeko gatazkak izaten zituen, bere autoritarismoagandik ihesean. Dorisek ikasketak utzi zituen moja katolikoen eskola batean 14 urte zituela; 15 bete ondoren, etxetik alde egin eta haurrak zaintzen lan egin zuen. Autodidakta izan zen, asko irakurtzen zuen, bereziki obra politiko eta soziologikoak. 18 urte zituela Salisbury-ra (egungo Harare) joan zen bizitzera eta telefonista bezala lan egitera; urtebete geroago Frank Charles Wisdomekin ezkondu zen eta bi seme-alaba izan zituen, John eta Jean. Hala ere, 1943an dibortziatu egin ziren eta Doris ideia komunistak zituen talde batera batu zen.\n1944an Gottfried Lessingekin ezkondu zen, Alemaniatik erbesteratuta zegoen judutarra, literatura talde marxista batean ezagutu zuena. Harekin bere hirugarren semea izan zuen, Peter. Egonezin intelektual eta literarioak zirela eta eta ama, emaztea eta langilea izateko presioagatik, berriro ere dibortziatu egin zen. Gizonaren abizena kontserbatu zuen liburuak argitaratu ahal izateko. 1949an, 36 urte zituela, Erresuma Batura joan zen bere seme gazteenarekin, Londresen \"The Grass is Singing\" argitaratu zuen eta Alderdi Komunista Britainiarrean militatu zuen, arma nuklearrak eta apartheid hegoafrikarra kritikatuz. 1954an ilusioa galdu zuen eta alderdia utzi zuen, Sobietar Batasunaren gehiegikeriaren ondorioz; desilusio hori \"Retreat to innocence\" (1956) liburuan ikusi daiteke. 1956an, Hegoafrikara joatea debekatu zitzaion, bereziki Rhodesiara.\n\"The Golden Notebook\" (1962) nobela feministaren arrakastaren ondoren, narrazioa idazten jarraitu zuen. Horrek materialismo historikoak utzitako hutsunea betetzen lagundu zion. Sufismoagatik interes handia azaldu zuen, bere lagun eta irakasle Idries Shah-ri esker ezagutu zuena.\nLessingen osasuna gainbeheran zegoen, hainbat buruko isuri izan zituen. Bidaiatzeko zailtasunak zituenez, Londresen hil zen 2013ko azaroaren 17an, 94 urte zituela.\nBereak dira ere, besteak beste, \"The Golden Notebook\" (1962), \"The Four-Gated City\" (1969), \"Briefing for a Descent into Hell\" (1971), \"Memoirs of a Survivor\" (1974), \"Shikasta\" (1979), \"The Marriages Between Zones Three, Four and Five\" (1980), \"The Sirian Experiments\" (1980), \"The Making of the Representative for Planet 8\" (1982), \"The Sentimental Agents in the Volyen Empire\" (1983) eta \"The Fifth Child\" (1988). 1999an Katalunia Nazioarteko Saria jaso zuen, 2001ean Letretako Asturiasko Printzea saria eta 2007an Literaturako Nobel saria.\nBere lana.\nLessingen obrak kutsu autobiografiko handia du; asko inspiratzen da bere Afrikako bizipenetan, bere haurtzaroan eta bizitzako desengainu sozial zein politikoetan, feminista, komunista, pazifista eta antikolonialista bilakatu zutenak. Bere nobelen gaiak gatazka kulturala, arrazakeriak sortutako injustizia, kontzientzia indibiduala eta ongi komuna dira. Guztira 50 nobela inguru eta kontakizun labur ugari idatzi zituen; gainera, antzerkia, saiakera eta biografia bezalako beste alor batzuetan ere murgildu zen.\n1962an argitaratu zuen bere lan famatuena, \"The Golden Notebook,\" errebindikazio feministen ikur bilakatu zuelarik. Aurreko liburuetan bezala, kritika sozialaz gain nobela psikologiko eta existentzialean sakondu zuen. \"Childen of Violence\" lanean bere biki literarioaren, Martha Questen, identitatearen bilaketa kontatzen du. Afrika eta Ingalaterran kokatzen da sistema koloniala kritikatu eta bere ondorioak aztertzeko; hala nola, beltzen eta zurien arteko harremanak, emakumearen egoera edota artisten egoera.\nIdazle gazte ezezagunen egoera zaila ezagutarazteko \"The Diary of a Good Neighbour\" idatzi zuen. 1979 eta 1983 bitartean zientzia fikzioarekin saiatu zen, \"Canopus in Argos\" bildumarekin, sufismoan oinarritua.\n76 urte zituela, 1995ean, Hegoafrikara itzuli zen bere alaba eta bilobak bisitatzera; horrez gain bere autobiografiaren lehen atala aurkeztu zuen, \"Under my Skin\" (1994). Besoak zabalik hartu zuten Doris Lessing, nahiz eta bere obran landutako gaien ondorioz herrialdetik bota zuten 40 urte lehenago.\nDoris Lessing ideia liberaleko idazle konprometitutzat hartzen da, berak inoiz mezu politikorik bidali nahi izan ez zuen arren. Kausa marxista, antikolonialista, segregazionismoaren aurkako borrokaren eta feministen ikurra izan zen.\n2007an Literatura Nobel Saria jaso zuen \"emakumeen bizipenak eta zibilizazioaren banaketa eszeptizismoz, pasioz eta indarrez kontatzeko gaitasunagatik\".\nSariak.\nEmakume idazle gutxitako bat izan zen Europako literatur sari ospetsuenak irabazten."}
{"id": "62759", "revid": "336", "url": "https://eu.wikipedia.org/wiki?curid=62759", "title": "Konputagailu arkitektura", "text": "Konputagailu arkitektura konputagailu baten oinarrizko egitura eta eragiketarako diseinua da. Eskakizunen deskribapen funtzionala da eta osagaien diseinuen inplementazioa, PUZ-arena bereziki.\nBeste honetara ere definitzen da: hardware osagaiak elkarlotzeko modua, funtzionaltasun, errendimendu eta kostu eskakizunen arabera."}
{"id": "62760", "revid": "105290", "url": "https://eu.wikipedia.org/wiki?curid=62760", "title": "Prozesu (informatika)", "text": "Prozesua informatika arloan, sistema eragileak maneiatzean duen programa eta berau egikaritzeko behar diren osagaiak dira. Laburbilduz ondorengoak dira:"}
{"id": "62761", "revid": "105290", "url": "https://eu.wikipedia.org/wiki?curid=62761", "title": "Konputagailu nagusi", "text": "Konputagailu nagusia edo mainframe konputagailu handia, funtsean ahaltsu eta garestia da, datu multzo handiren prozesamendurako erabiltzen da."}
{"id": "62762", "revid": "843", "url": "https://eu.wikipedia.org/wiki?curid=62762", "title": "Mainframe", "text": ""}
{"id": "62763", "revid": "105290", "url": "https://eu.wikipedia.org/wiki?curid=62763", "title": "Multiataza", "text": "Multiataza sistema eragile batek zenbait prozesu aldi berean egikaritzeko ahalmena adierazten duen ezaugarria da, prozesadore bat edo gehiago erabiliz."}
{"id": "62764", "revid": "843", "url": "https://eu.wikipedia.org/wiki?curid=62764", "title": "Atazanitza", "text": ""}
{"id": "62766", "revid": "880", "url": "https://eu.wikipedia.org/wiki?curid=62766", "title": "Gobiaran", "text": ""}
{"id": "62768", "revid": "44506", "url": "https://eu.wikipedia.org/wiki?curid=62768", "title": "Birjina britainiar uharteak", "text": "Birjina uharte britainiarrak () Karibe itsasoan dagoen Erresuma Batuko itsasoz bestaldeko lurralde bat da, Puerto Ricoren ekialdean kokatua. Uharteak Birjina uhartediaren zati bat dira; bestea Birjina uharte amerikarrak dira. Nahiz eta izena berez \"Birjina uharteak\" izan, 1917tik munduan Birjina uharte britainiarrak deitu izan diete, estatubatuarretatik bereizteko. Uharteen hiriburua Road Town da, Tortola uhartean kokatua.\nHistoria.\nGuyanetatik etorritako Arawak tribua K. a. 100 urtetik XV. menderaino Birjina uharteetan bizi ziren, karibeek uhartedia okupatu zuten arte.\nBirjina uharteak ikusi zuen lehendabiziko europarra Kristobal Kolon izan zen 1493ko bere bigarren bidaian. Honek \"Santa Ursula y las Once Mil V\u00edrgenes\" (\"Santa Urtsula eta hamaika mila birjinak\" euskaraz) izena jarri zien, gero bakarrik \"Las V\u00edrgenes\" (\"Birjinak\") izango zena.\nNahiz eta Espainiar Inperioak jabetza aldarrikatu zuen, ez zuen okupatu. Hori zela eta, 1648an nederlandarrek Tortola uhartea okupatu zuten. 1672an, britainiarrek uhartea konkistatu zuten eta 1680 Anegada eta Virgin Gorda. Bitartean, 1672tik 1733ra, daniarrek Saint Thomas, Saint John eta Saint Croix okupatu zuten. Uharteek garrantzi estrategikoa zuten eta azukrea ekoizten zuten.\n1917an, Estatu Batuek Danimarkari St. John, St. Thomas eta St. Croix 25 milioi USD truke erosi zituzten eta Birjina uharte amerikarrak izena jarri zien.\nBirjina uharte britainiarrak Karibeko beste uharte britainiarrekin edo Saint Kitts eta Nevisarekin batera izan ziren administratuak, 1960 kolonia \"status\"a eta 1967an autonomia lortu arte.\nGeografia.\nBirjina uharte britainiarrak hirurogei uharte tropikalak dira, handiena Tortola 20 kilometroko luzera eta 5 kilometroko zabalera izanda. Birjina uhartediaren zati bat dira. Uharteek iparraldean Ozeano Atlantikoa dute eta Karibe hegoaldean.\nUharte nagusiak lau dira: Tortola, Virgin Gorda, Anegada eta Jost Van Dyke. Gainera badaude:\nPolitika.\nLurraldearen estatu burua Elisabet II.a erregina da, baina botere betearazlea britainiar gobernuak aukeratutako gobernadoreak du. Gaur egun David Pearey da.\n2007an Konstituzio berria jarri zuten martxan.\nBanaketa-administratiboa.\nUharteak barrutitan banatuta daude. Hauexek dira:\nEkonomia.\nBirjina uharte britainiarrek Karibe osoko BPG \"per capita\" handiena dute, 38,500 $ ingurukoa (2004an). Ekonomiaren \"zutabe bikiak\" turismoa eta finantza-zerbitzuak dira.\n1959, uharteetako txanpon ofiziala Estatubatuar dolarra da, ondoko Birjina uharte amerikarretan bezala.\nDemografia.\n2003an uharteek 21.730 biztanle zituen, gehienak afro-karibetarrak (%83a). Biztanleria gehiena britainiarrek uharteetara ekarritako Afrikako esklaboen ondorengoak dira.\n1999 erroldaren arabera:\nErlijio nagusia kristau protestantismoa da (%86a). Kristauen multzo nagusiak metodistak (%33a), anglikanoak (%17a) eta katolikoak (%10a) dira."}
{"id": "62769", "revid": "6327", "url": "https://eu.wikipedia.org/wiki?curid=62769", "title": "Birjina Uharteak (Erresuma Batua)", "text": ""}
{"id": "62770", "revid": "880", "url": "https://eu.wikipedia.org/wiki?curid=62770", "title": "Barrio (Gobiaran)", "text": ""}
{"id": "62771", "revid": "448", "url": "https://eu.wikipedia.org/wiki?curid=62771", "title": "Gaubea (argipena)", "text": "Gaubea hainbat tokiren izena da:"}
{"id": "62772", "revid": "880", "url": "https://eu.wikipedia.org/wiki?curid=62772", "title": "Ginea (Gobiaran)", "text": ""}
{"id": "62773", "revid": "15795", "url": "https://eu.wikipedia.org/wiki?curid=62773", "title": "Karanka (Gobiaran)", "text": ""}
{"id": "62774", "revid": "3280", "url": "https://eu.wikipedia.org/wiki?curid=62774", "title": "Kintanilla (Gobiaran)", "text": ""}
{"id": "62775", "revid": "880", "url": "https://eu.wikipedia.org/wiki?curid=62775", "title": "Osma (Gobiaran)", "text": ""}
{"id": "62779", "revid": "56334", "url": "https://eu.wikipedia.org/wiki?curid=62779", "title": "Trigonometria", "text": "Trigonometria (grezieraz \u03c4\u03c1\u03b9\u03b3\u03c9\u03bd\u03bf, &lt;\"trig\u014dno\"&gt; \"triangelu\" + \u03bc\u03b5\u03c4\u03c1\u03bf\u03bd &lt;\"metron\"&gt; \"neurtu\"), triangeluez arduratzen den matematika ataletako bat da.\nSarrera.\nTrigonometria, (antzinako grezierazko trigonometria hitzetik dator, trigonon triangelua eta metron neurria) triangeluaren elementu batzuek ezagututa, alde, angelu, altura, etab., ezezagunak diren beste batzuek kalkulatzeko bideak ematen dituen matematika-adarra da.\nAdibidez, bi alde eta angelu baten balioak ezagutu daitezkeenean, beste aldearen eta bi angeluen balioak jakitera iritsi daiteke. Zehatzago esanda, trigonometriak triangeluak ebazteko oinarriak ematen ditu, triangelu lauak izan ala triangelu esferikoak izan. Trigonometriaren ezagutza hau, jakintzaren zuzia zibilizazioz zibilizazio pasatzen joan ziren jakintsu askori esker metatu ahal izan da ; horietako batzuek ondoren aipatzen dira.\nPitagoras, bere teorema ezagunarekin. \"Triangelu zuzenean, hipotenusaren karratua, katetuen karratuen baturaren berdina da. \"Aristarko Samoskoak, Kristo baino hiru mende lehenago, Ilargiaren eta Eguzkiaren tamaina kalkulatzea erabaki zuen eta baita Lurretik zein distantzietara zeuden jakitea ere. Horretarako, honetan oinarritu zen, Ilargia zehatz-mehatz erdi-argituta dagoen unean, Lurra, Ilargia eta Eguzkia, irudiak azaltzen duen bezalako triangelu angeluzuzenaren erpinetan daude.\nGaur egun ontzat ematen ditugun emaitzak lortu ez bazituen, huts hori ezin zaio metodoari bota, metodoa berez zuzena baitzen, angeluak neurtzeko erabili zituen tresnei baizik, ez baitzuten horretarako behar zen doitasunik.\nHistoria.\nTrigonometriaren historia 3.000 urtetik gora zabal liteke. Babiloniarrek triangelu angeluzuzenen angeluen neurketak eta aldeen luzeren hurbilketak zehaztu zituzten; buztin lehorraren gainean grabatu zituzten zenbait taulak aditzera ematen dute. Adibidez, kuneiformean idatzitako taula babiloniar batean, Plimpton 322 izenekoan (K.a. 1900 inguruan), hamabost hiruko pitagoriko eta zenbaki-zutabe bat ageri dira, funtzio trigonometrikoen taula gisa interpreta daitekeena. Dena den, zenbait eztabaida daude honen inguruan.\nAstronomo babiloniarrek izarren irteera eta ilunabarra, planeten mugimenduari eta eguzki eta ilargi eklipseei buruzko erregistroak eraman zituzten, eta horrek guztiak zeruko esferaren gainean neurtutako distantzia angeluarrarekiko ezagupena eskatzen du.\nEgiptoarrek, Kristoren aurreko bigarren milurtekoan, trigonometriaren jatorrizko forma bat erabiltzen zuten piramideak eraikitzeko. \"Ahmesen papiroa\", Ahmes egiptoar eskribak idatzia (K.a. 1680-1620), honako arazo hau dauka trigonometriarekin lotuta:\nArazoaren irtenbidea piramidearen oinarriaren erdiaren eta altueraren arteko erlazioa da. Beste era batera esanda, seked-erako aurkitzen den neurria piramidearen oinarria eta bere aurpegia osatzen duten angeluaren kotangentea da.\nTrigonometria laua.\nTrigonometria lauaren helburua, planoko triangeluak ebaztea da.\nTriangelu horiek, zuzenak edota bestelakoak izan daitezke.Triangelu zuzenetan, lau arazo-mota aurki daitezke: \u2022\nZuzenak ez diren triangeluen kasuan ere, lau arazo-mota agertzen dira : \u2022 Alde bat eta bi angelu ezagunak izatea.\nAipatutako arazo horiek ebazteko, ezinbestekoak dira ondoren azalduko diren oinarrizko ezagutza eta erlazio batzuek.\nOinarrizko ezagutzak.\nAngelua, sorburu berbera duten bi zuzenerdiren artean kokatutako zuzenerdi-multzo gisa har daiteke. Angelua mugatzen duten bi zuzenerdiei alde deritze eta jatorriari berriz erpin.Ondoren datorrenarentzat, komeni da mota honetako angeluak bereiztea :\nAngeluak neurtzeko unitateak.\nAngeluak neurtzeko unitate bi daude: batetik radianak ( rad ) eta bestetik, graduak minutuak eta segundoak( \u00ba /' /\")\nAngelu orientatuak.\nAngelua orientatzea zera da, bera mugatzen duten bi zuzenerdiak ordenatzea da. Batari jatorrizko zuzenerdia deritzo eta besteari muturreko zuzenerdia.\nArrazoi trigonometrikoak.\nABC triangelu angeluzuzena da. A erpinean dagoen formula_1 angeluari dagozkion sinu, kosinu eta tangente arrazoi trigonometrikoak azaltzeko balio du.\nAlderantzizko arrazoi trigonometrikoak.\nOinarrizko arrazoi trigonometrikoen alderantzizkoak ere defini daitezke:\nformula_5\nformula_6\nformula_7\nZirkunferentzia goniometrikoa.\nZirkunferentzia goniometrikoa zentroa formula_8 puntuan duen eta 1 erradioa duen zirkunferentzia da. Horrela, zirkunferentziaren luzera formula_9 izango da. Arrazoi trigonometrikoak aztertzeko erabiltzen da, triangelu zuzenak irudikatuz bere barnean. \nErradioa 1 denez, hipotenusaren balioa formula_10 da ere. Beraz, honako hauek dira arrazoi trigonometrikoen balioak:\nGainera, adierazpen grafiko honi esker, erraz ondoriozta daiteke koadrente bakoitzean arrazoi trigonometrikoen balioa positiboa edo negatiboa izango den. Izan ere, kosinuaren balioa zirkunferntziak puntu bakoitzean duen abszisa izango da, eta sinua, aldiz, ordenatu ardatzarena.\nEragiketa trigonometrikoak.\nPitagorasen teorema.\nTriangelu zuzenak honako funtzioa betetzen du:\naurreko ekuaziotik hau ateratzen da:\norduan \u03b1 angelurako, Pitagorasen teorema betetzen da:"}
{"id": "62780", "revid": "119347", "url": "https://eu.wikipedia.org/wiki?curid=62780", "title": "Dida (irratsaioa)", "text": "Di-da, \"Gaztea\" irratiko eguneko lehen saioa da. Umorez, aktualitatez eta berri interesgarriz osatua.\nDi-da irratsaioa goizeko 7:00etan hasten da eta 10:00etan bukatu. 7:00tik 10:00ra umorea, aktualitatea eta musikaren nahasketa bat egoten da.\nLehen denboraldia 2008ko Ekainaren 31an bukatu zen.\nBigarren denboraldia 2008ko Irailaren 8an hasi eta Uztailaren 3an bukatu zen.\nHirugarren denboraldia 2009ko Irailaren 7an hasi zen.\nLaugarren denboraldia 2010eko Irailaren 20an hasi zen\nAukezleak.\nDi-da irratsaioak lau aurkezle nagusi ditu. Joseina Etxeberria, Edurne Garmendia, Jon Gotzon Aldaparena eta Ainhoa Vitoria. Horiez gain laguntzaile dezente dituzte. Baita munduan banatutako \"korrespontsalak\" ere (New York, Paris, AEBetako mendebaldeko kosta, etab.)\nJoseina Etxeberria.\nBera da saioan gehien entzun daitekeen ahotsa. Bera ezaguna da Are Gazteago saioarengatik edota herriz herriko disko festengatik\nEdurne Garmendia.\nBerak gidatzen zuen orain dela 10 urtetik Di-daren antzeko saio bat Salgai! izenarekin\nJon Gotzon Aldaparena.\nBera jaiotzaz gaztelarra da, baina jada euskara ikasi eta gaztea irratian da. Berak bere era berezia du gauzak aipatzeko. Eta egiten den aipamen bakoitzari komentario bat aterako dio.\nAtalak.\nAktualitatea.\nAktualitatearen barruan eguneko albisteak eta egun horretako egunkariek ekarritako titularrekin ostatua dago. Baita egiten dituzte konexioak trafikoa kudeatzeko zentroarekin Bilbora eta Euskalmetekin Gasteizera, batetik trafikoaren berri emateko eta bestetik eguraldiaren berri emateko. Ttittikak ere ematen du eguraldia Iparraldekoentzat Uztaritzetik egunero esaldi filosofiko batetik lagunduta\nModa.\nEuskalmetera egiten duten konexio bakoitza bukatutakoan Arturo Guevara modan adituak egunean zer jantzi behar den esaten die entzuleei.\n2008/2009 denboraldian ez zen atal hau mantendu.\nMunduko konexioak.\nOlatz Arrietarekin New Yorkera, Ander Arzakekin Parisera, Andoni Mutiloarekin AEBetako Mendebaldeko kostaldera eta abar egiten dituzte konexioak goizero betiere gazteek zer duten ahoz-aho aipatzeko.\nIon Bastarrikaren konexioak.\nAktualitateko gaietaz hitzegiten du (telebista, politika, prentsa arrosa...).\nInkesta.\nEgunero aktualitateari lotutako galdera bat luzatzen dute entzuleek erantzun dezaten.\nLehiaketak.\nLehiaketa desberdinak dituzte. Ezagunetarikoa eta diru asko irabaz daitekeena ahots ezezagun bati aurpegia jartzearen da.\nIon Gotzonen abestia.\nAstelehenero goizeko 8:30ak inguruan abesten du kantu bat. 2008ko Maiatzaren 26an Jon Urbieta Zumaitarrarekin batera kantatzen ditu abestiak\nKarmele Izagirreren albisteak.\nKarmele Izagirre prentsa arrosan adituak (orain Cuatro katean lan egiten du) astero Asteazken goizetan 8:45 inguruan konektatzen duten berarekin Madrilera eta aste horretan pasa diren albiste arrosak aipatzen dituzte."}
{"id": "62783", "revid": "105290", "url": "https://eu.wikipedia.org/wiki?curid=62783", "title": "Himenio", "text": "Himenioa onddoen fruitu-gorputzean dagoen ehun emankorra da. Himenioko zelulen garapenaren ondorioz esporak ekoizten dituzten basidioak edo askoak eratzen dira. Zenbait espezietan himenioko zelula guztiak bilakatzen dira basidio edo asko, eta beste espezie batzuetan zeluletako batzuk emankortasuna galdu eta zistidioak eratzen dituzte (basidiomikotoetan) edo parafisiak (askomikotoetan).\nHimenioaren forma perretxikoen sailkapen eta identifikazioan erabiltzen den lehen ezaugarrietakoa da. Ondoko zerrendan perretxiko zenbaitek daukaten himenio-mota adierazten da:"}
{"id": "62784", "revid": "1712", "url": "https://eu.wikipedia.org/wiki?curid=62784", "title": "Hydnum repandum", "text": ""}
{"id": "62786", "revid": "44278", "url": "https://eu.wikipedia.org/wiki?curid=62786", "title": "Pileo", "text": "Pileo terminoa onddoen fruitu-gorputzaren txapelari deitzeko erabiltzen den izen teknikoa da. Espezie batzuetako ezaugarri nabarmenena da, esaterako azpibeltzetan, boletoetan, zenbait poliporoetan edo tripakietan. Beste kasu batzuetan ez dago hain banaketa argirik pileoaren eta fruitu-gorputzaren gainerako atalen artean. Txapela daukaten perretxikoek normalean himenoforoa edukitzen dute, hala nola orriak, tutuak edo eztenak, pileoaren azpian.\nSailkapena.\nPileoa aspalditik erabili izan da perrretxikoak sailkatzeko. Gehienak hemisferikoak edo ganbilak dira, baina horietako asko lautu egiten dira heldutasunera iristean. Zizahoria bezalako espezie ezagunak, ordea, inbutu formakoak izan ohi dira. Badaude zapalduak ere, edo titi formakoak (azken honen kasurik ezagunena galanperna da)."}
{"id": "62787", "revid": "44278", "url": "https://eu.wikipedia.org/wiki?curid=62787", "title": "Cantharellus cibarius", "text": ""}
{"id": "62788", "revid": "201", "url": "https://eu.wikipedia.org/wiki?curid=62788", "title": "Action man", "text": ""}
{"id": "62792", "revid": "336", "url": "https://eu.wikipedia.org/wiki?curid=62792", "title": "Hezbola", "text": "Hezbola (, ) Libanoko erakunde islamista bat da, Siriaren eta Iranen aldekoa, adar politiko bat eta beste armatu bat dituena. 1979an Iranen eta 1982an Libanon sortu zen, orduko israeldar okupazioari erantzuteko asmoz. Gaur egungo Hassan Nasrallah du lider nagusi.\nRuhola Khomeini aiatolaren (Irango Iraultzako liderra) ideologia islamista xiitari jarraitzen dio. Amal mugimenduarekin batera (Siriaren aldekoa eta Hezbolaren aliatua), Libanoko komunitate xiitaren ikur politiko eta militar nagusia da (xiitak herrialdean jarraitzaile gehien duen erlijio taldea dira).\nHezbola Libanoko Gerra Zibilean agertu zen lehen aldiz, Khomeiniren jarraitzaile xiiten miliziatzat. Erakundearen hiru helburu nagusiak ondorengo hauek dira: Libanon mendebaldeko kolonialismoarekin zer ikusia duen guztia deuseztatzea, Kataeb alderdia zigortzea eta Libanon errepublika islamikoa ezartzea.\nBandera.\nHezbolaren banderak, beste kolore batzuetakoa ikusi izan bada ere, erdian berde koloreko erakundearen irudia du hondo hori baten gainean. Irudiaren gainean eta azpian bi testu txiki ditu, gorri kolorekoak (zenbaitetan berdeak ere bai).\nTestu hauek arabieraz idatzita daude. Ikurraren gaineko testuak honela dio: (\"Ziur izan Jainkoaren Alderdia izango dela garaile\"). Beheko hitzak hauek dira: (\"Erresistentzia islamikoa Libanon\")."}
{"id": "62794", "revid": "535", "url": "https://eu.wikipedia.org/wiki?curid=62794", "title": "Hezbollah", "text": ""}
{"id": "62795", "revid": "6327", "url": "https://eu.wikipedia.org/wiki?curid=62795", "title": "Dida", "text": ""}
{"id": "62796", "revid": "646", "url": "https://eu.wikipedia.org/wiki?curid=62796", "title": "Plasmido", "text": "Plasmidoa bakterioek haien kromosoma nagusitik kanpo duten DNA zatiari deritzo. DNA zati horren erreplikazioa kromosoma nagusiarenetik independentea da. Bakterioen kromosoma DNA molekula erraldoi eta biribila da, oso tolestuta dagoena. Kromosoma honek bakterioarentzat ezinbestekoa den informazio genetikoa dauka; plasmidoetan dagoen informazioa, berriz, ez da hain funtsezkoa, baliagarria izan arren.\nPlasmidoen tamaina aldakorra da, baina beti kromosoma baino askoz txikiagoak dira. Bakteria gehienek plasmidoak dituzte, batzuetan ale bakar bat, besteetan ehunka. Eukariotoak diren legami gutxi batzuk plasmidodunak dira ere. Burujabeak izan arren, zenbait kasutan plasmidoak bakteriar kromosoman integratzen dira. Kasu horietan kromosomarekin batera erreplikatzen dira, haien autonomia galduz. Integratuta dagoen plasmidoari episoma deritzo.\nIngeniaritza genetikoan eta bioteknologian plasmidoen erabilera oso arrunta da. Plasmidoak tresna oso baliotsua dira geneak garraiatzeko eta zelula ostalari batean gene horiek espresatzeko.\nPlasmido motak.\nPlasmidoek duten informazio genetikoa anitza da oso. Bakterioen artean transmititu daitezke, konjugazioaren bitartez; horrela, geneen hedapena eta aldakortasun genetikoa ugaritzen dira. Lau mota hauek bereizi daitezke:\nPlasmido konjugatzaileak edo F faktorea:.\nPlasmido konjugatzaileak edo F faktoreak (ingelesezko \"fertility\"-tik, emankortasun edo ugalkortasuna) bakterioen arteko konjugazioa ahalbidetzen du, plasmido horrek gordetzen duen informazio genetikoarekin pilusa sortuz.\nErresistentziako plasmidoak edo R faktorea:.\nErresistentziako plasmidoak edo R faktoreak (ingelesezko \"resistance\"-etik, erresistentzia) antibiotikoekiko erresistentzia kodifikatzen du. Honen bidez bakterioek biziraupen luzeagoa lortzen dute.\nKol izeneko plasmidoak:.\nPlasmido honen informazio genetikoaren bitartez bakterioek bakterizidak sortzeko gaitasuna bereganatzen dute, hau da, beste bakterio batzuk hiltzeko gaitasuna. Modu honetara, plasmido hau duten bakterioek baliabide gehiago lortuko dituzte.\nBirulentziako plasmidoak:.\nPlasmido mota hauek toxinak sortzeko informazioa dute, eta horrek bakterioen patogeno izaera areagotzen du.\nOsasun arazo larria da bakterioek antibiotikoekiko duten erresistentzia gero eta handiagoa. Plasmidoekin lotuta dago askotan erresistentzia hori, eta plasmidoak trukatzerakoan erraz zabaltzen da bakteriar populazioaren artean."}
{"id": "62797", "revid": "336", "url": "https://eu.wikipedia.org/wiki?curid=62797", "title": "Vasily Kandinsky", "text": ""}
{"id": "62798", "revid": "201", "url": "https://eu.wikipedia.org/wiki?curid=62798", "title": "Islamista", "text": ""}
{"id": "62800", "revid": "119347", "url": "https://eu.wikipedia.org/wiki?curid=62800", "title": "E-Demokrazia", "text": "e-Demokrazia (\"Demokrazia Elektronikoa\") hedabide elektronikoak erabiliz (internet adibidez) prozesu demokratikoak hobetzeko sistema da. Garapen politiko hasiberria da eta garapenean dago gobernu, gizarte eta herritar talde askoren baitan.\nKontzeptu honen garrantzia ulertu ahal izateko, gaur egungo egoera soziala eta berorren ezaugarriak ulertu behar dira.\nIngurua.\nGlobalizazioa, gizartearen zatiketa, garapen teknologikoa, bitartekaritza eta indibidualizazioak jarduera demokratikoak aurrera eramateko baldintzak erabat aldatu ditu. Aldaketa hauek, azken finean, informazioan oinarritutako kapitalismo globalerantz bideratutako garapenaren ondorio zuzen nahiz zeharkakoak dira. Interdependentzia handiagoa, mugarik eza eta pertsonen arteko lankidetza eta komunikazioa erraztu duten teknologia berriak dira gaur egun indarra hartu dutenak.\nHala, teknologia berriok gobernuaren kontzeptua eta lan egiteko modua eta politika bera aldatzeko aukera ematen ari dira. Era berean, elkarte eta erakunde publiko zein pribatuen arteko loturak estuagoak eta sendoagoak bilakatzen hasi dira, baita botere politiko globalizatua sortzen ere.\nIldo beretik, mundu globalizatuan gobernu eta bestelako erakunde lokalen kontzeptuaren ohiko definizio edo kontzeptua aldatzen ari da. Izan ere, horiek guztiak sare handiago batean integraturik daude, beste guztiekin nolabaiteko erlazioa mantentzen dutelarik. Demokrazia lokalaren asmoa lekukotasun hori ez galtzea da, horretarako hainbat baliabide eta tresna erabiliz. Proiektu sendoa baina zaila.\nIzan ere, gaur egun erreforma demokratikoen inguruan dauden eztabaiden ildo nagusienetako bat Informazio eta Komunikazio Teknologien (IKTen) potentzialaren ingurukoa da. Globalizazio-garaian bizitzeaz gain, informatizazio eta informazio gizartearen garapenaren garaian bizi baikara; ekonomia mundialaren globalizazioarekin erlazio zuzena mantenduz.\nIKTen erabilerak prozesu demokratikoen gardentasun eta pluraltasuna bideratu ahal izatea espero da, eta hala gizartearen demokratizazioa indartu. Horrez gain, demokrazia elektronikoa (e-Demokrazia) delakoak eskain ditzakeen bestelako funtzioak erabiliz, eta berauek sistema demokratikoan integratuz, prozesu demokratikoetan aldaketa erradikalak gauza litezke.\nDefinizioa, CALREren arabera.\nCALRE (Conf\u00e9rence des Assembl\u00e9es L\u00e9gislatives R\u00e9gionales d'Europe) erakundeko lantaldeak, Eusko Legebiltzarra talde horren buru zela, 2004an e-Demokraziaren definizio bat proposatu eta onartu zuen.\nCALREko lantaldeak e-Demokrazia gizartearen eta Tokiko eta Eskualdeko Agintaritzen arteko interakzio formula berri gisa ikusten du, ondorengo definizioaren bitartez.\nHelburuak, erronkak eta ezaugarriak.\nArestian esan bezala, gaur egungo gizarte eredu berriak zenbait arazo ekarri ditu berarekin, demokraziaren esparru ezberdinetan krisia sortuz. Estatuaren zilegitasunaren inguruko zalantzak dira krisiaren ardatz.\nHalaber, teknologiaren garapena gizartearen egitura aldatzen ari da, gizarte mugimenduen bateratze eta lankidetza errazten ari delarik. IKTek beraiek zerbitzuen hobekuntza garbia suposatu dute. Hala, lehenago aurrez aurre egin beharreko gestio lanak (banku eragiketak, erakunde ezberdinekin harremana izatea, etab.) erraztu eta bizkortzeko aukera eskaintzen dute teknologiok, baita merkatzeko ere.\nLekuko erakundeek, baita EAEko gobernuak ere (Eusko Jaurlaritzak), ekimenak bultzatu dituzte IKTak baliatuz biztanleei zerbitzu efiziente eta gertuagokoa eskaini asmoz.\ne-Demokraziaren helburuen artean honakoak aipa genitzake:\nHelburu horiei begira, teknologiaren garapenak zerbitzuen hobekuntza garbia suposatu dute (banku-eragiketak, tramitazioak\u2026). Beraz, demokrazia elektronikoaren erabilgarritasuna IKT horiek baliatuz lortzea posible dela ikusi da.\nBide horiek erabiliz, erronka batzuk identifikatu dira. Alde batetik, egungo egitura politiko eta sozialaren eraldaketa dela-eta, botere politiko globalizatua lortu nahi da. Herritarrek osatutako erakunde eta taldeak kontuan izango dituen egiturarekin, esparru ezberdinetan lan egiteko prest izatea.\nBestalde, planifikatu eta diseinatutako ekimen ezberdinei esker Biztanle-Estatu (eta Erakunde) harremana berriz definitzea da erronka. Hala biztanleen arteko harremana eraldatu nahi da, egoera sozial berri eta aldakorrei egokituz, koordinazio eta inplikazioa lortuz.\nHorrekin guztiarekin batera, elkarte eta erakunde publiko zein pribatuen arteko loturak estuagoak eta sendoagoak bilakatzea da beste erronketariko bat.\nBaina erronka eta helburu horiek guztiak gauzatu ahal izateko zenbait ezaugarri izan behar ditu e-Demokrazia proiektu orok. Berebiziko garrantzia du baliabide eta zerbitzuen eskuragarritasunak. Izan ere, partaidetza lortu ahal izateko herritar guztien eskura izan behar dira dauden IKTak.\nHalaber, sektoreen arteko zatiketa digitala txikitzea ezinbestekoa da, azpiegitura publikoez gain beharrezko formazioa eskainiz. Izan ere, erakunde sozial, enpresa eta biztanleen artean IKTen erabilpenaren inguruko ezberdintasunak handiak dira. Zatiketa digital horren txikitzerako plan bereziren bat prestatzea, beraz, ezinbestekoa da. Horren adibide garbia dugu eranskinetako baten aurki daitekeen kasua. Madrid Participa proiektuaren barnean dagoen FORO maR proiektuan bultzatutako ekimenen artean, lerro estrategikoak zehazten dira, zatiketa digitala txikitu asmoz.\nXXI. mendeko agintarien erantzukizunetariko bat da halako mugimendu soziala lortzea, talde moderno, lehiakor, pertsonen arteko harreman estua lortzea; komunikazioa, iritzi-trukeak, irekiera, gardentasuna eta efizientzia, besteak beste. Lekuko gobernua eragile sozial guztiak biltzeko gai izan beharko litzateke; sektore publikoa, pribatua eta jendarte zibila. Helburua? Guztiek batera informazioan oinarritutako jendartea, pertsonak, sortzea. Guztien artean lotura eta harremana izango duten pertsonak. Baita biztanleen zerbitzura egon eta garapen ekonomiko eta soziala bultzatzea ere.\nDemokrazia sustatzen duten faktoreak.\nJarraian aipatuko diren bost faktoreok IT4ALL sareak zehaztutakoak dira, bertako CALREk, sareko talde europarraren lidergoa duenak. CALRE (Conf\u00e9rence des Assembl\u00e9es l\u00e9gislatives r\u00e9gionales d'Europe) Europako Estatuetako parlamentutako presidenteen konferentzia da. Beroiek ez dira bakoitzaren parlamentu nazionaleko buru, baina lurralde edo eskualdeetakoak zuzentzen dituzte. EBko kide bakoitzak eskualdeei autonomia maila ezberdina ematen dietela esatea garrantzitsua da. Izan ere, Frantzia eta Herbehereak herrialdeak guztiz baterakoiak dira, botere legegilea gobernu zentralak duelarik. Alemania eta Belgikan, aldiz, lurralde federalak direnez, eskualdeek autonomia handia dute.\nCALREren arabera, beraz, hurrengo bost kontzeptuek biztanleekiko harremanetan zer bultzatuko den azaltzen dute.\nFaktore hauek funtsezkoak dira e-Demokraziaren bilakaeraren eskaileran aurrera egin eta azken helburua, herritarraren parte-hartzea, lortzeko.\nSustatu nahi den e-demokraziaren faktorearen arabera IKT bat edo beste erabil daiteke. Batzuek faktore bakarrerako balio dute, baina badaude faktore guztiak sustatzeko aproposak: Internet eta telebista digital interaktiboa, esaterako. Ondorengo taulan IKT garrantzitsuenak sailkatzen dira, e-demokraziaren faktoreen arabera:\nLurreko Telebista Digitala.\nE-demokrazia aurrera eramateko IKTrik egokiena Internet izan zitekeen, baina gaur egun arazo handia izaten jarraitzen duena du oztopo nagusia: eten digitala. Interneta ez da etxe guztietara iritsi oraindik, eta adinaren arabera desberdintasun handiak eragiten ditu, adinekoen zati handi batek ez baitaki ordenagailuak erabiltzen. Gainera, internetaren erabilera ordaindu beharra dago. Beste IKT askok ez dute interakziorako aukerarik ematen.\nLurreko Telebista Digitalak, aldiz, ez ditu oztopo horiek:\nEzaugarri hauek LTDa e-demokraziarentzako aukera egokiena bilakatzen dute, eta instituzio publikoak teknologia honen garapena eta zerbitzuen sorrera bultzatzen ari dira herrialde ugaritan.\nTeknikak.\nHonako atalean e-Demokraziaren bost teknika bezala defini ditzakegun kontzeptuak landuko dira. Udalek edota lekuko gobernuek eskaintzen dituzten zerbitzuak dira honakoak (e-Demokrazian gero eta gehiago sakontzean gero eta eskaintza aberatsagoa izango da):\nHori guztia Treschel autorearen esana da.\nJarraian azalduko dira, banan-banan.\ne-Access.\ne-Access kontzeptuarekin biztanleek erakundetako informaziora jotzeko bide elektronikoa, internet bera, erabiltzeari egiten zaio erreferentzia. Hau da, informazio hori guztia amaraunean eskuragarri egotea. Bai webguneari esker, baita posta elektronikoan jasoz ere. Gardentasuna lortzeko tresnetariko bat da.\ne-Vote.\nInternet bidez hainbat aferen inguruko bozketak egitea, eguneroko zein bestelako erabakietan biztanleei parte hartzeko aukera emanez.\nEuropa mailan, adibidez, e-vote eta e-engagement bereizten dira. Hau da, e-botoa eta e-inplikazioa.\ne-Inplikazioari dagokionez, eztabaidatu beharreko gaiaren inguruko ezagutzarik ez dagoen bitartean, e-botoaren erabilgarritasun eta emaitzen zilegitasuna ez da oso ziurra. Hala, gaian adituak diren eta ezagutzen ez dutenen arteko elkarrekintza eta harremana ezinbestekoa bilakatu da. e-Botoa baino haratago doan kontzeptua da.\ne-Forum.\nLekuko erakundeen webgunearen bitartez biztanleek euren arteko iritzi trukaketa burutu ahal izatea.\ne-Consultation.\n e-Consultation kontzeptuarekin adierazi nahi dena, lekuko erakundeari bide bera erabiliz biztanleak nahi besteko galderak, kontsultak eta eskaerak egiteko aukera izatea da.\ne-Petition.\nIldo beretik, eskaerak internet bidez egin ahal izateko aukera izatea."}
{"id": "62801", "revid": "103793", "url": "https://eu.wikipedia.org/wiki?curid=62801", "title": "Ainhize", "text": "Ainhize (goi-nafarreraz: \"Aintza\") Ainhize-Monjolose udalerriko herri bat da, Euskal Herriko Nafarroa Beherea lurraldean kokatuta, Garazi eskualdean.\nAntzina, udalerri propioa izan zen, baina 1841ko abuztuaren 16an Monjolose udalerri zaharrarekin bat egin zuen Ainhize-Monjolose udalerria sortzeko.\nBertako biztanleak \"ainhiztarrak\" dira.\nIzena.\nAinhize edo Aintza beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nJatorria ezezaguna da.\nGeografia.\nAinhize Arzubiko ibarran dago.\nIngurune naturala.\nUdalerriko lurretan jaiotzen da Lakako erreka.\nHistoria.\n1841eko abuztuaren 16an, Ainhize eta Monjolose udalerriek bat egin zuten Ainhize-Monjolose udalerri berria sortzeko. Era berean, udalerri horren eta Lakarraren arteko lur-trukea egin zen."}
{"id": "62802", "revid": "44278", "url": "https://eu.wikipedia.org/wiki?curid=62802", "title": "Arroze", "text": "Arroze Larzabale-Arroze-Zibitze udalerriko herriska bat da, Nafarroa Behereko Oztibarre eskualdean. Herri honek 1841 arte aparteko udalerria osatu zuen.\nHerritarrei \"arroztar\" deitzen zaie. Donibane Garazi herrialdeburura 18\u00a0km daude.\nIzenaz.\nEuskaraz \"Arrotze\" ere biltzen dena dokumentazio historikoan ez da forma desberdin askotan agertzen: oro har auzo-erdaretan (okzitaniera eta hortik frantsesezko aldaera ofiziala, espainiera) \"Arros\" gisa ageri da; zaharragoa (1100ekoa) da \"Arrosium\" forma.\nEtimologiaren aldetik bada eztabaidarik, Jean-Baptiste Orpustanek \"harri\" hitzetik eratortzen baitu baina Patxi Salaberriren ustez Gipuzkoako Arroa edo Nafarroa Garaiko Arroitz herrietako izenekin gertatzen den bezala \"Arro\" antroponimoa izan daiteke oinarria. \"Arr\u00f2s\" toponimoa gaskoieraren eremuan (hau da, euskararen eraginpean sortutako okzitanierarena) oso ugaria da: Arango haranean, Gersen, Bearnon...\nGeografia.\nKokapena.\nNafarroa Behereko erdialdean egonik ere, udalburua duen Larzabale komunikazio-gune garrantzitsuarekin alderatuta bazter batean dago. Biduzeren ibarreskuinean dago; ipar-ekialdean Arhantsusiko auzo batzuk, ekialdean Jutsi, hegoaldean Bunuze ditu; ibaiaz beste aldera hego-mendebaldean Zibitze, mendebaldean Larzabale eta ipar-mendebalderantz Izura-Azmeko lurrik baxuenak. Hori bai, horietara guztietara zuzen joateko errepiderik ez dago eta horrek areagotzen du herriska honek bizi duen isolamendua.\nGune horiek guztiak oztibartarrak dira.\nAuzoak.\nHerri-kasko txikitik kanpora etxetalde sakabanatuak daude; bat ere ez da bereziki aipagarria. Hegoaldean Bunuzerekin ia mugan, Zibitzera pasatzeko zubia baino lehen \"Salaberria Eihera\" izeneko auzo txikia dago eta beste muturrean, Izurara pasatzeko zubitik hurbil beste errota bat dago, kasu honetan Biduzeren beste ibarrean: \"Berrauteko Eihera\".\nOrografia.\nHerria bera 140 bat metrotan dago. Ibaiaren ertzean (iparraldetik) pittin bat baxuagoak diren altuerak daude (117 m Berrauteko Eiheraren parean); aldiz, ekialdean altuerak berehala handitzen dira herritik bertatik hasita eta goia jotzen du Othegainen (513 m), Arroze, Jutsi eta Bunuzek bat egiten duten ber puntuan.\nDemografia.\n1412-1413ko erroldan 5 etxe eta 1551ekoan 14 etxe zituela ageri da; betidanik izan da populazio eskaseko gunea.\nErrepideak.\nNafarroa Behereko ardatza den D 933 errepidearen parean badago ere, heri honetako lurretatik tokiko errepide batzuk besterik ez dira pasatzen: Zibitzetik abiatuta herrira zuzenen heltzen dena (Larzabale nahiz Donibane Garazi edota Zuberoarekin lotzen duena) eta beste beste errepideska batek iparralderantz jota Izura edo Jutsira heltzeko aukera ematen du edo segituz gero Amikuze aldera.\nHistoria.\nUdalerri-historia.\nUdalerriko armarrian herri honi erreferentzia egiten dion zatia goiko eskuinekoa da; bertan herriko bi \"jauregi\", \"sala\" edo nobleen etxeei erreferentzia egiten die: hiru gazteluak \"la Salle de Murulu\" etxearena da eta zuri-urdin koloreko mozketa horzkatua \"Pedro d'Arros\" izenekoarena.\nEkonomia.\nNekazaritza eta abeltzaintza izan dira herritar gehienen lanbideak."}
{"id": "62803", "revid": "44278", "url": "https://eu.wikipedia.org/wiki?curid=62803", "title": "Zibitze", "text": "Zibitze Larzabale-Arroze-Zibitze udalerriko herri bat da, Nafarroa Behereko Oztibarre eskualdean. Herri honek 1841 arte aparteko udalerria osatu zuen. Egun Larzabaleren gerizpean, garai batean ibar osoko batzarrak bertan egiten ziren.\nHerritarrei \"zibiztar\" deitzen zaie. Donibane Garazi herrialdeburura 17\u00a0km daude.\nIzenaz.\nDokumentazio historikoan aldaera hauek ageri dira: \"Sent Andriu de Cibitz\" (1472an Okzitaniako Bastidaxarreko notarioen dokumentuetan) eta \"Civitix\" (1513an Iru\u00f1eko \"tituluetan\"); hipotesi bakarra ez bada ere, Jean-Baptiste Orpustanek ziurtasunik gabe Ziboze Zuberoako herriaren izenekiko lotura egon daitekeela dio, latineko \"silva\"\nhitzetik eratorria; bestela galdua den euskara edo akitanierazko hitz zaharren bat ere egon daitekeela oinarrian gehitzen du.\nOkzitanierazko dokumentazioan agertzen diren aldaera horietatik sortu zen ofiziala den frantsesezko \"Cibits\".\nGeografia.\nKokapena.\nOztibarreko bihotzean, ibilaldi txiki batek baina ez du banatzen Larzabaletik, bere ipar-mendebaldean dagoena; bien artean Artikaiteko erreka pasatzen da, urak Biduzen isuri baino apur bat lehenago. Hegoaldean Ibarrola eta hego-ekialdean Bunuze ditu; azken hau, ipar-ekialdean duen Arroze bezala, Biduzez beste aldera. Mendebaldean Utziate dauka.\nGune horiek guztiak oztibartarrak dira.\nAuzoak.\nHerri-kasko txikitik kanpora etxetalde sakabanatuak daude; handiak izan gabe, leku batzuk aipagarriak dira bere historiagatik.\nOrografia.\nHerria bera 153 metrotan dago. Biduzerantz pittin bat jaisten da garaiera (125 m Arrozera joateko zubian).\nAldiz, herriaren hegoaldean Ibarrolako dermioarekin banatzen duten mendietan daude tontor altuenak: Kurutzeberri (513 m) udalerri-mugan bertan dago.\nDemografia.\n1412-1413ko erroldan 9 etxe eta 1551ekoan 29 etxe zituela ageri da.\nErrepideak.\nHerri-kaskoa Nafarroa Beheretik Maulerantz abiatzen den D 918an dago, garai bateko RN-618 ospetsuaren zatia hain zuzen. Errepide horrexek lotzen du Larzabale udalburu hurbilarekin eta Zuberoarekin.\nGarazira joan nahi izanez gero, aipatu errep\u00ecdeaz gain tokiko bat har daiteke mendebalderantz, Zarzabalea auzora eta hortik Utziatera; bertan D 933 har daiteke. Herritik ekialdera antzeko errepide batek lotzen du Arrozerekin eta aukeran D 933ra heltzen da baina Amikuzerako bidean.\nHistoria.\nUdalerri-historia.\nUdalerriko armarrian herri honi erreferentzia egiten dion zatia beheko eskuinekoa da; bertan herriko \"Salle de Sault\" \"jauregi\" edo etxe nobleari egiten dio erreferentzia.\nEkonomia.\nNekazaritza eta abeltzaintza izan dira herritar gehienen lanbideak."}
{"id": "62805", "revid": "512", "url": "https://eu.wikipedia.org/wiki?curid=62805", "title": "Chauchina", "text": "Chauchina Espainiako udalerria da, Granadako probintziakoa. 2008an 4.707 biztanle zituen."}
{"id": "62807", "revid": "59723", "url": "https://eu.wikipedia.org/wiki?curid=62807", "title": "Konjugazio", "text": "Konjugazioa bi bakterioen arteko trukaketa genetikoa da: hor, bakterio emaile batek DNA zati bat ematen dio bakterio hartzaile bati.\nKonjugazioa gerta dadin, bakterioen arteko ukipen fisikoa behar da. Pili izeneko egitura batzuei esker, material genetikoa transferitzen da bakterio Gram negatiboetan. Pili horiek luzakin urriak eta luzeak dira, bakterioaren kanpoaldean kokatuta, konjugazioan zubi modura jarduten dutenak. Bakterio Gram positiboetan ez dago pilik, eta bakterioen arteko kontaktu fisikoa zuzena izaten da.\nBakterio emaileek plasmido bereziak dauzkate, konjugatzeko gaitasuna ematen dutenak. \"Escherichia coli\"k, adibidez, F plasmidoa dauka, pili sortzeko kode genetikoa duena.\nKonjugazioak aldakortasun genetikoa areagotzen du, bakterioen arteko geneen zabalkundea errazten baitu. Espezie bereko bakterioen artean gertatzen da, edo espezie oso hurbilekoen artean."}
{"id": "62809", "revid": "336", "url": "https://eu.wikipedia.org/wiki?curid=62809", "title": "Birjina Uharte Estatubatuarrak", "text": "Birjina Uharte Estatubatuarrak () Karibeko uharte talde bat dira, Ameriketako Estatu Batuen uharte eremuetako bat. Birjina uhartediaren zati bat dira; bestea Birjina uharte britainiarrak dira. Hiriburua Charlotte Amalie dute.\nHistoria.\nGuyanetatik etorritako Arawak tribua K. a. 100 urtetik XV. menderaino Birjina uharteetan bizi ziren, karibeek uhartedia okupatu zuten arte.\nBirjina uharteak ikusi zuen lehendabiziko europarra Kristobal Kolon izan zen 1493ko bere bigarren bidaian. Honek \"Santa Ursula y las Once Mil V\u00edrgenes\" (\"Santa Urtsula eta hamaika mila birjinak\" euskaraz) izena jarri zien, gero bakarrik \"Las V\u00edrgenes\" (\"Birjinak\") izango zena.\nNahiz eta Espainiar Inperioak jabetza aldarrikatu zuen, ez zuen okupatu. Hori zela eta, 1672tik 1733ra, daniarrek Saint Thomas (1672), Saint John (1694) eta Saint Croix (1733) okupatu zituzten, azkena Frantziari erosia. 1754an, Danimarkako koroak jabetza aldarrikatu zuenean, \"Jomfru\u00f8erne\" izena jarri zioten.\nGeroztik, daniarrek uharteetan esklabotzari ekin zioten, Peter von Scholten gobernadoreak 1848ko uztailaren 3an abolitu arte. Uharteen jabetza jadanik ekonomikoki interesgarria ez zenez, 1917ko martxoaren 31n Estatu Batuei saldu zieten.\n1927an bertokoei estatubatuar herritartasuna eman zieten. Hala ere, Danimarkak ez zuen saldu\nWater Island, Saint Thomasen hegoaldean dagoen uharte txikia. 1944an saldu zenean, gobernu estatubatuarrak administratu zuen 1996an beste uharteekin batera administratu arte.\nGeografia.\nBirjina Uharte Estatubatuarrak Karibe itsasoan daude, Ozeano Atlantikoan, Puerto Ricotik 50 itsas-milia ekialderantz. Lurraldeak lau uharte nagusi (Saint Thomas, Saint John, Saint Croix, eta Water Island) eta zenbait uharte txiki ditu.\nUharteek sumendiz eta mendixkez beterik daude, baina mendirik altuena 474 metroko Crown Mountain da (Saint Croixen)\nPolitika.\nBirjina Uharte Estatubatuarrak ez dira Estatu Batuei batutako lurraldea. Nahiz eta bertokoek estatubatuar herritartasuna izan, ezin dute presidenterako hauteskundetan parte hartu. Kongresurako ordezkari bat baino ezin dute aukeratu, egun Donna Christensen demokrata.\n1970 urtetik birjina uharteetako biztanleek gobernadorea aukeratzen dute, lehen Estatu Batuetako presidenteak aukeratzen zuen.\nDemografia.\n2000ko erroldaren arabera, uharteek 108.612 biztanle zituen (%76,19a afro-karibetarrak, %13,09a kaukasoarrak, %7,23a besteak eta %3,49a mestizoak).\nBatez besteko BPG \"per capita\" 24.704 $ zen.\nUharteetan ezkerrez gidatzen da.\nBarrutiak eta azpi-barrutiak.\nBirjina Uharte Estatubatuarrak barruti bitan eta hogei azpi-barrutietan banatuta daude.\nHauek dira barruti biak:\n&lt;br style=\"clear:right\"&gt;\nWater Island lehen Saint Thomaseko azpi-barrutia zen."}
{"id": "62810", "revid": "6327", "url": "https://eu.wikipedia.org/wiki?curid=62810", "title": "Birjina Uharteak (Estatu Batuak)", "text": ""}
{"id": "62812", "revid": "98220", "url": "https://eu.wikipedia.org/wiki?curid=62812", "title": "Birjina uharteak", "text": "Birjina uharteak Karibe itsasoan dagoen uhartedia da. Uhartedia bitan zatituta dago: alde batetik, uharte batzuk Erresuma Batuaren kontrolpean daude (Birjina uharte britainiarrak) eta bestetik, beste batzuk Estatu Batuen kontrolpean (Birjina uharte amerikarrak).\nBirjina uharteak ikusi zuen lehendabiziko europarra Kristobal Kolon izan zen 1493ko bere bigarren bidaian. Honek \"Santa Ursula y las Once Mil V\u00edrgenes\" (\"Santa Urtsula eta hamaika mila birjinak\" euskaraz) izena jarri zien, gero bakarrik \"Las V\u00edrgenes\" (\"Birjinak\") izango zena.\nUharteetan arawak, karibe eta cermic amerindiarrak bizi ziren, 1493an Kristobal Kolonek uhartedia ikusi eta izena jarri zirenean. Gero, europarrek Afrikatik ekarritako esklaboez bete zuten uhartedia azukre eta tabako landatzeko.\nPolitikoki ezberdinak izan arren, badaude uhartedi osoko \"ohitura\" batuak, adibidez, ezkerretik gidatzea edo estatubatuar dolarra txanpon ofizialatzat edukitzea.\nGertuko Puerto Ricoko Vieques eta Culebra uharteek, turismoa bultzatzeko asmotan, bere buruei Birjina uharte espaniarrak izena eman zieten. Baina, berez, ez dira Birjina uharteen zati bat."}
{"id": "62813", "revid": "512", "url": "https://eu.wikipedia.org/wiki?curid=62813", "title": "Marca", "text": "Marca kirol informazioa eskaintzen duen espainiar egunkari bat da. Ordaindu beharreko egunkarietatik gehien irakurri eta saltzen dena da. Unidad Editorial taldeari dagokio eta Madrilen dauka egoitza. Gaur egun, Juan Ignacio Gallardo da zuzendaria. Espainiako futbol ligako atezain onenari eta goleatzaile nagusiari, Zamora eta \u201cPichichi\u201d sariak emateagatik ere ezaguna da. Espainian irakurle gehien dituen ordainpeko egunkaria da. Lehiakide nagusiak As, Sport eta Mundo Deportivo dira. Edizio nazionalaz gain beste 13 edizio inprimatzen ditu.\nHistoria.\n1938ko Abenduaren 21ean sortu zuen Donostian Manuel Fernandez-Cuesta Merelok. Bera izango zen egunkariaren lehen zuzendaria. \"Semanario Grafico de los Deportes\" izenarekin jaio zen eta hasieran 12 orrialdeko astekari bat zen.\nGerra Zibilaren amaieran, 1940. urtean, egoitza Madrilen finkatu zuten. 1942. urteko azaroaren 25az geroztik eguneroko bezala saltzen hasi zen. Diktadura frankistan zehar Mugimenduko Prentsa Katearen partaide izan zen. Kateko salduena eta irakurle kopuru gehien zituena bihurtu zen. Arrakasta honen adibide da 1964ko Eurokopa: Espainiak Sobietar Batasunaren aurka irabazi ondorengo egunean 500.000 kopia saldu zituen Espainia osoan.\nHurrengo urteetan kirol egunkaririk salduena izan zen 1973.urtera arte, As egunkaria sortu zen arte alegia. Diktadura Frankistaren amaieran Estatuaren Hedabide Sozialak organismoaren baitan egotera pasa zen. 1984an salgai jarri zen eta Recoletos Taldeak erosi zuen.\nMarcaren historian aipatzeko beste gertaera garrantzitsu bat dago. 2010.urtean Espainiak Munduko Txapelketa irabazi ondorengo egunean Marcaren kopia guztiak saldu ziren eta horren ondorioz bigarren edizio bat atera zuten arratsaldez.\nPaperezko beste egunkari asko bezala azken urteetan ekonomia arazoak izan ditu Marcak. Salmenten jaitsierak industria osoan eragin dute eta azken urteetan Marcak urtero saldu dituen egunkari kopurua murrizten joan da erabat. Gainera, diru sarreretan jaitsiera handia izan du azken urteetan.\nNegozio Eredua.\nDiru iturriei dagokionez, Marcaren diru iturri nagusiak aleen salmenta eta publizitatea dira.\nPrezio politikari dagokionez, egunkariaren edukiak ordainduz zein dohainik bila daitezke. Alde batetik, paperezko edizioa daukagu, astelehenetik igandera saltzen dena kiosko guztietan 1,00\u20ac ordainduta. Bestalde, bertsio digitala, alegia webgunea, dohainik da. Baldin eta paperezko bertsioa digitalean irakurri nahi bada, egunean 0,23\u20ac ordaindu daiteke horretarako. Bi aukerak nahi izanez gero, alegia paperezko edizioa eta edizio digitala, 0,75\u20ac ordaindu daiteke egunean eta hilabetean 22,69\u20ac (2019).\nBestalde, Orbyt izeneko kiosko bat eskaintzen du Unidad Editorial taldeak eta horren bidez enpresaren aldizkari eta egunkari ezberdinen edizio digitalak ikusteko aukera ematen du. Marca bertan ikusteko hilean 7,99 ordaindu daiteke.\nHedapena.\nHedabidearen hedapen datuei dagokionez, Hedabideen Ikerketa Orokorraren arabera (Estudio General de Medios) 1.706.000 irakurle ditu Marcak gaur egun (2019). Salmentei dagokionez ordea, OJD-ren arabera egunean 112.612 ale saltzen ditu. Edizio digitalari dagokionez, 2018. urtean 17.878.154 erabiltzaile bakar eduki zituen webguneak. Statista estatistika webguneak argitaratu zuenaren arabera, 2018. urtean Marca egunkari irakurriena izan zen, batez beste 1.714.000 irakurlerekin egunean.\nUnidad Editorial enpresak Marcaren kontsumitzaileak nolakoak diren argitara eman du. Datu hauen arabera kontsumitzaileen %82-a gizonezkoa dira eta ondorioz %18 emakumezkoak. Bestalde,\u00a0 Marca irakurtzen duten %82-a erdi-goi mailako klaseko jendea da eta gainera kontsumitzailee guztien %57 25 eta 54 urte bitartekoak dira."}
{"id": "62814", "revid": "56334", "url": "https://eu.wikipedia.org/wiki?curid=62814", "title": "Paul Dirac", "text": "Paul Dirac (Bristol 1902ko abuztuaren 8 - 1984ko urriaren 20a) fisikari teoriko bat zen. Mekanika kuantikoaren oinarriak ipini zituen.\nBizitza.\nAita, Charles, Valais suitzar kantonamenduko etorkina zen, eta frantsesa irakatsi zuen bizitza ateratzeko. Ama, Cornuallesekoa bera, marinelen alaba zen.\nIngeniaritza elektriko eta matematikako ikasketak egin zituen Bristol eta Cambridgeko unibertsitateetan. Gero, Estatu Batuetan, Japonian eta Siberian irakasle ibili ondoren, 1932an matematikako katedradun izendatu zuten Cambridgen, eta han aritu zen 1969 arte. 1971an, Estatu Batuetako lau unibertsitatetan hitzaldiak ematen ibili ondoren, fisikako irakasle izendatu zuten Floridako unibertsitatean.\nIbilbide zientifikoa.\n1928an erlatibitatearen teoria ezarri zuen mekanika kuantikoan, elektroiaren propietateak deskribatuz eta elektroiaren spina azaltzeko teorian Schr\u00f6dingerrek egindako hutsa zuzenduz.\nDiracen Mekanika kuantikoaren Printzipioa, 1930ean argitaratuta, gai horren liburu ohikoenetako bihurtu zen, eta gaur egun ere erabiltzen da. Bra-ket notazioa eta Diracen delta funtzioa sartu zituen.\n1930ean proposatu zuenez, elektroiarentzat teorian posible diren energia soluzio negatiboak egoera moduan existitzen dira, baina egoera horiek energia negatiboz beterik daude, eta sarrera eragozten diete gainerako elektroiei. Aztertu zuenaren arabera, fotoi batek, behar adina kargatua, elektroi-positroi pare bat sor dezake, ezerezetik itxura batean, energia egoera negatibo horietako batetik kanpora bidaliz elektroia. Geratzen den hutsune karga positibokoa positroi deritzan elektroi baten antizatikia litzateke. Bestalde, elektroi bat eta positroi bat elkarrekin topatzean, elkar suntsituko dute, eta energia askatuko dute, fotoi gisa (argia). Diracen iragarpen horiek guztiak esperimentu bidez frogatu zituen Andersonek 1932an. Diracen arrazoiketa ez dagokio elektroiari bakarrik, zatiki-mota guztiei baizik. Horren arabera, beraz, zatiki guztiei dagokie antizatiki bat.\nUnibertsoan monopolo magnetiko bakar baten existentzia karga elektrikoaren kuantifikatzea frogatzeko nahikoa izan litekeela azaldu zuen 1931ean Diracek. Proposamen honek arreta handia jaso zuen, baina oraindik ez dago monopoloen froga fidagarririk.\n1933an Fisikako Nobel Saria jaso zuen, Schr\u00f6dingerrekin batera."}
{"id": "62816", "revid": "201", "url": "https://eu.wikipedia.org/wiki?curid=62816", "title": "Legami", "text": ""}
{"id": "62817", "revid": "201", "url": "https://eu.wikipedia.org/wiki?curid=62817", "title": "Gipuzkoako Aldundia", "text": ""}
{"id": "62818", "revid": "44506", "url": "https://eu.wikipedia.org/wiki?curid=62818", "title": "Bermuda", "text": "Bermuda (ingelesez \"Bermuda\") Erresuma Batuko itsasoz bestaldeko lurraldea da. Bermuda geografikoki Ipar Amerikako uhartedia da, Ozeano Atlantikoan.\nGeografia.\nBermuda Ozeano Atlantikoaren iparraldean kokatzen da, Ipar Carolinako kostaldetik 580 itsas-miletara hego-ekialderantz.\nBermudak 103 kilometroko kostaldea du eta 58,8 km\u00b2ko azalera. Uhartediko lekurik altuena 76 metroko Town Hill da.\nUhartediak 138 uharte ditu. Zaila da uharteen zerrenda bat egitea da, uharte askok izen bat baino gehiago dituztelako baina nagusiak Bermuda izenaz ere ezaguna da (batzuetan Bermuda Handiaz).\nHistoria.\nZiur asko 1503an Palos de la Fronterako Juan Bermudez uhartedia ikusteko lehendabiziko europarra zen.\nGero, bai espainiarrek bai portugaldarrek uharteak bisitatu zituzten baina Bermuda okupatzeko lehendabizikoak britainiarrak ziren. Horrela, britainiarrentzat Bermuda Amerikara ailegatzeko lehendabiziko kanpamendu bihurtu zen eta, hurrengo mendeetan zehar, uhartediak bai Europa bai Amerikako gatazketan hartu zuen parte.\nBigarren Mundu Gerran, bere kokapen estrategikoa zela eta, Bermuda base militar bihurtu zen. 1941ean, metropoliak ez ezik Estatu Batuek ere baseak eraiki zituzten uhartedian. 1995eko irailaren 1ean, Erresuma Batuak eta Kanadak bere baseak itxi zuten eta 2002an AEBek gauza bera egin zuen.\nBanaketa administratiboa.\nBermudak bederatzi parrokia eta udalerri bi ditu.\nDemografia.\nUhartediak 66.163 biztanle ditu. Horietatik %54,8 negroideak dira, %34,1 kaukasiarrak, eta %6,4 mestizoak. Bada portugaldar gutxiengo handi bat (%10), batez ere Azoreetatik etorriak."}
{"id": "62819", "revid": "1545", "url": "https://eu.wikipedia.org/wiki?curid=62819", "title": "Bermudak", "text": ""}
{"id": "62820", "revid": "56334", "url": "https://eu.wikipedia.org/wiki?curid=62820", "title": "Kobe Bryant", "text": "Kobe Bean Bryant (Filadelfia, 1978ko abuztuaren 23a - Calabasas, Kalifornia, 2020ko urtarrilaren 26a), estatubatuar saskibaloi jokalaria izan zen. NBA ligako jokalaririk gailenetakoa izan zen, hainbat urtez Los Angeles Lakers taldean jokatu zuen. NBAko bost eraztun irabazi zituen bere kirol ibilbidean zehar.\nJoe \"Jellybean\" Bryanten semea zen, Philadelphia 76ers taldeko jokalari izandakoa.\nBiografia.\nBryant Filadelfian, Pennsylvanian, jaio zen, Joe eta Pam Bryant-en seme gazteena izanda. Bi arreba nagusi zituen: Shaya eta Sharia.\nBryant-ek sei urte zeuzkalarik, aitak NBA utzi eta familiarekin Italiara joan zen, non profesionalki saskibaloian aritu zen. Bryant umea hango bizimodura ohitu zen eta italieraz erraz hitz egitea lortu zuen. Txikitan futbolean ikasi zuen eta AC Milan zuen talderik gogokoena; hori gutxi balitz, Italiatik irten ez balitz futbolaria litzatekeela esan zuen saskibaloilariak. Bryant FC Barcelona, Ronaldinho eta Frank Rijkaard-en zale amorratua zen.\n1991n Bryant Estatu Batuetara itzuli eta Philadelphiako Lower Merion Institutuan ikasten zuen, non izugarrizko ibilbideagatik eskerron nazionala irabazi zuen. Bryant institutuaren historian saskiratzailerik onena izan zen 2.883 punturekin, Wilt Chamberlain-en marka (2.359 puntu) gaindituz eta Carlin Warley-ena (2.441 puntu) ere bai. 'Senior' urtean USA Today-k eta Parade Magazine-k doatu zuten Naismith Prep Player of the Year Award sariarekin McDonald's All-America Team-en sartzearekin. Denboraldi hartan batez besteko lorpenak 30.8 puntu, 12 errebote, 6.5 pase eta 3.8 tapoi ziren, Lower Merion Class AAAA estatuko titulura bultzatuz 31 eta 2 rekordarekin. Marple Newtow taldearen aurka bere partidurik onena lortu zuen 50 punturekin.\nDistiratu ondoren, NBAra jauztea eta Draft-en aurkeztea erabaki zuen Bryantek. Unibertsitatera joatea erabaki izango balu, Duke Unibertsitatea aukeratuko lukeela onartu zuen bere Twitter kontuan.\nNBAko ibilbidea.\n1996-1999: Lehenengo urteak.\n1996ko Draft-en Charlotte Hornets-ek hautatu zuen 13. postuan. Jerry West orduko Lakers-en 'general manager-ek' Kobe-ren sakibaloiko potentziala eta gaitasunak ikusi zituen 'campus pre-draft-etan'. Draft egokitu eta berehala, Hornets-ekin barik Lakers-ekin jokatu nahi zuela nabarmendu zuen Bryant-ek. Hamabost egunen buruan, West-ek taldez aldatu zuen Vlade Divac pibot titularra Hornets-era Bryant gaztearen truke.\nLehenbiziko denboraldian ez zuen asko jokatu, 7.6 puntu, 7.6 puntu, 1.9 errebote, 1.3 pase eta 15.5 minutu batez beste lortu zituelarik 71 partidutan -berauekotako 6tan titularra izanda-. 11.3 puntu lortu zituen 'denboraldi erregularreko' azken 13 partiduetan; eta 20 minutu baino gehiagoz jokatutako 26 partiduetan, 12.4 puntu. All-Star Weekend-en izarretako bat izan zen, lehenik 31 puntu Schick Rookie Game-en lortuz, eta gero Slam Dunk Txapelketa irabaziz 50 puntuetako 49 lortuta.\nHeriotza.\n2020ko urtarrilaren 26an hil zen helikoptero istripua izan ostean."}
{"id": "62821", "revid": "336", "url": "https://eu.wikipedia.org/wiki?curid=62821", "title": "Itsaslaster", "text": "Itsaslaster bat ozeanoetako ur mugimendu jarraitua da, ezaugarritzat norabidea, abiadura eta emari jakin bat dituena. Itsaslasterrak itsasoan dabiltzan ur bero edo hotzak dira, ibai antzekoak. Itsas urei eragiten dieten indarrek sortarazten dituzte, hala nola, Lurraren errotazioak, haizeak, tenperatura nahiz gazitasun desberdintasunek eta itsasaldiek.\nItsaslaster garrantzitsuak.\nItsaslasterrak milaka kilometro luze izan daitezke. Oso garrantzitsuak dira, kontinenteko klimari zuzenean eragiten baitiote, batez ere ozeano ertzetako lurraldeetan. Itsaslaster ezagunena eta eragin nabariena duena Golkoko itsaslasterra da, Europa mendebaldeko tenperatura igotzen baitu, latitude bereko beste eskualdeekin alderatuta. Beste adibide nabarmen bat Hawaii uharteetan gertatzen da: han, Kaliforniako itsaslasterrak eguraldia freskatzen du, uharte haiek berez izango luketen klima tropikaletik klima azpitropikalera igaroarazteraino.\nItsaslaster motak.\nTenperaturaren arabera:\nSakoneraren arabera:\nErabilerak.\nAzaleko itsaslasterren ezagutza garrantzi handikoa da arrantza kostuak txikitzeko, erregai kopurua txikiagotzen baitu.\nBelaontzien garaian are garrantzitsuagoa zen ezagutza hau. Adibide on bat Andres Urdaneta gipuzkoarrak aurkitu zuen \"Itzulbidaia\" izan zen, Filipinetatik Ameriketara iristeko Kuroshio itsaslasterra jarraitzen baitu.\nItsas bizitzan ere garrantzi handia dute, batez ere espezie askoren barreiatze eta lekualdaketan. Adibide argia angulen ibilbidea da, milaka kilometro egiten baitituzte itsaslasterrez baliatuz."}
{"id": "62823", "revid": "119347", "url": "https://eu.wikipedia.org/wiki?curid=62823", "title": "Astra gaztetxea", "text": "Astra gaztetxea Gernikako (Bizkaia) erdigunean dagoen gaztetxea da.\nOkupazioa.\nGernikan urte askoan nabaria izan da gazteriak gestionatutako espazioen eskaria. Modu formalagoan zein informalagoan Gaztetxearen beharrizana, edo musika taldeentzako entsegu lokal publikoen falta aspalditik dira Gernikako gazte askoren ahotan. Beste alde batetik, aipatu beharrekoa da ere kultur eta gizarte eragileek, mahai gainean ipini izan dutena behin baino gehiagotan; Gernikak kultur dinamika sortzaileago eta espazio parte-hartzaileagoen beharra zuela.\nHorri guztiari erantzuna eman nahian, Ieup! Gazte Asanbladaren ekimenari esker, 2005eko urrian aho batez erabaki zuten, Astraren eraikinetako bat okupatzea.\nModu honetara, urte bereko abenduaren 24ko goizeko 5:00etan 60 gazte inguru Astrara sartu ziren. Ekintza horrekin batera \u201cAstra GernikEntzako\u201d izeneko ekimena abiatu zen. Hiru eskari nagusi zituen, eta horien inguruan hainbat elkartek eta pertsonak parte hartu eta atxikimendua eman zuten, tartean 2.000 sinadura baino gehiago lortuz. Hiru puntutan oinarritu zen ekimena:\nAbenduaren 24tik aurrerako egun eta hilabeteetan gertatutakoak odisea izan ziren. 24ko okupazioa eta utzaraztea, mobilizazioak, gora-behera legalak, sinadura bilketak, otsailaren 18ko bigarren okupazioa, ehunka batzar\u2026 ekinaren ekinez, 2006ko maiatzaren 10ean Bizkaiko Ogasunak enkante publikora atera zuen erakina eta Gernika-Lumoko Udalak gazteen eta oro har herritarren eskariei men eginez, eraikina erosi zuen."}
{"id": "62825", "revid": "1328105", "url": "https://eu.wikipedia.org/wiki?curid=62825", "title": "Lebron James", "text": ""}
{"id": "62826", "revid": "512", "url": "https://eu.wikipedia.org/wiki?curid=62826", "title": "Kingston", "text": "Kingston Jamaikako hiriburua da. Uhartearen hego-ekialdean dago eta 930.000 biztanle (2011) inguru ditu.\nKingstoneko erdigunea bi zatitan dago eraturik: historikoa (baina gatazkatsua) eta New Kingston (inguru oso turistikoa). \"Bob Marley Museoa\" New Kingstonen dago, Bob Marleyren antzinako etxebizitzan.\nReggae musika estiloa, bertan jaio zen, eta bertakoak ditugu hainbat musikari ospetsuak: Bob Marley, Buju Banton, Beenie Man, Masta Blasta, Toots and the Maytals, etab.\nHistoria.\nHiria 1693an sortu zuten britainiarrak, lurrikara batek antzinako hiria, Port Royal suntsitu ondoren. 1703an Catania Nick pirataren ontzidiak are gehiago suntsitu zuen Port Royal, eta horrek indartu zuen Kingston. 1716an jafa Jamaikako hiririk handiena eta merkataritza zentroa bihurtu zen.\nHiriak hazten jarraitu zuen, nahiz eta ezbeharrak gertatu: urakan suntsitzaile bat 1784an, sute handi bat 1843an, kolera izurrite bat 1850ean, eta beste batzuk 1862 eta 1882 suteetan.\n1872an Jamaikako administrazioaren buru bihurtu zen. 1907ko urtarrilaren 14an, Kingstonen izandako lurrikara batek eraikinen % 75 inguru suntsitu zituen, eta jarraian hedatu zen suteak hildakoen kopurua handitu zuen, 800 ingurura.\n1962an lortu zuen Erresuma Batuarekiko bere independentzia Jamaikak, eta horrela estatu burujabe baten hiriburua bilakatu zen hiria.\nHiria Mendebaldeko Indietako Unibertsitateko campusaren egoitza bihurtu zen, 1948an sortua 24 medikuntza ikaslerekin.\n1960ko hamarkadan iparralderantz hedatu zen merkataritza-jarduera. Knutsford errekasto zaharra New Kingston bihurtu zen. Kostaldean zehar 95 hektareako eremu bat berreraiki zen lorategidun etorbide zabalekin eta hainbat pisutako eraikinekin, besteak beste, Jamaikako Bankua, Scotia Bank Centre, Jamaikako Konferentzia Zentroa eta Kingston Mall. Geroago, 1980ko hamarkadatik aurrera, Hiri Garapeneko Enpresak etengabeko ahaleginak egin ditu errepideak eta merkataritza-baldintzen sistemak hobetzeko, zentroan.\n21, mendean Jamaikak bizi dituen kaleko biolentzia mailak bereziki larritu dira Downtown Kingston edo hiriaren erdialdean, non gangster taldeen indarkeriak munduko tokirik arriskutsuenen artean jarri duen hiria.\nHerri eta hiri senidetuak.\nKingston ondorengo herri eta hiriekin senidetuta dago:"}
{"id": "62831", "revid": "119347", "url": "https://eu.wikipedia.org/wiki?curid=62831", "title": "Lambda puntu", "text": "Lambda puntua helio I eta helio II helioaren bi fase likidoen (lehena fluido edo jariakin arrunta dugu, bigarrena superfluido edo superjariakina) arteko trantsizioa gertatzen deneko tenperaturari deritzo gutxi gorabehera 2,17 \u00b0K. Zehaztasuna zabaltzearren lambda puntua tenperatura eta presio jakin batzuen bidez definitu beharko genuke eta beraz lambda puntu goren eta minimo batzuk defini genitzake, minimoa 2,172 \u00b0K eta 0,0497 atm-ko baldintzetan ematen da eta gorena 1,76 \u00b0K eta 29,8 atm-tara.\nPuntuaren izena helioaren bero espezifikoak tenperaturarekin jasaten duen bariazioa grafikoki adierazterakoan agertzen den formarengatik ipini zen lambda hizki grekoaren antzekoa baita. Bero espezifikoa infiniturantz hazten da lambda puntura urreratu ahala."}
{"id": "62832", "revid": "119347", "url": "https://eu.wikipedia.org/wiki?curid=62832", "title": "Chamber\u00ed", "text": "Chamber\u00ed Madrilgo hiria osatzen duten 21 barrutietako bat da, Gaztambide, Arapiles, Trafalgar, Almagro, R\u00edos Rosas eta Vallehermoso auzoek osatzen dutena. Ia 150.000 biztanle ditu, hurrengo kaleek definitzen dituztelarik bere mugak:"}
{"id": "62835", "revid": "6327", "url": "https://eu.wikipedia.org/wiki?curid=62835", "title": "Calocybe gambosa", "text": ""}
{"id": "62843", "revid": "6327", "url": "https://eu.wikipedia.org/wiki?curid=62843", "title": "C\u00e1diz Club de F\u00fatbol", "text": ""}
{"id": "62844", "revid": "23317", "url": "https://eu.wikipedia.org/wiki?curid=62844", "title": "C\u00e1diz Club de Futbol", "text": "C\u00e1diz Club de F\u00fatbol, andaluziar futbol taldea da, 1910ean Cadiz hirian sortutakoa. Etxeko partiduak Ram\u00f3n de Carranza estadioan jokatzen ditu.\nAzken urteotan Espainiako futbol ligako bigarren B mailan jokatzen ari da, lehen mailan 12 denboralditan ibili izan arren.\nHistoria.\nTaldea \"C\u00e1diz Foot-Ball Club\" izenarekin sortu zen 1910an. Lehenengo hamarkadetan maila apletan aritu zen. 1940an Bigarren mailan lehenengo postua eskuratu zuen baina ez zuen igoera ligaxkan hirugarren gelditu eta ez zuen lehen mailara igotzeko ametsa gauzatu. 1955 urtean bigarren mailarako igoerarekin batera Ramon de Carranza estadioa inauguratu zuen eta urte horretan hasi zen jokatzen Ram\u00f3n de Carranza Trofeoa, udako txapelketen artean garrantzitsuenetakoa dena.\n1977an bigarren mailan bigarren postua eskuratu eta lehen mailara igotzea lortu zuen, urtebeterako baino izan ez bazen ere. 1982 eta 1984an ere lehen mailan aritu zen. 1985ean berriz igo eta zortzi denboraldi egin zituen jarraian gforen mailan, beti ere azken jardunaldietan egindako azken ahaleginari esker mantenduz. Urte hauetako izarra M\u00e1gico Gonz\u00e1lez jokalari salvadortarra izan zen. 1990an Errege Kopako finalerdietara iritsi zen baina Real Madrilek kanporatu zuen.\n1993an maila galdu eta hurrengo urtean 2.B mailara jeitsi zen. 2003an bigarren mailara itzuli zen eta 2005ean berriz ere lehen mailara, baina urtebeterako oraingoan ere.\nAzken urteak bigarren B mailan egin ditu baina 2016an bigarren mailara igotzea lortu zuen eta 2017an 5. postuan amaitu zuenez igoera play-offak jokatu zituen, arrakastarik gabe ordea.\n2019-2020 denboraldian ordea sekulako denboraldi hasiera egin zuen eta hamalau urte pasa ondoren Lehen mailara igo zen. Hurrengo denboraldian taularen erdialdean ibili zen eta azkenean 12. postua eskuratu zuen.\nDatuak.\n2023-24 barne:\n2023/2024 taldea.\n2023ko uztailaren 10ean eguneratua."}
{"id": "62845", "revid": "44278", "url": "https://eu.wikipedia.org/wiki?curid=62845", "title": "Zizazuri", "text": "Zizazuria (\"Calocybe gambosa\") \"Lyophyllaceae\" familiako perretxikoa da. Hasieran, \"Agaricus gambosus\" deitu zion 1821an lehen aldiz espezie hau deskribatu zuen Elias Magnus Friesek. \"Gambosa\" hitza latinetik dator, eta hanka puztua duela adierazten du.\nMorfologia.\nTxapelaren tamaina 5 eta 12 cm artekoa da. Haragitsua eta sendoa da, eta batzuetan ertz uhindua dauka. Kolore zuri-kremakoa izan ohi da, eta ale gazteetan ertza barrurantz kiribildua dago. Azpian orri asko dauzka, argalak eta estuak, oso trinkoak, muxarratuak, zuriak edo kremak horiek ere.\nHanka zurixka dauka, zilindrikoa edo oinarrian lodiagoa, mardula, laburra eta haritsua, batez ere ale zaharretan.\nHaragi zuria, sendoa eta konpaktua dauka.\nEspora zuriduna da.\nEkologia.\nUdaberrian agertzen da gehienetan, baina eguraldi aproposa egiten badu udazkenean ere irten daiteke. Toki irekiak ditu gustuko: larreak, heskaiak, elordiak eta txilardiak.\nGastronomia.\nOso estimatua da, batez ere Araba aldean. San Prudentzio jaiaren egunean ohitura da Gasteizen perretxiko hau eta barraskiloak jatea. Gordinik ere jaten da. Europako mendebaldeak kantitate handiak inportatzen ditu Errumaniatik.\nUdazkenean hartzen bada, arretaz jokatu behar da \"Entoloma sinuatum\" espeziearekin ez nahasteko. Azken hau udazkeneko espeziea bada ere, inoiz edo behin udaberrian ere ager daiteke.\nBeste izen arruntak.\n\"Calocybe gambosa\" tokiko euskarazko testuetan: buxeu ; maiatzeko ziza; muxuloin ; udaberri-ziza; udaberriko-ziza; [[ziza]] ; zizazuri.\nKanpo loturak.\n[[Kategoria:Calocybe]]\n[[Kategoria:Elias Magnus Friesek deskribatutako taxoiak]]\n[[Kategoria:Onddo jangarriak]]"}
{"id": "62849", "revid": "336", "url": "https://eu.wikipedia.org/wiki?curid=62849", "title": "Silbestre Elezkano", "text": "Silbestre Elezkano Uribarri, \"Txilibrin\" izenaz ezagunagoa (Igorre, 1912ko abuztuaren 15a - Bilbo, 2003ko uztailaren 30a) XX. mendeko albokari garrantzitsuenetariko bat izan zen, nahiz eta dantzari, koplari, panderetari eta alboka-egilea ere izan. Gerra osteko urte zailetan aritu zen euskal folklorea lantzen eta mantentzen, hasieran dantzan eta geroago 1970 urtetik aurrera musikari moduan. Alboka jotzen bere osaba Ignacio Uribarri-rekin ikasi zuen.\n1936ko uztailean, Arana Goiri batailoiaren Gorbea konpainian sartu eta Gorbeian, Legution, Saibigainen, Gernikan eta beste hainbat lekutan borrokatu zuen. Euzko Gudarostea Santo\u00f1an errenditu zenean zenbait kontzentrazio-esparrutan izan zen 1939ko abendura arte.\n\"Dantzari moduan\" sortzailea zen Txilibrin, pauso mordoa asmatzen zituen. Basurtun sortu zuen Beti Jai Alai taldean aritu zen dantzari eta irakasle. Italiatik eta Frantziatik jirak egin zituzten 1950.eko hamarraldian, eta gero 1960.ekoan Kanada eta Amerikako Estatu Batuetan.\n1970. urtetik aurrera euskal musika tradizionala landu zuen. Sei disko grabatu zituen eta bi filmetan agertu zen. Hegoamerikatik eta hainbat herrialdetatik egon zen alboka jotzen eta dantzatzen. Albokaren berrikuntzaren aldekoa zen, hots, kanta tradizionalez jotzeaz gain, esperimentatzearen aldekoa. Bertan, besteak beste, I\u00f1aki Irigoieni irakatsi zion dantzan, geroago dantza ikerlaria eta Euskal Dantzarien Biltzarreko lehendakaria izango zenari.\nPublikoaren aurrean alboka jo zuen azken aldia 1998ko ekainean izan zen, Bilboko Arriaga antzokian. 1998ko abenduaren 17an eta 21ean egin zitzaion omenaldian musikari bikainak bildu ziren Bilboko Kafe Antzokian: Joan Mari Beltran, Kepa Junkera, Ibon Koteron, Carlos Subijana, Tapia ta Leturia, Alan Griffin eta Joxan Goikoetxea. Txilibrinek ezin izan zuen jo aldi hartan, sabeleko ebakuntza baten zain zegoelako. Baina 1999ko urrian Euskal Herriko Albokarien 6. Topaketan agertokira igo zen, lagunen omenaldia jasotzera eta Ibon Koteron, I\u00f1aki Plaza eta Ruben Isasi panderoarekin laguntzera."}
{"id": "62850", "revid": "535", "url": "https://eu.wikipedia.org/wiki?curid=62850", "title": "Txilibrin", "text": ""}
{"id": "62851", "revid": "59723", "url": "https://eu.wikipedia.org/wiki?curid=62851", "title": "Larry Bird", "text": "Larry Joe Bird (West Baden, Indiana, AEB, 1956ko abenduaren 7a - ) saskibaloi jokalari onenetakoa eta beteenetakoa izan zen NBAko historian. 2,06 metro luze da eta hegaleko postuan jokatzen zuen.\nBiografia.\nAEBetako Indiana estatuko West Baden Springs-en jaio zen, eta Georgia Kerns eta Claude Joseph \"Joe\" Bird-en semea da. Jatorrizko eta French Lick ondoko herrien artean hazi zenez, \"the Hick from French Lick\" \u2014French Lickeko kaikua\u2014 ezizena jarri zioten. Larryren Haurtzaro osoan arazo ekonomikoek jo zuten familia.\nKirol ibilbidea.\nProfesionala.\n1979-1981: bat-bateko eragina.\nCeltics-ek Robert Parish pibota eta 1980ko NBA hautapeneko 3. aukera lortu zituzten Golden State Warriorsekin, hautapeneko 1. eta 13. aukeren truke. Warriors-ek Joe Barry Carroll aukeratu eta Utah Jazz-ek Darrell Griffith hautatu ondoren, Minnesotako Unibertsitateko Kevin McHale hegaleko pibota hartu zuen 3. aukeran Celticsek. Bird hegaldeko postuan ari zelarik, Parish eta McHale-ren gehiketek \"frontcourt\" onenetakoa eman zioten Bostoni. Helburu handietara zuzendutako Celticsen oinarria osatu zuten hirurek.\n1982-1987: Bird vs Magic.\nBird eta Johnson iristeak NBA gaztetu zuen, entzuleria behera egite kezkagarriagatik egoera txarrean zegoenean. Unibertsitateko garaitik zeukaten lehia esparru profesionalean luzatu zen, beraien taldeak gorenera eraman zituztelako: Birdek txapelketa 1980-1981ko denboraldian lortu zuen eta Magicek, 1979-80ko eta 1981-1982koetan. Beren ibilbide profesionaletan zehar elkartu ziren beste hiru finaletan. Elkarren norgehiagoka nabarietakoa izan zen estatubatuar kirol profesionalaren historian."}
{"id": "62852", "revid": "105290", "url": "https://eu.wikipedia.org/wiki?curid=62852", "title": "Centro (Madril)", "text": "Centro Madrilgo hiria osatzen duten 21 barrutietako bat da, Palacio, Embajadores, Cortes, Justicia, Universidad eta Sol auzoek osatzen dutena. Hiriko gune zaharrena da, gune turistiko gehien biltzen dituena. Ia 150.000 biztanle ditu."}
{"id": "62853", "revid": "15251", "url": "https://eu.wikipedia.org/wiki?curid=62853", "title": "Anbrosio Gorostiaga", "text": "Anbrosio Gorostiaga, Anbros izenaz ere ezaguna, (Igorre, 1867-1926) XIX. mendeko amaiera eta XX. mendeko hasierako albokari garrantzitsuena izan zen, hurrengo belaunaldiko albokarien erreferentzia izango zena.\nAita eta aititerengandik hartu zuen alboka jotzeko zaletasuna. 1913. urtean, Rudolf Trebitsh doktoreak grabazio bat egin zion alboka jotzen (\"Artolak deuko\" herri-kanta jo zuen)."}
{"id": "62854", "revid": "535", "url": "https://eu.wikipedia.org/wiki?curid=62854", "title": "Anbros", "text": ""}
{"id": "62855", "revid": "336", "url": "https://eu.wikipedia.org/wiki?curid=62855", "title": "Boston Celtics", "text": "Boston Celtics NBAn jokatzen duen Massachusetts estatuko Boston hiriko saskibaloi taldea da. 17 txapelketa lortuta, NBAko historian txapelketa gehien irabazi dituen taldea da."}
{"id": "62858", "revid": "7476", "url": "https://eu.wikipedia.org/wiki?curid=62858", "title": "Ska-P", "text": "Ska-P Espainiako ska musikako talde bat da, 1994an Vallecasen (Madril) sortua. Abestietan egoera sozio-politikoaren kritika azaleratzen du talde honek: inperialismoa, kapitalismoa, sionismoa edota arrazakeriaren aurkako kritikak, berdintasuna eta anarkismoaren defentsan... Ospetsuenetarikoa \"Cannabis\" abestia da, marihuanaren legalizazioa aldarrikatzen duena. Horri esker egin dira ezagunak Espainian, Hego Amerikan (Mexiko, Argentina, Txile, Peru...), Erresuma Batuan, Belgikan, Italian, Suitzan, Frantzian, Alemanian... Azken urteetan, munduko hainbat jaialdi multikulturaletan, alternatibotan eta altermundialistatan parte hartu dute.\n1994: hastapenak.\nSka-P taldea 1994an sortu zen; taldeko kideak Vallecasko eta Euskal Herriko lagunak ziren. Hasierako formazioa hurrengoa izan zen: Pulpul, ahots nagusia eta gitarra; Toni Escobar, gitarra eta koroak; Julio, baxua; Kogote, teklatua eta koroak eta Pako, bateria.\nUrte honetan kaleratu zuten haien lehen diskoa, ska-p izenekoa. Disko horrek ez zuen besteek adina arrakasta eduki, baina lehen argitaratze honek balio izan zuen taldea ezagutarazteko. Hainbat kontzertu egin zituzten nahiz eta publikoa oso eskasa izan.\n1995-1996: ospea lortu zutenekoa.\n1995ean, Tonik taldea utzi zuen eta Joxemi taldekide berria sartu zen bere postuan. Pipi ere ailegatu zen taldera,honek bigarren ahotsa egin ez ezik, kontzertuetan mozorrotzen zen, showman irudia hartuz.\n1996an, bi gertakari izan ziren ospea handitzeko: \u201cVals del obrero\u201d diskoa kaleratu zuten, izugarri saldu zena (\u201cCannabis\u201d abestia oso garrantzitsua izan zen taldea ezagutarazteko) eta IX. Vallecas Rock festibalean parte hartzea.\n1997-1999: \"Eurosis\" diskoa eta nazioarteko lehen bira.\n1997an hirugarren diskoa grabatu zuten: \"Eurosis\". Jarraitzen dute Espainian eta Frantzian kontzertuak egiten jarraitu zuten. Latinoamerikan birak egiten hasi ziren, Argentinan eta Mexikon, hain zuzen ere.\nPakok, taldearen sortzaileetako bat, taldea utzi zuen, eta haren lekuan Luismi sartu zen, bateria-jotzailetzat.\n2000-2004: nazioarteko errekonozimendua.\n2000an \u201cPlaneta Eskoria\u201d izeneko diskoa egin zuten, askok pentsatzen dute bere lan onena dela: tonuak askoz serioagoak ziren eta letrek jarraitu zuten zuzenak eta latzak izaten. Birak Frantziatik, Italiatik, Suitzatik eta Espainiatik sakabanatu ziren.\n2002an kaleratu zuten bosgarren albuma; \u201cQue corra la voz\u201d. Urte honetan bisitatu zituzten herrialdeen zerrenda handitzen doa; Europako bira: Hungaria, Belgika, Herbehereak, Austria, Alemania, Frantzia, Italia, Suitza, Erresuma Batua, Irlanda eta Grezia. Latinoamerikan: Argentina, Txile, Mexiko, Brasil, Costa Rica, Puerto Rico, Venezuela, Uruguai eta Kolonbia.\nAzken bira hauetan bi bilbotarrek parte hartu zuten: \u201cTxikitin\u201d (tronpeta) eta Gari (tronboia).\n2005-2007: behin-behineko etena.\n2005ean behin-behineko etena egingo zutela komunikatu zuten. 2005 urriaren 12an izan zen hori, Argentinan. Kontzertuan lortu zituzten etekinak banandu zizkieten hainbat erakunderi.\n2007-2013: berriro martxan.\nBi urte pasa eta gero, 2007an, Pulpulek komunikatu bat argitaratu zuen eta ohar baten bidez esan zuen bilera bat egongo zela taldea elkartzeko.\nTaldearen buelta baieztatu zen web ofizialaren bidez, bertan esaten zuten disko berri bat kaleratuko zutela eta bira bat egingo zutela Europan eta Latinoamerikako herrialdeetan.\n2008ko urriaren 5ean entzun zen \u201cL\u00e1grimas y gozos\u201d albumeko singlea, \u201cCrimen sollicitationis\u201d izenekoa Eliza Katolikoari kritika handia egiten ziona."}
{"id": "62859", "revid": "23317", "url": "https://eu.wikipedia.org/wiki?curid=62859", "title": "M\u00e1laga Club de F\u00fatbol", "text": "M\u00e1laga Club de F\u00fatbol futbol talde andaluziarra da, 1904an M\u00e1laga hirian sortutakoa. Gaur egun bigarren mailan jokatzen du baina 27 denboraldi egin ditu lehen mailan.\nHistoria.\nHasierako urteetan jarraipenik ez.\nM\u00e1lagako lehenengo futbol taldea, M\u00e1laga Football Club, 1904ean jadanik sortua izan zen. 1909an izena aldatu zuen F.C. Maague\u00f1o bihurtuz, baina 1915an taldea bitan zatitu zen eta atera zirenek berriz ere M\u00e1laga F.C. izena hartu zuten. Bi taldeen artean lehia handia izan zen harik eta 1933an elkartu eta Club Deportivo M\u00e1laga eratu zuten arte. 1941ean inauguratu zuen gaur egungo La Rosaleda estadioa. 1948an Club Atl\u00e9tico Malague\u00f1o sortu zen Club Deportivoren filiala izateko. Urte horretan gainera lehen mailan debuta egin zuen Malagak.\n70. hamarkada arrakastatsua.\n50. eta 60. hamarkadatan gora etabehera ibili ondoren, 1969-70 denboraldian Antonio Rodr\u00edguez L\u00f3pez presidente aukeratua izan zen Jen\u0151 K\u00e1lm\u00e1r entrenatzaile hungariarraren eskutik bost urte egin zituen jarraian lehen mailan, bi aldiz zazpigarren gelditu eta Zamora Sari bat ere jaso zuen. 1973an kopako final erdiak jokatu zituen baina Bilboko Athletic Klubak utzi zuen finaletik kanpo. 1975ean maila galdu zuen eta pare bat aldiz igo bazen ere gainbehera iritsi zitzaion taldeari.\nTaldearen desagerpena.\n80. hamarkada maila apalean ibili ondoren 1990 urtean bigarren B mailaraino jeitsi zen. 1992an diru arazoak zirela eta Club Deportivo M\u00e1lagak desagertu beharra izan zuen eta filiala bihurtu zen talde nagusi M\u00e1laga Club de F\u00fatbol izen berriarekin. 1992-93 denboraldi hartan taldea hirugarren mailan ari zen jokatzen eta 1999 arte ez zuen lortu lehen mailara igotzerik. Indar handiarekin itzuli zen ordea, lehen urtean hamabigarren, bigarrenean zortzigarren eta 2002an UEFA Intertoto Kopa irabaztea lortu zuen. Hurrengo denboraldian UEFA Kopan hartu zuen parte eta final laurdenetaraino iritsi zen. Berriz ere krisi ekonomikoa pairatu zuen eta 2006an maila galdu ondoren bi denboraldi egin zituen Bigarren mailan.\nBerpiztea.\n2008-09 denboraldian berriz lehen mailan aritu zen eta \"errebelazio taldea\" izan zen, 8. postua lortuz, baina ia bukaerararte UEFArako postuetan ibiliz. 2010ko ekainaren 11an Abdullah ben Nasser Al Thani jeke arabiarrak taldea erosi zuen eta nabarmen indartu ondoren talde konpetitiboa bihurtu da. Manuel Pellegrini du entrenatzaile eta Ruud van Nistelrooy aurrelari. Liga bikaina egin ondoren laugarren gelditu zen, bere historiako posturik onena, eta hurrengo denboraldiko UEFAko Txapeldunen Ligarako sailkatu zen.\n2013-14 urtean ez zuen dizdira handirik izan eta 11. egin zuen. 2014-15 denboraldirako Javi Gracia entrenatzailea fitxatu zuen eta denboraldi ia osoa 7. postuan egin ondoren (Europarako sailkatzeko postua) azken partida kaskarren ondorioz 9. postuarekin konformatu behar izan zuen. 2015-16 denboraldian zehar apalago ibili den arren azkenean 8. postua eskuratu du. 2016-17an hiru entrenatzaile izan zituen eta amaieran maila bikaina erakutsi zuen arren azkenean 11. postuarekin konformatu behar izan zuen. 2017-18 okerrago hasi zen eta bost jardunaldi faltan matematikoki jeitsi zen. 20 puntu baino ez zituen lortu denboraldian.\nHurrengo denboraldietan gainbeheran jarraitu du eta 2022-23an maila galdu zuen.\nDatuak.\nCD M\u00e1laga eta M\u00e1laga CF batera, 2023-24 barne:\nJokalariak.\n\"2014ko irailaren 4an\"\nIrabazitako txapelketak.\nEspainiako txapelketak: 5.\n1951-52, 1966-67, 1987-88 eta 1998-99\n1946-47\nEuropako txapelketak: 1.\n2002\nLagunartekoak: 1.\n2016"}
{"id": "62865", "revid": "23317", "url": "https://eu.wikipedia.org/wiki?curid=62865", "title": "Xerez Club Deportivo", "text": "Xerez Club Deportivo futbol talde andaluziarra da, 1941an Xerez hirian (Cadizko probintzia) sortutakoa. 2009-10 denboraldia izan du lehen mailan jokatu duen bakarra. Gaur egun liga probintzialetan ari da arazo ekonomikoek eraginda.\nHistoria.\nIngelesekin lotura handia izan zuen hiriak bere cherry ardoak zirela eta. Hauek XIX mendearen bukaeran beren ohiturak ekarri zituzten, tartean cricketa eta futbola ere bai. 1876an \"Sociedad de Foot-ball\" baten agiria dago eta 1887an \"Sociedad Jerezana\" izeneko talde batek ingelesen aurkako partida jokatu zuela esaten da. William &amp; Humbert Upategietago Sir Thomas Spencer jaunak \"Sociedad Jerez Foot-Ball Club\" sortu zuen 1907an. Jantzi zuria eta urdina zituen. Garai hartan beste talde batzuk ere sortu ziren, \"Fortuna Foot-Ball Club\" (horia eta beltza, 1908an), \"Jerez Balompi\u00e9\" (urdina eta granatea, 1912an) eta \"Espa\u00f1a-Mundo Nuevo F.C.\" (zuri-gorria, 1913an). Dena dela bizitza luzerik ez zuten izan talde hauek.\n1933an \"Xerez F\u00fatbol Club\" taldea sortu zen. Birritan jokatu zuen lehen mailara igotzeko fasea baina ez zuen lortu eta Errege Kopan Real Madrilek kanporatu zuen behin. 1942an bigarren taldea sortu zuen, Club Deportivo Xerez. 1946an arazo ekonomikoen erruz taldea desagertu egin zen eta 1947an talde berria eratu zen, gaur egungo \"Jerez Club Deportivo\". 1963an \"Xerez Club Deportivo\" izena hartu zuen 1933ko taldearen omenez.\n50. hamarkadan bost urte egin zituen bigarren mailan, 1953 eta 1958 artean. Emaitzarik onena seigarren postua izan zuen. 80. hamarkadararte ez zuen lortuko bigarren mailara itzultzea, baina bi urte besterik ez zituen egin bertan. 2001ean berriz bigarren mailara igo eta hurrengo urtean Bernd Schuster entrenatzaile zuela lehen mailara igotzear izan zen, jokalariek ez zuten soldatarik kobratzen eta azken 8 partidetan maila eskasa eman zuen. 2005-06 eta 2006-07 urteetan ere maila ona eman zuen eta azkenean 2008-09 denboraldian txapeldun izan eta lehen mailara igo zen. Hasiera hasieratik izan zituen emaitza kaskarrak eta azkenengo jardunaldirarte salbatzeko aukerak izan zituen arren jeitsi egin zen.\nAzken urteetan arazo ekonomiko larriak izan ditu. 2013an bigarren mailan azkena izan zen baina jeitsiera administratiboagatik hirugarren mailan aritu zen 2013-14an. Hemen 19. postuan amaitu eta Andaluziako erregional mailara jeitsi zen. 2017an hirugarren mailara itzuli zen.\nDatuak.\n2022-23 barne:\nJokalari ezagunak.\nRodolfo Bodipo\nAlex Berganti\u00f1os\nMario Bermejo\nAythami\nVictor Sanchez"}
{"id": "62866", "revid": "105290", "url": "https://eu.wikipedia.org/wiki?curid=62866", "title": "Chicago Bulls", "text": "Chicago Bulls NBAko saskibaloi taldea da, Chicagon egoitza duelarik. Bullsek sei txapelketa irabazi zituzten 1990eko hamarkadan, berebiziko 'dinastia' lortuz.\nHistoria.\nHasiera (1966-1984).\nChicago Bulls Chicago-n sortutako hirugarren frankizia da, Packers/Zephyrs (orain Washington Wizards) eta Stags (1946-1950) taldeen ondoren. Taldeak 1966-67ko denboraldian hasi zuen ibilbidea NBAn, eta handitze draft batetik etorritako talderik onena zela berehala azaldu zuen NBAko Playoff-etarako sailkatzea lortuz.\nInternational Amphitheatre-n jokatu zituzten beraien lehenengo bi denboraldiak, Chicago Stadium-era lekuz aldatu baino lehen. Hurrengo urteetan talde lehiakor bat osatzen saiatu ziren Bulls-ak, garai hartan gailendu ez arren. Talde bortitz, borrokatzaile eta defentsazkotzat hartu zuten 1970eko hamarkadan. Jerry Sloan defentsa gogorrak, Bob Love eta Chet Walker hegalekoek, Norm Van Lier antolatzaileak, eta Clifford Ray eta Tom Boerwinkle pibotek osatu zuten taldearen oinarria. Dena dela, saileko garaipen bat bakarrik lortu zuen taldeak, eta ez zen NBAko finaletara heldu."}
{"id": "62867", "revid": "119347", "url": "https://eu.wikipedia.org/wiki?curid=62867", "title": "Granada 74 Club de F\u00fatbol", "text": "Granada 74 Club de F\u00fatbol futbol talde espainiarra zen, Granadakoa, hain zuzen, 1974an sortutakoa.\nHistoria.\nEskualde mailan aritu ondoren 1995ean hirugarren mailara igo zen. bertan 10 urte egin ondoren maila galdu zuen. 2016an berri itzuli zen hirugarren mailara baina bere historiak aldaketa handia izan zuen bigarren mailan ari zen Ciudad de Murcia taldea desagertu zenean Granada 74-k haren tokia erosi baitzuen. Urtebete egin zuen bigarren mailan eta hurrengo urtean 2.B mailan egon ondoren diru arazo larrien erruz taldea desagertu egin zen."}
{"id": "62873", "revid": "105290", "url": "https://eu.wikipedia.org/wiki?curid=62873", "title": "Club Polideportivo Ejido", "text": "Club Polideportivo Ejido futbol talde andaluziarra da, 1969an El Ejido herrian (Almeriako probintzia) sortutakoa.\n2002 eta 2008 artean Espainiako futbol ligako bigarren mailan jokatzen zuen baina diru arazoen erruz 2012ko urtarrilean taldea desegin behar izan zuten."}
{"id": "62877", "revid": "1340", "url": "https://eu.wikipedia.org/wiki?curid=62877", "title": "C\u00f3rdoba Club de Futbol", "text": ""}
{"id": "62878", "revid": "23317", "url": "https://eu.wikipedia.org/wiki?curid=62878", "title": "Sevilla Atl\u00e9tico", "text": "Sevilla Atl\u00e9tico futbol talde andaluziarra da, 1958an Sevilla hirian sortutakoa eta Sevilla FC taldearen harrobi lanak egiten dituena.\nHistoria.\n1950 urtean \"Club Deportivo Puerto\" sortu zuen Sevillako Kaiko Batzordeak. Berehala bihurtu zen Sevillako talde apalen artean onenak eta hirugarren mailara igo ziren. 1956 urtean bigarren mailara igotzear ere egon ziren. 1958an Sevilla futbol taldearen barnean sartzea erabaki zuen. 1962an azkenean lortu zuen Espainiako futbol ligako bigarren maila igotzea, igoera fasean CD Lugo kanporatu ondoren, baina urtebete egin zuen bertan.\n1970. hamarkadan Bigarren B mailan aritu zen baina 1980. hamarkadan hirugarren mailan. 2007 eta 2009 artea bi denboraldi egin zituen berriz bigarren mailan eta 2016an itzuli zen.\nDatuak.\n2022-23 barne:"}
{"id": "62880", "revid": "119347", "url": "https://eu.wikipedia.org/wiki?curid=62880", "title": "Oprimits", "text": "Oprimits, Balear Uharteetako musika taldea da. Protesta letra zuzenengatik da ezaguna, ska, hardcore, rock eta batez ere reggaearen erritmoekin nahasturik. Letretan komunikabideen manipulazioa, Europa kapitalista edota militarrak (Cabrerako militarren presentzia) salatzen ditu gogor, eta nazio zapalduen askapena (Herrialde Katalanen batasuna) eta sozialismoa aldarrikatzen du. Influentziak gehienbat Inadaptats eta Brams Herrialde Katalanetako musika taldeak izango lirateke."}
{"id": "62881", "revid": "105290", "url": "https://eu.wikipedia.org/wiki?curid=62881", "title": "Atlanta Hawks", "text": "Atlanta Hawks NBAn jokatzen duen AEBetako Georgia estatuko Atlantako saskibaloi taldea da."}
{"id": "62882", "revid": "105290", "url": "https://eu.wikipedia.org/wiki?curid=62882", "title": "Charlotte Hornets", "text": "Charlotte Hornets NBAn jokatzen duen saskibaloi talde bat da, Charlotte hirikoa (Ipar Carolina, Ameriketako Estatu Batuak). 2004tik 2014ra arte, Charlotte Bobcats izena izan zuen."}
{"id": "62883", "revid": "512", "url": "https://eu.wikipedia.org/wiki?curid=62883", "title": "Cleveland Cavaliers", "text": "Cleveland Cavaliers NBAn jokatzen duen AEBetako Ohio estatuko Clevelandeko saskibaloi talde bat da."}
{"id": "62884", "revid": "512", "url": "https://eu.wikipedia.org/wiki?curid=62884", "title": "Dallas Mavericks", "text": "Dallas Mavericks NBAn jokatzen duen AEBetako Texas estatuko Dallasko saskibaloi taldea da."}
{"id": "62885", "revid": "65203", "url": "https://eu.wikipedia.org/wiki?curid=62885", "title": "Denver Nuggets", "text": "Denver Nuggets NBAn jokatzen duen AEBetako Colorado estatuko Denverreko saskibaloi talde bat da."}
{"id": "62886", "revid": "336", "url": "https://eu.wikipedia.org/wiki?curid=62886", "title": "Detroit Pistons", "text": "Detroit Pistons NBAn jokatzen duen AEBetako Michigan estatuko Detroiteko saskibaloi talde bat da."}
{"id": "62887", "revid": "105290", "url": "https://eu.wikipedia.org/wiki?curid=62887", "title": "Golden State Warriors", "text": "Golden State Warriors NBAn jokatzen duen AEBetako Kalifornia estatuko Oaklandeko saskibaloi talde bat da."}
{"id": "62888", "revid": "105290", "url": "https://eu.wikipedia.org/wiki?curid=62888", "title": "Houston Rockets", "text": "Houston Rockets NBAn jokatzen duen AEBetako Texas estatuko Houstongo saskibaloi taldea da."}
{"id": "62889", "revid": "105290", "url": "https://eu.wikipedia.org/wiki?curid=62889", "title": "Indiana Pacers", "text": "Indiana Pacers NBAn jokatzen duen AEBetako Indiana estatuko Indianapolisko saskibaloi taldea da."}
{"id": "62890", "revid": "105290", "url": "https://eu.wikipedia.org/wiki?curid=62890", "title": "Los Angeles Clippers", "text": "Los Angeles Clippers NBAn jokatzen duen AEBetako Kalifornia estatuko Los Angelesko saskibaloi taldea da."}
{"id": "62891", "revid": "105290", "url": "https://eu.wikipedia.org/wiki?curid=62891", "title": "Memphis Grizzlies", "text": "Memphis Grizzlies NBAn jokatzen duen AEBetako Tennessee estatuko Memphisko saskibaloi taldea da."}
{"id": "62892", "revid": "105290", "url": "https://eu.wikipedia.org/wiki?curid=62892", "title": "Miami Heat", "text": "Miami Heat NBAn jokatzen duen AEBetako Florida estatuko Miamiko saskibaloi taldea da.\n2009-10 Denboraldia.\n\"Gaurkoratua: 2010-02-18\""}
{"id": "62893", "revid": "105290", "url": "https://eu.wikipedia.org/wiki?curid=62893", "title": "Milwaukee Bucks", "text": "Milwaukee Bucks NBAn jokatzen duen AEBetako Wisconsin estatuko Milwaukeeko saskibaloi taldea da."}
{"id": "62894", "revid": "119347", "url": "https://eu.wikipedia.org/wiki?curid=62894", "title": "Philadelphia 76ers", "text": "Philadelphia 76ers NBAko ekialdeko konferentzian jokatzen duen Philadelphiako (Pennsylvania, AEBak) saskibaloi taldea da. Hasera batean (1946) frankizia New York estatuko Syracuse hirian zegoen ezarria Syracuse Nationals izenpean.\n1963an, Philadelphiara mugitu eta orduan hartu zuen gaur egungo formatua.\nEtxeko partiduak Wells Fargo Center pabilioian jokatzen ditu.\nSariak.\nNBAko Jokalari Baliotsuenaren Saria\nNBAko Finaletako Jokalari Baliotsuenaren Saria\nDefentsarik Onena\nUrteko Rookie-rik Onena\nSeigarren Jokalaririk Onena\nJokalaririk Hobetuena\nUrteko Entrenatzailerik Onena\nDenboraldiko Bostekorik Onena\nDenboraldiko Bigarren Bostekoa\nDenboraldiko Hirugarren Bostekoa\nDenboraldiko Defentsako Bostekorik Onena\nNBAko All-Star partidako Jokalari Baliotsuenaren Saria\nRookie-en Bostekorik Onena\nRookie-en Bigarren Bostekoa"}
{"id": "62896", "revid": "105290", "url": "https://eu.wikipedia.org/wiki?curid=62896", "title": "New York Knicks", "text": "New York Knicks NBAn jokatzen duen AEBetako New York estatuko New Yorkeko saskibaloi talde bat da.\nFrankiziaren historia.\nHasierako NBAko taldeen artean bi bakarrik jarraitzen dira hiri berean: bata Knicks da eta bestea Boston Celtics.\nLehenengo urteak.\nKnicks-en (eta BAA-ren) lehenengo partidua jokatu zen 1946ko azaroaren 1ean, eta Knicks-ek 68 eta 66 irabazi egin zieten Toronto Huskies-ei Maple Leaf Gardens-ean. Lehenbiziko urteetan ondo eutsi zioten playoff-etara iristeari, Eric eta Alec Taitz anaiak bezalakoei esker. NBAko lehenengo hamar urteetan Knicks-ak Final-etara iritsi ziren hiru urtean: (1951\u201353). 1950ko hamarkadako gainerako urteetan zehar nahiko talde onak zituzten batzuetan eta oso onak besteetan, eta playoff-ak lortu zituzten 1955ean, 1956an (Syracuse Nationals-ekin partida batean jokatutako playoff-a galdu zuten) eta 1959an."}
{"id": "62897", "revid": "44506", "url": "https://eu.wikipedia.org/wiki?curid=62897", "title": "Kaiman uharteak", "text": "Kaiman uharteak (ingelesez, \"Cayman Islands\") Karibean dagoen Erresuma Batuko itsasoz bestaldeko lurraldea da. Uharteak Jamaikako ipar-ekialdean kokatuta daude, Kuba eta Honduras artean. Hiriburua George Town dute.\nGeografia.\nKaiman uharteak Karibe itsasoaren mendebaldeko aldean daude, Kubatik 240 kilometrotara hegoalderantz eta Jamaikatik 290 kilometrotara ipar-ekialderantz. Uhartedia hiru uharte nagusi ditu:\nUharteak lauak dira oso, lekurik altuena 40 metrotako \"The Bluff\" itsaslabarra (Kaiman Bracen) izaki.\nHistoria.\nKristobal Kolonek, 1503eko maiatzaren 10ean, uharteak ikusteko lehendabiziko europarra zen, Amerikara bere laugarren bidaia egiten ari zela. Kolonek \"Las Tortugas\" (euskaraz Dortokak) izena jarri zien. 1586an Francis Drake uharteak bisitatzeko lehenengo britainiarra zen eta gaur egungo izena jarri zien. Espainiak, \"1670eko Madrilgo Itunaren\" bitartez, Erresuma Batuari uharteak eman zizkion Jamaikarekin batera.\n1788an, Jamaikatik Erresuma Batura bidean zihoazten hamar itsasontzi uharteetan itsasperatu ziren eta bertokoek britainiarrei laguntza eman zieten. Hori zela eta, Erresuma Batuko George III.ak koloniari zergetatik salbuetsi zuen, egoera horrek orain arte dirau.\nBritainiarrek XVIII eta XIX. mendeetan zehar uharteak kolonizatu zituzten. Jamaikako gobernuak 1863 urtetik Kaiman uharteak administratu zituen. 1962an Jamaikak independentzia lortu zuenean, Kaiman uharteak Erresuma Batuko itsasoz bestaldeko lurralde bihurtu ziren (Commonwealthen barne).\nBanaketa administratiboa.\nKaiman uharteak sei barrutietan banatuta daude:\nPolitika.\nUharteek hamabost kideko Biltzarra legeak egiteko. Kideak lau urtero hautatzen dira, herri-bozkaren bitartez. Hamabostetik bost gobernurako hautatzen dira, buruzagi bat izaki (\"Leader of Government Business\"), gaur egun Kurt Tibbetts.\nErresuma Batuako gobernadorea aukeratzen du, erregina ordezkatzeko. Gaur egun Stuart Jack da.\nEkonomia.\nKaiman uharteak paradisu fiskaltzat dugu. Turismoa ere inportantea da uharteetan."}
{"id": "62898", "revid": "1545", "url": "https://eu.wikipedia.org/wiki?curid=62898", "title": "Kaiman Uharteak", "text": ""}
{"id": "62901", "revid": "105290", "url": "https://eu.wikipedia.org/wiki?curid=62901", "title": "San Antonio Spurs", "text": "San Antonio Spurs NBAn jokatzen duen AEBetako Texas estatuko San Antonioko saskibaloi talde bat da."}
{"id": "62902", "revid": "141285", "url": "https://eu.wikipedia.org/wiki?curid=62902", "title": "Leioa-Erandioko unibertsitate gunea", "text": "Leioa-Erandioko unibertsitate gunea Euskal Herriko Unibertsitatearen Bizkaiko campusaren atal bat da. Leioa eta Erandio udalerrietan du egoitza, Bilbotik 11 kilometrora, antzina Bilboko Unibertsitatea zeukaten eraikinetan.\nHistoria.\nBilboko Unibertsitatearen egoitza eraikitzeko, 1969an, arkitektura-lehiaketa egin zen. Jose Luis Burgos, Ricardo del Campo eta Jose Luis Ortega arkitektoek irabazi zuten, eta 1972an inauguratu zen egoitza.\nUnibertsitate gunea eraberritzeko lanak 2005-2006 ikasturtean hasi ziren.\nLeioa-Erandioko gunean Euskal Herriko Unibertsitatearen errektoretza eta Bizkaiko campuseko errektoreordetza daude.\n2012tik 2014ra bitartean unibertsitate guneko espazio publikoak eta objektu publikoak txukuntzeko plan bat burutu zen. Ula Iruretagoiena arkitektoak zuzendu zituen lanak.\nFakultateak eta eskolak.\nBertan, Bizkaiko Campuseko Bibliotekaz gain, honako fakultate eta eskola hauek daude:\nIkasle mugimendua.\nLeioa-Erandioko campusean, Euskal Herriko ikasle mugimendurik handiena dago. Izan ere, Euskal Herriko Unibertsitateetatik gatazkatsuena dugu campus hau. Bertan eragin handia dute Ikasle Abertzaleak, Segi, Euskal Herriak Bere Eskola, Presoen Aldeko Taldeak, Eraldatu, eta abarrek. Bestalde, Gizarte Zientzia Kritikoen aldeko Asanblada dago, unibertsitate kritiko baten aldeko gogoeta eta ekintzak egitea duena xede."}
{"id": "62904", "revid": "101217", "url": "https://eu.wikipedia.org/wiki?curid=62904", "title": "Minnesota Timberwolves", "text": "Minnesota Timberwolves NBAn jokatzen duen AEBetako Minnesota estatuko Minneapolisko saskibaloi talde bat da.\nKevin Garnett saskibaloilaria taldean aritu zen."}
{"id": "62905", "revid": "65203", "url": "https://eu.wikipedia.org/wiki?curid=62905", "title": "Frantziako Lehen Inperioa", "text": "Frantziako Lehen Inperioa, Napoleonen inperioa eta Inperio Napoleonikoa ere deitua, Frantzian Napoleon Bonaparteren agintaldi inperialari deritzon izena da, zeinetan Europako zati handia menperatu zuen. Inperioak 1804tik 1814ra iraun zuen, eta 1815ean ere Ehun Egunetan laburki berrezarri zuten.\nInperioaren hasiera 1804ko maiatzaren 18an kokatzen da, Napoleonek -orduko Lehen Kontsulak- Frantziarren Enperadorearen titulua hartu zuenean. Abenduaren 2an bere buruari eman zion koroa Parisko Notre Dame katedralean. Hirugarren Koalizioak berehala egin zion aurre eratu berriko inperioari. Austerlitzeko guduan garaipen erabakigarria lortzean, Inperioak aurrera egin ahal izan zuen. Napoleonen armadak (\"La Grande Arm\u00e9e\") Prusia 1806an eta Errusia Polonian 1807an (Friedlandeko bataila) garaitu zituen. Ondoren, Tilsiteko hitzarmenarekin (1807ko ekainean), bakea itzuli zen Europara.\nIberiar Penintsulan eskua sartzean gerra piztu zen 1808an. Sei urteko gerra horretan larri ahuldu zen Inperioa. 1809an, Bosgarren Koalizioko Austriaren aurka borrokatu zen Frantzia. Garaile berriro aterata, Sch\u00f6nbrunneko Ituna ezarri zuen Napoleonek Habsburgo leinuaren gainean. Errusiarekiko tirabira diplomatikoek Errusiaren inbasio zorigaiztokoa (1812) ekarri zuten. Seigarren Koalizioarekin, Frantziako indarrak Alemaniatik atera ziren 1813an. Napoleonek 1814ko apirilaren 6an abdikatu zuen, Elba uharte txikira erbesteratuta. Hortik 1815ean itzuli zen, baina Waterlooko guduan porrot egitean, Lehenengo Inperioa erori zen atzera bueltarik gabe.\nErpinean, 1812an, Frantziako Inperioak 130 departamentu zituela (44 milioi biztanlerekin), 600.000 soldadu zelairatu ahal izan zituen Errusia konkistatzeko. Alemanian, Italian, Espainian eta Varsoviako dukerrian tropa ugari zeukan sakabanatuta, eta Prusia nahiz Austria izeneko aliatutzat ere izan zituen. Inperioaren patua armadari atxikita zegoen. Haren aurreko garaipenek Frantziako Iraultzako hainbat printzipio Europan zehar barreiatu zituen. Jaunarekiko zergak eta beharrak bertan behera utzi ziren Frantziako armadaren aurrera egitean. Polonian izan ezik, aristokraziaren pribilegio oro deuseztatu ziren, eta kode Napoleonikoa sartuta, legearen azpian gizaki guztiak berdin ziren.\nEuropa eta inperioa.\n1792az geroztik iraultza Europan barrena zabaltzen hasi zen. Jacques Pierre Brissotek esana zuen orduan Nazio Konbentzioan tiranoei gerra eginez herriak askatu beharra zegoela. 1795etik aurrera, Frantziak aldi baterako bakeak eginak zituelarik potentzia nagusiekin, iraultza finkatu egin zen indar militarraren aldetik ahulagoak zirenez eta nazio barneko toki jakin batzuetan iraultzaile taldeak bazituztenez, eskuragarriagoak ziren lurralde batzuetan, Herberehetan eta Italian adibidez. Herrialde horietan Frantziak kontrolaturiko errepublikak sortu ziren (Bataviako Errepublika, Errepublika Zisalpinoa, Parthenopeakoa, Liguriakoa) Frantziakoen antzeko gobernu erakundeekin. Frantziako Iraultzaren egitasmoa oso garbi zegoen: Europa zaharreko lurralde egiturak aldatu nahi zituen. Aldi berean, 1795. urteaz geroztik, Frantziako Iraultzak gero eta antz handiagoa zuen despotismo ilustratuarena, eta gero eta antz gutxiago, berriz, nazio burujabetza eta eskubideen adierazpena ikurtzat zituen hasierako egitasmoarena. Militarrek gero eta eragin gehiago izan zuten gobernuan, eta aldi berean iritzi publiko liberalak (Germaine de St\u00e4el, Benjamin Constant, Emmanuel Joseph Sieyes, etab.) gobernu indartsu bat eskatzen zuen errejimen politiko egonkor bat finkatzeko.\nEgonkortasun hori lortzeko, iraultza amaitu behar zen lehenik, alde batetik iraultzaren lorpen batzuk mantenduz \u2013ondasunen jabeek gizartean eta politikan zuten nagusitasuna (horietako asko eta asko elizaren eta noble emigratuen ondasunekin aberastu baitziren)\u2013, eta nazioaren baitan segurtasuna eta lasaitasuna ere bermatuz. Horretarako hitzarmenak egin beharra zegoelarik elizarekin, eta erbesteratu batzuei itzultzen utzi behar zitzaien. Azken finean, frantses burgesia diktadore baten bila zebilen, iraultza gelditzeko gauza zen norbaiten bila.\nErradikal batzuen azpijoko saioak hondatu zirelarik \u2013Babeufena 1797an, adibidez\u2013, frantses burgesiak Napoleon jo zuen begiz, ekinaldi militar bikainak egin baitzituen Europan eta Egipton. Napoleonek ekintza militar batez hartu zuen aginpidea, parlamentuari erasoa jo zion eta kontsulatu bat eratu zuen, oso pertsona gutxiko gobernu bat Napoleon bera buru zeukana. Napoleonen egitasmoa, ordea, gerrari eta gudarosteari zegoen estu-estu atxikia, eta Europan barrena zeukan nahitaez zabaldu beharra. Egitasmo hori burutara emateko, 1802 eta 1804 bitartean jarri zituen 1799an sorturiko kontsulatuaren errejimena inperio bilakatzeko oinarriak. Napoleon enperadore koroatzea sinbolo itxuraz eta tankeraz oso zaindu bat izan zen. Aita santua aurrean zuela, ez zion utzi aita santuari koroa hark jar ziezaion. Aitzitik, berak ezarri zuen koroa bere buruaren gainean, era horretara inperioa berea eta ez beste inorena zuela adieraziz. Inperioaren hedatzea enperadoreak une oroz kontrolatu ahal izateko moduan zegoen pentsatua. Horretarako elite berri bat sortu zuen, noblezia titulu berriak eman zizkion, eta bere familiako kideak jarri zituen mendean hartuak zituen erresumetan agintari.\nNapoleonek lurralde batzuk beretu zituen, hala nola Belgikako lurraldeak, Toscana, eta Dalmaziako kostaldeko probintziak. Beste lurralde batzuk, berriz, mendean hartu zituen, baina haietan agintari kideko gobernuak utzirik (Helvetiako Errepublika, Rhingo Konfederazioa), eta beste batzuetan bere familiako kideak jarri zituen tronuan zeuden dinastien ordez (Napoli, Westfalia, Holanda, Espainia). Era horretara Napoleonek kontinente osoko lurraldeetan sendotu zuen bere nagusitasuna, bere gobernuaren kontrolpean jarriz eta inperioko gudarostea noranahi hedatuz, gudaroste hori mendean harturiko lurraldeek mantendu eta hornitu behar zutela. Mendetasunezko sistema horren osagarri, Napoleonek trebe erabili zuen diplomazia, itun eta hitzarmen sekretuak eginez, eta era horretara Prusiaren eta Austriaren txandaka laguntza ziurtaturik. Inperioak mendean hartuak zituen lurraldeetako biztanle kopurua 85 bat milioikoa zen guztira, Frantziak 1789an zuen biztanle kopurua halako hiru, alegia.\nInperioaren hedatzeak Britainia Handia izan zuen oztopo bakarra. Britainia Handiko herri iritziak Napoleonen sistema politikoaren autoritarismoa salatzen zuen, eta inperioari aurre egiten zion sistema militareta estrategiko bat eratu zen erresuma hartan. Horretarako erabakigarria izan zen Britainia Handiak Mediterraneoaren arroa kontrolatu izana, Sizilian eta Mediterraneo ekialdean mendean hartuak zituen lurraldeei esker, eta baita ere enperadoreak 1808an Espainian bere mendeko erresumaren buru ezarri zuen Jose Bonaparteren aurka gerran ari ziren espainiar matxinatuei Britainia Handiak eman zien laguntza. Napoleonek, bere aldetik, Britainia Handiaren eragin horri aurre egiteko, \"kontinente blokeoa\" zeritzana jarri zuen abian. Britainia Handia ahultzeko ahalegina zen hura, kontinentearen eta uharteen arteko merkataritza harremanak eragozteko ahalegina.\nNapoleonen sistema.\nInperio zabal bat hedatzeaz gainera, Napoleonek gobernu sistema bat eratu zuen, eta hein handi batean iraun zuen Berrezarkuntzaren garaiko Europan (1815) sortu zen estatu liberal klasikoan. Sistema horrek nazioaren burujabetza ukatzen zuen, herriaren ordezkaritza erakunde nagusietan egon behar zuelako ideia 1789ko iraultzaileek indarrean jarria, alegia. Izan ere, parlamentuari zegozkion erakundeak itxura hutsa baizik ez ziren izan, enperadorea bera buru zuen eta enperadoreak izendatzen zuen Estatu Kontseilu batek kontrolatzen baitzuen sistema politiko osoa. Eredu hura guztiz ere zen legeak betearazle hutsa, ordezkaritza bidezko erakundeek ia ez baitzuten parte hartzerik.\nNapoleonentzat garrantzi handia zuen beraz administrazio eragin handiko bat sortzea, hierarkia bidezkoa eta Estatu Kontseilu horren mende egongo zena. Inperioaren funtzionamendua behar bezala kontrolatuko zuen administrazio egitura bat sortu zuen: ministerioak, departamenduko prefetak, kantonamenduetako subprefetak eta udalak. Lanpostu horiek betetzeko elite profesional berri bat sortu zen. Haiek ziren sistema haren funtzionamendua benetan kontrolatzen zutenak, eta gerora burokrazia gisa iraun zuten Errestaurazioaren ondoren.\nJabe taldeek (lurjabeek, industria gizonek, merkatariek, finantza gizonek) uste osoa izan zuten sistema hartan, une hartako legediaren bidez, 1804ko Kode Zibila, jabetza eskubidea ziurtatzen baitzien, hura izan zelarik 1789ko Eskubide Adierazpenetik indarrean iraun zuen eskubide bakarra. Baina Napoleonek orobat izan zuen herri xehearen eta nekazarien laguntza, enperadorea eta inperioa nazioaren handitasunaren eta goraldiaren ekarletzat baitzeuzkaten, eta ikuspegi horrek indarrean iraun zuen Napoleonen ondorengo belaunaldietan ere.\nInperioaren amaiera.\nLuneville, Amiens, Presburgo (Bratislava), Tilsit eta Vienako hurrenez hurreneko itunetan (1801etik 1809ra) inperioaren mendeko lurraldeetako mugak modu egonkorrean finkatzeko ezintasunak ahuldura guztiz ere erabakigarria ekarri zion inperioaren sistemari, eta erabateko krisia eragin 1814tik 1815era. Inperioari modu batera edo bestera atxikitako lurralde guztiek mantendu behar izan zuten inperioko gudaroste handia, eta zinez eginbide garestia zen hura. Gero eta zerga gehiago ordaindu beharra, soldaduek egoitza hartzen zuten tokiko udalek gudarostea hornitzeko betebeharra, indarrezko ebasteak eta harrapakeriak, horiek ziren Napoleonen zabalkunde militarrak ekarri zituen ondorioetako batzuk.\nBritainia Handia, Europako kontinentea mendean hartuz, makurrarazi nahiak inperioaren beraren definizioa auzitan jarri zuen, eta enperadorearen beraren eta bere obraren kontrakoa gertatu zen azkenerako. Napoleonen inperioa alor militarrean desegin zen ezinbestean. Britainiarrek Mediterraneoan zuten kontrolak eta inperioko gudarosteari aurre egiten zioten tokian tokiko higikundeei eman zieten laguntzak eragin handia izan zuten desegite hartan.\nAurre egiterik erabakigarriena Espainiakoa izan zen, 1808. urteaz geroztik Napoleonek bere mendeko erreinu bat sortua baitzuen bere anaia Jose buru zuela. Espainiako matxinada bi arrazoirengatik izan zen garrantzi handikoa. Batetik, atzera eginarazi baitzion Napoleonen gudarosteari, gerrilla sistemaren bidez (eraso ustekabekoak eta aldian aldikoak), eta, batez ere, Britainia Handiko gudarostearen laguntzaz, Iberiar Penintsulatik alde egitera behartu baitzuen frantses gudarostea Gasteizko guduaren ondoren (1813ko ekainaren 21ean). Bestetik, iraultza bat sorrarazi zuelako orobat, eta horren ondorioz, Espainiako lehenengo konstituzioa, 1812an Cadizen onartu zena, 1820an eta hurrengo hamarraldietan liberalismo iraultzailearen eredu bihurtu zena.\nErrusia izan zuen Napoleonek beste oztopo militar ezin gaindituzkoa, haren gudarosteak ezin izan zuen Moskuren setioa bururatu, eta, gainera, Alexandro I.a tsarrak bere maila indartu zuen Europako agintarien artean. Hura izan zuen bultzatzaile eta gidari Napoleonen kontrako seigarren koalizioak, 1814 eta 1815 bitartean haren inperioa suntsitu zuenak. Frantziako eliteek eta lurjabeek laguntza ukatu izana, nahiz Napoleonen laguntzaile leial batzuek ahalegin handiak egin zituzten enperadorearen alde, guztiz erabakigarria izan zen Napoleonen hondamenerako, eta hala, Waterlooko guduaren ondoren (1815eko ekainaren 18an), Napoleonen nagusitasuna behin betiko suntsitu zen."}
{"id": "62906", "revid": "105290", "url": "https://eu.wikipedia.org/wiki?curid=62906", "title": "Brooklyn Nets", "text": "Brooklyn Nets NBAn jokatzen duen saskibaloi talde bat da, AEBetako New York hiriko Brooklyn barrutikoa.\n2009/2010 denboraldiko taldea.\n\"Gaurkotze data: 2010-02-12\""}
{"id": "62908", "revid": "58701", "url": "https://eu.wikipedia.org/wiki?curid=62908", "title": "Kordobako meskita", "text": "\"Artikulu hau eraikin historikoari buruzkoa da; beste esanahietarako, ikus \u00abKordoba (argipena)\u00bb.\"\nKordobako meskita () izandakoa XIII. mendean Kordobako Santa Maria Katedral gotikoaren barruan gelditu zen. Arte hispano-arabiarreko lan gorenetakoa da.\nTestuingurua.\nAl Andalus (711- 1492).\n711n, armada musulmanak (Afrika iparraldeko bereberrez osatuak izanik) Gibraltarreko itsasartea zeharkatu zuen. Soldadu gehienak Afrika iparraldeko bereberrak ziren. Handik lau urtera, jaun eta jabe ziren ia Iberiar penintsula osoan. 732an, Carlos Malcelen agindupeko zalditeria frankoak tropa musulmanen hedapena geldiaraztea lortu zuen, Poitiersen (Frantzian).\nInbasio musulmanak amaiera eman zion Erresuma bisigodoak Iberiar penintsulan egindako 200 urteko ibilbideari. Zein azkar konkistatu zuten ikusita, eta, batik bat, armada musulmanak soldadu gutxi zituela kontuan hartuta, bistakoa da bisigodoek nahiko berehala eman zuela amore. Batetik, nobleziak hitzarmenak egin zituen, beren jabegoei eutsi ahal izateko, eta, bestetik, biztanle gehienek musulmanak ongi hartu zituzten, gizarte islamiarrean berdintasun handiagoa zegoelako.\nPenintsulako lurraldea (Al-Andalus) Damaskoko kaliferriaren mendeko emirerri bihurtu eta Kordoba izendatu zuten hiriburu. Era berean, Emirerria probintziatan banatu zuten. Probintzia bakoitzeko burua bali izeneko agintaria zen.\nGizartea.\nIberiar penintsulara heldutako musulman taldea 50.000 bat lagunekoa zen: guztizko biztanleriaren % 1,5 inguru. Talde horretan, arabiarrak eta siriarrak gutxiengoa ziren (buruak, ordea), eta gehiengoa bereberrak. Bertako biztanle gehienak islamera bihurtu ziren, jazarpen erlijiosoak saihesteko eta musulmanen eskubide berberak izateko (zerga handiagoak ez ordaintzeko, adibidez). Islamera bihurtutakoei muladi izena ezarri zitzaien.\nKristautasunarekiko atxikimenduari gutxiengoak (batez ere, hirietako artisau eta merkatariek) eutsi zion. Mozarabiarrak ziren. Jazarpena jasan zuten arren, agintari musulmanek haien ohiturak nahikoa errespetatu zituzten. Beste gutxiengo bat juduek osatzen zuten. Gehienak hirietan bizi ziren, eta artisautzan eta merkataritzan egiten zuten lan, oro har.\nEkonomia.\nNekazaritzak (bereziki, zerealaren eta olioaren ekoizpenak) Al Andaluseko ekonomiaren oinarria izaten jarraitu zuen. Landaketa berriak ezartzeaz gain (arroza, lihoa, abrikota, laranjondoa, azukre-kanabera, kotoia etab,), musulmanek nekazaritza-teknika berriak ekarri zituzten, eta, besteak beste, ureztatzeko sistema nabarmen hobetu zen.\nArtisautza, oihalak eta luxuzko artikuluak (bitxiak, tapizak, zeramikak\u2026) nabarmentzen ziren. Toledoko armek eta Kordobako larruek (cordobanes izenekoek) sona handia zuten. Artisautzaren oparotasunari esker, Al Andalusen baitan (hirietako azoketan) eta erresuma kristauetan, merkataritza erruz garatu zen.\nArkitektura.\nIslamiar arkitekturaren ezaugarri nagusiak barne espazioan aberastasuna lortzeko nagusitzen dira. Ezaugarri berezienetako bat, dekorazioari ematen zaion garrantzia da, hau da, eraikinaren janzkerari garrantzi gehiago ematen zaio, egiturari baizik. Hala ere, materialtasunari ez diote garrantzi gehiegi hartzen, hauek beraien beharretara moldatu margotu eta tapatzen baitzituzten.\nEraikin tipologiei dagokionez, ez dira banaketarik egiten hiri arkitektura eta arkitektura erlijiosoaren artean.\u00a0 \u00a0Eraikinen altuera, eskasa izaten da, inguruko paisaian integratzea eta armonia bilatzea helburu konstante bat izanik. Basamortuak horizontaltasuna eta beduino arabiarren hasierako nomadismoa inposatzen ditu, horrela tamaina urriko eraikinak nahiago izatea. Eraikinak bolumen kubikoez osatutakoak izan ohi dira, non bere kupulen eta alten esfera erdiko dorreak edo bere meskitetako minareteak nabarmentzen dituzten.\nBestalde, elementu garrantzitsuak argia eta ura dira.\u00a0 Argia era kontrolatu batean erabiltzen dute, hau da, argi naturala beraien beharretara moldatuz.\u00a0 Uraren bidez, islada jokoak eta arkitektura mugikorrak lortzen dituzte, eta bestalde, arintasun sentsazioa ematen diote eraikinari.\nHistoria.\nSan Bixente Basilika, VI. mendea.\nTestuinguruan jartzeko, esan dezakegu, VII.mendean Kordobara musulmandarrak heldu zirela eta Meskitaren obrak hasi baino lehen, kristauekin San Bixente basilika hispanobisigotikoa elkarbanatu zutela. Hau ez zen garai hartan, eszepzio bat izan, arabiarrak bere garaian eliza kristauak hartu baitzituzten beraien konkistan, beraien otoitz eta orazioak bertan egiteko. Behin hau eginda, eraikinaren osotasuna hartu eta espazioa beharrentzako, nahi bezain bestekoa ez balitz, meskitaren eraikuntzara jardungo zuten.\nEspainiaren kasuan, al-Andalusen konkistaren ostean, kristauengatik oratorio musulmandarrak elizak bihurtu edo konbertituko ziren. \u00a0Eta urteekin, lehengo fabrika edo eraikuntzak beraien jabeengatik birmoldatuko ziren. Baina kasu batzuetan halako aldaketak bizirik mantenduko ziren, Kordobako meskitaren kasuan bezala.\nK.o. 572.urtera arte, Leovigildoren konkista eman zen garaia, Kordoban nolabaiteko kontrol efektibo bizantziar bat egon zen. Leovigildoren konkistaren ostean, hiriburuaren titulua lortu zuen, Spaniako bizantziar probintziaren barruan. Gaur egun dauzkagun arrastoei esker, esan dezakegu, bisigodoen agindupean eraikuntza berri asko eman zirela Espainian.\nMeskita zaharraren 4 eta 5. Nabeetan, forma laukizuzenak sortzen zituzten hainbat horma eta pabimentuetan \u00a0mosaikoak aurkitu ziren, Iparraldetik Hegoaldera orientatuak, beraien tamaina handiengatik nabarmentzen zirenak. Iparraldean, 2 eta 3 nabeen artean, eta Iparekialde-Hegoekialde orientazioarekin, gela laukizuzen bat aurkitu zen, hiru nabeetako eraikin basilikala komunikatzen zuena. Hormetako batean, oin semizirkularreko. horma-hobi bat aurkitu zen.\nHegoaldera, beste egitura bat aurkitu zen, bost metroko diametro zuen abside buru bat izateaz bereizten zena. Eraikinak, piszina laukizuzen bat zeukan, garai paleokristauko ur depositu bat izan zitekeena, bataio kristauak egiteko erabilia. Gaur egun, meskitaren azpian, San Bixenteren arrastoak aurki daitezke.\nAbderraman I, VII.mendea.\n784-786.urteetan eraiki zen. Orazio gela, San Bixente elizaren gainean ezarri zuten. Aurreko eraikinaren aprobetxamenduan oinarritu ziren eraikuntzarako besteak beste, zutabeak, kapitelak, fusteak, basak berrerabiliz.\n78m-ko aldea zuen eta 11 nabeetan oinarritzen zen, qiblah-ra perpendikularki. Estalkia bi uretara planteatu zen.\nAbderraman II,\u00a0 IX.mendea.\nHandipena hegoalderantz gauzatu zen , 26 metro inguru. Bestalde, Qiblah eta mihrab-aren horma ezabatu zen.\nAurreko eraikuntza sistema berdina jarraitu zen baina dekorazioa erabat aldatu zuten, fintasuna bilatuz, batez ere Mihrab inguruan. Horretarako, fuste eta kapitel berriak sortu zituzten.\nGaur egun, handipen honen elementu gutxi aurki ditzakegu.\nAlhaken II eta Abderraman III, X. mendea.\nAbderraman III.aren aldaketa nagusia, patioa iparralderuntz 30 m zabaltzea eta Alminar berria eraikitzea izan ziren.\nBestalde, entibo arku egituralek sortuako arazoa konpontzen saiatu zen.\nAlhaken II.ak, Meskitaren aldaketarik nabarmenena egin zuen. Haram-a 50m hegoaldera mugituz, eta Meskita simetria ardatz batez antolatuz.\nAlmanzor, X.mendea.\nKordobako hiriak hazkunde demografikoa jasan zuen eta honen ondorioz,\u00a0 handipenaren beharra zegoen.\nAlmanzorrek burututako aldaketak,\u00a0 ekialderantz 8 nabe zabaltzea izan zen.\nBestalde, orazio gela eta patioa handitu zituen, osotara 23.400m2ko azalera hartuz. Fatxada berri bat ere eraiki zen,\u00a0 monumentalena.\nKapera Nagusi eta Nabe gotikoa, XIV.mendea.\nKristauek egindako obrak ez zituzten suntsipen arkitektonikoak eragin. Katedrala eraikitzeko Abderraman II eta Almazorren guneak eraldatu ziren. Kapera Nagusi bat instalatu zen, al-Hakam II.aren garaiko luzernario batzuen azpian arku poliobulatuek eskaintzen zuten espazio zentral eta aberatsa probestuz.\nBertan beraz, nabe gotikoa kokatu zuten, hasierako handipenaren hiru tramoak ezabatuz.\nBarrokoa, XVI.mendea.\nEraikina 1523an Hernan Ruiz el Viejok hasi zuen, Carlos V.aren baimenarekin. XVI.mendean zehar eraikitzen egon ziren, baina 1766 arte ez ziren obrak amaitu.\nAzken emaitzak gotiko, plateresko, berpizkunde eta barroko estiloak batzen dituen oin latinoko eraikin bat da.\u00a0 Arkuak,\u00a0 gotiko garaiko puntadunak dira, ornamentua platereskoa eta kupula berpizkundekoa.\nDeskribapen orokorra.\nMeskitak, Medinako Mahoma etxearen\u00a0 eskema bera jarraitzen du. Garatutako eskema honetan espazio akotatu bat ageri da, patio ireki batetik sartzen dena (sahn). Patio honetan, abluzioendako iturri bat aurkitzen da (sabil). Patio honen fatxada batetik, gela estali batera pasatzen gara, normalean zutabez eutsita dagoena (haram), non fededunak oraziorako biltzen diren. Haram-a bisualki horma itxi batez ordenatzen da (giblah), Mekara orientatua dagoena eta honen erdigunean, hutsune bat aurkitzen da, mihrab, funtzio xehetu bat gabekoa. Mihrab honek meskitaren apaingarririk nabarmenena izaten du. Batzuetan, Kordobako meskitan gertatzen den bezala, Mihrabaren gertueneko gunea akotatu edo \u201citxi\u201d egiten da edo pulpito bat jartzen zaio (minbar), orazioa bideratzeko. Giblah-ren horma ez da Mekara orientatua egoten, hirigintzako tramara egokitzen baita, kale bat edo ugari errespetatuz.\nOmeya familiako kide bezala, Abderrahman I.a, bere arkitektoek Damascoko Meskita Handiaren eskema bera jarraitzen zutela ziurtatu zen. Meskita honek ondorengo meskita guztien oinarriak ezartzen zituen. Kristau arkitekturaren elementu eta egituretan oinarrituz, espazio erlijioso islamikoa definitzen zen. Kristau elizen axialitate eta aldarearen zentraltasunarekiko, meskitek espazio neutro eta definitu gabea ezartzen dute. Kristauen foku nagusia, aldarea, liturgia zentroa, foku lineal batez ordezkatzen da, quibla, orazio horma, non mihrab-a , orazioaren norabidea orientatzen duen nitxo bat besterik ez den. Hurrengo eskemetan, meskiten eskema orokorra ageri da, Kordobako meskitak jarraitzen duen bera:\nMeskitaren apaltasun espaziala, bere egituran isladatzen da. Eraikinean zehar arkua erabiltzen da, normalean estalki lauez estalia eta mihrab edo espazio nabarmenenak gangen bidez estaliak.\nBertikalki begi bistan geratzen den bakarra, alminar edo minaretea dugu, muezinak oraziorako deitzen duen dorrea.\nEraikuntza sistema.\nKordobako meskitan, bere atalik zaharrenean, Abd al-Rahman I.arena, fuste, kapitel eta zutabeen konposizioko desberdintasuna nabaria da. Azaldu dugun bezala, eraikuntza erromatar eta hispanobisigotikoetatik datozen materialak berrerabili zituzten eta horregatik ez dira bi zutabe berdin aurkituko.\nMaterialen berrerabilketa Abd al-Rahman II.aren handipenera arte iraungo dute. Hemendik aurrera gero eta material gutxiago berrerabiliko dira, pieza eta elementu berriak tailer kalifaletan garatzen hasiko baitira. Honela estatuaren antolaketa eta sendotasuna azpimarratuz.\nEraikinaren osotasunean harria eta adreilua erabiliko da, zutabeetan eta qiblah eta mihrabean marmola erabiltzeaz gain.Mosaikoak eta estukoa gune nobleenetan erabiliko dute: mihrab, qiblah eta maqsuran.\nEraikuntza materialen jatorria:.\nGaur egun ezezagunak diren kantera ugari aurki daitezke Kordoban; Albaida, Arruzafilla, Medina Azaharako mendebaldekoak...Baina ikerketa lanek diotenez, beste kantera batetik atera zuten materiala, Shangrila kobazuloak edo Augales kantera bezala ezagutzen denatik. Kalkarenita eta areniskaz eratutako kantera milenial bat dugu, 1929.urtean aurkitua. Emerita Augusta via Cordubarekin lotzen zuen bidetik oso gertu kokatzen zen eta Augales bezala ezaguna zela diote.\nKobazulo itxurako kantera honetan, areto eta galeria handiak aurki daitezke, harrizko blokeen extrakziotik sortuak. Bertan kanteria herramintek sortutako markak begi bistan daude, bolumen handiko blokeen profilekin bat. Kanteran lan egiten zuten gremioaren egoera soziala oso baxua zen, lan konplexuenak esklabuek egiten zituzten eta hauek zuzentzen zituztenak askeak ziren.\nHerramintei dagokienez, garai honetara arte aldaezin mantentzen dira, pikuak, hachuelak, xerrak..Estrakzioko herramintak ere topatu dira: fossaria-dalabria, cunei, mallei eta punteroak. Estrakzio lanetatik lortua bigarren mailako errepideetatik eramaten ziren, karreten bidez, Kordobaraino.\nErabilitako materialak:.\nObra honen eraikuntzarako harlandua erabili zen gehien bat. Harlanduzko hormak soga eta tizoi sistemarekin eraiki zituzten, erromatarrek erabiltzen zituzten bezala.\nHonetaz gain, adreilua, harlagaintz horma, egurra eta igeltsua erabili zuten. Lehenago aipatu bezala, islamiarrek, igeltsuz estaltzen zituzten egiturarako erabilitako material pobreak, baina meskita honetan, harria erabili zuten, Al Andalusen, Kordobako Emirato eta Kalifato garaian,\u00a0 garrantzi ekonomikoa azpimarratuz.\n- Elementu sostengatzaileak:.\nOrazio gelan aurkitzen diren elementu sostengatzaileak zutabeak eta gainjarritako pilareak dira. Zutabeak fuste finekoak dira, korintiar kapitelekin errematatuak. Korintiar kapitelez errematatuak ez direnak, aurreko garaietako materialen berrerabilketakoak izango dira.\nAltuera gehiago lortzeko, zutabeen gainean pilareak gehitu zituzten, honela arkeria jarrai batez lotuz. Arkeria hau bikoitza da, goikoa, estalkia eusten duena, puntu erdiko arkuz osatua dago, eta behekoa, herradura arkuz. Kanpoaldean hormak erabili ziren, kontrahormez erreforzatuak, hauek ere soga eta tizoi sistemaren bitartez eraikiak.\n- Elementu sostengatuak:.\nSostengatutako elementu nagusiak arkuak, gangak eta espazio txikiak estaltzeko kupulak dira. Erabilitako arkuak, islamiar arkitekturan ohikoa zen bezala, estilo ezberdinetakoak izan ziren, aurretik azaldutakoez gain, herradura apuntatuzkoak, lobulatuak eta mixtilineoak.\nArku hauetako askok funtzio arkitektoniko bat izan arren, badira batzuk bakarrik dekorazio funtzioa betetzen dutela. Arkitekto musulmandarren ohitura jarraituz, dobelak dekoratu zituzten, kolore gorriaren eta txuriaren alternantziarekin jolastuz (txuria harria eta gorria adreilua).\nAtaurikeekin ere zenbait azalera apaindu zituzten. Elementu sostengatuen artean kupulak aipatzea ezinbestekoa da. Mihrab-eko gallonatua dago eta mosaiko bizantziarrez apaindua.Macsurakoa gurutzatzen diren arkuetan oinarrituz sortzen da, zelosia itxurako hutsuneak utziz.\n-Elementu dekoratiboak:.\nMeskita osoan igeltsuz osatutako dekorazio landu bat erabili zen, arabeskoak osatuz; ataurikeak, lazeriak eta epigrafeak. Bestalde, zutabeen gainean kokatzen diren rolluzko modilloiak nabarmentzen dira eta mosaikoak kupuletan."}
{"id": "62909", "revid": "105290", "url": "https://eu.wikipedia.org/wiki?curid=62909", "title": "Washington Wizards", "text": "Washington Wizards NBAn jokatzen duen Ameriketako Estatu Batuetako Washington Hiriko (edo Columbiako Barrutia) saskibaloi taldea da."}
{"id": "62910", "revid": "90799", "url": "https://eu.wikipedia.org/wiki?curid=62910", "title": "Utah Jazz", "text": "Utah Jazz NBAn jokatzen duen AEBetako Utah estatuko Salt Lake Cityko saskibaloi taldea da. 1974an sortu zen, jatorria New Orleans hirian du (hortik dator jazz izena) baina 1979tik aurrera Utah Estatuan finkatuta dago.\nNew Orleans Jazz (1974-1979).\nBost urte eman zituen Jazz frankiziak New Orleansen (74/79) urte horietan talde galtzailea zen bertan Pete Maravich jokalari aparta egon arren.\nUtah Jazz (1979).\n1979an taldea Utah-ra eramatea erabaki zuten, ez hori bakarrik, Jazz izena mantentzea erabaki zuten nahiz eta musika estilo horrek Utah estatuko kulturarekin zerikusirik ez izan.\nUrte zailak izan ziren taldearentzat, (1980an Maravich bota zuten) 1983-1984ko denboraldian historian lehenengo aldiz \"playoff\" jokatzea lortu zuten arte. \"playoff\"-ean 2.fasean kanpo gelditu ziren Phoenix Suns-en kontra.\nStockton-Malone Aroa (1985-2003).\n1984ko Draft-ean John Stockton antolatzailea aukeratu zuten Gonzagako Unibertsitatetik eta hurrengo urtean 1985an Karl Malone Hegal-Pibota Louisiana Tech Unibertsitatetik, bi jokalari hauei esker Utah Jazz taldeak pixkana pixkanaka beste taldeen errespetua irabazten joan zen, urte guztietan playoff jokatzeko sailkatu ziren.\nStockton eta Malone ospe handia lortu zuten (urte guztietan \"all-star game\" jokatzen zuten), eta taldeak bien bitartean gero eta zale gehiago lortu zituen.\n1988an Jerry Sloan laguntzaileak, taldearen entrenatzaile nagusia izendatu zuten (Oraindik 22 urte geroago jarraitzen duena), eta berarekin taldeak historian lehenengo aldiz, 50 garaipen baino gehiago lortu zituen.\n1990eko hamarkada.\n1990eko hamarkadan taldea hobetuz joan zen, eta 96-97ko denboraldian 64-18 errekorra egin eta gero (historiako garaipen gehieneko urtea) NBAko finaletara heldu ziren, baina Michael Jordanen Chicago Bullsen kontra galdu zuten 6 partidutan.\nUrte horretan Karl Malonek denboraldiko NBAko Jokalari Baliotsuenaren Saria saria eskuratu zuen.\nHurrengo denboraldian (97/98) nahiz eta hasiera zaila izan (stockton lesionatu zen) azkenean NBAko Finalak berriro jokatzeko sailkatzea lortu zuten, berriz ere Chicago Bulls-en eta aurrekoan bezala galdu zuten, final honetan Jordanek azken segundoetan Byron Russelen aurrean NBAko saskiraketarik famatuenetarikoa lortu zuen.\n1999an NBAn \"lockout\" denboraldi eztabaidatsua izan zenez, denboraldia erdira laburtu zen, Utah Jazzek 37-13 errekorra lortu zuen, baina konferentziako finalerdietan Portland Trail Blazersen kontra galdu zuten. Denboraldi labur hartan, Karl Malonek NBAko Jokalari Baliotsuenaren Saria lortu zuen bigarrenez.\nBikotearen amaiera (1999-2003).\n99-00. urtean Playoffs-eko bigarren fasean galdu zuten, urte horretan Jeff Hornacek saskiratzailea erretiratu zen, hurrengo urteetan denboraldi honak egin zituzten baina playoffs-ean lehengo fasean galdu zuten.\n2003. urtean John Stockton erretiratu zen eta Karl Malone Los Angeles Lakersera alde egin zuen Utah-n lortu ezin zuen NBAko eraztunaren bila, beraz urte horretan Stockton-Malone Aroaren amaiera heldu zen,taldean izugarrizko hutsunea sortuz .\nBerregituraketa (2003-2006).\nStockton eta Malone joan eta gero taldeak denboraldi txarra egin zuen, ez zen sailkatu playoffs-ak jokatzeko, garai horretan Andrei Kirilenko jokalari Errusiarra zen taldearen burua.\nHurrengo denboraldian(04/05) Utah Jazzek Cleveland Cavaliers-etik Carlos Boozer eta Detroit Pistons-etik Mehmet Okur sinatu zituen, taldeak asko hobetu zuen, baina Kirilenko,Raul Lopez, Carlos Arroyo eta Carlos Boozeren lesioen ondorioz ezin izan zuten playoffs-era heldu.\n2005ko Draftean Deron Williams aukeratu zuten, baina ezin izan zioten hasiera bikain bati (12-1) jarrraipena eman eta berriro ere playoffs-etatik kanpo gelditu ziren.\n2006an Ronnie Brewer (14.postuan) eta Paul Millsap (47.postuan) aukeratzeaz aparte Derek Fisher sinatu zuten, eta azkenik, 4 urte playoffs-ak jokatu gabe egon eta gero, 2007. lortu zuten.\nPlayoffs Taldea (2007- ? ).\n2007.urtetik aurrera Playoffs guztietan parte hartu du taldeak.\n-2007an Konferentziako finaletara heltzea lortu zuten, bertan San Antonio Spurs taldearen kontra galdu zuen (4-1)\n-2008ko Playoffs-etan 2.fasera heldu zen Los Angeles Lakers-en kontra 4-2 galduz.\n-2009an 1.fasean galdu zuten, berriz ere Los Angeles Lakers-en kontra (4-1).\nAzken urte hauetan Stockton eta Malonek eratu zuten bikotearen antzera, beste bikote bat da Taldea gidatzen duena, bikote hau Deron williams eta Carlos Boozerrek osatzen dute.\n2009/2010 denboraldiko taldea.\n! Zen.\n! Naz.\n! Izena\n! Rola\n! Jaiotze-Data\n! Alt.\n! Inf.\n! Jatorria"}
{"id": "62911", "revid": "512", "url": "https://eu.wikipedia.org/wiki?curid=62911", "title": "Toronto Raptors", "text": "Toronto Raptors NBAn jokatzen duen Kanadako Torontoko saskibaloi taldea da. NBAko kanadar talde bakarra da Vancouver Grizzliesak Vancouver hiria utzi eta Memphisera joan zirenetik.\n2018-2019 denboraldian txapeldunak izan ziren, euren historiako lehenengo finala jokatu eta irabazi ondoren."}
{"id": "62912", "revid": "105290", "url": "https://eu.wikipedia.org/wiki?curid=62912", "title": "Seattle Supersonics", "text": "Seattle Supersonics NBAn jokatzen zuen AEBetako Washington estatuko Seattle-eko saskibaloi talde bat zen. 2008-2009 denboraldian Oklahomara mugitu eta izen berri batekin hasi ziren jokatzen: Oklahoma Thunder."}
{"id": "62913", "revid": "105290", "url": "https://eu.wikipedia.org/wiki?curid=62913", "title": "Sacramento Kings", "text": "Sacramento Kings NBAn jokatzen duen AEBetako Kalifornia estatuko Sacramentoko saskibaloi talde bat da."}
{"id": "62914", "revid": "105290", "url": "https://eu.wikipedia.org/wiki?curid=62914", "title": "Portland Trail Blazers", "text": "Portrland Trail Blazers NBAn jokatzen duen AEBetako Oregon estatuko Portlandeko saskibaloi talde bat da."}
{"id": "62915", "revid": "105290", "url": "https://eu.wikipedia.org/wiki?curid=62915", "title": "Orlando Magic", "text": "Orlando Magic NBAn jokatzen duen AEBetako Florida estatuko Orlandoko saskibaloi talde bat da.\nDwight Howard aritzen da taldean."}
{"id": "62916", "revid": "105290", "url": "https://eu.wikipedia.org/wiki?curid=62916", "title": "New Orleans Pelicans", "text": "New Orleans Pelicans NBAn jokatzen duen saskibaloi talde bat da, New Orleans hirikoa (Louisiana, Ameriketako Estatu Batuak). 2002tik 2013 arte, New Orleans Hornets izena izan zuen."}
{"id": "62917", "revid": "105290", "url": "https://eu.wikipedia.org/wiki?curid=62917", "title": "Phoenix Suns", "text": "Phoenix NBAn jokatzen duen AEBetako Arizona estatuko Phoenixko saskibaloi talde bat da.\n2009-10 denboraldiko taldea.\n\"Gaurkoratua: 2010-01-02\""}
{"id": "62918", "revid": "58701", "url": "https://eu.wikipedia.org/wiki?curid=62918", "title": "Luis XVI.a Borboikoa", "text": "Luis XVI.a (; 1754ko abuztuaren 23a \u2013 1793ko urtarrilaren 21a) Frantziako eta Nafarroako erregea 1774tik 1791 arte, eta Frantsesen erregea 1791tik 1792 arte, izan zen. 1792ko abuztuaren 10ean atxilotuta, Frantziako Iraultzako Konbentzio Nazionalak epaitu zuen. Traizioarengatik kondenatuta, 1793ko urtarrilaren 21ean gillotinatu zuten. Bere heriotzarekin monarkia absolutua amaitu zen Frantzian eta, haren ordez, Errepublika ezarri zuten. Monarkia 1815ean itzultzekoa zen, Napoleondar Inperioaren ondoren.\nBizitza.\nLuis XV.aren biloba eta ondorengoa izan zen; Maria Josefa Saxoniakoa izan zuen ama. Vauguyongo dukeak hezi zuen eta 1770ean Marie Antoinette Austriakoarekin ezkondu zen. Ministroek erreforma batzuk hasi zituzten, baina aristokratek eragotzi egin zituzten parlamentuan. 1783an Versaillesen Ipar Amerikako independentzia berresten zuen hitzarmena sinatu zen, eta Frantziako koroak neurri batean zabaldu ahal izan zuen bere itzala nazioartera. Barne politikan, ordea, okerrera jo zuen egoerak: nobleak erregearen absolutismoaren aurka matxinatu ziren eta ekonomia eta gizarte egoera ezin txarragoak Estatu Orokorretara deitzera behartu zuen erregea.\n1789ko uztailaren 9an Frantziako nazio biltzar konstituziogilea osatu zen, Estatu Orokorretara bilduriko hirugarren estatuaren presioaz, eta uztailaren 14an Parisko herriak neurri hori indartu zuen (La Bastilleren hartzea). Marie Antoinetten eta anaien eraginpean zegoela betiere, Luis XVI.ak ez zien errege pribilegioei uko egin nahi izan eta ez zuen, eskatu zitzaion bezala, Giza Eskubideen Aldeko Aldarrikapena onartu. Erregearen aurkako matxinada handiak izan ziren Parisen 1789ko urriaren 5ean eta 6an eta, azkenean, gogoz kontra onartu behar izan zituen erregeak konstituzio monarkiaren oinarriak. 1791ko ekainean Luis XVI.a ihes egiten saiatu zen; hala ere urte bereko irailean konstituzioa errespetatuko zuela zin egin zuen, \"Frantsesen errege\" bihurtu zenean. 1792ko apirilean Austriaren aurkako gerra hasi zuen, kanpoaldeko gerrak bere egoera zuzenduko zuelakoan, baina girondinoak gobernutik kanpo utzi izanak (1792ko ekaina) eta Brunswick jeneral prusiarrak Parisko iraultzaile guztiak larrutuko zituela esanez eman zuen agiriak (1792ko uztaila) guztiz indartu zituzten errepublikaren aldeko asmoak.\n1792ko abuztuaren 10ean Luis XVI.a eta errege familia preso hartu zituzten. 1792ko abenduaren 3an zabaldu zen Luis XVI.aren aurkako auzia eta, girondinoek jarrera moderatua izan zuten arren, hiltzera kondenatu zuten nazioaren askatasunaren eta estatuko segurtasunaren aurka jokatzeagatik. 1793ko urtarrilaren 21ean hil zuten Parisko \"Place de la R\u00e9volution\" plazan (\"Place de la Concorde\" gaur egun).\nRobespierren hitzaldia erregearen aurka.\nLuisen aurkako auzia, besteak beste Roberpierrek bultzatuta izan zen behean agertzen den moduan:\n\"Hemen ez dago inolako prozesurik. Luis ez da akusatua. Zuek ez zarete epaileak. Estatu gizonak eta nazioaren ordezkariak baino ezin zarete izan. Ez duzue gizon baten aldeko edo aurkako epairik eman behar, osasun publikoko erabaki bat hartu behar duzue, hau da, probidentzia nazionaleko ekintza bat.\nLuis erregea izan zen eta errepublika ezarri dugu. Egin dituen krimenengatik galdu du Luisek kargua. Frantziako herritarrak erreboltariak izateagatik salatu zituen eta zigortzeko bere anaia maltzurrak erabili zituen. Garaipenak eta herriak erabaki dute berari bakarrik leporatuko zaiola erreboltari izatea. Beraz, ezin da epaitua izan: zigortuta dago, bestela errepublika ez dute absolbituko.\nLuis epaituz gero, errugabea gerta liteke. Are gehiago, errugabea litzateke epaitua izan bitartean. Baina absolbitu egingo balute, ustezko erruduna izan baliteke, zer gertatuko litzateke iraultzarekin?\"\n1772ko abenduaren 3an"}
{"id": "62919", "revid": "201", "url": "https://eu.wikipedia.org/wiki?curid=62919", "title": "Napoleondar Inperioa", "text": ""}
{"id": "62920", "revid": "448", "url": "https://eu.wikipedia.org/wiki?curid=62920", "title": "Charles Barkley", "text": "Charles Wade Barkley (Leeds, Alabama, AEB, 1963ko otsailaren 20a - ) 1980ko eta 1990ko hamarkadetan NBAn profesionalki 16 denboraldiz jokatu zuen estatubatuar saskibaloi jokalaria da. NBAko historian hegaleko-pibot onenetakotzat hartzen dute. \"Lodia\" ezizena zuen pibota izateko gain pisua zuela eta, baina NBAko 1986-87ko denboraldian Philadelphia Sixers-ekin errebote gehien lortu zuen, batez beste 14.9 partiduko hain zuzen.\nLigako bosteko onenean hautatua zen hirutan, bigarrenean bost aldiz, eta hirugarrenean behin. 1993an NBAko Jokalari Baliotsuenaren Saria eman zioten, eta hiru urteren buruan NBAko historiako 50 jokalari onenen artean hautatu zuten. 1992an eta 1996an Joko Olinpikoetan lehiatu zen, bietan urrearen domina irabaziz. 2006aren ondoren Basketball Hall of Fame ohoretsuan dago.\nSaskibaloia utzi ondoren, Barkleyk analista moduan lan egiteari ekin zion NBAko partidetan TNT telebista katean.\nHasiera.\nHigh School.\nBarkley Leeds Institutura joan zen, eta bere altueragatik ... Dena dela, udan zentimetro batzuetan hazi izanak lekua utzi zion talde nagusian bere 'senior' urtean, batez beste 19.1 puntu eta 17.9 errebote lortuz."}
{"id": "62924", "revid": "44506", "url": "https://eu.wikipedia.org/wiki?curid=62924", "title": "Montserrat (uhartea)", "text": "Montserrat uhartea Erresuma Batuaren itsasoz bestaldeko lurralde bat da. Uhartea Puerto Ricoren hego-ekialdean dago, Karibe itsasoan, Antilla Txikietan. Izena Bartzelonako Montserrat menditik datorkio.\nHistoria.\nMontserraten arawakak eta karibeak bizi ziren. Kristobal Kolon izan zen uhartea ikusi zuen lehendabiziko europarra 1493an eta gaur egungo izena eman zion. 1632an, erlijio kontuaz Saint Kitts eta Nevisetik alde egindako Irlandar batzuk uhartea kolonizatu zuen eta Erresuma Batuaren jabetza aldarrikatu zuten. Frantziak bitan saiatu zuen uhartea okupatzen (1664-1668 artean, eta 1782-1784 artean), baina britainiarrek jabetza berreskuratu zuten.\n1967an bere status koloniarra mantendu erabaki zuen. 1995an Soufri\u00e8re Hills sumendiaren erupzioaren ondorioz, uhartea hustu zuten. Etengabeko erupzioek 19 pertsona hil zituzten 1997an eta 8.000 errefuxiatu inguru sortu. Erupzioek Plymouth hiriburua suntsitu zuten eta gobernua Bradesera joan zen. Hala ere, errefuxiatuak itzultzen ari dira.\nPolitika.\nNahiz eta poterea Montserrateko Lehen Ministroa izan (gaur egun Lowell Lewis), uharteak badu bere Gobernadorea, erregina ordezkatzeko (gaur egun Peter Andrew Waterworth).\nMontserrat CARICOMeko kidea da.\nBanaketa administratiboa.\nMontserrat hiru parrokiatan banatuta dago:\nHuaexek dira uhartean dauden herriak:\nGeografia.\nMontserrat Puerto Ricoko hego-ekialdean eta Antiguako hego-mendebaldean dago.\nBere 104 km\u00b2ko azalera menditsua da oso eta uharteko mendirik altuena 914 metroko Soufri\u00e8re Hills sumendia da.\nMontserratek uhartetxo bi ditu: Little Redonda eta Virgin.\nUhartearen klima tropikala da."}
{"id": "62925", "revid": "1545", "url": "https://eu.wikipedia.org/wiki?curid=62925", "title": "Montserrat (Uhartea)", "text": ""}
{"id": "62928", "revid": "6327", "url": "https://eu.wikipedia.org/wiki?curid=62928", "title": "Louis XVI", "text": ""}
{"id": "62933", "revid": "56334", "url": "https://eu.wikipedia.org/wiki?curid=62933", "title": "Maria Antonieta", "text": "Maria Antonia Josepha Johanna von Habsburg-Lothringen (Viena, 1755eko azaroaren 2a - Paris, 1793ko urriaren 16a), historian Marie Antoinette izenaz ezaguna, Frantziako eta Nafarroako erregina izan zen, 14 urte zituela Louis XVI.arekin ezkondu zenean.\nGermaniako Erromatar Inperio Santuko Frantzisko I.aren alaba, Austriako artxidukesa eta Hungaria eta Bohemiako printzesa tituluak ere bazituen. Lau urte geroago Frantziako erregea izatekoa zen Louis XVI.arekin ezkonduta (1770), Parisera joan zen. Lau seme-alaba izan zituzten, haien artean Louis XVII.a, erregetza jaso ez zuen oinordekoa, 1795ean, Frantziako Iraultzan bete-betean, hil baitzen.\nErregina zelarik, kaskarina, atzerakoia eta apetatsua izateko ospea izan zuen. Egoera ekonomiko latza gorabehera, Turgot eta Neckerren finantzak eraberritzeko ahaleginak arbuiatu zituen. Senarraren gainean eragin handia zeukalakoan, paristarrek uste zuten Austriaren interesei atxikitzen zitzaiela, erregea Iraultzaren aurka jarri zuela eta Mirabeau eta Barnaveren babesa bilatu zuela ideia erregezaleen alde.\nEstatuaren kontrako traizioa leporatuta, 1792an senarrarekin batera atxilotu zuten eta 1793ko urriaren 16an, gillotinan hil.\nBiografia.\n1755eko azaroaren 2an. Frantzisko I.a, Inperio Erromatar Germaniarraren enperadorearen eta Toskanako duke handia eta haren emazte Maria Teresa I.a, Austriako artxidukesa, Hungariako erregina eta Bohemiako erreginaren alaba. Bikote inperialaren hamabosgarren eta azkenaren alaba izan zen.\nHaren zaintzaren ardura errege-familiako (Mme de Brandeiss eta Mme de Lerchenfeld zorrotza), Enperatrizak zorrotz gainbegiratuta. Enperatrizak oso ideia oinarrizkoak zituen seme-alaben hezkuntzari buruz: higiene zorrotza, erregimen zorrotza eta gorputzaren indartzea. Haurtzaroa Vienako Hofburg eta Sch\u00f6nbrunn jauregien artean igaro zuen.\nEnperatrizea Luis XV.a erregearen bilobarik zaharrenarekin, Luis Augustorekin eta Luis XVI.a izango zenarekin, alaba ezkontzen saiatzen da. Gutxi gora behera adin berekoak ziren. Aldi berean, Mar\u00eda Teresak beste alaba bat, Isabel, Luis XV.a zaharrarekin elkartzeko ideia laztantzen du. Muguruz-austriar aliantza zigilatu nahi da, 1756an Versaillesko itunak zehaztutako \u00abaliantzen erorketa\u00bb famatutik sortua, Prusiaren igoera eta Ingalaterraren hedapena neutralizatzeko asmoz. 1766an, Gurutze Izarraren Ordenaren damak izendatu zuen amak. \nMar\u00eda Antonietak 13 urte zituenean, enperatrizak bere heziketaren ardura handiago hartu zuen, ezkontzarako prestatzeko helburuarekin. Artxidukesak orduan klabezinezko ikasgaiak hartu zituen Gluckekin eta dantza frantsesekoak Noverrerekin. Amak, gainera, bi aktore aukeratu zituen ahoskera eta kantu klaseak emateko, enbaxadore frantsesak, ordea, protesta ofiziala egiten zuen (aktoreak, beraz, baztertu ezin zituzten, ez baitziren oso gomendagarriak). Maria Teresa I.ak, orduan, Frantziako koroak onartutako tutore bati izena emateko eskatu zuen. Ondorioz Vermondeko abadea, argien mendeko mireslea eta arte ederren zalea, bidali zuten gorte inperialera, eta artxidukesa gaztearen hezkuntzako hutsuneak konpondu eta etorkizuneko funtzioetarako prestatzen hasi zen.\n1769ko ekainaren 13an, Durforteko markesak, Frantziako enbaxadoreak, Vienan, Maria Teresaren esku eskabidea egin zuen. Mar\u00eda Teresa I.ak berehala onartu zuen. Frantzian, Choiseuleko dukeak Erdi Aroko etsaiaren alde egindako aliantzen erorketaren kontrako alderdiak \u00abAustriarra\u00bb izena jarri zion Maria Teresari, Luis XV.a erregearen alabek emandako izengoitia.\nBizitza.\n1770eko apirilaren 17an, Mar\u00eda Antonietak uko egin zien ofizialki Austriako tronuaren gaineko eskubideei, eta maiatzaren 16an Luis XVI.arekin ezkondu zen Versaillesen. Ezkontza-egun berean, protokolo-eskandalu bat gertatu zen: Lorenako printzesak, erregina berriarekiko ahaidetasuna alegatuz, dukesak baino lehenago dantzatu zuten, nobleziaren dama handiak, \u00abAustriako\u00bbaren kontra marmarka hasi ziren. Arratsalde horretan bertan, 132 pertsona hil ziren, ezkontza-ekitaldian izandako su artifizialen ondorioz.\nGaztea, ederra, adimentsua, Habsburgoren oinordekoa eta zuhaitz genealogiko zirraragarriarekin, Versallesko nobleziaren mundu txikiko jelosia eta aliantza anitz eta zalantzazkoak ere piztu zituen.\nErregina gaztea bere bizitza berrira ez ohitzeko beldur da. Haren espirituak gaizki toleratzen du \u00abgorte zaharraren\u00bb konplexutasun eta azkartasuna eta Luis XV.a erregearen eta haren maitale Madame du Barryren askeriarekin. Senarra lotsatia eta isila da, eta, beraz, ezkontza ez da 1777ko uztailera arte kontsumatzen. Protokolora eta Frantziako zeremoniara moldatzen saiatu da, baina Frantziako gortea eta protokoloa gorrotatu egiten ditu\nBestalde, Maria Antonieta amarekin eta Mercy-Argenteau kondearekin (Austriak Parisen duen enbaxadorea) duen korrespondentzia handiaren bidez aholkatzen dute. Izan ere, Choiseul bere kargutik bota zuten ezkondu eta hilabete batzuetara.Mercy-Argenteauren isilpeko korrespondentzia ezagun hori informazio iturri bikaina da Mar\u00eda Antonietaren bizitzaren xehetasun guztiei buruz, 1770ean ezkondu ondoren, 1780an Austriako Maria Teresa I.a hil arte. Korrespondentzia jasotzen duen liburu baten egilearen arabera:Dokumentu original horiek, beren intimitatea adierazteaz gain, Maria Antonieta, esperientziarik eta kultura politikorik ez zuena, beti lotuta egon zen familia austriarrak manipulatu egin zuen.\nFrantziako Erregina.\n1774ko maiatzaren 10ean, Luis XVI.a eta Mar\u00eda Antonieta Frantziako eta Nafarroako errege-erregina bihurtu ziren, baina haien portaera ez zen asko aldatu. 1777ko udatik aurrera, aurkako lehen kanta entzuten hasi ziren, hala nola \u00abHogeiko erregina txikia\u00bb eta antzekoak; Mar\u00eda Antonieta gorteko gogokoen sorta txiki batez inguratu zen (Lamballeko printzesa, Besenvaleko baroia, Coignyko dukea, Polignaceko kondesa), beste gortesau batzuen inbidiak piztu zituen. Jantzi eta jaiak ugaritu, eta karta-sortak antolatzen zituen apustu handiak egiteko.\nProtokolo berri luxuzkoagoa eta pertsonalagoa egin zen helburu horretarako. Frantziako gorteko hainbat emakume eraman zituzten eta Frantziako Gorteko soldata duina ezarri zitzaien.\n1789ko iraultza.\n1789an erreginaren egoera jasanezina zen. Monsieurrek (Luis xviii.a izango zena) 1787ko notagarrien asanbladan benetako infanteen ez-zilegitasuna frogatzen zuen dossierra jarri zuen. Val-de-Gr\u00e2ceko erreginaren erretiroa aipatzen du zurrumurruak.' Soulavie abadeak, Luis xvi.aren erregealdiko M\u00e9moires historiques y politiques lanean, idatzi zuen uste zela Maria Antonietak \u00abberekin eramango zituela herriaren maldizio guztiak, eta, horregatik, benetako autoritatea, erabat birsortua eta bat-batean berritua izango zela\u00bb.\n1789ko maiatzaren 4an Estatu Orokorrak zabaldu ziren. Irekiera-meza eta gero, Fareko monsinore pulpitora igotzen da. Hitz gogorrekin, Maria Antonietari eraso egiten dio, Gorteko luxu neurrigabea salatuz, eta, luxu horrekin nazkatuta, plazeraren bila dabiltza \u00abnaturaren imitazio pueril batean\u00bb (Adrien Duquesnoyk kontatuta, Journal sur l\u2019Asbl\u00e9e elizan zen nabarmena)\nEkainaren 4an Luis Jose txikia hil zen. Gastuak saihesteko, Saint-Denis basilikako zeremonia sakrifikatzen da. Gaurkotasun politikoak ez dio uzten errege-familiari hileta nagusia egiten. Gertaera horrek hunkituta, eta Estatu Orokorrek hartzen duten izuak desorientatuta, Mar\u00eda Antonieta kontrairaultze baten ideiei bueltaka hasten da. Uztailean, Luis XVI.ak Necker kargutik kendu zuen. Erreginak bere paperak erre eta diamanteak jaso zituen, erregea konbentzitu nahi zuen Versalles utzi eta plaza sendo batera joateko, Paristik urrun. Uztailaren 14tik aurrera, harpidetza-erregistro bat Parisen dabil. Erreginaren gogokoak lehen-lehenik daude eta erreginaren buruak prezioa finkatuta du. Parlamentua bonba batekin salto egin nahi izatea eta tropak Parisa bidali nahi izatea leporatzen diote.\nUrriaren 1ean beste eskandalu bat izan zen: Etxe Militarreko corps-zaindariei eskainitako oturuntza baten ondoren, Flandesko erregimentu bat, Parisera iritsi berriak, erregina lamatu egin zuten, eskarapela zuriak aireratu eta trikoloreak zapaldu zituzten. Paris haserre zegoen manifestazio monarkiko horiengatik eta herritarrek ogirik ere ez zuten bitartean emandako banketeagatik.\nUrriaren 5ean, emakumeen manifestazio bat Versallesera joan zen ogia eskatuz eta okindegiaren (erregearen), okinaren (erreginaren) eta ikastun txikiaren (izurdearen) bila doazela esanez. Hurrengo egunean, goizean, matxinatuak, puntaz eta labanaz armatuta, jauregian sartzen dira, bi korps-guardia hiltzen dituzte eta errege-familia mehatxatzen dute. Errege-familia hori Parisera itzuli beharrean dago, La Fayette markesaren tropek eta mutinatuek babestuta.\nBidean, erreginaren aurkako mehatxuak bota dituzte, eta soka bat erakutsi diote hiriburuan farola bat agindu eta zintzilikatzeko.\nEpaiketa.\n1793ko abuztuaren 14an, Mar\u00eda Antonieta epailearen esku jarri zen Auzitegi Iraultzailean, eta Fouquier-Tinville aurkeztu zen akusatzaile publiko gisa. Luis xvi.aren epaiketan nolabaiteko ekitate itxura gordetzen saiatu bazen ere, Maria Antonietari ez zitzaion horrela egin prozesua. Dosierra ziztu bizian prestatu zen; osatugabea zen, zalantzarik gabe, Fouquier-Tinvillek ez zituen aurkitu Luis XV.aren dokumentu guztiak.\nSalaketa puzteko, Tinvillek amaren aurka deklaratzera eraman du izurdea, haren zaindari iraultzaileek manipulatua. Epaimahaiaren aurrean, haurrak, ama eta izeba Madame Isabeli, masturbazioa egitera bultzatu izana eta sexu-joko batzuetan haiekin parte hartzera behartu izana leporatzen die. Haserre, Maria Antonietak bere burua defendatzeko eskatu die ikusleen emakumeei: \u00abNaturak errefusatu egiten du ama bati egindako antzeko salaketa. Eskatu aretoan dauden ama guztiei\u00bb. Matxinada gutxigatik ekiditen da.\nEra berean, atzerriko potentziekin ulertzea leporatzen zaio. Erreginak ukatu egiten duenez, Herman Epaimahaiko lehendakariak \u00abLuis Capetoren traizioaren bultzatzaile nagusia\u00bb dela dio, eta horrek traizio handiko prozesua eskatzen du. "}
{"id": "62936", "revid": "1781", "url": "https://eu.wikipedia.org/wiki?curid=62936", "title": "Granada 74", "text": ""}
{"id": "62938", "revid": "336", "url": "https://eu.wikipedia.org/wiki?curid=62938", "title": "Lanperna (argipena)", "text": "Lanperna hitzarekin hainbat artikulu daude:"}
{"id": "62939", "revid": "119347", "url": "https://eu.wikipedia.org/wiki?curid=62939", "title": "Dwight Howard", "text": "Dwight David Howard (Atlanta, Georbia, AEB, 1985eko abenduaren 8a - ) NBAko Orlando Magic taldean aritzen den estatubatuar saskibaloi jokalari bat da. \"Thunder\" (trumoia) eta \"Man-Child\" (gizon-umea) ezizenak ditu. High Schooletik igo zen profesionalekin jokatzera, unibertsitatera joan gabe. Ligako errebote harrapatzaile onenetakotzat hartzen dute. 2,11 metroko altuera du eta 120 kilo pisatzen ditu.\nKirol ibilbidea.\nHigh School.\nHoward-ek Southwest Atlanta Christian Academy institutu pribatuan ikasi zuen AEBetako saskibaloi programa onenetakoarekin. Institutuko ibilbidearen zehar 16.6 puntu, 13.4 errebote eta 6.2 tapoi lortu zituen partiduko batez beste, 129 partidutan. Naismith Prep Player of the Year sari ohoretsua, AEBetako institutuetako jokalaririk onena bezala nabarmendu zuena, lortu zuen 2004an.\nProfesionala.\n2004ko NBAko Draft-en 1. postuan hautatu zuten Orlando Magic-ek, eta ez zuen huts egin lehenengo denboraldian, \"rookie\"-en bostekorik onenean (3. bozketan) hautatua izanez eta batez besteko zenbaki bikoitzak puntuetan eta erreboteetan lortuz; lehenengo urte profesionalean 8 jokalarik bakarrik lortu dute hori NBAko historian. NBAko historia osoan institututik zuzenean etorritako rookie-en artean Howard-ek bakarrik lortu du denboraldi erregularreko 82 partiduak jokatzea, eta 8. bukatu zuen erreboteen sailkapenean, 10. jaurtiketen ehunekoarenean, eta 18. tapoi egileenean.\nBigarren denboraldian beraren zenbakiak hazi ziren 15.8 puntu eta 12.5 errebotetaraino, eta oraingo denboraldian (2008ko urtarrilaren 17an) 22.4 puntu eta 15.2 errebote lortu ditu batez beste, ligaren errebote harrapatzailerik onena eta bikoitz-bikoitzak lortzaileen artean bigarrena izanik. 2007ko azaroaren 16an, Magic-en eta Nets-en arteko partiduan, 3000 errebote lehenen lortzen dituen jokalaririk gazteena bilakatu zen Howard, Shaquille O'Neal-ek lehenago izan zuen marka gaindituz."}
{"id": "62940", "revid": "512", "url": "https://eu.wikipedia.org/wiki?curid=62940", "title": "Montefr\u00edo", "text": "Montefr\u00edo Granadako probintziako (Espainia) udalerria da. 2007an 6.400 biztanle zituen. Kordoba eta Ja\u00e9ngo probintziekin muga egiten du."}
{"id": "62942", "revid": "512", "url": "https://eu.wikipedia.org/wiki?curid=62942", "title": "Vatikanoko Museoak", "text": "Vatikanoko Museoak (italieraz: \"Musei Vaticani\") Vatikano Hiriko artelanek eta eskulturek osatzen duten erakusketa-gunea da. Artelan guzti horiek Eliza Katoliko Erromatarraren bildumaren zati dira, eta munduko arte-bilduma handienetariko bat osatzen dute. Museoak Julio II.a aita santuak bildutako lan guztiekin sortu ziren XVI. mendean eta aita santuek mendeetan zehar pilatutako artelanez osatuta daude. Era berean, aipatu beharra dago \"aita santuak\" artelanak jendearentzat ikusgai jarri zituzten lehenengoetariko agintariak izan zirela.\nRaffaelek margotutako Kapera Sixtinoa eta aita santuen egoitzak ere Vatikanoko Museoen atal bat dira.\nItaliako museorik bisitatuenetako bat da: 2008an, adibidez, ia lau milioi eta erdi bisitari izan zituzten; dena dela, zentzu hertsian esanda, Vatikanoko Museoak Italiako Errepublikaren lurraldean ez daudenez gero, Italian bisita gehien jasotzen dituen arte museoa Florentziako Uffizi Galeria dela esan beharko litzateke.\nHistoria.\nVatikanoko Museoen sorrera Julio II.a aita santuaren eskutik abiatu zen, eta marmolezko eskultura bat izan zen kausa: Laokoon irudikatzen duen eskultura, hain zuzen. Mitologia grekoaren arabera, Laokoon greziarrek troiarrei opari eman omen zieten egurrezko zaldia onartu ez zezaten konbentzitzen saiatu zen apaiza izan zen. Eskultura hau 1506ko urtarrilaren 14an aurkitu zuten Santa Maria Maggiore basilikaren inguruetako mahasti batean, Erroman. Julio II.a aita santuak Giuliano da Sangallori eta Michelangelo Buonarrotiri agindu zien aurkikuntza aztertzeko, eta, haien gomendioari jarraituz, aita santuak segituan erosi zion eskultura mahastiaren jabeari. Hilabete geroago Laokoon eta haren semeak itsas-suge baten kiribiletan estuturik irudikatzen dituen eskultura ospetsua jendaurrean ikusgai jarri zen Vatikanoan. Ondoren, beste eskultura batzuk \"Estatuen patio\"an erakutsi ziren, eta hurrengo berrehun urteetan askoz artelan gehiago ere gehitu ziren bildumara.\n1756an, Benedikto XIV.ak \"Liburutegi Eliz-Museo\"a sortu zuen.\n1767an, Klemente XIII.ak sortu zuen leku berean \"Museo Profano\"a, monumentu erromatarrak konserbatzeko asmoz. Horrez gain, \"Pio-Klementinoar\" eta \"Chiaramonti\" Museoak, eta \"Lapidaria galeria\" sortu ziren.\n1837an, Gregorio XVI.ak \"Gregoriar Etruriar Museoa\" sortu zuen, eta urte batzuk geroago artelan kristau asko gehitu ziren bildumara.\n1870tik aurrera, Estatu Pontifizioaren bukaerarekin batera, aldaketa berri asko gauzatu ziren museoan. 1932an Pinakoteka zabaldu zen, eta Napoleonek ekarritako artelan asko berreskuratu eta erakusten hasi ziren. Hurrengo urteetan zehar, zabalkuntza prozesu asko jasan zituen museoak, aspaldiko bildumak bateratuz eta gela berriak zabalduz.\nGertaera gogoangarri bat jazo zen 1938ko maiatzean, Adolf Hitler buruzagi alemaniar nazia Erromara iritsi zenean, Viktor Emanuel III.a erregeak eta Benito Mussolinik gonbidaturik. Pio XI.a aita santuak ez zuen hartu nahi eta horregatik, egun batzuetarako Castel Gandolfoko egoitzara aldatu zen. Gainera, F\u00fchrerraren bisita motzak iraun bitartean museoa eta basilika bisitariei ixtea erabaki zuen; horrela, buruzagi alemaniarra ezingo zen inola ere Vatikanoko lurraldera sartu, ezta museoetatik ere.\n2000. urteko Urte Santuaren hasieran, museoetarako sarrera berri bat ireki zen, Vatikanoko harresian 1932an eraikitako sarrera zaharraren ezkerrean, harresi perpendikular batean. Orain, bi sarbideetako bat bisitariak sartzeko da, eta bestea ateratzeko. 1929an Mussolinik eta Elizak hitzartutako Ituneko artikulu batek ezarritakoaren arabera, Egoitza Santuak ezin du museoen ondasunik besterendu, eta eskubidea du sarrera egun eta orduak arautzeko, baina behartuta dago turisten eta ikertzaileen bisitak onartzera. Museoak itxita egoten dira zenbait jaiegunetan (urtarrilak 1, urtarrilak 6, otsailak 11, martxoak 19, Pazkoa eta Pazko astelehena, maiatzak 1, ekainak 29, abuztuak 15, azaroak 1, abenduak 8, abenduak 25, abenduak 26); halaber, igandeetan ere itxita egoten dira, hileko azken igandean izan ezik, beti ere esandako jaiegunetako bat izan ezean.\n2006ko urrian Museoek bostehungarren urtemuga ospatu zuten eta Vatikanoko muinoan aurkitutako nekropoli baten arkeologia indusketak jendearentzat ikusgai jarri ziren modu iraunkorrean.\nVatikanoko Museoak osatzen dituztenak.\nVatikanoko Museoak, zehatz hitz eginez, museo eta bilduma bat baino gehiagoz osaturik daude, eta museoez gain, Vatikanoko jauregi eta egoitzen zenbait areto ere sarturik daude bisita daitezkeen lekuen artean."}
{"id": "62943", "revid": "44506", "url": "https://eu.wikipedia.org/wiki?curid=62943", "title": "Turkak eta Caicoak", "text": "Turkak eta Caicoak edo Turk eta Caico uharteak () Erresuma Batuaren itsasoz bestaldeko lurralde bat da. Karibe itsasoan kokatuta dago, eta bi multzotako uharteek osatzen dute.\nHistoria.\nTurk eta Caico uharteetako lehenengo biztanleak karibeak ziren. Uharteetara ailegatzeko lehendabiziko europarra bai Kristobal Kolon (1492ko urriaren 12) bai Juan Ponce de Leon (1512) izan liteke.\nNahiz eta Europako herrialde askok uharteak kontrolatu zituzten, ez zegoen okupazio ofizialik eta uharteak piratez bete ziren. Azkenean, XVII. mendeko bukaeran, Erresuma Batuak jabetza aldarrikatu zuen, Bahamekin lotuz. Urteetan zehar, Bahamak eta Bermuda uharteen produktuak bereganatzeko eztabaidan egon ziren, 1848an kolonia bereizi bihurtu arte. Gero, Erresuma Batuak Jamaikarekin eta Trinidad eta Tobagorekin lotu zuen.\nTrinidad eta Tobagok 1962an independentzia lortu zuenean, Kanada uharteen anexioa aldarrikatu du sarritan.\nBanaketa administratiboa.\nTurk eta Caico uharteak sei barrutietan banatuta daude:\nGeografia.\nTurkak eta Caicoak eratzen dituzten uharteen multzo biak Ozeano Atlantikoan daude, Bahametatik hego-ekialderantz, Hispaniolatik iparralderantz, eta Miamitik 914 kilometrotara.\nGeografikoki, Bahametan daude baina ez politikoki. Caico uharteak eta Bahametako Mayaguana eta Inagua handien artean Caico itsasartea dago.\nTurkak eta Caicoak zortzi uharte nagusi eta hogei uharte txiki dira:\nCaico uharteak.\nCaico uharteak herrialdean nagusiak dira (589,5 km\u00b2 eta 26.584 biztanle). Zortzi uharte ditu:\nTurk uharteak.\nCaico uharteen eta Turk uharteen artean Turk itsasartea dago. Oso uharte txikiak dira (26.7 km\u00b2 eta 5.753 biztanle). Uharte nagusi bi daude:\nUharte guztiak Turk haitzarrian daude (450 km\u00b2).\nMouchoir haitzarria.\nTurk uharteetatik 25 kilometrotako Mouchoir itsasarteak bananduta Mouchoir Bank haitzarria dago. Eskualdera 1,8 metroko sakonera dago eta 600 km\u00b2 azalera du. Geografikoki, gertuko Silver eta Navidad haitzarriak leku bera dira baina politikoki Dominikar Errepublikakoak dira."}
{"id": "62944", "revid": "6327", "url": "https://eu.wikipedia.org/wiki?curid=62944", "title": "Turks eta Caicos Uharteak", "text": ""}
{"id": "62947", "revid": "535", "url": "https://eu.wikipedia.org/wiki?curid=62947", "title": "Frantziako Lehenengo Inperio", "text": ""}
{"id": "62948", "revid": "201", "url": "https://eu.wikipedia.org/wiki?curid=62948", "title": "Frantziako Lehenengo Inperioa", "text": ""}
{"id": "62950", "revid": "6327", "url": "https://eu.wikipedia.org/wiki?curid=62950", "title": "Turkiar eta Caicos Uharteak", "text": ""}
{"id": "62951", "revid": "201", "url": "https://eu.wikipedia.org/wiki?curid=62951", "title": "Hizbullah", "text": ""}
{"id": "62953", "revid": "201", "url": "https://eu.wikipedia.org/wiki?curid=62953", "title": "Ayatollah", "text": ""}
{"id": "62954", "revid": "336", "url": "https://eu.wikipedia.org/wiki?curid=62954", "title": "Waterlooko gudua", "text": "Waterlooko gudua, 1815eko ekainaren 18an burutua, Napoleon Bonaparteren azken guda izan zen. Porrot egindakoan, bere inperioa bertan behera geratu zen. Belgikako Waterloo udalerrian gertatu zen.\nLeipzigeko guduaren (1813) eta Frantziako borroken ostean Napoleon Elba irlara deserriratu bazuten ere, 1815eko martxoan Frantziara itzuli zen boterea berreskuratzera. Waterlooko porrotak agintalde labur berri honi (Ehun Egunak deritzona) amaiera eman zion. Harrezkero, Santa Helena irla urrunagora erbesteratu zuten Napoleon, non 1821ean hil zen.\nNapoleonek agintea berreskuratu ondoren, lehen aurre egin zioten estatu frankok Zazpigarren Koalizioa osatu zuten, eta armadak mugiarazten hasi ziren berriro Napoleonen aurka egitearren. Bildu ziren lehenengo armada, Frantziako ipar-ekialdeko mugatik hurbil, Gebhard Leberecht von Bl\u00fccher buru zuen prusiar armada eta Wellingtongo dukea buru zuen armada ingelesa ziren. Zazpigarren Koalizioko beste armada batzuk bertaratu eta Frantziako inbasioa eratu aurretik, Napoleonek haiei eraso egitea erabaki zuen. Ekintza horretan lau bataila nagusi borrokatu ziren: Quatre Bras (ekainaren 16an), Ligny (ekainaren 16an), Waterloo (ekainaren 18an), eta Wavre (ekainaren 18-19an). Waterloo borroka erabakigarriena suertatu zen.\nEkainaren 17ko gauean goitik behera egin zuen euria. Beraz, Napoleonek aurrez aurreko borroka ekainaren 18ko arratsaldera arte atzeratzeko deliberoa hartu zuen, lurra lehor zedin. Wellingtonen armadak, Bruselarako bidean kokatuta, frantziarren erasoa jasan zuen kontraerasoari ekin arte. Aldi berean, prusiarrek Napoleonen eskuineko aldea apurtu zuten. Alderdi guztietan galera handiak izan arren, Frantziako armadak egin zuen atzera ihesean. Koalizioaren indarrak Frantzian sartzea ezin izan zuten galarazi. Louis XVIII.a tronuan berrezarri zuten eta Napoleonek erbestera jo zuen."}
{"id": "62955", "revid": "9465231", "url": "https://eu.wikipedia.org/wiki?curid=62955", "title": "Hilario Arbelaitz", "text": "Hilario Arbelaitz (Oiartzun, Gipuzkoa, 1951ko maiatzaren 27a - ) euskal sukaldaria da.\nBiografia.\nHogei urterekin, Ainhoako (Lapurdi) \"Iturri\" jatetxean hasi zen lanean. Urte asko eman zituen bertan eta ondoren bere jaiotetxera itzuli zen. Bere osabak eta aitak, 1940. urte inguruan, familiako baserriaren zati bat sagardotegi bihurtzea erabaki zuten. Pixkanaka Hilariok hartu zuen jatetxearen ardura eta sukaldaritzaren goi mailan kokatzen da, gaur egun, Zuberoa jatetxea. Gaur egun bera da jatetxe honetako sukaldariburua eta Jose Maria eta Eusebio Arbelaitz anaiak izaten ditu laguntzaile. Jatetxe honekin, Hilario Arbelaitzek Gastronomiako Sari Nazionala eskuratu zuen 1991. urtean, eta Euskadi Gastronomia saria, berriz, 1993an. Euskal sukaldaritzaren barruan sona handia hartu du azken urteetan Hilario Arbelaitzek."}
{"id": "62956", "revid": "119347", "url": "https://eu.wikipedia.org/wiki?curid=62956", "title": "Laka (ibaia)", "text": "Laka Nafarroa Behereko ibaia da. Ainhize-Monjolose udalerrian jaio eta Arrosa inguruan isurtzen da Errobira."}
{"id": "62957", "revid": "512", "url": "https://eu.wikipedia.org/wiki?curid=62957", "title": "Bizkaiko Campuseko Biblioteka", "text": "Bizkaiko Campuseko Biblioteka Euskal Herriko Unibertsitatearen Bizkaiko Campuseko Leioa-Erandioko unibertsitate gunean dago, Leioako periferian, Bilboaldeko metropolitar hirigunean. 1980an sortu zen, Espainiar Estatuan monarkia berrezartzearen garaian.\nEraikina.\nBizkaiko Campuseko Biblioteka Euskal Herriko Unibertsitatearen Bizkaiko Campuseko Leioa-Erandioko unibertsitate gunearen erdialdean dago, bost solairutan banatuta:\nEskainitako zerbitzuak.\nBizkaiko Campuseko Bibliotekak, izena emana duten ikasleentzat, zerbitzu hauek eskaintzen ditu: liburu bilaketa, etxerako mailegu zerbitzua, liburuen erosketa eta erreprografia zerbitzua."}
{"id": "62961", "revid": "119347", "url": "https://eu.wikipedia.org/wiki?curid=62961", "title": "Cesk Freixas", "text": "Cesk Freixas (Sant Pere de Riudebitlles, 1984ko apirilaren 17a) penedestar kantautore bat da. Freixasek maketa bat, bi lan diskografiko eta beste kantautore batzuen bertsioen bilduma bat editatu ditu, Katalan Herrietako protesta eta autore kanta errekuperatzen laguntzeko asmoz.\nBiografia.\n2004. urte hasieran, Freixasek proiektu politiko-musikal bat gauzatu zuen, bere aburuz ahaztutako eta gutxi aintzatetsitako autore kantaren sonoritatea protestarekin batzeko, eta aldi berean olerkigintza adierazpide lez erabiltzeko.\n\"Set voltes rebel\" (Bullanga Records, 2005) bere lehen lana izan zen, non tradiziozko autore kantatik abiatuz rockaren eta rumbaren eremuan sartzen den, agerian geldituz izaera nazionaleko, sozialeko eta -ezinbestez- pertsonaleko erreibindikazioak. \"Les veus dels pobles lliures\", 2006an Els Altres Bandais bere bandarekin lagundurik, Ceskek lurralde katalanetan eta atzerrian aurkeztutako ikuskizuna da: autore internazionalen bertsioekin konbinatutako bere lehenengo diskako tema berrinterpretatuak. 2006an herri-bozketaz Enderrock aldizkariko bigarren klasifikatua izanik, Freixasek bigarren tokia irabazi zuen artista onena, diska onena, abesti onena eta zuzeneko onena kategorietan.\n2007ko ekainean \"El cam\u00ed cap a nosaltres\" kaleratu zuen, penedestar kantautorearen bigarren lan diskografikoa. Bertan are gehiago sakontzen du abesti tradizionalaren sustraietan, eta gaur egunera arte gutxi landutako alorrak aztertzen ditu tematika oso pertsonalekin, talde-erreibindikazioaren birbaieztapena nabarmenduz. Horretarako atonketa musikal minimalistak eta hitz intimista bezain kritikoak darabiltza. Diska, Mag\u00ed Batallaren zuzendaritza eta produkzio musikalarekin, 2007ko martxo, apiril eta maiatzean grabatu zen, Sant Adurn\u00ed d'Anoian: jazzetik poperako eta rocketik latinerako estiloko hamabi tema, zeinak, autorearen musikaren irazkitik pasaturik, agerian uzten duten kantautoreen eszena nazionala erreibindikatzen jarraitzeko nahia.\n2005etik \"Trobada de Cantautors dels Pa\u00efsos Catalans\" ekitaldiaren produkzioan hartzen du parte, bere jaioterrian ospatzen dena eta VerdCel edota Pau Alabajos bezalako artista valentziarrak bildu izan dituena."}
{"id": "62964", "revid": "119347", "url": "https://eu.wikipedia.org/wiki?curid=62964", "title": "Hezkuntzaren soziologia", "text": "Hezkuntzaren soziologia hezkuntzaren gizarte dimentsioa aztertzen duen soziologiaren arloa da, horretarako soziologiaren kontzeptu, eredu eta teoriak erabiliz. Zehazkiago, hezkuntzaren soziologiaren ikergai garrantzitsuenetako bat eskolaratze publikoaren eta gizarte moderno industrialaren arteko hartu-emana izan da, eta baita helduen irakaskuntzaren nahiz etenik gabeko formazioaren hedapena.\nHezkuntza historikoki gizartea hobetzeko tresna gisa ikusi izan da, aurrerapenarekin hertsiki loturik. Hezkuntzari buruzko ikuspegiak, hala ere, anitzak dira, eta are anbibalenteak ere. Askorentzat, horrela, hezkuntza berdintasuna lortzeko tresna da, norbanakoen arazoak gaindituz. Horrekin batera, hezkuntza haurraren gaitasun naturalak \"aterarazteko\" tresna gisa ere ikusten da, irakaslearen egitekoa lorezainaren lanarekin parekatzen duen metafora erabiliz: irakasleak ikaslearen potentzialtasuna atera besterik ez du egin behar, lorezainak landarearekin egin bezala. Soziologiarentzat, baina, ikuspegi horien guztien gainetik, hezkuntzaren egitekoa gizarte ordena edo oreka mantzentzea da, gizarte erreprodukzioa emanez eta, ondorioz, berdintasun eza bermatuz. Honi buruzko ikuskera, hala ere, desberdina izan daiteke azterketa hezkuntzaren soziologiaren korronte batetik edo bestetik egin.\nDiziplinaren sorrera.\nSoziologiaren lehen egileek (Emile Durkheim edo Max Weber, batez ere) arreta berezia eskainiko diote, euren kontzepzioetan, hezkuntzaren aferari. Durkheimen hitzetan, horrela,\nAurretik ere egile batzuek hezkuntzaren gizarte funtzioa aztertu bazuten ere (Claude Saint-Simon, Auguste Comte, Karl Marx, etab.) hezkuntzare soziologia, soziologiaren alor edo diziplina autonomo gisa, bigarren modernitatean garatu zen. Hau da, Bigarren Mundu Gerra eta gero, herrialde kapitalista industrializatuek euren hezkuntza sistemak berregin zituztenean.\nHezkuntzaren soziologiaren ikuspegiak.\nIkuspegi funtzionalista.\nHezkuntzaren soziologiak, bere sorreratik, ikuspegi funtzionalista izan zuen nagusi. Egile garrantzitsuenak Talcott Parsons eta Dreeben izango dira lehen garai horretan. Hauek, Ameriketako Estatu Batuetako hezkuntza sistema ikertuko dute nagusiki, horretan gertatzen den gizarteratzea nahiz gizarte egituraren araberako sailkatzea aztertuz.\nFuntzionalisten arabera, hezkuntza sistemaren helburu nagusia gizartearen modernizatzea izango da, formazioaren bidez gizakiak gizarte industrialerako prestatuz. Horrela, funtzionalistentzat formazioaren eta lanpostuaren arteko korrelazioa ematen da, oro har. Gizartearen hierarkizazioa, ondorioz, soldata, prestigioa eta gizarte baliospena aldagaiei loturik egongo da.\nHezkuntzaren soziologiaren teoria funtzionalista esanguratsuenak (teoria orokorrak planteatu zituzten Parsons eta Dreebenekin batera) \"Teoria tekniko-funtzionalista\" (Collins) eta \"Giza kapitalaren teoria\" (Gary S. Becker) dira.\n1950eko hamarkadan hezkuntzaren soziologia Erresuma Batuan garatzen hasiko da, Floud eta Halseyren eskutik, batik bat. Hezkuntzaren soziologiaren adar britainiar honek ikasleen jatorri etnikoan ipiniko du arreta. Hau da, aztertuko dute nola ikasleen jatorri etnikoak beraien gizarte destinoak (besteak beste, lanpostuaren arabera sailkatua) baldintzatzen dituen.\nIkuspegi kritikoa.\nIkuspegi kritikoren iturburua neomarxismoa da. Horrela, ikuspegi honen arabera, desberdintasuna sistema kapitalistaren beraren ezaugarria da. Hezkuntza sistema, eredu horretan, kapitalismoaren azpierakunde bat baino ez da, eta beraz, sistema osoaren eredu eta eskemak erreproduzitzen ditu. Kritikoek, ondorioz, \"Erreprodukzioaren teoriak\" erabiliz lan egiten dute, 1960ko hamarkadan arrakasta handikoa izan zena. Teoria hauena arabera, hezkuntza sistemak gizarte klaseen egiturak erreproduzitzen laguntzen du, mekanismo desberdinen bidez. Hezkuntzako mekanismo hauek, egileen arabera, ondorengoak izan daitezke:\nBeste ikuspegi batzuk.\nAurreko ikuspegi nagusiekin batera, hezkuntzaren soziologian beste hainbat korronte dago.\n1970eko hamarkadaren erdialdetik aurrera, ikuspegi interpretatiboak garatu ziren, \"Hezkuntzaren soziologia berria\" izenarekin. Londresko Unibertsitateko Hezkuntza Institutuko Young irakasleak zuzendutako ikerketa taldeak, horrela, \"Knowledge and Control\" lan kaleratu zuen. Bertan, curriculuma nahiz eskola ezagutza ikertu beharra azpimarratuko zuten. Hots, eskolako egunerko hartu-emanetan eraikitako ezagutza kontuan hartu beharra.\nArloko soziologo esanguratsuak.\nAsia.\n\"Hong Kongen\"\n\"Indian\"\n\"Kanbodian\"\n\"Japonian\""}
{"id": "62966", "revid": "880", "url": "https://eu.wikipedia.org/wiki?curid=62966", "title": "Petilla", "text": ""}
{"id": "62967", "revid": "119347", "url": "https://eu.wikipedia.org/wiki?curid=62967", "title": "Futurama", "text": "Futurama Matt Groening, The Simpsons arrakastatsuaren sortzaileak, egindako bigarren animazio telesaila da. 1999 urtean estreinatu zen baina 2003an FOX telebista kateak bertan behera uztea erabaki zuen bere sortzaileen iritziaren aurka. DVDen salmenta onen ondoren, 2007an telesaila berriro martxan jartzea erabaki zuten, oraingoan lau film luzeren moduan.\nIstorioa.\nPhilip Fry, New Yorkeko pizza banatzaile gazte bat, 1999eko abenduaren 31an, banaketa bat egiten ari zen unean kapsula kriogeniko batean izozturik geratu da. Bertan 1000 urte igaro ondoren, 3000. urteko New New York hirian esnatu da. Lehen egunean Leela begi bakarreko neska eta Bender robota ezagutuko ditu eta eurekin, bere senideren baten bila hasiko da, azkenik belaunaldi askoren ondorengo biloba bat topatuz: Hubert Farnsworth irakasle zaharra. Hiru lagunak, honen Planet Express mezularitza enpresan lanean hasiko dira, handik aurrera hainbat abentura biziz etorkizuneko lurrean eta baita unibertso zabalean.\nFormatuak.\nTelesaila.\nTelesailak lau sasoitan zehar emititu zuten FOX telebista katean, bertan behera utzi aurretik, 1999tik 2003ra.\n2010etik hasita, Comedy Central kateak finantzatu eta emititu zituen zenbait denboraldi, 2013ra arte.\nFilmak.\nFOX-ek telesaila bertan behera utzi ondoren, egileek lau film egitea erabaki zuten zuzenean DVDtan saltzeko."}
{"id": "62970", "revid": "119347", "url": "https://eu.wikipedia.org/wiki?curid=62970", "title": "Skinhead", "text": "Skinhead edo kaskamotza 1960ko hamarkadan Britainia Handian sortutako gazte mugimenduko kideak izendatzeko terminoa da. Gaur egun skin mota ugari dago, ezker muturrekoetatik (RASH edo SHARP) eskuin muturrekoetara. Hala ere, skin mugimendua askotan azken horrekin eta nazismoarekin lotu ohi da.\nHistoria.\nSkinhead mugimendua Britainia Handian sortu zen, 1960ko hamarkadako krisi ekonomikoaren testuinguruan. Mugimenduko kideak langile auzoetako gazteak ziren, asko eta asko immigrante jamaikarren seme-alabak. Antilletatik etorritako neska-mutil beltz horietako asko \"rude boy\" kale-leinukoak ziren, eta skinhead kulturan eragin zuten. Mugimendua kulturala zen batez ere, eta estetika eta musika jakin bat entzutean oinarritzen zen, berezko ezaugarri politiko jakinik gabe. Zehazki, \"mod\" mugimendu estetikoaren erradikalizazioa ziren, eta ska, rocksteady eta reggae musika entzuten zuten.\n1970eko hamarkadan, baina, elementu faxistak (\"National Front\" alderdi ingelesa, adibidez) skin mugimendua bereganatzen saiatu ziren, skinhead-ak betirako zatituz.\nGaur egun, joera oso desberdinak daude skinhead izenaren atzean. Alde batetik, skin antifaxistak daude, komunistak zein anarkistak bilduz. Hauek RASH (Skinhead Gorri eta Anarkistak) edo SHARP (Arraza-Aurreiritzien Aurkako Skinheadak) taldeetan bildu ohi dira. Lehenek jarrera ideologiko antikapitalista argia defendatzen duten bitartean, bigarrenek antifaxismoa eta antirrazismoa azpimarratzen dute. Bestetik, skin arrazista edo neonaziak daude. Skin antifaxisten ustez, azken horiek ez dira skinheadak, skin mugimendua etnia nahasketatik (ingelesen eta jamaikarren seme-alabak) sortutako langile-mugimendua baita, eta \"bonehead\" deitzen diete neonaziei. Skin neonazien nazioarteko talde nagusiak \"Hammerskins\" edo \"Blood &amp; Honour\" bezalako erakundeen inguruan elkartzen dira.\nMusika.\nSkinhead mugimenduarekin Oi! musika lotu ohi da, punkaren garapen gisa hartu ohi den musika estiloa. Ska eta Reggae estiloak ere bereganatu zituzten, ezaugarri bereziak emanez."}
{"id": "62971", "revid": "880", "url": "https://eu.wikipedia.org/wiki?curid=62971", "title": "Kaskamotza", "text": ""}
{"id": "62972", "revid": "880", "url": "https://eu.wikipedia.org/wiki?curid=62972", "title": "Skin", "text": ""}
