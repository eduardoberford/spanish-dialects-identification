{"id": "75141", "revid": "119347", "url": "https://eu.wikipedia.org/wiki?curid=75141", "title": "Nibelungoen kanta", "text": "Nibelungoen kanta Erdi Aroko olerki bat da XIII. mende inguruan idatzia, egile jakinik gabekoa eta germaniar jatorrikoa, 39 kantutan banatua dagoena.\n bezala ere ezaguna da (alemanetik, idatzia dagoen hizkuntzatik, literalki, \"Nibelungoen kanta\" esan nahi du) edo (Suitzako Hohenems herrian aurkitutako eskuizkribuko azken hitz neurtuan agertzen diren hitzengatik, \"Nibelungoen pena edo beharra\" esan nahi duena).\nGesta kanta honek herri germaniarrei buruz existitzen diren elezahar asko biltzen ditu, gertaera historikoekin, eta sinesmen mitologikoekin nahastuak, bere edukiaren sakontasunagatik, konplexutasunagatik eta bere pertsonaia barietateagatik, alemaniar epopeia nazionala bihurtu zena, \"Mio Ciden eresia\"k Espainian eta \"Errolanen Kantorea\"k Frantzian duten hierarkia literario berarekin.\nKantore honetan, Sigfridoren gesta kontatzen da, zeinek, amarru batzuetaz baliatuz, Krimilda printzesaren eskua lortzen duen. Baina, zuhurtzia falta trakets femenino batek, mendeku sail izugarri bat eragiten du. Hagen traidoreak Sigfrido zauri ezinezkoa dela jakiten du, herensuge baten odoletan bainatua izan zela, bizkarreko zati batean izan ezik, non ezki hosto bat utzia izan zen eta odolak ez zuen bere larruazala ukitu. Puntu ahul hau probestuz, errekasto batean traizioz hiltzen du. Krimilda, orduan, Etzel erregearen gortean babesten da, eta denbora igarotzen uzten du, Etzelek deitutako oturuntza batean Krimildak, bere herri propioa traizioz ezabatua izatea lortzen duen arte. Hagen zein Krimilda, horren ondorengo sarraskian hiltzen dira.\nEgitura.\nSigfridok nibelungoak garaitzen ditu.\nNibelungoen erresuman, Nibelungo izeneko errege bat bizi zen, bi seme zituena: Schilbungo eta Nibelungo. Biak ala biak, Sigfridoren esku hil ziren. Egia esan, Sigfrido ibilian zihoala, altxor bat ateratzen ari diren gizon batzuekin dago, ikusten dutenean, Sigfrido deitu eta altxorra eramaten laguntzeko esaten diote, eta bera altxorraren zati batekin geratuko zela. Sigfridok, jada neka-neka eginda, harrapakina altxatzen jarraitzen du, aberastasun handietan pentsatuz, baina, helmugara iristear zeudenean, beste gizonek Sigfrido traditu egiten dute eta hiltzen saiatzen dira. Borroka honetatik, Sigfrido garaile irteten da, altxor osoarekin geratzen delarik, eta, gainera, 1000 gizonekin, bere erresumara eraman eta esklabo gisa erabiltzen dituenak.\nSigfridoren puntu ahula.\nOlerkiaren akzioa honako hau da: Sigfrido eta Krimilda erregeen bi seme-alaba dira. Gertaera anitzen ondoren, ezagutu eta ezkondu egiten dira. Beste alde batetik, Krimildaren neba nagusia, Gunter erregeak, Brunilda Islandiako erreginarekin ezkontzea nahi du, bere edertasunagatik, bere indar fisikoagatik eta bere bizitasunagatik ezaugarritzen dena. Sigfridok Gunterri laguntzen dio, eta bere mantu magikoarekin, borroka egiten du Brunilda ohartu gabe, honela, Gunterrek bere nahia lortzen du.\nBeranduago, Sigfridok Fafner herensugea aurkitzen du, eta, garaitu ondoren, bere odoletan bainatzen da, tradizioaren arabera, horrek zauriezin bihurtuko bailuke.\nHandik gutxira, Brunilda eta Krimildaren arteko etsaitasuna agertzen da, Sigfrido eta Gunterren artean egindako marrua argitara irtetzen denean, eta, hortaz, lehenak, Hagenen bidez mendekatzea erabakitzen du. Hagen, Gunterren gorteko zaldun bat da, Sigfridoren altxor nibelungoa bereganatu nahi duena. Eta traizioz egiten du, Krimildaren bidez, Sigfridoren puntu ahula zein den jakiten baitu, honen zauriezintasuna, bere gorputza bainatu zuen herensuge odolari ematen baitzaio. Hagenek, Sigfrido ehizaldi batean hiltzen du, Krimildari altxorra lapurtu eta ezkutatu egiten du. Sigfridoren aurkako heriotza erasoa posiblea da, herensugearen odolarekin bainatu zen unean, hosto batek estali baitzuen heroiaren bizkarra, bihotzaren altueran, zaurigarri utziz.\nHagenen mesfidantza.\nBigarren zatia, gertaera hauetatik hamahiru urtera gertatzen da. Atila hunoen erregeak, Krimildarekin ezkontzea nahi du, honek, Sigfridoren hiltzailez mendekatzeko nahiarekin, onartu egiten duelarik. Krimilda Atilaren erresumara doa, berarekin ezkontzen da eta ume bat izaten dute. Hamahiru urte igarotzen dira eta Krimildak, bere senarrari, gortera, bere neba Gunter erregea eta honen segizioa gonbidatzeko eskatzen dio. Honek onartu egiten du, Hagenek halakorik ez egiteko ematen dizkion gomendioak gora-behera.\nKrimildaren mendekua.\nGunter eta Hagen, mila gerlarirekin lagunduta abiatzen dira, eta, bidaia luze baten ondoren, Atilaren gaztelura iristen dira. Iritsi eta handik gutxira, borrokak hasten dira, hasieran, bizitasun gutxirekin, baina ondoren orokortu egiten dira. Lehenik, garrantzi gutxieneko zaldunak hiltzen dira, eta, ondoren, garrantzitsuenak. Hagenek, Krimildaren eta Atilaren semea hiltzen du. Azkenean, Gunter eta Hagenek, garaituak eta preso hartuak amaitzen dute. Krimildak, Hageni, Sigfridoren altxorra non dagoen esateko exijitzen dio, eta honek ezezkoa ematen dio. Orduan, Krimildak hil egiten du. Atila erregeak, Hagen bere etsaiaren ausardia onartzen du, eta Krimildari, hil izana leporatzen dio. Atilaren pena Hildebrando zaldunak ere sentitzen du, Hagen mendekatzea erabakitzen duena, Krimilda hilez. Amaiera odoltsu honekin amaitzen da \"Nibelungoen kanta\".\nEratorritako lanak.\nRichard Wagner konposatzaile alemaniarra, neurri batean, olerki epiko honetan eta alemaniar eta eskandinaviar tradizio mitologikoan oinarritu zen Nibelungoen eraztuna izeneko bere opera tetralogia konposatzeko. Tetralogia denez, antzinako drama grekoak bezala dago antolatuta: hiru tragediako trilogia ba eta satira bat. Ziklo osoa sarrera batean (\"Das Rheingold\"), eta hiru egunetan datza (\"Die Walk\u00fcre\", \"Siegfried\" eta \"G\u00f6tterd\u00e4mmerung\").\nWagnerren lanean, idazketa antisemitiko bat gehitu zuen operagileak. XVIII. mendean eskuizkribuaren aurkikuntzak piztu zuen gogo bizia piztu bazuen, 20. menderako, \u00abFanatismo\u00bb bihurtu zen lanagatiko miresmena Alemanian, bai Weimar errepublikaren garaian, eta baita Nazien agintaldian: literalki Nibelungoei interpretazio nazionalista bat eman zitzaien, eta legenda bidegabe erabili zen helburu ideologikoetarako.. \nZinean, Die Nibelungen izenburuko filma sorta zuzendu zuen Fritz Langek 1924an, bi parte bilduz: \"Die Nibelungen: Siegfried\" eta \"Die Nibelungen: Kriemhilds Rache\" lanak biltzen ditu. Garai hartan emazte zuen Thea von Harbouk atondu zuen gidoia."}
{"id": "75142", "revid": "119347", "url": "https://eu.wikipedia.org/wiki?curid=75142", "title": "Red Bay (Ternua eta Labrador)", "text": "Red Bay (dirudienez euskal baleazaleek XVI eta XVII. mendeetan \"Butus\",\" Buytres\", \"Boitus \"edo \"Boatuss \"deitua) arrantzale-herrixka bat da, Labradorko hegoaldean kokatua, Ternua eta Labradorko probintzian, Kanadan. 1550 eta 1600 urteen artean, Red Bay Euskal Herriko baleazaleen urte erdirako bizilekua izan zen; eta, egun, UNESCO erakundeak Gizateriaren Ondare izendatua zuen 2013an: Red Bay-ko euskal baleazaleen kokalekua.\nBertako uretan euskaldunek bertara eramandako hiru itsasontzi eta lau txalupa txiki topatu dira, Selma Huxley historialariak Euskal Herriko nahiz espainiar eta frantziar estatuetako artxibo eta liburutegietan aurkitutako dokumentazioa jarraiki. Ur azpian mantendu diren itsasontzi hauek, Ameriketako ur azpiko arkeologiarentzat leku garrantzitsu bihurtzen du Red Bay.\nGeografia.\nRed Bay portu natural bat da, izen bereko badian, eta izena hartzen du lurraldean dauden granitozko itsaslabar gorrietatik. Badia babestua denez, Bigarren Mundu Gerran erabili zen bertan itsasontziak lotuta gordetzeko. Badian Penney eta Saddle uharteak daude, behinola Euskal Herriko baleazaleek erabiliak. San Juan baleontzi hondoratua Saddle uhartearen ondoan dago.\nHistoria.\n1550 eta XVII. mendeko hasieraren artean, Red Bay Euskal Herriko baleazaleen kokaleku nagusia izan zen. Honek urtero 15 itsasontzi eta 600 arrantzale bidali zituen Belle Isleko itsasartera sardako baleak eta Groenlandiako baleak harrapatzeko. 1565ean, bere uretan, Saddle uhartetik gertu hain zuzen ere, ekaitza baten ondorioz, San Juan baleontzia ondoratu zen. Zenbait txalupa ere aurkitu dute inguruko uretan.\nEuskal baleazaleen urrezko aroan, 1560 eta 1570 artean, mila bat gizonek 15 txalupatan baleak harrapatzen zituzten edo lan egiten zuten 15 labetan, non prozesatzen zuten baleen koipea, bertatik ateratzeko olio berezia, Europan oso ondo saltzen zena. Baleontzi bakoitzaren bueltako zamak balio zezakeen gaurko 8.500.000 euro, kalkulatu baita upel bakoitzak balio zezakeela 8.500 euro. \nGaur egun petrolioak duenaren adinako garrantzia izan zuen lumerak (balea olioak) hainbat mendetan, eta halaxe zen XVI. mendearen bigarren erdian ere. Argiztapenerako erabiltzen zen, baita lubrifikatzaile eta bigungarri moduan ere, xaboiak egiteko, botikak, ehunak prestatzeko. Ez koipea bakarrik, balearen hezurrak ere oso erabilgarriak ziren, arropa, kapela, kortseak, eskuilak, uztaiak eta beste egiteko. Balearen bizarrak ere saltzen ziren, besteak beste, aiztoak egiteko. \nEuskal Herriko baleontziak maiatzean itsasoratu eta urrian bueltatzen ziren, non eta eguraldi hotza aurreratzen ez bazen, zenbait urtetan gertatu zen bezala. Jakina da horrelakoetan izotza uste baino lehenago zabaltzen zelako, eskifaia osoak geratu behar izan zirela Red Bay-n. Saddle uhartean 142 baleazale euskaldunen gorpuzkiak daude. Adituek uste dute han datzan jendea hil zela edo itota edo hotzak jota, neguak bertan harrapatuta.\n2004an beste baleontzi bat aurkitu zen urpean, zortzi bat metro sakon. Inguruan aurkitutako laugarren ozeanoz bestaldeko ontzia zen.\nOraindik ez dago garbi euskal baleazaleek zergatik utzi zioten Red Bay-ra joateari. Faktore bat izan liteke sardako baleak eta Groenlandiakoak izugarri murriztea, gehiegi arrantzatu izanagatik. Izan ere, 50 urtean baleazaleek 20.000 balea inguru hil zituzten. Aintzat hartzekoa izan daiteke, halaber, indigenak ere hasi zirela baleak harrapatzen, eta areagotu egin zirela euskal baleazaleen kontrako eraso armatuak itsasoan.\nIndusketa lana.\nRobert Grenierrek zuzenduta, sei urte iraun zuen indusketa arkeologikoak Red Bay-ko badiaren uretan. Bertan aurkitu zituzten San Juan baleontziaren egitura, zama eta marinelek erabilitako objektuak. Baita balea-txalupa bat, baleontziaren azpian honduratu zena. Elementu horiek guztiak piezaz pieza atera eta erregistratu ziren. Lan horretan arkeologo kanadarrek euskaldun baten laguntza izan zuten, Manu Izagirre donostiarra, zeinak murgilari lanak egin zituen Grenierren aginduetara.\nUraren tenperatura hotzari esker, eta egituraren zati handi bat oxigenorik gabeko inguru batean egotearen ondorioz, itsasontzia oso egoera onean mantendu zen. Zura eta tartean soka zatiren bat ere egoera bikainean kontserbatu ziren. \nGaur egun Red Bay herrian interpretazio etxe bat dago, eta bertan esplikatzen zaie bisitariei euskal baleazaleen historia.\n1979an Red Bay izendatu zuten Kanadako Gune Historiko Nazional, eta 2013a ezkero UNESCOk Gizateriaren Ondare izendatu zuen.\nSelma Huxley.\nRed Bay eta XVI. mendeko euskal baleazaleen historia, baita San Juan baleontziarena ere, ezinbestean daude lotuta Selma Huxley ikertzaile anglo-kanadarrarekin, berak aurkitu baitzituen haien berri 40tik gora artxibategitan, besteak beste O\u00f1atin (non hogei urtez bizi izan zen), Tolosan, Bilbon, Burgosen, Valladoliden, Sevillan eta Lisboan.\nPazientziaz, XVI eta XVII mendeetan Ternuan ibilitako euskaldunen gaineko dokumentuak aurkitu zituen, gaztelania zaharrez idatzita: aseguru-polizak, auziak, testamentuak, pleitamendu eskriturak, tripulatzaile-kontratuak, eta tresneria eta horniduren zerrendak.\nDokumentu haietatik jakin zuen Selma Huxley-ek bakailaotan ez ezik, XVI. mendean baleatan ere ibili zirela arrantzale euskaldunak Ternua inguruan.\n1977an, Parks Canada erakundea konbentzitu, eta espedizio batean parte hartu zuen James Tuck Ternuako Memorial Unibertsitateko arkeologoarekin batera. Espedizio hartan zenbait portu aztertu, eta arrasto arkeologikoak aurkitu zituen. Urtebete geroago, 1978an, Parks Canadako itsaspeko arkeologo talde batek, Robert Grenier burua zela, Huxleyren ikerketak oinarri hartu eta hark emandako informazio zehatzaz baliatuz, Red Bay eta Chateau Bayn itsas azpiko azterketak egin zituen. Bi portuetan ondoratutako itsasontzi bana aurkitu zuten, XVI. mendeko baleontziei zegozkienak.\nApaizac obeto (espedizioa).\n2006an Albaola elkarteak itsas espedizio bat antolatu zuen, Apaizac obeto izenekoa, berreskuratzeko asmoz, \"Beothuk\" izeneko traineru tradizional batean, Euskal Herriko baleazaleek XVI eta XVII. mendeetan Ternuan eta San Laurendi ibaian zehar utzitako arrastoak.\nParte hartzaileak izan ziren sei arraunlari euskaldun (Markos Sistiaga, Ane Miralles, Iker Leizaola, Jon Maia, Ramon Imaz \"Montxo\" eta Xabier Agote) eta mik'maq etniako amerindiar bat (Aaron Benoit). Espedizioaren buru Xabier Agote izan zen. Kronika-egile, berriz, Jon Maia.\nEspedizioa 2006ko uztailaren 15ean iritsi zen Red Bay-ra, 40 nabigazio-egun eta 1.000tik gora itsas-milia eginda, eta Kanadako ipar Atlantikoko bost itsas-probintzia ukituta: Quebec, Gaspesie, New Brunswick, Eskozia Berria eta Ternua.\nSan Juan baleontzia.\n2015ean hasita, Albaola Elkartea XVI. mendeko San Juan baleontziaren erreplika zientifikoa eraikitzen ari da jendaurrean, orduko teknikak eta materialak erabilita. Hori dela eta 2015. urtean baleontziaren eraikuntza prozesuak UNESCOren babesa lortu zuen."}
{"id": "75143", "revid": "105290", "url": "https://eu.wikipedia.org/wiki?curid=75143", "title": "Kaldear", "text": "Kaldearra tribu semita izan zen, jatorri arabiarrekoa, Kristo aurreko lehen milurtekoaren lehen zatian hegoaldeko Mesopotamian kokatu zena. Eskualde horri Kaldea izena eman zitzaion. Beren hizkuntzagatik, aramearrekin erlazionatuta daudela onartzen da, aramearrak iparralderago (iparraldeko Mesopotamian eta Sirian) finkatu ziren arren.\nKaldear inperioa edo neobabiloniarra.\nAsiriak Babilonia mendean eduki zuen garaian, kaldearrek gogor aurre egin zieten. Asiriaren aginpidea ahuldu zenean, Nabopolasar kaldearra errege izatera iritsi zen. K.a. 626tik K.a. 539ra kaldear leinuak agindu zuen Babilonian. Izen hori ematen bazaio ere, azken bi erregeak asiriarrak ziren. Hauek izan ziren kaldear leinuko erregeak:\nBeranduagoko erabilera.\nErromatar egileek, kaldear deitu zieten Babiloniako matematikari eta astrologoei. Garai modernoetan, Mesopotamiako katoliko erromatarrei kaldear izena ematen zaie."}
{"id": "75144", "revid": "105290", "url": "https://eu.wikipedia.org/wiki?curid=75144", "title": "Aramear", "text": "Aramearra (, \"\u02bcaram\u00e1y\u00e9\"), siriakoa ere deitua, herri semita nomada izan zen, Aram-Naharaim edo \"Bi ibaien Aram\"-en bizi izan zena, Mesopotamia izenez ezagutzen den tokian. Gaur egungo Libano, Siria, Irak, Jordania eta Iranen zati bat hartzen zuen lurralde horrek. Biblian sei aldiz aipatua da. \"Bi ibaiak\" zehazki zein ote ziren, adituak ez daude ados. Horietako bat, zalantzarik gabe, Eufrates den arren, Judutar Entziklopediaren biltzaileek, 1901-1908 bitartean, ez zuten izena aurkitu inskripzio asiriar edo babiloniarretan, baina \"Nahrima\"-rekin identifikatu zuten, Amarnako gutunen hiru taulatxotan.\nAramear hizkuntza.\nAramearrek Ekialde Hurbilari hizkuntza batasuna eman zioten; izan ere, aramear hizkuntza, aramera, zen munduko alde hartan gehien hitz egiten zena."}
{"id": "75146", "revid": "105290", "url": "https://eu.wikipedia.org/wiki?curid=75146", "title": "Eulatz", "text": "Eulatz edo Eurlatz Aralar mendilerroan dagoen mendi bat da, 1281 metroko garaiera duena. Ez da oso mendi ezaguna, baina, hala ere, oso banandua dago. Mendizaleek Pagomari izen okerra ematen dioten tokitik oso gertu dago, benetan Intzazelai deitzen den bitartean. Natura parkea sortua izan aurretik, ohikoa zen toki honetara kotxean joatea, \"aparkaleku\" bezala erabiltzen zena. Gaur egun, trafikoagatik, debekatu egin da, eta, beraz, kotxea Guardetxen utzi behar da. 35 minutu behar dira Guardetxetik Pagomarira doan tartea egiten.\nEulatzen tontorrak, bere lenarrezko lurrak pagadi trinko batekin estaltzen ditu, Aralarzalea den mendizalearen begirada bakarrik erakartzen duena. Iparrekialdera, Txamenirekin lotua dago, Ipuzmeaka izeneko mendi eta lepoaren bitartez.\nIrispideak.\nGuardetxetik, Intzazelaira joan behar da. Hemendik, Ipuzmeaka lepora iristen da, mendiaren iparraldean, lur garbitik aurrera eginez. Hemendik, gailurra jarraitu behar da hegoalderantz, pagadian sartu eta, lehenik Ipuzmeaka mendiaren tontorrera iritsiz, eta, ondoren, Eulatzena. Intzazelaira iritsi aurretik, arrokan irekia, Kolosobarnea izeneko lepoa dago. Tontorreranzko ibilbideak, oso lur trabatuz jarraitzen du, pagadiko trinkotasunetik. lenarrak estalitako trinkotasun hauetatik lainoarekin igarotzea, kontu zaila izan daiteke beharrezko diren orientatzeko baliabiderik ez izanez gero."}
{"id": "75148", "revid": "98220", "url": "https://eu.wikipedia.org/wiki?curid=75148", "title": "O Vicedo", "text": "O Vicedo Lugoko probintziako A Mari\u00f1a Occidental eskualdean dagoen udalerria da. 2007an 2.086 biztanle zituen 76\u00a0km2tan banaturik.\nO Vicedoko parrokiak.\nO Vicedoko biztanleria hurrengo parrokien artean banatzen da:"}
{"id": "75149", "revid": "119347", "url": "https://eu.wikipedia.org/wiki?curid=75149", "title": "Xermade", "text": "Xermade Lugoko probintziako Terra Cha eskualdean dagoen udalerria da. 2007an 2.318 biztanle zituen 166,6\u00a0km2tan banaturik.\nXermadeko parrokiak.\nXermadeko biztanleria hurrengo parrokien artean banatzen da:"}
{"id": "75150", "revid": "98220", "url": "https://eu.wikipedia.org/wiki?curid=75150", "title": "Guitiriz", "text": "Guitiriz Lugoko probintziako Terra Cha eskualdean dagoen udalerria da. 2007an 5.974 biztanle zituen 293,7\u00a0km2tan banaturik.\nGuitirizko parrokiak.\nGuitirizko biztanleria hurrengo parrokien artean banatzen da:"}
{"id": "75152", "revid": "512", "url": "https://eu.wikipedia.org/wiki?curid=75152", "title": "Kantata", "text": "Kantata, literalki, kantatzen den musika mota bat da eta jotzeko musika motatik bereizten da gertaera katolikoetan (\"sonata\").\nGarai barrokotik, kantata, ahots bakarlari bat edo gehiagorentzako konposaketa bat da, musika tresnekin lagunduta dagoena. Kantata, erritu erlijiosoetarako sortu ziren, katolikoak (kantata sakratuak) zein protestanteentzako. Kantata horiek, ahozko zati oso sendoa zuten, eliztarrek kantatzeko eginak zirenak. Kantata erlijiosoaren maisu handia, Johann Sebastian Bach izan zen. Bachen kantatek, orokorrean, hasierako abesbatz bat zuten, non sopranoek hasten zuten gai musikala gainontzeko ahotsekin jarraitua, errezitatibo laburdun ariekin jarraitzen zen, batzuetan, ahotsarentzat prestatuta zegoen melodia jotzen zuten musika tresnekin (\"obligato\" deitzen dena). Fededunen kongregazioak aurretik jakiten zituen koralak, zerbitzu erlijiosoa \"sarrera koral\" batekin hasten baitzen, organoak jotzen zuena. Bachen koral hauek, oratorio handien koroen oinarria izan ziren, \"Eguberriko oratorioa\" eta \"Pasioa San Mateo eta San Juanen arabera\". Baina, garai barrokoan, kantata profanoa ere existitzen da, italiar jatorrikoa 1620an, jada genero bezala agertzen dena eta XVII. mendearen amaieran sendotzen dena Alessandro Scarlatti konposatzaile italiarrak, bere kantatak, denbora azkarreko errezitatibo eta \"aria de capo\"ko jarraipen baten bidez konposatu zituen (hasierako gaia errepikatzen zutenak, azkeneko zati bokalean A-B-A egituraren arabera). Scarlattik, kantata hauek, oso publiko hautatu batentzat pentsatu zituen, eta, beraz, harmonia eta kontrapuntuzko melodiak oso konplexuak ziren, \"arioso\"zko idazkera gehiegi ez nabarmentzeko joera hartuz, garrantzi gehiago, \"ritornelli\" instrumentalei emateko. Eredu hau, maisuki hartu zuen Vivaldik kantata sakratuetan eta Haendelek. Haendelek, opera txikien antzerakoak ziren kantatak idatzi zituen. Eduki dramatiko handiko kantata lirikoak ziren, batzuk ahotsa eta jarraikako baxuarentzat pentsatuak, beste batzuk, ahotsa, jarraikako baxua eta orkestrarentzat. \"Azis\", \"Galatea eta Polifemo\" eta \"Apolo eta Dafne\" eta Pepe Herrero eta Carlos Prieto nabarmendu ziren.\nMusikalan mota hauek idatzi zituzten konposatzaileen artean, Giulio Caccini, Claudio Monteverdi, Jacopo Peri, Alessandro Scarlatti, Vivaldi eta Giacomo Carissimi italiarrak eta Heinrich Sch\u00fctz, Georg Philipp Telemann, George Frideric Handel, Dietrich Buxtehude eta Johann Sebastian Bach alemaniarrak nabarmentzen dira."}
{"id": "75153", "revid": "105290", "url": "https://eu.wikipedia.org/wiki?curid=75153", "title": "Errezitatibo", "text": "Errezitatiboa, arruntki opera, oratorio, kantata eta antzerako musikalanetan erabiltzen den konposaketa forma bat da, musikarekin lagundutako hitzaldi melodikoa bezala deskribatzen dena.\nErrezitatiboa, erraz ezberdin daiteke ariatik, errezitatiboaren erritmoa eta inguru melodikoak ohiko hizkeraren oso antzekoak baitira. Orokorrean, testuak errezitatu egiten dira hitzen azentuak eta paragrafoen arteko tarteak adieraziz, enfasiarekin olerki bat deklamatuko balitz bezala. Elkarrizketa edo monologoa aria edo koroen artean kantatzen denean erabiltzen da, eta istorioari arintasuna ematea du xede.\nErrezitatiboak, orokorrean, akonpainamendu sinple bat izaten du, batzuetan, soilik jarraikako baxu bat (klabe bat bakarrik ere izan daitekeena), aldikako notak joz. \"Recitativo secco\" eta \"recitativo acompagnato\" (edo \"recitativo stromentato\") hitzak, aldika erabiltzen dira, jarraikako baxu batekin bakarrik lagundutako errezitatiboa, orkestra batek lagundutako errezitatibo batetatik bereizteko erabiltzen dira.\nAdibide musikala:\nErrezitatibo baten adibide ezagun bat, Bachen BWV80 kantatako \"Gure Jauna Gotorleku Indartsu bat da\" lehena da, baxua eta jarraikako baxuarentzat idatzia (haria eta Organua/klabea)."}
{"id": "75154", "revid": "1545", "url": "https://eu.wikipedia.org/wiki?curid=75154", "title": "Besarabia", "text": "Besarabia (, , ) Erdialdeko Europako hegoekialdeko eskualde bat da. Iparraldean, Ukrainarekin, eta hegoaldean Dobrudja eta Errumaniarekin muga egiten du. Besarabia Errusiar Inperioak Moldaviako ekialdeko zatia identifikatu zuen izena da, Errusiak Otomandar Inperioari 1812an kendu ziona eta Besarabiako Gobernatura Orokorra bezala antolatu zuen. Moldaviatik geratzen zena, Valakiarekin elkartu zen 1859an Errumaniako erresuma sortuz. 1917an Moldaviako Errepublika demokratikoa izendatua izan zen Errusiako Sobietar Errepublika Sozialista Federatiboaren barnean. 1918an, Besarabiak Errusiatik independizatuko zela adierazi zuen, eta, hiru hilabete geroago, Staful Tariik Errumaniarekin batzea bozkatu zuen. Elkartzeak nazioarteko onarpena izan zuen 1920an, Parisko Itunaren bidez, baina gutxiengo etniko eta tokiko nekazarien kexak eragin zituen.\nBigarren Mundu Gerraren hasieran, Sobietar Batasunak, Alemania Naziarekin Besarabia errusiar subiranotzara itzultzea negoziatu zuen, Molotov-Ribbentrop itunaren bidez. 1940ko ekainean, 9. Sobietar Armadak eskualdea hartu egin zuen, baina sobietarrek berriz galdu zuten Bizargorri Operazioan 1941 erdialdean. Gerraren amaieran Sobietar Batasunak Besarabia gorde egin zuen eta Moldaviako Sobietar Errepublika Sozialista moduan berrantolatu zuen, haren eremua murriztuz Ukraniako Sobietar Errepublika Sozialistari iparraldeko eta hegoaldeko zatiak emanez.\n1991n Moldaviako Sobietar Errepublika Sozialistak bere independentzia aldarrikatu zuen Sobiet Batasunetik, eta Moldaviako Errepublika edo soilik Moldavia izena hartu zuen."}
{"id": "75156", "revid": "1545", "url": "https://eu.wikipedia.org/wiki?curid=75156", "title": "Dobruja", "text": "Dobruja (, trans.: \"Dobrudzha\" edo \"Dobrud\u017ea\"; ahoskatua; ) Behe Danubio eta Itsaso Beltzaren artean dagoen eskualdea da, bere barnean Danubioren delta, Errumaniako kostaldea eta Bulgariak Itsaso Beltzean duen kostaldearen iparraldeko zatia hartzen ditu. Iparraldeko Dobruja, (\"Dobrogea\") Errumaniarena, eta Hegoaldeko Dobruja, (errumarieraz Cadrilater), Bulgariarena dena, zatietan banatzen da.\nDobrujako eskualde errumaniarra Constan\u0163a eta Tulzea probintzietaz osatuta dago, bien artean, 15.500 kilometro karratuko azalera dutenak, eta milioi bat biztanle baino zerbait gehiagoko biztanleria. Bertako hiri nagusienak Constan\u0163a, Tulzea, Medgidia eta Mangalia dira. Dobruja, Errumaniako armarrian, bi izurdek ordezkatzen dute.\nDobrujako bulgariar eskualdea, Dobrich eta Silistra probintzietan banatzen da eta 7.565 km\u00b2ko azalera eta 350.000 biztanleko biztanleria du.\nAzalera, biztanleria eta hiriak.\nGuztira, Dobrudjak 23.100 km\u00b2ko azalera du eta 1.3 milioi biztanle inguruko biztanleria. Azaleraren bi herenak eta biztanleriaren hiru laurdenak, Errumaniako zatian daude.\nHistoria.\nHasieran, greziarrek kolonizatu zuten. Beranduago, erromatarrek eragina izan zuten orain Dobruja den tokian, baina ez zuten II. mendera arte konkistatu, gainontzeko Daziarekin batera, Traiano enperadorearen agindupean. Honek, daziarren aurka lortutako garaipena ospatzeko, 109. urtean, Adamklisiko garaikurra altxa zuen. Aurretik, Domiziano enperadoreak, daziarrekin, erromatarrentzat oso lotsagarria izan zen bake bat adostu zuen, Erromatar Inperioari kalte handia eragiten zion bakea. Ondoren, gainontzeko Daziarekin batera, eta Erromatar Inperioaren barnean mende t'erdi inguruz egon ondoren, inperioak berak baztertu zuen III. mendeko krisialdia deitu izan zaion garaian, Valeriano enperadorearen agintaldian."}
{"id": "75157", "revid": "105290", "url": "https://eu.wikipedia.org/wiki?curid=75157", "title": "Errumaniako armarria", "text": "Errumaniako armarria Errumaniako Legebiltzarrak 1992ko irailaren 10ean onartu zuen.\nArmarrian, urdin heraldikozko zelai batean, urrezko arrano bat agertzen da, gorri heraldikozko moko eta herpeekin, bere mokoan, urrezko gurutze ortodoxo bat eusten duena, eta, bere herpeekin, zilarrezko zetru eta ezpata bat, subiranotzaren ikurrak. Sablea, Moldaviako voivoda izan zen Esteban Handiak (1433-1504) izan zuenaren irudikapen bat da, eta zetrua Migel Ausartarena (1593-1601, Transilvania, Valakia eta Moldaviako printzea, lehen aldiz, errumaniar printzerriak batu zituena. Arranoaren paparrean, zatikatutako armarri bat kokatzen da, errumaniar probintzia historikoen armarriekin (Valakia, Moldavia, Transilvania, Banato eta Krisana) herrialdeko kostaldeko eskualdearen ikur diren bi izurde dituen txeurroi batekin.\nGoiko eta eskuineko zatia, Valakiarena da. Urdin heraldikozko zelai batean, gorri heraldikozko moko eta herpedun arrano bat agertzen da, mokoan urrezko gurutze ortodoxo bat duena, urrezko eguzki bat eskuinetara eta urrezko ilberri batekin ezkerrean.\nGoiko eta ezkerreko zatian, Moldaviako ikurrak agertzen dira. Gorri heraldikozko zelai batean, beltz heraldikozko uro buru bat dago, adarrean artean bost puntako izarra duena, bost petalozko arrosa bat eskuinean eta ilgora bat ezkerrean, biak zilarrezkoak. Beheko eta eskuineko zatia Banato eta Olteniari dagokio. Gorri heraldikozko zelai batean, eta urdin heraldikozko olatuen gainean, Traiano enperadorearen Danubio gaineko zubia agertzen da, urrezko zubi bat bi argitakoa. Honen gainean, urrezko arrapala lehoi bat dago, mihiduna, hatzazalduna eta ezpata handi bat altxatzen duena.\nLaugarren zatian, behekoan eta ezkerrekoan, Transilvania, Maramures eta Krisanako armarria dago. Gorri heraldikozko trangle batek moztutako zelai batean datza. Tranglea sendoera handiagoko gerriko bat da. Gaineko erdian, urdin heraldikozko zelaian urrezko mokodun beltz heraldikozko arrano bat, gerriko banatzailetik irtetzen dena dago urrezko eguzki bat eskuinean eta zilarrezko ilgora bat ezkerretara duela, beheko erdialdean, urrezko zelai batean gorri heraldikozko zazpi dorre almenatu, bi lerrotan jarriak, goian lau eta behean hiru. Txeurroian, kostaldea ordezkatuz, urdin heraldikozko zelai batean, aurrez aurre dauden bi urrezko izurde, isatsak altxata dituztenak.\nErrumaniako armarriaren jatorria, 1872. urtean dago, gobernuak, ikur heraldiko gisa, gurutzea, ezpata, zetrua eta Valakia, Moldavia, Bukobina, Transilvania, Maramures eta Krisana, Banato eta Olteniaren armarriak daramatzan arranoa hartu zuenean. Arma hauek, gaur egungoak ez bezala, Errumaniako erret koroarekin tinbratuak zeuden. 1921ean, deskribatutako taldeari, eskusoi bat, erdian, Hohenzollern Etxearen koloreekin (herrialdean 1866tik 1947rarte errege izan zena), eta, txeurroian, kostaldearen ikur diren izurdeak gehitu ziren.\n1947an Errumaniar Herri Errepublikaren aldarrikapenarekin, armarri berri bat hartua izan zen, 1989rarte indarrean egon zena. Armarri hau, herrialdeko aberastasun eta paisaiei erreferentzia egiten zien osagai sinboliko talde batekin osatua zegoen, argitzen ari zen eguzki batekin eta izar gorriarekin zainduta."}
{"id": "75161", "revid": "105290", "url": "https://eu.wikipedia.org/wiki?curid=75161", "title": "Caerphilly", "text": "Caerphilly, , Galesko izen berdineko Caerphilly konderriko hiriburua da. 2001eko erroldaren arabera 30.388 biztanle zituen. Cardiff hiriburutik 12 kilometrora dago, eta Newport hiritik 19 kilometrora."}
{"id": "75163", "revid": "119347", "url": "https://eu.wikipedia.org/wiki?curid=75163", "title": "Urdin heraldiko", "text": "Urdin heraldikoa izenak dioen bezala, heraldikan erabiltzen den koloreetako bat da. Urdin bizi bat da.\nTestu heraldiko batzuetan, kolore honi beste modu hauetara erreferentzia egiten diote:\nBeroetan erabiltzen den koloreetako bat da.\nIrudikapena.\nUrdin bizi bat da. Kolorearen irudikapenerako, ez dago bere ezaugarrien definiziorik testu heraldikoetan. Koloreen zenbaki definizioko sistema guztiak egungoak dira.\nZuri-beltzean irudikatzeko, grabatuak, lerro horizontal paraleloak erabiltzen dira"}
{"id": "75164", "revid": "23317", "url": "https://eu.wikipedia.org/wiki?curid=75164", "title": "Barrena Berri Saskibaloi Taldea", "text": "Barrena Berri Saskibaloi Taldea Ortuellako saskibaloi taldea da.\nBarrena Berrik Ortuellako El Barracon Udal Kiroldegian jokatzen du, 500 ikusleentzako tokia duena. Erregionaleko bigarren mailan ari da jokatzen."}
{"id": "75165", "revid": "23317", "url": "https://eu.wikipedia.org/wiki?curid=75165", "title": "Betiko Lagunak", "text": "Betiko Lagunak Irungo saskibaloi taldea zen.\nHistoria.\n1978an \"Club Amigos del Baloncesto\" izenaz sortua, 1999an \"Betiko Lagunak\" izena jarri zioten eta emakumezko arloa Txingudi SBErekin elkartu zuen. 2003an desegin zen Irungo Beti Gazte klubean baterabildua."}
{"id": "75168", "revid": "4726234", "url": "https://eu.wikipedia.org/wiki?curid=75168", "title": "Materia Gris", "text": ""}
{"id": "75169", "revid": "6327", "url": "https://eu.wikipedia.org/wiki?curid=75169", "title": "Erlatibitatearen teoria berezia", "text": ""}
{"id": "75170", "revid": "23317", "url": "https://eu.wikipedia.org/wiki?curid=75170", "title": "Txingudi SBE", "text": "Txingudi Saskibaloi Elkartea Hondarribiako emakumezko saskibaloi taldea da. Lehen taldea, Hondarribia-Irun izenaz ezaguna, Espainiako Emakumezkoen Saskibaloi Ligan aritu izan zen. 2013an elite maila utzi eta harrobiarekin lan egitea erabaki zuen.\nHistoria.\nKluba 1999an Hondarribiko \"Hondartza Saski Baloi Elkartea\" eta Irungo \"Betiko Lagunak\" taldeko emakumezko arloa batu zirenean sortu zen. \"Txingudi Saskibaloi Elkartea\" metropoli-eremutik hartu zuten. Hala ere klubaren egoitza eta jokalekua Hondartza Kiroldegia Hondarribian daude.\n2001ean, lehendabizikoz Espainiako Emakumezkoen Saskibaloi Ligara igo ziren. B Ligara jaitsi ondoren, berriro 2003an igo ziren. Ligako talderik inportanteenetariko bat bihurtu ziren, 4. eta 3. postuak lortuz, eta Emakumezko Saskibaloi Eurokopan ere jokatu zuten.\n2013an ordea talde nagusia desegin eta soilik harrobiarekin lan egitea erabaki zuten."}
{"id": "75171", "revid": "23317", "url": "https://eu.wikipedia.org/wiki?curid=75171", "title": "Erroibide Irun", "text": "Erroibide Irun Irungo saskibaloi taldea da, 2005ean sortua."}
{"id": "75172", "revid": "512", "url": "https://eu.wikipedia.org/wiki?curid=75172", "title": "Sober", "text": "Sober Lugo probintziako Terra de Lemos eskualdean dagoen udalerria da. 2007an 2.836 biztanle zituen 133,3 kmtan banaturik.\nSoberko parrokiak.\nSoberko biztanleria hurrengo parrokien artean banatzen da:"}
{"id": "75173", "revid": "119347", "url": "https://eu.wikipedia.org/wiki?curid=75173", "title": "Baleira", "text": "Baleira Lugoko probintziako A Fonsagrada eskualdean dagoen udalerria da. 2007an 1.658 biztanle zituen 168,8\u00a0km2tan banaturik.\nBaleirako parrokiak.\nBaleirako biztanleria hurrengo parrokien artean banatzen da:"}
{"id": "75174", "revid": "512", "url": "https://eu.wikipedia.org/wiki?curid=75174", "title": "A Fonsagrada", "text": "A Fonsagrada Lugoko probintziako A Fonsagrada eskualdean dagoen udalerria da. 2007an 4.748 biztanle zituen 438,4\u00a0km2tan banaturik.\nA Fonsagradako parrokiak.\nA Fonsagradako biztanleria hurrengo parrokien artean banatzen da:"}
{"id": "75175", "revid": "336", "url": "https://eu.wikipedia.org/wiki?curid=75175", "title": "Partikula subatomiko", "text": "Partikula subatomikoa atomoa baino txikiagoa den partikula da, funtsezkoa edo elkartua izan daitekeena. Partikulen fisika eta fisika nuklearra berauetaz arduratzen da. Hauen artean daude, esaterako, elektroiak, quarkak (funtsezko partikulen artean), protoiak eta neutroiak (partikula elkartuak azken bi hauek). Beste partikula batzuk sakabanaketa prozesuetan sorturiko fotoiak, neutrinoak eta muoiak dira, baina beste hainbat partikula exotiko ere badaude.\nMotak.\nFuntsezko partikulak bi eratakoak izan daitezke, bosoiak (Satyendra Nath Bose fisikari indiarraren ohorez izendaturikoak) eta fermioiak (Enrico Fermi zientzialari italiarraren izenagatik). Bosoiek (fotoiak ea.) spin osoa dute, hau da, 0, 1, 2 eta abar, fermioien (elektroiak ea.) spina zatiki bat delarik, 1/2 edo 3/2. Spin diferentzia hau dela eta, fermioiak eta bosoiak ezaugarri eta jokaera guztiz ezberdinak dituzte. Bosoiak funtsezko indarren transmititzaile dira eta bi partikulen artean gertatzen den edozein elkarrekintzak bosoi birtual baten elkartrukatzea dakar. Bosoi birtuala benetako edo erreala den fermioiekin bateratzean, funtsezko lau indarrak sortzen dituzte:\nMateria osatzen duten partikulak fermioiak dira, esaterako atomoak eratzen dituzten elektroiak, protoiak eta neutroiak. Gorago esan bezala, elektroia bakarrik da funtsezko partikula, eta beste biak indar nuklear indartsuaz loturiko quarkez eratuta daude. Funtsezko fermioiak lau mota ezberdinetan existitzen dira, eta masa ezberdineko hiru belaunalditan sailkatzen dira:\nGaur egunera arte behatutako partikula guztiak, bai eta beraien arteko elkartrukatzeak ere eremuen teoria kuantikoaren barruan dagoen eredu estandarra erabiliz deskribatu daitezke. Eredu honen barruan funtsezko 40 partikula ezberdin daude, (24 fermioi, 12 bosoi bektore eta 4 bosoi eskalar), 60. hamarkadan zehar behatutako ehunka partikula edo beste edozein partikula elkartu berriak sortzeko elkartu daitezkeenak. Hala ere, partikula-fisikari askoren ustez eredu estandarra naturaren azalpen bukatu gabea da, eta funtsezko beste teoria baten zain daude. Azken urteetan neutrinoaren masaren neurketak ere eredu estandarraren desbideratzeak egiaztatu ditu.\nZehazki, \"partikula\" terminoa kasu hauetan izen ezegokia da. Partikula subatomikoen fisika mekanika kuantikoak gobernatzen du eta beraz, gorputz hauek uhin-partikula bitasuna erakusten dute, hau da, saiakuntza batzuetan partikula bezala jokatzen dute eta besteetan uhin bezala (teknikoki Hilbert espazioan dauden egoera bektoreaz deskribatzen dira, eremuen teoria kuantikoak azaltzen duen bezala). Fisikariek \"funtsezko partikula\" terminoa erabiltzen dutenean partikula hauek uhin bezala jokatu dezaketela jakinda egiten dute.\nPartikulen fisikak zientziaren filosofian eragin handia du; hainbat partikula-zientzialari erredukzionismora atxikitzen dira, fisika eta filosofia nahasten hasten diren eremuan."}
{"id": "75176", "revid": "201", "url": "https://eu.wikipedia.org/wiki?curid=75176", "title": "Beta izpiak", "text": ""}
{"id": "75177", "revid": "201", "url": "https://eu.wikipedia.org/wiki?curid=75177", "title": "Beta izpi", "text": ""}
{"id": "75178", "revid": "201", "url": "https://eu.wikipedia.org/wiki?curid=75178", "title": "Fisika nuklearra", "text": ""}
{"id": "75180", "revid": "119347", "url": "https://eu.wikipedia.org/wiki?curid=75180", "title": "Tunturi Lappiko historia", "text": "Enonteki\u00f6ra iritsi zen lehen gizarte antolatua, Izotz Aroaren ondoren, iparraldeko klima leuntzen eta glaziarrak urtzen hasi zirenean iritsi zela uste da; izan ere, Ounasj\u00e4rvi aintziran aurkitu diren lehenengo biztanle hauen aztarnak k.a. 6.000. urtekoak dira gutxi gorabehera. Mendeetan eratu zen kulturari \"Komsa\" edo \"Gorrav\u00e1rri\" izena ematen zaio eta Ozeano Artikoko kostaldean ezarri zirenez gehienbat, Ipar Itsasoko lehen Fonsa kulturako tribuekin harreman estuak izan zituzten. Nahiz eta oraindik, lurralde honen jatorrizko biztanleen, samitarren jatorria ezezaguna den, badirudi tribu hauen eta beranduago Eskandinaviara immigratu zuten eta eurekin samiera hizkuntza eraman zuten herri uraldarren nahasketaren ondorioa direla .\nEnonteki\u00f6ko lehen bizi-aztarnak, ehiza-tresnak, harri bitxiko apaingarriak, margolanak eta hainbat hilobi dira. Aztarna guzti hauek Ounasj\u00e4rvi aintziran eta Muotkaj\u00e4rvi, Peril\u00e4j\u00e4rvi eta P\u00f6yrisj\u00e4rvi aintziren inguruan aurkituak izan dira batik bat. Hasierako biztanleak gehienbat ehizatik eta arrantzatik bizi ziren; hau da, nomadak ziren ehizakiaren atzetik ibiltzen zirelako, baina pixkanaka, gaur egun samitarren artean dirauen ohitura bati hasiera eman zioten, elur-orein zaintzari, iparreko abeltzaintzari.\nUdalerria Suediako Erresumako Laponia antzinako lurraldean zegoen; ondorioz, kristautasuna suediarren eskutik hedatzen hasi zen XVI. mendean, eta orduan Enonteki\u00f6ko lehen elizak eraikitzen hasi ziren. Lurraldearen zabalera zela-eta, hainbat eliza eraiki behar izan zituzten eskualdean erlijioa egonkortzeko; lehena, 1611. urtean eraiki zen Markkina herrixkan. Kristautasunarekin batera, samitarrek xamanismoa alde batera uzten hasi ziren eta iristen hasi ziren finlandiarren ohiturak bereganatzen hasi ziren. XVII. mende amaieran, samitarren elur-orein abeltzaintzaren kultura hasi zen. Kultura honek hala ere, aurreko kutsu nomada izaten jarraitu zuen, abeltzainek elur-oreinas sasoiaren arabera hegoalde eta iparraldeko Ozeano Artikoaren artean edukitzen zituztelako.\nXVIII. mendean, Finlandiaren kontrola izateko Suediar eta Errusiar Inperioen arteko guduak izan ziren Finlandia eta Europa osoan; azkenean, Finlandiako Gerran, Errusiar Inperioak herrialdea bereganatu zuen, finlandiar nazionalismoaren laguntzaz. Hau jazo zenean, hainbat arazo bizi izan zituzten Enonteki\u00f6n abeltzaintzatik bizi ziren herritarrek; izan ere, hotzaren eraginez, prozesu biologiko guztiak oso geldoak dira. Hildako landare zein animaliek denbora asko behar izaten dute deskonposatzeko, eta hori dela eta, mantenugai gutxi izan ohi du lurzoruak. Honenbestez, elur-oreinak neguan, Ozeano Artikoaren kostaldera -Norvegiara- eraman behar izaten zituzten samitarrek. Finlandia Inperio barneko Dukerri Handi bihurtu zenean berriz, Suedia eta\nNorvegiako mugak itxi egin zituzten -1889an eta 1852an- eta bertako herritarrak iparralderantz jo ezinik gelditu ziren. Mugen itxiera eta beraien bizimoduaren aldaketa ozenago salatzeko, 1877. urtean, gaur egun Enonteki\u00f6 osatzen duten herrixkak batu egin ziren udalerri bat sortzeko. Muonionjoki eta Tornionjoki ibaietako muga berriak ezarri zirenean, gainera, Kaaresuvanto eta Kuttanen bezalako herrixkak alde suediarrean eta finlandiarrean banatuta gelditu ziren.\nFinlandiak 1917ko Gerra Zibilean independentzia lortu ostean, eta prozesu hau oraindik egonkortu gabe zegoenean, Bigarren Mundu Gerrak eztanda egin zuen kontinente zaharrean. Herrialdeak bere independiente estatusa mantendu nahian, Alemania naziarekin bat egin zuen SESB bere lurraldetik urruntzeko. Norvegiatik iritsitako tropa alemaniarrak herrixketan egokitu ziren eta Ozeano Artikoaren defentsa antolatzeari ekin zioten. Hainbat guden ondoren (Neguko Gerra), Finlandiak SESBekin bake-akordio bat sinatu zuen, eta horrek, alemaniarrak Finlandiar lurretatik botatzea eskatzen zuen. Finlandiak orduan, naziak jazartzeari ekin zion. Hauek, bizilagun den Norvegiara, euren herrialde satelitera, alde egitea pentsatu zuten, baina ihes egin baino lehen, hauen atzeraldia eragozteko, finlandiarrak, Enonteki\u00f6 eta gainontzeko mugako udalerrietan kokatu ziren. Laponiako Gerra hasi zen. Ondorio garratzak pairatu zituen udalerriak, alemaniarrek herrixka gehienak erre eta suntsitu baitzituzten -haien artean, Kilpisj\u00e4rvi-, baina finlandiarren garaipenak behintzat, hauen berreraikitzea arindu zuen .\nBigarren Mundu Gerra osteko urteetan, Finlandiak ekonomikoki, izugarrizko hazkuntza izan zuen, eta gizarte eta politika egonkortasuna lortu zuen. Gerra osteko herrialde pobre bat izateari utzi, Gerra Hotzean neutral aldarrikatu, NBEk ezarritako isuna ordaindu eta 40 urtetan, teknologikoki munduko estatu garatu eta jakintsuena bihurtu zen, merkatuko izugarrizko botere ekonomikoarekin eta bizi maila altuarekin. Hala ere, hazkunde guzti hau, ez zen ona izan udalerriarentzat; izan ere, industriak ez zituen bere sustraiak errotu Lappin (Kemi, Kemij\u00e4rvi eta Tornio hirietan izan ezik) eta biztanle askok ihes egin zuen Finlandiako beste hiri garatuagoetara euren bizimodua hobetu nahi bazuten. Nahiz eta gaur egun, gero eta egitura garatuagoak heltzen diren turismoari esker, udalerria elur-orein abeltzaintzan murgilduta dago oraindik; horregatik, biztanleriak urtero urtero egiten du behera pixkanaka.\nBi talde etniko nagusi egon arren, finlandiarrak eta samitarrak guztiz bateratuak daude egunerokoan eta kultura aberastuz, bi gizarte-taldeak inolako desberdintasunik gabe bizi dira XXI. mendean. Samitarren ohiturak, hizkuntza eta lurrak babesten dituen Finlandiako Sami Lurraldean sartu zen udalerria 1973. urtean eta 2008tik Klemetti N\u00e4kk\u00e4l\u00e4j\u00e4rvi enonteki\u00f6tarra da presidentea."}
{"id": "75182", "revid": "58701", "url": "https://eu.wikipedia.org/wiki?curid=75182", "title": "Tiara", "text": "\"Artikulu hau aginte-ikurrari buruzkoa da; beste esanahietarako, ikus \u00abKoroa\u00bb.\"\nTiara hiru koroa dituen mitra garai bat da, aita santuaren ikur dena. Tiarak, arrautzerdi edo kono formako birreta batean datza, hiru koroez inguratua, eta bertatik bi zinta zintzilikatzen dira, mitran aurki daitezkeen infulak bezala. Bere izena ez da agertzen modu horretan XII. mendea arte.\nNeurri hau, X. mendetik datatua dago, baina lehenago, ezagutzen zen Aita Santuak bere burua estaltzeko erabiltzen zuen apaingarri bat, \"camelaucum\" izenekoa, jada VIII. mendean aipatzen zena eta kasket zuri moduko bat zena, lihozkoa, hasieran erabilitakoa baina erabilera liturgikorik ez zuena.. XIII. mende amaiera inguruan, aipaturiko tiararen koroa, (uztai sinple bat baino ez zena), hortzkatua edo izpitua zena, ondoren, loreztua izateko. Handik gutxira, Bonifazio VIII.a aitasantualdian, bigarren koroa bat gehitzen zaio, eta, 1310ean, hirugarrena. Azken honekin, Benedikto XII.aren aitasantualditik hona mantendu da, honela, tiara hiru koroakin osatua geratuz.\nAita Santuen tiarak, aita santu guztiek erabili zituzten Klemente V.agandik Paulo VI.a arte, azken hau, 1963an koroatua izan zena. Paulo VI.ak koroaren erabilera utzi zuen Vatikanoko II. kontzilioaren ondoren, sinbolikoki, San Petri basilikaren aldarean utziz, baino ez zuen bere erabilera ezeztatu, bere ondoren egon diren hiru aita santuek koroatuak ez izatea erabaki zuten arren. 1981ean, hungariar katolikoek Joan Paulo II.a aita santuari, bere erabilera pribaturako tiara bat oparitu zioten.\nGaur egun, tiarak, aita santuaren ikur izaten jarraitzen du, Aulki Santuaren eta Vatikanoren armarrian agertzen den bezala. Tradizioarekin hautsiz, Benedikto XVI.aren armarri pertsonalak ez du tiara tradizionala bere apaingarrien artean. Hau, mitragatik aldatua izan da, mitrak, aita santuaren tiara gogorarazten duen hiru maila dituen arren. Beste berritasun bat armarrian, aita santuaren palioa jartzea izan da, lehenago, aita santuen armarrietan sekula agertu ez dena.\nEgitura.\nTiara, apezpiku mitra bat da, forma zurrunekoa, hiru koroa dituena, bakoitzak esangura bat duelarik."}
{"id": "75191", "revid": "105290", "url": "https://eu.wikipedia.org/wiki?curid=75191", "title": "Berezko", "text": "Berezko, bere kabuz izaten dena. Bere berezko dohainengatik sortzen den gauza edo gertaera. Bere kabuz gertatzen da, kanpoko edozein eragilearen eraginetik at.\nGizakiak gertaera naturalengan eragin dezake, aldagarriak edo ekidingarriak baitira. Eragile naturalengan ekin daiteke beraien izaeraren eta ihardueraren aldez aurreko ezaguera bat izanik, baita erlijioa eta aztiketaren bidez ere. Baina berezkoa berriz ekidin ezina da.\nBerezkoa erabat libre diren eragileek sortzen dute, eta bakarrik erregutuz edo mehatxatuz domina daitezke, erlijioa eta aztiketa erabiliz ere."}
{"id": "75192", "revid": "536", "url": "https://eu.wikipedia.org/wiki?curid=75192", "title": "Itsas urdin", "text": "Itsas urdina urdinaren \u00f1abardura den kolorea talde bat da, hauen artean ilunena. Horregatik, sarri beltzarekin nahasten da, batez ere jantzietan.\nIzena Erresuma Batuko Itsas Armadatik datorkio, marinelek kolore honetako uniformea erabiltzen baitute 1748tik."}
{"id": "75193", "revid": "201", "url": "https://eu.wikipedia.org/wiki?curid=75193", "title": "Urre (heraldika)", "text": "Urrea, testu heraldikoetan, beste modu hauetara ere deitzen den kolore bat da:\nIrudikapena.\nMetal bat da, eta urrea izendatzen du. Heraldikan, hori bizi bat bezala irudikatzen da. Irarlanetan, puntu lerroen bidez irudikatzen da, puntuen artean beti banaketa tarte berbera eta aurreko eta hurrengo lerroekiko txandakatuak."}
{"id": "75194", "revid": "133016", "url": "https://eu.wikipedia.org/wiki?curid=75194", "title": "Royal Opera House", "text": "Royal Opera House Londresen dagoen antzoki bat da. Covent Garden auzoan dagoelako izen berarekin ezagutzen da ere. Horrez gain, antzokia Ingalaterrako opera eta ballet konpainien egoitza da. Erresuma Batuko hiru antzoki handietako bat da, Londres bertan dagoen Royal National Theatre-rekin eta Stratford-upon-Avonen dagoen Royal Shakespeare Company-rekin batera.\nHistoria.\nLehenengo antzokia, 1728an John Rich, aktore eta ekoizleak, The Beggar's Opera egitea eskatu zion John Gay-ri. Operaren arrakastaren ondorioz, antzoki berri bat egiteko kapital nahikoa lortu zuten.\nGaur egungo eraikina 1856 urtean eraiki zen, baina 1990 urtean egindako konponketen ondorioz, egun ikusten diren elementu batzuk ez dira guztiz orijinalak."}
{"id": "75195", "revid": "1519", "url": "https://eu.wikipedia.org/wiki?curid=75195", "title": "Danubioren delta", "text": "Danubioren delta () Europako ibai delta handiena eta hoberen kontserbatuena dagoena da. Dobruja (Errumania) eta Odes'ka oblasten (Ukraina) dago. 3446 km\u00b2ko azalera du.\nGeografia.\nDanubioren delta, biztanlerik gabeko padura eta aintzira eskualde bat da, zuhaitzek zeharkatuak. Urtero, Danubio ibaiak metaturiko lurrek, delta 40 metro hazarazten dute. Horregatik, oso egitura dinamikoa da.\nErrumaniako Tulzea herritik gertu, Danubio ibaia, hiru adar nagusitan banatzen da, Itsaso Beltzera iritsi aurretik. Chilia, Sulina eta Sf\u00e2ntu Gheorghe (San Jurgi), baina kanal txikiago askok, kanaberadi, toki zingiratsu eta basoen eskualde batean bihurtzen dute, horietatik batzuk, udaberrian eta udazkenean urpean geratzen direnak.\nDanubioren deltatik 44 kilometrora errekan gora, Sugeen Uhartea dago, gaur egun Ukrainarena dena baina Errumaniak erreklamatzen duena.\n2004an, Ukrainak \"Bistroe Kanal\"eko lanak inauguratu zituen, Danubioren deltaren zati ukraniarra eta Itsaso Beltzaren arteko lotura nabigagarri bat erraztuko lukeena. Dena dela, Europar Batasunak, Ukrainari, lanekin ez jarraitzeko esan zion, deltako hezeguneek jasango zituzten kalte larriak zirela eta. Errumaniak, konprometituagoa deltaren babes eta kontserbazioarekin, Ukraina Hagako Nazioarteko Justizia Auzitegira eraman nahi du.\nNatura.\nDeltak, bere barnean, 1.200 landare espezietik gora du, 320 hegazti espezie, baita ur gezako 3400 espezie ere, horien artean 110 arrain espezie, gaizkata bezala. Jada 1974an, deltaren erdia baino gehiago \"nazioarteko garrantzizko toki zingiratsua\" bezala izendatua izan zen eta Gizateriaren Ondare bezala Ramsarreko Hitzarmenagatik (ofizialki \"Nazioarteko Garrantzizko hezeguneei buruzko hitzarmena, bereziki, Uretako Hegaztien Habitat bezala\"). Gaur egun, Danubioren delta UNESCOren zerrendan sartua dago Biosferaren Erreserba bezala izendaturiko tokien artean, Danubioren deltaren Mugaz Haraindiko Biosferaren Erreserba izenarekin. Gutxi gora-behera, 2733 km\u00b2 ditu erabat babestuak, 18 eremutan banatuak.\nMunduko toki ezberdinetatik (Europa, Asia, Mediterraneo itsasoa, Afrika) milioika hegazti migratzaile habia egiteko joaten diren tokia da.\nLandarediari dagokionez, kanaberadi eta lezkadiak nagusi dira, azaleraren %78a hartzen dutenak. Gainera, gatz zabaldiak eta erribera basoak ere badaude, euren uholdetzearen maiztasunaren arabera ezberdinduak, uneoro uholdeztatuak dauden sahastiekin, eta aldizkako uholdetzeko makaldiekin. Badaude basoak, Leteakoa bezala, oso nabarmenak direnak bere zuhaitzen adaburu asimetrikoengatik. Horien artean, haritzak, makalak, zumarrak eta lizarrak daude.\nDuela 2.500 urte, Herodoto historialari greziarrak kontatzen zuenaren arabera, Danubio ibaia zazpi adarretan banatzen zen bere itsasoratzera iristerakoan.\nBiztanleria.\nGutxi gora-behera, 15.000 pertsona bizi dira Danubioren deltan. Gehienak, arrantzatik bizi dira, horretarako, egurrez eginiko euren kayak tradizionalak erabiltzen dituztelarik. Horien artean, lipoboar elkarte bat dago Antzinako Errituko jarraitzaileen ondorengoak, Errusiatik 1772an irten zirenak jazarpen erlijiosoa eragozteko. Deltaren ukraniar zatian elkarte honek duen gunerik nagusiena Vikov da.\nHistoria.\nAro Modernoaren zatirik handienean, Danubioren delta Otomandar Inperioaren esku egon zen. Otomandarrak Balkanen kontrola galtzen joan ziren heinean, Austria-Hungariako Inperioa eta beste europar potentzia batzuk mugitu egin ziren, delta, beste otomandar lurralde batzuk bezala, Errusiak beregana ez zezan.\n1856ko Parisko Itunak, Krimeako Gerrari amaiera jartzen ziona, nazioarteko batzorde batek (\"Danubioko Batzorde Europarra\") delta kontrola zezala adierazi zuen. Batzorde horrek, aurrera eraman zituen lan batzuk deltan eta ibaiaren behealdeko zatian, horrela, Itsaso Beltzetik ibaira nabigatzea erraztuz.\nLehen Mundu Gerra amaitu ondoren, Versaillesko Itunak (1919), nazioarteko batzordea berretsi zuen (beste bat, Danubioren goiko zatia kontrolatzeko ezarria izan zen aldi berean). Bigarren Mundu Gerran, Alemania naziak batzordeak ezeztatu zituen, ibaiaren ibilbide osoa 1940tik 1944 arte kontrolatu zuena."}
{"id": "75197", "revid": "75584", "url": "https://eu.wikipedia.org/wiki?curid=75197", "title": "Bisarma", "text": "Bisarma lantza mota bat da; bere burdinak igitai edo sega-erdi forma du alde batetik, eta hortik ganibet zorrotz bat proiektatzen da adarraren paraleloan. Hitza, frantsesezko \"Guisarme\" hitzetik dator.\nJatorria.\nEsaten denez, bisarma, sega militar primitiboen eboluzioa da, hauek, aldi berean, nekazaritzako izen bereko tresnetatik zetozenak, eta, gainera, bere garapena Frantzia edo Ingalaterran eman zela -nazio hauetako espezialista bakoitzak bere buruari ematen dio, guisarme hitzarekin, frantsesen kasuan, edo Bill Hook hitzarekin ingelesenean- XI. mende inguruan.\nBisarma historian.\nBisarma, ustez, hasieran espeka bidez erabilia izan zen, -hala diote nekazaritza tresnen antzeko forma duten adarrezko arma guztietaz-, baina XIV. mendeko ingelesen infanteria gorputzak eta frantziarren arkulariek erabili zutelako ezagun egin zen. Zentzu honetan, dirudienez, frantziar bertsioa (denbora batez, arkulariei \"guisarmier\" ere deitu izan zitzaien), zentzuzkoena da, arazo etimologiko eta itzultze arazoak baitaude formanitzeko ahodun adar armen familiarekin, Bill, Bill-hook, guisarme, bisarme, partisane, partisan, glaive, vougue, voulgue, fauchard, alabarda eta beste hainbat bezala. Horregatik, narrazio historikoetako batzuk beste arma mota bati erreferentzia egiten diote edo ez dira behar bezala itzultzen. Azken finean, arma hau, batez ere jada aipaturiko bi nazioetan erabili zena, oinezko tropen defentsa arma bezala balio izan zuen eta/edo arkulariena, eta kako eta ziri batean zetzan, bi metro inguruko adar bati lotuta zegoena, ez besterik.\nMorfologia.\nOrri \"konposatu\"zko adar arma honen ezaugarri nagusia, bere erabilgarritasuna da, krokatu eta bota kakoaren kasuan, eta eraso eta zauritzea ziriarenean. Hori izan zen bere lehen erabilera eta bere lehen eboluzioa. Beranduago, arantza txikiagoak gehitzen hasi ziren, bihurtutako ahotik irteten zirenak, kolpeetan heltzea ziurtatzeko -ezkutu eta armajantzietatik desbideratua irtetea- kalte handiagoa egiteko baino. Baina hau, ziri luzearen eta kakoaren jatorrizko forma aldatu gabe egiten joan zen.\nArgiago uzteko, gaur egun, ingelesez, arma honi \"Bill-hook\" edo \"Bill-guisarme\" deritzola esan behar da, eta gainaldeko ziririk ez duenean \"guisarme\" izena uzten diote. Frantsesez, gehiago ezberdintzen dute euren jatorri morfologikoa, \"fauchard-faux de guerre\"etik dator (Gerrako segatatik), eta guisarme izena ematen zaio\nBere luzera \"praktikoa\"ri dagokionez, ohi, meleko adar arma hauek, gizon batek bere besoak jasota hartzen zuen altuera berbereko neurrikoak zirela esan behar da, lantza alde batetik bestera aldatzerakoan, bere luzerak bere erabileran trabarik egin ez zezan. Lantza hauek, hurrengo mendeetako formazio handiek erabiliko zituzten neurri handiko lantza luzeen aurrekari direla gogoratu behar da.. Horregatik, Behe Erdi Aroko infante baten batez besteko altuera kontutan hartuz gero (170 eta 180 zentimetro bitartean), arma mota hauek, bi metrotik gorako luzera izango zutela irteten da."}
{"id": "75200", "revid": "98220", "url": "https://eu.wikipedia.org/wiki?curid=75200", "title": "Coney Island", "text": "Coney Island penintsula bat da, garai batean uharte izandakoa, New York hiriko Brooklyn auzoaren hegoaldean kokatua, eta Ozeano Atlantikora ematen duen hondartza bat duena.\nToki hau oporleku oso entzutetsua izan zen, bai eta jolas-parke ugariren kokalekua ere, eta bere goreneko unea XX. mendearen hasieran bizi izan zuen.\nBigarren Mundu Gerraren ondoren gainbeheran hasi zen, eta oso utzita egon zen urte askoan. Azkenaldi honetan eremu hau guztia biziberritu egin da, KeySpan Park izeneko beisbol estadioaren inaugurazioarekin."}
{"id": "75201", "revid": "512", "url": "https://eu.wikipedia.org/wiki?curid=75201", "title": "Begonte", "text": "Begonte Lugoko probintziako Terra Cha eskualdean dagoen udalerria da. 2007an 3.550 biztanle zituen 126,8\u00a0km2tan banaturik.\nBegonteko parrokiak.\nBegonteko biztanleria hurrengo parrokien artean banatzen da:"}
{"id": "75202", "revid": "98220", "url": "https://eu.wikipedia.org/wiki?curid=75202", "title": "Cospeito", "text": "Cospeito Lugoko probintziako Terra Cha eskualdean dagoen udalerria da. 2007an 5.349 biztanle zituen 144,8\u00a0km2tan banaturik.\nGeografia.\nCospeito Terra Ch\u00e1 eskualdean dago. Bere ezaugarri nagusiena hortik dator; izan ere, Terra Ch\u00e1 izenak lurralde laua esan nahi du eta, hain zuzen, horrela da eskualdearen paisaia: laua. Lautada horrek paisaia paregabe bihurtzen du Cospeito.\nGaliziako lurraldea menditsua eta malkartsua izan arren, Cospeitokoa oso berezia eta desberdina da. Batetik, Mi\u00f1o Ibaiaren urak herritik dario, T\u00e1moga eta Anll\u00f3 Ibaien urak hartuz, baita beste erreka batzuenak ere. Bestetik, Terra Ch\u00e1 eskualdeko hezetasuna eta lurraren ezaugarriei esker urmaelak sortu ziren, preseski, Cospeitoko kontzejuan daude Cospeito, Abeleiras, Seixas eta Carballosako urmaelak, herriari garratzi biologiko handia ematen diotenak.\nUrmael handiena, \u201cLagoa de Cospeito\u201d, Europako hezegune garrantzitsuenetariko bat da eta horregatik Galiziako Xuntak erabaki zuen Cospeitoko urmaelak natura-gune babestua izatea.\n60 hamarkadan urmaelak lehortu zituzten nekazaritzako lurrak izateko. Hala ere, gaur egun esfortzu handia egiten ari dira biologikoki oso aberatsa den gune hori berreskuratzeko. Beraz, bisitarientzat ondo egokituta dago eta behatoki batzuk daude hango paisaia begiratzen gozatzeko.\nHistoria.\nAurkitu dituzten hondar arkeologikoek egiaztatzen dute herri horren antzinatasuna. Pacio, Teixeiro edo Turrill\u00f3n \"kastroak\" ere antzinatasun eredu dira. Urmaelei esker, gizakien bizilekua sortzeko lurralde egokia zela dirudi. Horrez gain, zelta kulturarekiko lotura daukaten istorio asko izan dira betidanik.\nErdi Arokotik etortzen da Cospeitoko hiriburuaren izena, alegia, Feria do Monte. Adituen arabera, horrela deitzen da XVII. mendean hantxe bertan ospatzen zutelako azoka bat.\nXIII. mendean Cospeitoko biztanleek parte hartu zuten \u201crevoltas irmandi\u00f1as\u201d deitzen zen iraultzan eta T\u00e1moga eta Caldaloba dorreak galdu zituzten, hondatu egin ziren eta. Galera horiek gorabehera, garai horretako jauretxe batzuk kontserbatzen dituzte herrian, arkitektura aldetik oso erakargarriak direnak.\nCospeitoko ekonomiaren ekonomia nekazaritzan datza nagusiki; batez ere, laboreak eta patatak ekoizten dituzte herrikoek. Cospeitarrek betidanik abereak zaindu dituzten arren, abeltzaintza oso azkar murrizten ari da, batetik, biztanleria gero eta zaharragoa delako eta, bestetik, abeltzaintzaren krisialdia pairatzen ari direlako. Beraz, nekez ateratzen da etekinik eta, gainera, oso lan gogorra da.\nCospeitoko parrokiak.\nCospeitoko biztanleria hurrengo parrokien artean banatzen da:"}
{"id": "75204", "revid": "336", "url": "https://eu.wikipedia.org/wiki?curid=75204", "title": "Abad\u00edn", "text": "Abad\u00edn Lugoko probintziako Terra Cha eskualdean dagoen udalerria da. 2007an 3.065 biztanle zituen 196,0\u00a0km2tan banaturik.\nAbadingo parrokiak.\nAbadinko biztanleria hurrengo parrokien artean banatzen da:"}
{"id": "75206", "revid": "98220", "url": "https://eu.wikipedia.org/wiki?curid=75206", "title": "Elba (uhartea)", "text": "Elba (; ; ) Italiaren mendebaldean, Livornoko probintzian, dagoen uhartea da. 225 km\u00b2ko azalera du.\nToskanar uhartediko uharterik handiena da, eta, bere osotasunean Toskanar uhartediko Parke Nazionala hartzen du, Livorno eta Grosetto probintzietatik hedatzen dena.\nBere kosta oso aldakorra da, koralezko uharriak, urpekariek oso preziatuak dituztenak, barnealde menditsu eta malkartsuarekin kontrastatzen duten hondartza txikietara arte. Mendirik handiena \"Monte Capanna\" delakoa da, 1000 metro inguruko garaiera duena.\nUhartea, zortzi udalerritan banatzen da: Campo nell'Elba, Capoliveri, Marciana, Marciana Marina, Porto Azzurro, Rio Marina, Rio nell'Elba eta Portoferraio. Azken hau da bere hiriburua.\nHistoria.\nMito batek dioenez, Toskanar uhartedia \"Venus Tirrenika\" Tirreno itsasotik irten zenean eta buruan zeraman perlazko diadema bat hautsi zuenean sortu zen. Perla horien erorketatik sortu ziren itsasoan, uhartedia osatzen duten zazpi uharteak: Elba, Giglio, Kapraia, Giannutri, Gorgona, Montecristo eta Pianosa.\nBeste elezahar batek kontatzen du, baita ere, Jason eta Argonautak uharte honetan euren itsasontzian konponketak egiteko geratu zirela, urrezko ahari-larruaren euren bilaketan. Hainbat zibilizaziok hartu zuten uharte hau: greziarrak, etruriarrak eta kartagoarrak lehiatu ziren lurralde hau eta bertako mineral aztarnategiak bereganatzeko asmoarekin. Ondoren, erromatarrak izan ziren uhartea eta etruriar altzairu industria bereganatu zutenak, mahatsondoaren landaketaren eta etxe ederren eraikuntzari hasiera emanez.\nUhartea, espainiar enklabe militarra izan zen XVII. eta XVIII. mendean. Garai horretan, Porto Azzurro (Capoliveri) gotortu zen, garrantzi estrategiko handikoa Oinordekotza Gerran zehar.\nXVIII. mendean, alemaniarra, austriarrak, ingelesak eta frantziarrak izan ziren uharte estrategiko honen jabetza bereganatzeko lehiatu zirenak, 1814ko maiatzaren 4an Napoleonen esku geratu zen arte; printzerritzat eman zitzaion. Bertan \"errege\" izan zen 1815eko otsailaren 26 arte. Epe labur hartan, bultzada handia eman zion ardoaren industriari. Denbora honetan zehar bi etxebizitza ere eraiki zituen, bata hirikoa eta nahiko sinplea: \"villa dei Mulini\", eta bestea, landetxea: \"villa de San Martino\", gaur egun museo bihurtua.\nNapoleonen bigarren abdikazioaren ondoren, 1815ean, Elba uhartea Toskanako Dukerriaren eskuetara pasa zen, eta, 1860an, Italiako Erresumaren zati izatera pasa zen. Baina, Bigarren Mundu Gerran, 1943an, alemaniarren eskuetan egon zen, uneak, non, alemaniarren zein aliatuen bonbardarien aldetik, suntsipen handia jasan zuen. Hauek erretiratu ondoren, turismoa esplotatzen hasi zen, uhartera oparotasuna ekarri zuena."}
{"id": "75207", "revid": "201", "url": "https://eu.wikipedia.org/wiki?curid=75207", "title": "Turki", "text": ""}
{"id": "75208", "revid": "119347", "url": "https://eu.wikipedia.org/wiki?curid=75208", "title": "Baralla", "text": "Baralla Lugoko probintziako Os Ancares eskualdean dagoen udalerria da. 2007an 3.034 biztanle zituen 141,2\u00a0km2tan banaturik.\nBarallako parrokiak.\nBarallako biztanleria honako parrokia hauen artean banatzen da:"}
{"id": "75210", "revid": "512", "url": "https://eu.wikipedia.org/wiki?curid=75210", "title": "Taboada", "text": "Taboada Lugoko probintziako Chantada eskualdean dagoen udalerria da. 2007an 3.537 biztanle zituen 146,7\u00a0km2tan banaturik.\nTaboadako parrokiak.\nTaboadako biztanleria hurrengo parrokien artean banatzen da:"}
{"id": "75213", "revid": "105290", "url": "https://eu.wikipedia.org/wiki?curid=75213", "title": "Pieride", "text": "Greziar mitologian, Pierideak, hasiera batean behintzat, Mazedonia eta Evipeko errege zen Pieroren alabak ziren. Bederatzi dontzeila gazte ziren, musika, kantua eta olerkaritzarako dohain berezi bat zutela uste zutelako oso harro zeudenak. Hain harro zeuden euren dohainaz, Tesalia eta Greziaren zati bat zeharkatzea erabaki zutela, Helikon mendira iritsi arte, Musei erronka botatzeko, eta, honela, hauen kantuko nagusitasuna leihatzeko. \"Garaitzen bazaituztegu, Parnaso eta Hipokreneren ibar loratuak utziko dizkiguzue, garaitzen bagaituzue, Mazedoniako haranak emango dizkizuegu eta babes bat bilatuko dugu Traziako mendi elurtuetan\" izan zen Pierideek musei esan zietena, eta Musek erronka onartu zuten.\nPierideek euren kantua hasi zuten, hitzneurtu luze eta monotonoekin Zeus eta Erraldoien arteko borroka ospatuz, honela, neurriz gaindiko gorespenak emanez Lurraren semeen suhartasunari. Euren kantua, bizirik gabe irtetzen zitzaien, kolorerik gabe, bat etortzerik gabe. Kaliope musa izan zen erantzuteaz arduratu zena, eta, unean bertan, jainkoen botere amaigabeari eta Unibertsoaren jaunari, putz egite batekin sorrera guztiari bizia ematen diona eta begirada batekin izaki guztiak ezerezera gutxitzen dituenari ereserki bat egin zuen. Ondoren, Demeterren istorioa eta honen munduan noraezean ibiltzearen istorioa kantatu zuen, bere ama ardura, bere beldurra, bere itxaropena eta beragandik jasotzen ditugun onura ugariak, bere ohorez altxatako horrenbeste tenpluren duin egin zutena...\nKantua amaitu bezain laster, Parnasoko lamiek, epaile bezala egin behar izan zutenak, garaipena Musei eman zien. Une horretan, Pieroren alabak, gogor kexuka aritu ziren, euren arerioei erasoz, baina, une horretan, euren gorputzak luma beltz eta zuriz estali ziren eta mikatan bihurtuak geratu ziren, ondoren, hurbileko zuhaitzen adarretan pausatzera joanez. Forma berri honetan ere, euren betiko izaera mantentzen zuten, ahoberoak izateari dagokionez.\nNikandro olerkariak, dontzeila hauen izenak eskaintzen ditu: \"Kolinbade, Iinge, Zenkride, Zisa, Klaoris, Akalantide, Nesa, Pipo eta Drakontide\". Pausaniasek, hala ere, Pierideek musen izen berberak zituztela dio, musei ematen zaizkien semeak, Pierideen semeak izateraino.\nAtenastarrek, olerkaritzazale porrokatuak, Musen ohorez, aldare aberatsak altxatu zituzten. Erroman hiru tenplu sagaratu zitzaizkien, eta, horietako batean, Musak, Kamenak edo Kantorak izenekin aipatuak ziren, euren ereserkietan, jainko eta heroien balentriak ospatzen zituztelako. Gaur egun, olerkariek, bereziki latindarrek, Musei Pieride deitzen diete, Piero mendian jaio izanagatik zein Pieroren alaben aurka garaipena lortu izanagatik."}
{"id": "75214", "revid": "26894", "url": "https://eu.wikipedia.org/wiki?curid=75214", "title": "Elba uharte", "text": ""}
{"id": "75217", "revid": "105290", "url": "https://eu.wikipedia.org/wiki?curid=75217", "title": "Epiro (periferia)", "text": "Epiro (, eusk. kontinenteko eskualdea esan nahi duen hitza) ipar-mendebaldeko Greziako eskualde eta periferia da, izen eskualde historikoan dagoena.\nBanaketa administratiboa.\nEpiro lau unitate erregionaletan banaturik dago. Tesprotia, Ioanina, Arta eta Preveza hurrenez hurren. Hauek egun hamazortzi udalerritan banaturik daude:"}
{"id": "75219", "revid": "105290", "url": "https://eu.wikipedia.org/wiki?curid=75219", "title": "Gaztelu (Aralar)", "text": "Gaztelu Aralar mendilerroan dagoen mendi bat da, 1085 metroko garaiera duena. Malloan bertan dagoen mendia da Txur-txur eta beste hainbat mendirekin batera. Basoz jositako mendia da Gaztelu.\nIrispideak.\nBaraibarren Izarritako errepikatzailera daroan bidea hartu behar da. Seinalatutako bidetik jarraitu behar da, mendebalderantz Belutako langaraino, ondoren, hegomendebaldera biratzeko. Pagadia, nahaspilatsua izan daiteke, bereziki lainoa egonez gero, eta lenar malkartsuak igaro behar dira zuzenean tontorrera joateko. Horregatik, gomendagarria izan daiteke Prantzes errekaren arroari tokia uzten dion bidea jarraitzea eta Olatxikiko bordatik gertu kokatzea, Gaztelu eta Arriolatzen artean babestua. Toki honetatik, errazagoa izan daiteke tontorrera iristea. Beste ibilbide batzuk egin daitezke Albitik abiatuz. Kasu horretan, Urdangoene lepoa zeharkatu beharko da, Txameni eta Beloki artean dagoena eta, hemendik, Etzantzatik Olatxikiko bordara jeitsi, tontorra baino lehenxeago dagoena."}
{"id": "75221", "revid": "119347", "url": "https://eu.wikipedia.org/wiki?curid=75221", "title": "Mara\u00f1osako muinoak", "text": "Mara\u00f1osako muinoak Madrildik 17 kilometro hego-ekialdera eta Getafetik 12 kilometro ekialdera dauden muino lekuko batzuk dira, Madrileko Erkidegoko hegoaldean. Iparraldeko magaletik, Manzanares ibaia igarotzen da eta ekialdekotik, Jarama. Muino horien iparraldeko aurpegia Getafe eta Rivas Vaciamadrid udalerrietan dago; hegoaldekoa, San Martin de la Vegan.\nMuino horiek Hego-ekialdeko Erkidego Parkean daude, bere zingira eta hezeguneengatik ezaguna dena. Muinoen gehienezko garaiera 698 metroan dago eta euren oinarriak, 550 metro inguruan. Haien zati handi bat pinuz basoberrituak daude eta bertan hegazti, basurde eta ugaztun txiki barietate handia aurki daitezke.\n2003ko uztailean, basootako zenbait bazter erraustu zituen sute batek. Gaur egun tokia basoberritzeko egitasmoak daude."}
{"id": "75223", "revid": "1519", "url": "https://eu.wikipedia.org/wiki?curid=75223", "title": "Delfosko Auriga", "text": "Delfosko Auriga brontzez eginiko greziar eskultura bat da, 1896an Delfosko Apoloren santutegian aurkitua izan zena. Gaur egun, Delfosko Arkeologia Museoan erakusten da.\nAlde teknikoak.\nK. a. 474. urtean egina izan zen, Polizelo Gelako tiranoak oparitutakoa Pitiar Jokoetan auriga edo gurdi gidari baten garaipena oroitarazteko. Irudia talde zabalago baten zati zen, non gurdia eta lau edo sei zaldi egongo ziren. Tamaina naturalekoa, irudiak 1,80 metroko garaiera du. Oraindik mantentzen den greziar munduko jatorrizko brontzezko eskultura urrietako bat da. Taldea, ziur aski, kuadrigaren uhalak eusten dituen aurigak, lau edo sei animaliak, bere atzean zegoen gerlari batek eta, gainera, ukuilu mutil batek osatuko zuten. Eskultura, atal banandu ezberdinetan egina dago, ondoren soldatuak izan zirenak, irudi kopuru handi bat zuten irudikapenetan ohikoa zen bezala.\nDelfosko Auriga, berau, zaldi baten zatiak eta auriga gurdian laguntzen zuen esklabo txiki bat bakarrik mantentzen diren talde batetakoa zen. Modu bananduko ikuspenagatik, estatuak, taldean izan behar zuen itxuraren itxura ezberdin bat aurkezten duen arren, posible da ezaugarri garrantzitsu batzuk adieraztea. Lehen begiratu batean, zutikako irudiak, tunika luzearekin eta jarrera sorgorrarekin, eskultura arkaikoak asko oroitarazten ditu. Dena dela, eskultura arkaikoen ezaugarri izan zen aurretikakoa, bereziki lehen denboretan, hemen desagertzen doa, irudiari hiru dimentsiotako itxura gehiago ematen dioten xehetasunak sartuz: oinak, gorputzarekiko, zeiharki daude, alboko okertzea pixka bat nabarmentzen duena, burua eta besoei dagokienez, okerdura hau, tunikaren tolesduretan agertzen da, gerrian estutua eta papar aldean askeak, antzinako garaietako hieratismoarekin apurtzen duten bolumen bat eratzen dute. Mugimendu hau, baina, oso txikia da, auriga batek gurdi baten gainean adieraziko lukeenetik oso urruti dagoena, ez da lan errealista, naturalista edo irudikapenezko bat. Aurpegia gorputzaren kokapenarekin bat dator, keinu lasai bat mantentzen du, non irribarrea galdu duen (aro arkaikoko beste ezaugarri bat irribarrea izatearena), adierazpen zentratu bati tokia uzteko bisaia geometrizatuetan nabarmentzen dena, baina \u00abharagitasun\u00bb indartsu batekin aurpegiko elementuetan. Garaiko beste eskultura batzuetan bezala, brontzeaz gain beste material noble batzuk erabili dira, bai begietan kolorezko harriak sartuz eginikoak, bai diademan, zilar arrastoak dituena. Kobrea da ezpainetan erabilitako materiala, aberastasun kromatiko handiagoa emanez."}
{"id": "75224", "revid": "105290", "url": "https://eu.wikipedia.org/wiki?curid=75224", "title": "Blaenau Gwent", "text": "Blaenau Gwent Galesko hegoaldean eta barrualdean dagoen lurralde edo konderria da.\n2006an 69.300 biztanle zituen. Ebbw Vale hiri nagusia eta hiriburua da (18.558 bz.).\nHizkuntza.\nHegoaldeko beste tokien moduan, galeserazko hiztunen kopurua oso baxua da hemen ere, %13a inguruan."}
{"id": "75225", "revid": "105290", "url": "https://eu.wikipedia.org/wiki?curid=75225", "title": "Torfaen", "text": "Torfaen Galesko hego-ekialdean eta barrualdean dagoen lurralde edo konderria da.\n2006an 91.000 biztanle zituen. Pontypool hiri nagusia eta hiriburua da (35.447 bz.).\nHizkuntza.\nHegoaldeko beste konderrietan bezala, Torfaengo gales hiztunen kopurua oso urria da, %\u00a014,5 inguru."}
{"id": "75226", "revid": "59723", "url": "https://eu.wikipedia.org/wiki?curid=75226", "title": "Monmouthshire", "text": "Monmouthshire (galesez \"Sir Fynwy\") Galesko hego-ekialdeko eta barrualdeko konderria da.\n2006an, 87.900 biztanle zituen. Cwmbr\u00e2n hiri nagusia eta hiriburua da (47.254 biztanle).\nHizkuntza.\nHegoaldeko beste tokien moduan, galeserazko hiztunen kopurua oso baxua da hor ere, % 13 inguruan."}
{"id": "75228", "revid": "105290", "url": "https://eu.wikipedia.org/wiki?curid=75228", "title": "Pembrokeshire", "text": "Pembrokeshire (galeseraz \"Sir Benfro\") Galesko hego-mendebaldean eta kostaldean dagoen lurralde edo konderria da.\n2006an 117.300 biztanle zituen. Haverfordwest hiriburua eta bigarren hiri nagusia da (10.808 bz.), Milford Haven udalerririk populatuena izanda (14.000).\nHizkuntza.\nGaleserazko hiztunen kopurua herrialdeko batez bestekoa baino altuagoa da, %29a inguruan.\nBestela, Landsker Line izeneko mugak historikoki banatu izan du galeseradunen eta ingelesdunen lurraldeak, hainbat gazteluk zehazten duena."}
{"id": "75230", "revid": "119347", "url": "https://eu.wikipedia.org/wiki?curid=75230", "title": "Javi Salgado", "text": "Javier Salgado Mart\u00edn (Bilbo, 1980ko abuztuaren 6a - ) euskal herritar saskibaloi jokalaria da. Antolatzaile postuan jokatzen du ACB ligako Club Baloncesto Estudiantes taldean.\nSantutxukoa, taldeko kapitaina eta jokalari garrantzitsuena da. Klubeko bigarren pe\u00f1ak bere izena du eta bere auzoan du egoitza.\nSaskibaloiko euskal selekzioarekin ibilitakoa da."}
{"id": "75232", "revid": "336", "url": "https://eu.wikipedia.org/wiki?curid=75232", "title": "Fr\u00e9d\u00e9ric Weis", "text": "Fr\u00e9d\u00e9ric Weis (Thionville, Frantzia, 1977ko ekainaren 22a -) Frantziako saskibaloi jokalaria da. Pibot dabil ACB Ligako Menorca B\u00e0squet taldean.\nSelekzioa.\nFrantziako selekzioan askotan aritutakoa da. Selekzioan Sydneyko Olinpiar Jokoetan zilarrezko domina eta 2005eko Eurobasketen brontzezkoa lortu ditu."}
{"id": "75233", "revid": "336", "url": "https://eu.wikipedia.org/wiki?curid=75233", "title": "Marko Bani\u0107", "text": "\"Artikulu hau kroaziar saskibaloi jokalariari buruzkoa da; beste esanahietarako, ikus \u00abMarko\u00bb.\"\nMarko Bani\u0107 (Zadar, Kroazia, 1984ko abuztuaren 31 -) Kroaziako saskibaloi jokalaria da. Hegal-pibot dabil ACB Ligako iurbentia Bilbao Basket taldean.\nSelekzioa.\nKroaziako selekzioan aritutakoa da eta 2007ko Eurobasketen parte hartu zuen."}
{"id": "75234", "revid": "512", "url": "https://eu.wikipedia.org/wiki?curid=75234", "title": "Quincy Lewis", "text": "Quincy Lavell Lewis (Little Rock, AEB, 1977ko ekainaren 26a -) saskibaloi jokalari estatubatuarra da, hegalekoa dabilena.\nIbilbidea.\nUtah Jazz (1999-2002) Maccabi Tel Aviv (2002-2003) Minnesota Timberwolves (2003-2004) Lucentum Alicante (2004-2005) Olympiacos (2005-2006)Lucentum Alicante (2006-2007)Iurbentia Bilbao Basket (2007-2009)"}
{"id": "75235", "revid": "105290", "url": "https://eu.wikipedia.org/wiki?curid=75235", "title": "Conwy", "text": "Conwy Galesko iparraldean dagoen kostaldeko lurraldea da.\n1.130\u00a0km\u00b2-ko azalera dauka eta 2006an 111.300 biztanle inguru zituen. Conwy (3.847 biztanle 2001ean) du hiriburu eta hiri nagusia.\nHizkuntza.\nGaleserazko lurralde aipagarria da, biztanleen %40a hiztun galeseradunak izanda."}
{"id": "75236", "revid": "1340", "url": "https://eu.wikipedia.org/wiki?curid=75236", "title": "Flintshire", "text": "Flintshire (galeseraz \"Sir y Fflint\") Galesko ipar-ekialdeko muturrean dagoen konderria da.\n438\u00a0km\u00b2-ko azalera dauka eta 2006an 150.100 biztanle inguru zituen. Mold (10.547 biztanle 2001ean) du hiriburua.\nHizkuntza.\nGales hiztunei dagokienez, konderriak herrialdearen batez besteko kopurua du, biztanleen %\u00a021 baitira galesdunak."}
{"id": "75237", "revid": "105290", "url": "https://eu.wikipedia.org/wiki?curid=75237", "title": "Wrecsam", "text": "Wrecsam (ingelesez \"Wrexham\") Galesko ipar-ekialdean dagoen lurraldea da, herrialdeko barrualdean eta Ingalaterrarekiko mugan kokatutakoa.\n498\u00a0km\u00b2-ko azalera dauka eta 2006an 131.000 biztanle inguru zituen. Wrecsam bera (63.084 biztanle 2001ean) du hiriburua.\nHizkuntza.\nGaleserazko hiztunei dagokienez, lurraldea herrialdearen batez bestekoan dabil, biztanleen %23a galeseradunak izanda."}
{"id": "75240", "revid": "512", "url": "https://eu.wikipedia.org/wiki?curid=75240", "title": "Predrag Savovi\u0107", "text": "Predrag Savovi\u0107 (Pula, Kroazia, 1976ko maiatzaren 21a -) saskibaloi jokalari serbiar ohia da. ACB Ligako iurbentia Bilbao Basket taldean aritu ostean, 2009an saskibaloia utzi eta klubeko marketing sailean lan egin ondoren, presidente bilakatu zen.\nBiografia.\nKroaziako independentzia prozesua hasi eta Jugoslavia desagertzear zela, Savovi\u0107en familiak (tartean Boban anaia, saskibaloi jokalaria bera ere) Serbiara ihes egin zuen.\nDrafterako hautatua izan ez arren, NBAko Denver Nuggetsekin sinatu zuen 2002an eta denboraldi bat eman zuen hantxe."}
{"id": "75243", "revid": "4169", "url": "https://eu.wikipedia.org/wiki?curid=75243", "title": "Enonteki\u00f6ko herriak", "text": "Nahiz eta beti bateraturik aurkezten diren, hainbat herrixketan dago antolatua udalerria; izan ere, ez dago Enonteki\u00f6 izeneko biztanle-gunerik. XVIII. mendean Errusiar Inperioak Finlandia bereganatu zuenean eta Suediako eta Norvegiako mugak itxi egin zituztenean, 1889an eta 1852an, elur-oreinen abeltzaintzatik bizi ziren bertako herritarrak iparralderantz jo ezinik gelditu ziren. Mugen itxiera eta beraien bizimoduaren aldaketa ozenago salatzeko, 1877. urtean, gaur egun Enonteki\u00f6 osatzen duten herrixkak batu egin ziren udalerri bat sortzeko. Muonionjoki eta Tornionjoki ibaietako muga berriak ezarri zirenean, gainera, Kaaresuvanto eta Kuttanen bezalako herrixkak alde suediarrean eta finlandiarrean banatuak izan ziren. Herrixka gehienak hego-mendebaldean daude, K\u00f6nk\u00e4m\u00e4eno eta Muonionjoki ibaien hertzean, Suediako mugan.\nHerrixkak.\nHauek dira garrantzitsuenak:\nGarrantzitsuenak.\nHetta.\nHetta, Enonteki\u00f6 udalerriko herrixka handiena, garrantzitsuena eta erdigune administratiboa da. Herrixka oso zabala da eta Ounasj\u00e4rvi aintzira hertzetik Pallas-Yll\u00e4stunturi Parke Nazionaleraino doa. Gutxi gorabehera 700 biztanle bizi dira bertan.\nHerrixkan, Enonteki\u00f6ko eskola, liburutegi, eliza eta zerbitzu garrantzitsuenak aurki ditzakegu; hala nola Helsinki hiriburuarekin egunean behin elkartzen duen Enonteki\u00f6ko aireportua.\nKaaresuvanto.\nHerrixka hau, Enonteki\u00f6 eta Kiruna, Finlandiar eta Suediar udalerrietako herrixka bat da. Muonionjoki ibaiaren hertzetan dago eta gutxi gorabehera 1.000 biztanle ditu. Muga egiten duen ibaiak, herria bitan erdibitzen du, bata alde finlandiarra eta bestea aldiz, suediarra. Zerbitzuak bi herrixka ezberdinen artean banatu egiten dira eta ondorioz, eskola, liburutegi eta hainbat dendez horniturik daude. Bertako biztanle guztiek, Eskandinaviako lau hizkuntzak (finlandiera, norvegiera, samiera eta suediera) ama hizkuntza bezala hitz egiteko gai direla diote, zeinak egunerokoan beharrezkoak dituzten. Nahiz eta betidanik (1809. urtetik) bi zatitan bananduta egon bakarra dirudite herrixkek, batez ere 1980. urtean batzen dituen zubia eraiki zenetik. Hala ere, alde finlandiarra suediarra baino txikiagoa da.\nKilpisj\u00e4rvi.\nNorvegia eta Suediarekin egiten du muga eta hain ospetsua den Eskandinaviar herrialdeen \"Hirukote-muga\"n dago Zirkulu Polar Artikoaren iparraldean. Ozeano Artikotik 50 km-tara baino ez dago, itsas-mailatik 500 metrotara. Kilpisj\u00e4rvi izena, herrixka eta ondoan dagoen aintzirarena da eta bertan, Finlandiako mendixka altuenak daude, Saanatunturi eta Haltitunturi esate baterako, Kilpisj\u00e4rvi aintziratik irteten direla ematen dutenak. Herriak, gutxi gorabehera 100 bat biztanle baino ez ditu; hala ere, Enonteki\u00f6ko udalerri osoko herrixka bisitatuena da, bertan Lappiko paraje natural ikusgarrienak aurkitzen baitira.\nFinlandiako ur-jauzi handienak ere bertan daude; Pitsusk\u00f6ng\u00e4sgo ur-jauzia esaterako, herrialde osoko luzeena."}
{"id": "75245", "revid": "105290", "url": "https://eu.wikipedia.org/wiki?curid=75245", "title": "Spanairren 5022 hegaldia", "text": "Spanairren JK 5022 hegaldiaren istripua 2008ko abuztuaren 20an Madrildik Las Palmas Kanaria Handikora zihoan hegaldiak jasandako istripu larria izan zen, Madril-Barajas aireportuan gertatua. 173 pertsona zeramatzan McDonnell Douglas MD-82 motako hegazkina eguerdiko ordu batean zen aireratzekoa, baina pilotuek motor batean sumaturiko arazo batek eraginda, ordubeteko atzerapenarekin atera zen. Eguerdiko 14:14ean, hegazkina aireratu berria zela, aireportuko 36 L pistaren ondoan erori eta su hartu zuen. Guztira 154 pertsona hil ziren. Gainerakoak, larriki zaurituta, Madrilgo ospitaleetara eraman zituzten."}
{"id": "75246", "revid": "6327", "url": "https://eu.wikipedia.org/wiki?curid=75246", "title": "Spanair JK 5022 Hegaldia", "text": ""}
{"id": "75251", "revid": "886", "url": "https://eu.wikipedia.org/wiki?curid=75251", "title": "Finlandiako probintziak", "text": ""}
{"id": "75254", "revid": "119347", "url": "https://eu.wikipedia.org/wiki?curid=75254", "title": "Enonteki\u00f6ko armarria", "text": "Eanodateko edo Enonteki\u00f6ko armarria (finlandieraz, \"Enonteki\u00f6n vaakuna\"; ipar samieraz, \"Eanodaga vearjogovva\") Finlandia ipar-mendebaldean dagoen Enonteki\u00f6 udalerriaren ikur nagusia da.\nArmarria udalerria sortu ondoren onartu zuen udalbatzak, 1961ko urtarrilaren 17an (Barne Ministerioak apirilaren 21ean). Olof Eriksson margolari helsinkiarrak sortu zuen eta antzinako kulturak eta ohiturak Enonteki\u00f6n duten eragina irudikatu nahi izan zuen. Atzealde urdinaren gainean, zilarrezko eskandinaviar lagopodo bat dago, eskualde honetan oso ohikoa den eta antzinako gosete garaian enonteki\u00f6arrentzat oso lagungarria izan zen hegaztia. Izan ere, negua bertan igarotzen duen hegazti bakarrenetakoa denez, Izotz Aro Txikian herritarren jaki nagusia bilakatu zen, eta, horregatik, \"Bizitzaren hegaztia\" moduan da ezagunagoa enonteki\u00f6arren artean ."}
{"id": "75256", "revid": "512", "url": "https://eu.wikipedia.org/wiki?curid=75256", "title": "Grimhilde Erregina", "text": "Grimhilde Erregina Maltzurra (edo \"Erregina Maltzurra\" bakarrik) Walt Disneyk ekoitziriko \"Edurne Zuri eta zazpi ipotxak\" filmeko pertsonaia gaiztoa da, eta filmeko arerio nagusia. Edurne Zuri pertsonaia nagusiaren amaorde maltzur eta harroputza da; eta ezin du onartu beste inor bera baino edarrago izaterik, eta bere alabaordea bera baino ederragoa dela pentsatzeak doilorkeria izugarriak egitera darama.\nErreginaren jarraitzaileak.\nIspilu Magikoa.\nErreginaren Ispilu Magikoak galdera guztien erantzuna omen daki. Egunero, Erreginak honakoa galdetzen du bere Ispilu Magikoari: \"\"Ispilu, esaidazu gauza bat: nor da erreinu honetako emakumerik ederrena?\" Ispiluaren erantzuna beti berbera da: \"Zu, maiestate\"\". Baina egun batean ispiluak erantzuna aldatu eta Edurne Zuri bera baino ederra dela esaten dionean erreginak alabaordea hiltzea erabakitzen du.\nHumbert Ehiztaria.\nHumbert erreginaren menpeko ehiztaria da. Erreginak Edurne Zuri hiltzeko agintzen dio istorioan. Hilketaren froga gisa, gainera, neskatxaren bihotza ekarri behar dio erreginari. Humbert, ordea, neska gazteaz errukitu eta ez du hiltzen.\nBelatza.\nBere laborategian, Erreginak belatz bat dauka etxaberetzat, bere sorginkerien lekuko.\nSorgin zaharra.\nGrimhilde Erreginak Edurne Zurirengana hurbildu eta hura engainatzeko baliatzen duen itxura da. Sorginkeria bati esker lortzen du itxura hori, eta helburua Edurne Zuriri sagar pozoitu bat eskaintzea da.\nOsagaiak.\nHauek dira Erregina nahastu zuen osagaiak itxuraldaketa burutzeko:"}
{"id": "75257", "revid": "105290", "url": "https://eu.wikipedia.org/wiki?curid=75257", "title": "Bridgend", "text": "Bridgend (galeseraz \"Pen-y-bont ar Ogwr\") Galesko hegoaldean dagoen kostaldeko lurraldea da. 246\u00a0km\u00b2-ko azalera dauka eta 2006an 132.600 biztanle zituen.\nBridgend bera dauka hiriburu eta hiri nagusia (39.773 bz.).\nHizkuntza.\nGaleserazko hiztunen kopurua herrialdeko batez bestekoan dabil, %20a inguruan."}
{"id": "75258", "revid": "119347", "url": "https://eu.wikipedia.org/wiki?curid=75258", "title": "Rhondda Cynon Taf", "text": "Rhondda Cynon Taf Galesko hegoaldean dagoen barrualdeko lurraldea da. 424\u00a0km\u00b2-ko azalera dauka eta 2006an 233.900 biztanle zituen.\nTonypandy bera dauka hiriburua (3.495 bz.).\nHizkuntza.\nGaleserazko hiztunen kopurua herrialdeko batez bestekoan dabil, %21a inguruan."}
{"id": "75259", "revid": "119347", "url": "https://eu.wikipedia.org/wiki?curid=75259", "title": "Jarama", "text": "Jarama Espainiako ibai bat da, Tajo ibaiaren ibaiadar garrantzitsuenetako bat.\nPe\u00f1a Cebolleratik gertu jaiotzen da (\"Hiru Probintzien Tontorra\" bezala ere ezaguna, El Cardoso de la Sierran, Ayllongo Mendizerran, Erdialdeko Sisteman), Madril, Guadalajara eta Segoviako probintziek bat egiten duten tokian, Guadalajarko Cardosoko pinudi eta hariztien ondoan.\nGuadalajara eta Madrileko probintzietatik egiten du bere ibilbidea. Bere ibaiadarrak, eskuinaldetik, Lozoia, Guadalix eta Manzanares dira. Ezkerraldetik, berriz, Henares eta Taju\u00f1a.\nBere ibilbidearen lehen zatian, Montejoko pagadia ertzatzen du, Guadalajara eta Madril probintzien arteko muga eratuz. Guadalajarako probintzian, La Hiruela inguruan barneratzen da, Colmenar de la Sierra, Matallana eta El Vadotik igaroz, non, bere urak, urpean hartutako antzinako herriaren izena daraman urtegian biltzen diren, El Vadon, alegia. Berriz sartzen da Madrilgo probintzian Patones de Abajo herri inguruan, Lozoia ibaiaren urak jasoz. Hemendik aurrera, iparralde-hegoalde norantza jarraitzen du, Talamanca de Jaramatik igaroz eta bere eskuinean Madril hiria bera utziz Barajaseko aireportuaren inguruan. Aireportua igaro ondoren, bere ibaiadar nagusien urak jasotzen ditu, Henares, Taju\u00f1a eta Manzanaresenak, alegia. Azkenik, Tajo ibaian isurtzen ditu bere urak, Aranjuezera iritsi baino lehenxeago, bertan bere emaririk gehiena osatuz."}
{"id": "75260", "revid": "105290", "url": "https://eu.wikipedia.org/wiki?curid=75260", "title": "Castell-nedd Port Talbot", "text": "Castell-nedd Port Talbot (ingelesez \"Neath Port Talbot\") Galesko hegoaldean dagoen kostaldeko lurraldea da. 442\u00a0km\u00b2-ko azalera dauka eta 2006an 137.100 biztanle inguru zituen.\nPort Talbot bera dauka hiriburua (35.633 bz.).\nHizkuntza.\nGaleserazko hiztunen kopurua herrialdeko batez bestekoa baino altuagoa da, %29a ingurukoa."}
{"id": "75261", "revid": "105290", "url": "https://eu.wikipedia.org/wiki?curid=75261", "title": "Powys", "text": "Powys Galesko ekialdean dagoen lurralde handia da, barrualdean kokatutakoa Ingalaterrarekiko mugan. 5.196\u00a0km\u00b2-ko azalerarekin herrialdeko konderririk handiena da. Bestela, 2006an 131.100 biztanle inguru zituen.\nLlandrindod Wells dauka hiriburua (5.024 bz.).\nHizkuntza.\nGaleserazko hiztunen kopurua herrialdeko batez bestekoa baino altuagoa da, %30a ingurukoa."}
{"id": "75264", "revid": "3280", "url": "https://eu.wikipedia.org/wiki?curid=75264", "title": "Madrilgo aireportua", "text": ""}
{"id": "75265", "revid": "3280", "url": "https://eu.wikipedia.org/wiki?curid=75265", "title": "Madrilgo Aireportua", "text": ""}
{"id": "75266", "revid": "3280", "url": "https://eu.wikipedia.org/wiki?curid=75266", "title": "Barajaseko Aireportua", "text": ""}
{"id": "75267", "revid": "512", "url": "https://eu.wikipedia.org/wiki?curid=75267", "title": "Cymdeithas yr laith Gymraeg", "text": "Cymdeithas yr Iaith Gymraeg (ingelesez \"Welsh Language Society\"), Cymdeithas yr Iaith edo Cymdeithas galeserazko erakundea da, presio-talde gisa lan egiten duena indarkeriarik erabili gabe baina ekintza zuzenak eginez hizkuntza galesaren alde. Hauen ondorioz 1.000 pertsona inguru auzibideetan sartu izan dituzte, batzuk kartzelara ere bidaliz, galeseraren aldeko ekintzak egiteagatik.\nHaren lanari esker aurrerapen asko lortu dituzte galeserazko hiztunek, baina erakundearen ustez bide luzea dago oraindik, hizkuntza galestarraren ofizialtasun teorikoa bizitza publikoaren eremu guztietara iristeko.\n1962an sortu zuten Swansea/Abertawe inguruan. Halere, gaur egun bere egoitza Aberystwyth hirian du.\nCymdeithas-en lehenengo eskakizunak posta zerbitzua, administrazio publikoa eta irakaskuntza galeseratzeko zuzendu ziren, XX. mendeko 60eko hamarkadan. 70eko hamarkadan trafiko-seinale elebakarrak (ingelesdunak) ezabatu zituzten erakundearen ekintzaileek, eta horrek auzitegietara eraman zituen horietako asko. Ez dira gutxi izan horren ondorioz espetxea ere ezagutu duten militanteak , Cymdeithas izanik azken 40 urteotan isun eta auzi gehien jaso dituen Erresuma Batuko erakunde zibila.\nXX. mendeko 70eko hamarkadan galesaren aldeko erakundeak galesezko telebista lortzeko borrokari ekin zion. Egitasmoa oso aurreratuta zegoen, baina 1979an Margaret Thatcherren gobernu berriak ezerezean utzi zuen proiektua. Cymdeithas-ek kanpaina gogor bat martxan jarri zuen erabaki horren aurka eta galesezko telebistaren alde, kontzentrazio eta protesta jendetsuak antolatuz eta militante asko espetxeratuak izanik. Kontestu honetan oihartzun handia izan zuen Plaid Cymru alderdi abertzalearen lehendakariak, Gwynfor Evans-ek, egin zuen gose grebaren mehatxua galesezko telebista lehenbailehen martxan jartzeko.\nErakundeak urte luzeetan egindako lanari esker 1993ko Gales Hizkuntzaren Akta (hizkuntzari estatus koofiziala ematen diona), seinaleztapen-sistema elebiduna eta galesezko telebista, besteak beste, lortu ziren. Gaur egun Hizkuntza Lege berriaren eskakizunean lanean dihardute Cymdeithasen arduradunek, 1993ko legearen hutsuneak beteko lituzkeena (arlo pribatua eta telekomunikazioak, esaterako)\nKanpainiak.\nAzken urteotan hiru esparru nagusitan lan egiten ari dira:"}
{"id": "75268", "revid": "105290", "url": "https://eu.wikipedia.org/wiki?curid=75268", "title": "Montejoko pagadia", "text": "Montejoko pagadia pago baso bat da, 120 hektarea inguruko azalera duena, Ayllongo mendilerroaren magalean eta Madrilgo Erkidegoan dagoen Montejo de la Sierra herrian kokatua, Madrilgo probintziaren iparraldean. Interes Nazionaleko Toki Naturala izendatua izan zen 1974an Europako hegoaldereneko pagadietako bat delarik. Mendilerroaren aurka jotzen ez diren aire masetatik datorren hezetasun harrapatzearen ondorioz tokian dagoen mikroklimagatik, eta muinoaren magala itzalean egoteak pagadia kontserbatzea posible egin dute, Erdialdeko Europatik etorritakoa, Montejon, glaziazio ondorengo garaietatik existitzen dena. Pagadiak erdialdeko Europako landaredi hostogalkorraren arrastoak suposatzen ditu Espainian. Iberiar Penintsulako aztertuenetako bat da eta bertatik hainbeste jende ibiltzeak, bisitak mugatuak izatea eragin du.\nModu herrikoian, pagadi hau, Europako hegoaldereneko pagadia dela esaten da, baina hau, gezurrezko mito bat baino ez da, Espainiako hegoalderenekoa ere ez da eta. Montejoko pagadiko bisita hartzeen txabolan, mapa bat dago, pagadi honen kokapena adierazten duena (41\u00ba6'ko iparraldeko latitudea), baita beste pagadi batzuena ere, eta, pagadiko gidek ere, ohiko nahaste hau azaltzen diete bisitariei. Espainian, hegoaldereneko pagadia \"la fageda del Retaule\" (\"Erretaulako pagadia\") izenekoa da Tarragona eta Castelloko probintzien artean dagoena 40\u00ba 41'ko iparraldeko latitudean. Eta Europako (eta munduko) hegoaldereneko pagadia, Sizilia uharte italiarrean dago, Etna sumendiaren hegoaldeko magalean, 37\u00ba 41' 45\"ko iparraldeko latitudean.\nMontejoko pagadia, aldi berean, Lozoia Garaiko eta Sierra del Rinc\u00f3neko Biosfera Erreserbaren Garrantzi Komunitarioko Eremuaren barnean dago. 20 metrotik gorako garaiera duten pago handien artean, haritzak, gereziondo basatiak, hurritzak, urkiak, ametzak, gorostiak, txilarrak eta gurbeak ere aurki daitezke, askoz neurri txikiagoan, baina. Pago batzuk, izen propioak ere badituzte (Lehena, Tronukoa, Aingurarena...); Harkaitzekoa da mirestuena, 250 urte baino gehiago baitu.\nBertako fauna, ez da pagadi bateko ohiko fauna ezaugarritsua, bere tamaina txikia dela eta. Orkatza, basurdea, azeria, lepazuria, basakatua, eperra, aztorea, arrano txikia, urubi arrunta, okil handia, okil beltza, uretako zozoa eta hegazti paseriformeak (kaskabeltza, amilotxa, eskinosoa, garrapoa, gerri-txori arrunta) bezalako espezieak aurki daitezke pagadi honetan."}
{"id": "75269", "revid": "119347", "url": "https://eu.wikipedia.org/wiki?curid=75269", "title": "Carballedo", "text": "Carballedo Lugoko probintziako Chantada eskualdean dagoen udalerria da. 2007an 2.886 biztanle zituen 138,8\u00a0km2tan banaturik.\nCarballedoko parrokiak.\nCarballedoko biztanleria hurrengo parrokien artean banatzen da:"}
{"id": "75270", "revid": "336", "url": "https://eu.wikipedia.org/wiki?curid=75270", "title": "Batasuneko garrantzizko leku", "text": "Batasuneko garrantzizko lekua (BGL) Europar Batasuneko leku bat da, leku hori dagoen eskualde biogeografikoaren edo biogeografikoen barruan ekarpen nabarmena egiten duena habitat natural mota baten edo espezie baten kontserbazio egoera mantentzeko edo berreskuratzeko, eta Natura 2000 sarearen koherentziari ekarpen nabarmena egin diezaiokeena, edo eskualde biogeografiko horren edo horien barruan bioaniztasuna mantentzeko ekarpen nabarmena egiten duena. Halaxe dago jasota Europar Batasunaren 92/43/EEE zuzentarauan.\nHego Euskal Herrian, Batasuneko garrantzizko 94 leku daude: 52 Euskal Autonomia Erkidegoan, eta 42 Nafarroa Garaian."}
{"id": "75271", "revid": "512", "url": "https://eu.wikipedia.org/wiki?curid=75271", "title": "Castroverde", "text": "Castroverde Lugoko probintziako Lugo eskualdean dagoen udalerria da. 2007an 3.148 biztanle zituen 174,2\u00a0km2tan banaturik.\nCastroverdeko parrokiak.\nCastroverdeko biztanleria hurrengo parrokien artean banatzen da:"}
{"id": "75272", "revid": "119347", "url": "https://eu.wikipedia.org/wiki?curid=75272", "title": "Triacastela", "text": "Triacastela Lugoko probintziako Sarria eskualdean dagoen udalerria da. 2007an 811 biztanle zituen 51,2\u00a0km2tan banaturik.\nFrantziar Done Jakue bidea herri honetatik igarotzen da.\nTriacastelako parrokiak.\nTriacastelako biztanleria hurrengo parrokien artean banatzen da:"}
{"id": "75275", "revid": "119347", "url": "https://eu.wikipedia.org/wiki?curid=75275", "title": "Aberaeron", "text": "Aberaeron (ingelesez \"Aberayron\") Galesko mendebaldean dagoen kostaldeko hiri txikia da, Ceredigion-eko hiriburua dena. 2011ko erroldaren arabera 1.422 biztanle zituen.\nGalesera.\nUdalerriko biztanle gehienak (%70a) galeserazko hiztunak dira, horrelakorik gertatzen delarik eskualde osoan dagoen kostaldeko toki bakarrenetarikoa izanda."}
{"id": "75277", "revid": "336", "url": "https://eu.wikipedia.org/wiki?curid=75277", "title": "BBC Radio Cymru", "text": "BBC Radio Cymru galeserazko irrati kate nagusia da, Gales osorako emititzen duena BBCko talde handiaren eskutik, FMko 92.4-96.8 eta 103.5-104.9 frekuentzietan. 1977ko urtarrilaren 3ean lehendabiziko irratsaioa zabaldu zuten.\nEstudioak dituzte Caerdydd, Caerfyrddin, Bangor eta Aberystwyth hirietan."}
{"id": "75279", "revid": "336", "url": "https://eu.wikipedia.org/wiki?curid=75279", "title": "Txerkasyko oblasta", "text": "Txerkasyko oblasta (ukraineraz: \u0427\u0435\u0440\u043a\u0430\u0441\u044c\u043a\u0430 \u043e\u0431\u043b\u0430\u0441\u0442\u044c, translit. \"Cherkas\u2019ka oblast\u2019\") Ukrainako erdialdeko oblasta (probintzia) da. Iparraldean Kieveko oblastarekin du muga, ekialdean Poltavako oblastarekin, hegoaldean Kirovohradeko oblastarekin eta mendebaldean Vinnytsiako oblastarekin. Dnieper ibaiak zeharkatzen du oblasta.\n20.900 km\u00b2ko azalera du eta 2011n 1.285.384 biztanle zituen. Hiriburua Txerkasy da.\nHiri nagusiak.\nTxerkasyko oblasteko hiri handienak hauek dira (2005eko biztanleria):\nProbintziaren antolamendua.\nAdministrazioari eta jendegune motari erreparatuta, Txerkasyko oblasta honela dago antolaturik:\n2020ko uztailetik 4 raion ditu Txerkasyko oblastak:\nGiza geografia.\n2011ko urtarrilaren 1ean 1.285.384 biztanle zituen. 2001eko erroldaren emaitzek honako banaketa adierazten dute: % 53,7 hiriguneetan bizi da, eta % 46,3 baserri-giroan.\nJatorriari erreparatzen badiogu, gehiengoa ukrainarra da (%93,6). Errusiarrak %5,4 dira eta gehienak Txerkasy hirian biltzen dira.\nEkonomia.\nNekazaritza da jarduera nagusia: garia, erremolatxa, garagarra, artoa, tabakoa eta kalamua. Abeltzaintzak ere badu garrantzia. Industria oblasteko hiriburuaren inguruan antolatzen da: industria kimikoa, altzariak eta nekazaritzarako tresneria."}
{"id": "75283", "revid": "105290", "url": "https://eu.wikipedia.org/wiki?curid=75283", "title": "Mendebaldeko Yorkshire", "text": "Mendebaldeko Yorkshire Ingalaterrako konderria da, Erresuma Batuan. Konderri zeremonial ez ezik konderri metropolitarra ere bada. 2.029 Kilometro karratuko area du eta 2.095.862 biztanle.\nMugakide hauek ditu Lancashire, Manchester Handia, Derbyshire, North Yorkshire eta South Yorkshire.\nBradford, Calderdale, Kirklees, Leeds eta Wakefield barrutietan banatuta dago. Konderri metropolitarra 1974an sortu zuten."}
{"id": "75284", "revid": "6327", "url": "https://eu.wikipedia.org/wiki?curid=75284", "title": "North East England", "text": ""}
{"id": "75285", "revid": "336", "url": "https://eu.wikipedia.org/wiki?curid=75285", "title": "Ian Rush", "text": "Ian James Rush (St Asaph/Llanelwy, Denbighshire, 1961eko urriaren 20a-) futbolari ohi galestarra da, aurrelari moduan nabarmendutakoa. Izan ere, Galesko futbol selekzio nazionalaren inoizko golegilerik hoberena da (28 gol 73 partidatan), bai eta Liverpool FC taldearena ere (346 gol).\nKirol ibilbidea.\nGuztira ligetan: 603 partida (254 gol)."}
{"id": "75288", "revid": "512", "url": "https://eu.wikipedia.org/wiki?curid=75288", "title": "Disneyren doilorrak", "text": "Disneyren doilorrak (ingelesez \"Disney Villains\") Disney konpainiaren frankizia bat da, Disneyren lanetan agertzen diren pertsonaia doilor eta \"gaiztoak\" batzen dituena. Doilor hauetako asko beste film, jarraipen, bideo-joko, komiki eta adaptaziotan agertu dira.\nMickey eta bere lagunen doilorrak.\nMickey Mouse\nDonald Duck\nPluto\nGoofy\nScrooge McDuck\nKlasikoen doilorrak.\nEdurne Zuri eta Zazpi Ipotxak\nPinotxo\nFantasia\nDumbo\nBambi\nSaludos Amigos\nMusika Maisu\nJolas eta Irudimena\nDoinuaren Denbora\nIchabod eta Apo Jaunaren abenturak\nErrauskine\nAlicia Hirrigarrizko Munduan\nPeter Pan\nDama eta Arlotea\nLoti Ederra\n101 d\u00e1lmata\nEspata Harrian\nOhianeko Liburua\nAristokatuak\nRobin Hood\nWinnie the Pooh-ren aventurak\nReskatatsaileak\nTod eta Toby\nTaron eta Lapiko Beltza\nBasil, sagu Detektibea\nOliverren Taldea\nSirenatxoa\nReskatatsaileak Kanguruen Errialdean\nEderra eta Piztia\nAladdin\nLeoi Erregea\nPocahontas\nNotre Damen Konkorduna\nHerkules\nMul\u00e1n\nTarz\u00e1n\nFantasia 2000\nEnperadorearen Eroaldiak\nLilo &amp; Stitch\nAltxorraren Planeta\nAnai Hartza\nIstilu Baserrian\nChicken Little\nRobinsondarrak Deskubritzen\nBolt\nPrintzesa eta Igela\nKorapilatuak\nDisney\u00b7PIXARko doilorrak.\nToy Story\nZomorroen Bizitza\nToy Story 2\nMonstroak S.A.\nNemo bilatxen\nSinestezinak\nCars\nRatatouille\nWALL\u00b7E\nUP\nBeste filmen doilorrak.\nHego-aizeko Abestia\nMary Poppins\nBolatxoak eta Erratzak\nNor zazatu du Roger Rabbit?\nTron\nPeteren Dragoia\nZorginen Itzulera\nAmetsgaiztoa Gabonetan\nDinosauro\nBasati\nTelesailko doilorrak.\nAnimaziozko telesailen doilorrak.\nProud Familia\nHouse of Mouse\nKim Possible\nDave ausartia\nBrandy eta Bibote Jauna\nPhineas eta Ferb\nKomediazko doilorrak.\nRaven Da!\n\"Zack eta Cody Hotelean\u200e\"\nHannah Montana\nCory Etxe Zurian\nWaverly Placeko Magoak\nBideo-jokoen doilorrak.\nKingdom Hearts\nKingdom Hearts II"}
{"id": "75289", "revid": "201", "url": "https://eu.wikipedia.org/wiki?curid=75289", "title": "Madril-Barajaseko aireportua", "text": ""}
{"id": "75294", "revid": "809143", "url": "https://eu.wikipedia.org/wiki?curid=75294", "title": "Anoeta pilotalekua", "text": ""}
{"id": "75295", "revid": "336", "url": "https://eu.wikipedia.org/wiki?curid=75295", "title": "Hardcore punk", "text": "Hardcore punka edo hardcorea punk musikaren azpigenero bat da, Ameriketako Estatu Batuetan (bereziki Kalifornian eta Washington hiriburuan) 1970eko hamarkadaren amaieran sortua. Abiada biziko abesti laburretan oinarritzen da. Ezaugarri nagusi hauek ditu: tempo eta konpas azkarrak, bateria erritmo bizi eta oldarkorrak, gitarra eta baxu distortsionatuak, eta kantatzeko era ia oihukakoa. Publikoaren pogo dantzarekin lotua dago.\nEstilo honetako talde garrantzitsuenetako batzuk dira Bad Brains, Dead Kennedys, Fugazi, H\u00fcsker D\u00fc eta Minor Threat. Euskal Herrian ere estilo honek arrakasta izan zuen, eta horren adibide dugu BAP!! taldea.\nSorrera.\nMusika estilo hau erabili zuten lehen taldeak Bad Brains (1978), Black Flag (1976an sortuak Panic izenarekin), Middle Class (1978) edota Teen Idles (1979) taldeak izan ziren. Baina Hardcore izena lehen aldiz erabili zutenak DOA taldekoak izan ziren beraien lehen LP-arekin. Diska hau 1981. urtean atera zen eta \"hardcore \u00b481\" izena zeraman.\nNormalki, Bad Brains taldea izendatu da lehen hardcore talde bezala. Beraien lehen single-a 1979-an kaleratua izan zen. \"Black Dots\" diska berriz 1978. urtean grabatu zen baina ez zen 1996 arte kaleratu. Horregatik 1978. urtean Middle Class taldeak ateratako \"Out of Vogue\" ep-a izendatzen dute lehen hardcore diska bezala, nahiz eta urte horretan hardcore hitza oraindik ez erabili. Misfits taldea ere, hardcorearen munduan ibili zen talde bat izan zen, nahiz eta bere estiloa, Punk rock estiloan kokatzen den.\nErresuma Batuan \"D-Beat\" estiloa sortu zen 1980 inguruan. Musika estilo hau Discharge taldearen eskutik hasiko zen.\nHardcorearen eboluzioa.\n80ko hamarkadan, Hardcorea Heavy Metalarekin edota Speed Metalarekin nahasten hasi ziren talde batzuk. Horren adibide D.R.I. edo Suicidal Tendencies taldeak izan ziren. Musika korronte berri honi Crossover izena jarri zitzaion. Crossoverra, gaur egungo beste musika estilo batzuen aurrekari bilakatu zen. Honen adibide, Trash Metala, Death metala edota Trashcorea ditugu."}
{"id": "75296", "revid": "119347", "url": "https://eu.wikipedia.org/wiki?curid=75296", "title": "Shrovetide Futbola", "text": "Shrovetide Futbola edota Shrovetide Errege Futbola (\"Royal Shrovetide Football\" ingelesez) Ingalaterrako Derbyshireko Ashbourne herrian urtero inauteri asteartean eta hausterre asteazkenean jokatzen den futbol-mota bat da. Gutxienez XII. mendetik aurrera jokatzen da, nahiz eta kirol honen jatorriaren inguruko informazioa Royal Shrovetide Committee bulegoen sutean galdu zen 1890eko hamarkadan. Hala ere, teoriarik sonatuenak dio hasierako baloia exekuzio batean moztutako burua izan zitekeela.\nKirol honetan nahi duenak parte har dezake jokalari kopuru mugaturik ez dagoelako, araudian ikus daitekeen bezala.\nJokoa.\nUrtean bitan jokatzen da, ihauteri-asteartean eta hausterre asteazkenean, arratsaldeko ordu bietan (2.00 p.m.) hasiz eta gaueko hamarretaraino (10.00 p.m.) iraunez. Arratsaldeko bostak (5.00 p.m.) baino lehen gola sartzen badute, beste baloi bat ateratzen dute eta herriko erdigunetik berriz jartzen dute abian partidua. Nahiz eta futbola deitu, jokalariek nekez ostikatzen dute baloia, baloia eskuekin eramatea edota jaurtitzea legezkoa delako. Taldeek errugbi moduko formazio erraldoietan eramaten dute baloia, batzuetan ehundako pertsonako formazioak izatera iritsiz.\nJokatzen duten bi taldeak goitarrak (\"Up'Ards\") eta behetarrak (\"Down'Ards\") dira. Tradizionalki, goitarrak Henmore Brookeko iparraldean jaiotakoak dira eta herrian zehar egiten dute aurrera ateraino iristeko. Behetarrak berriz, ibaiaren hegoaldean jaiotakoak dira. Bi ate daude, bata bestearengandik 3 miliara. Ateak bi errotarri dira. Goitarrek Sturston errotarrian egin behar dute gola eta behetarrek Clifton errotarrian. 1996an zeuden errotarriak beste txikiagoengatik ordeztu zituzten, gaur egun jarraitzen dutenak, eta aldaketa horren ondorioz, gola sartzeko taldeak ibaian sartu behar dira. Aldaketa hau partiduari lehiakortasun handiagoa emateko egin zuten.\nGaur egun, gola sartzeko, jokalari batek baloiarekin hiru aldi jarraian jo behar du errotarria. Goleatzailearen aukeraketa ez da ausazkoa, gehienetan golerako bidean Ashbournen bizi den norbait edo gutxienez bertan ezaguna den norbait aukeratzen dute gola sartzeko. Hori dela eta, kanpotarrek ia ez dute gola sartzeko aukerarik nahiz eta ongi etorriak diren baloia ateraino eramateko ahaleginean.\nEz dago jokalari kopuru mugaturik ezta jolasgunea ere (arauetan aipatzen diren jolasguneen mugez kanpo). Jendeak, segurtasunez, kale nagusietatik at aparkatzen du bere autoa eta dendariek beren dendak xaflekin babesten dituzte. Bisitari dignatario batek jokoari ematen dio hasiera herriaren erdiguneko plinto batetik baloia airera botatzen duenean. Hasiera baino lehen, jendeak \"Auld Lang Syne\" eta \"God Save the Queen\" abesten du. Gaur egun, hasiera puntua supermerkatu lokal bateko parkingean kokatzen da.\n1928an Edorta VII.a Galesko printzeak (gerora erregea izango zena) eman zion hasiera partiduari eta harrezkero \"Shrovetide Errege Futbola\" izenaz da ezaguna. 2003an, errege-etxeko beste ordezkari batek, Karlos Galeskoak, abian jarri zuen eta jokoak Erregeren onespena jaso zuen.\nPartidua futbol garaikidekoa baino handiagoa den baloi berezi batekin jokatzen da. Baloia artelazki portugaldarrez beteta dago ibaian flotatu dezan. Artisau lokalek eskuz margotzen dituzte, normalean dignatarioarekin zerikusirik duten gaiak irudiztatuz. Talde batek gola sartzen duenean, baloia berriz margotzen dute, gola sartu duenaren izena jarri eta goleatzaileari oparian ematen zaio. Golik sartzen ez badute baloia berriz margotzen dute eta dignatarioari ematen zaio oparian. Baloi gehienak tabernetan daude ikusgai, tabernek talde jakin bati jarraitzen diotelako.\nArauak.\nJolas mota honek oso arau gutxi ditu:"}
{"id": "75298", "revid": "105290", "url": "https://eu.wikipedia.org/wiki?curid=75298", "title": "Zuzentarau", "text": "Zuzentaraua, Europar Batasunari dagokionez, Europar Batasuneko Kontseiluak edo Europako Batzordeak emandako agiria, arau balioa duena.\nErromako Itunean adierazitakoaren arabera, zuzentarau bat, erabaki kolektibo bat da, estatuak eurak, elkar derrigortzen direna, Batasunaren barnean dauden nazioek onartutakoa. Partaide diren nazio guztiak edo batzuk derrigortzen ditu lortu beharreko xedeari dagokionez, baina hori lortzeko forma eta baliabideak aukeratzea baimentzen die.\nEuropar Batasuneko araudiek, forma ezberdinak izan ditzakete: araudiak, zuzentarauak, erabakiak, gomendioak eta iritziak, Batasuneko instituzioek onartutakoak itunekin bat etorriak.\nEuropar zuzentarauak, ikuspegi bikoitzeko zuzentarauak deitzen zaienak izaten dira. Honek zera esan nahi du: Europar Batasunak, zuzentaraua betearazteko modu bat ezarri behar duela (erabat garatuz), eta, orokorrean, Arau Armonizatu baten bidez egiten dena (hau betetzeak, Direktiba betetzea esan nahi duelarik), baina posible da, baita ere, zuzentaraua betetzea beste kanpoko baliabide batzuen bidez, eta, horretarako, beharrezkoa da (orokorrean) arrisku analisi bat egitea eta Organismo Ohartu batean Tipoko CE azterketa baten bidez ziurtatzea.\nZuzentarauen trasposizioa barne araudietara.\nZuzentarauak, batasuneko araudiak ez bezala, ez dira batasuneko partaide diren araudian zuzenean ezarriak.\nZuzentarauak, estatu partaideak, neurri batzuk ezartzera derrigortzen ditu, eta neurri horiek, Estatu bakoitzeko Zuzenbidera, trasposizio baten bidez eramaten dira. Trasposizioa egin eta gero bakarrik aldarrikatuko dituzte hiritarrek, bertan onartzen zaizkien eskubideak.\nBeste alde batetik, batzuetan, zuzentarauaren akastun trasposizio bategatik, pertsona soil batek jasandako kalteak partaide den estatu bati aldarrikatzeko eskubidea onartu da.\nEuropar batasuneko justizia auzitegiaren jurisprudentziaren arabera, pertsona soilei, administrazio nazionalen aurrean, modu zehatz, garbi eta baldintza gabean, eskubideak ematen dizkieten zuzentarauaren aginduen zuzenezko eragina argudiatzea baimentzen die. Auzitegiak, kasu hauetan, zuzentarauen eragin zuzen bertikala bakarrik onartu du (pertsona soil eta administrazioen arteko harremanak), baina ez eragin zuzen horizontala (pertsona soilen arteko harremanak). Pertsona soilak, zuzentarauak ematen dizkion eskubideak argudiatu ditzake, baina Estatuak ezin dizkio ardurak eskatu, baina, eragin zuzena izan dezaten, oso argiak izan behar dute, eta ez dute tokirik utzi behar beste modu batetara ulertzeko.\nZuzentaraua, partaide den estatu bati edo gehiagori zuzendua egon daiteke."}
{"id": "75299", "revid": "75584", "url": "https://eu.wikipedia.org/wiki?curid=75299", "title": "R\u00e9mi Gaillard", "text": "R\u00e9mi Gaillard (Montpellier, Frantzia, 1975eko otsailaren 7a) adarjotzaile frantziarra da. Frantziako komunikabideen arreta gune bihurtu zen, sketch gisako hainbat txantxa egin eta Interneten zabaldu ondoren. 2002an FC Lorienteko jokalaria bailitzan ospatu zuen Frantziako Koparen garaipena, ospakizunetan parte hartu zuen eta Jacques Chiracen zorionak jaso zituen. Gainera, Gaillard beste kirol ekitaldi, telebistako lehiaketa eta manifestaldi askotan sartu iza da, gehienetan segurtasun neurriak erraztasunez gaindituz."}
{"id": "75300", "revid": "100292", "url": "https://eu.wikipedia.org/wiki?curid=75300", "title": "Natura 2000", "text": "Natura 2000 Europar Batasuneko sare ekologiko bat da, Batasuneko garrantzizko lekuek eta babes bereziko eremuek osatua. Gune koherenteen sare hau, Batasuneko estatu guztientzako Europako Batzordearen naturaren kontserbazio politikan oinarritzen da, habitat naturalaren eta fauna eta flora basatiaren kontserbazioari buruzko 1992ko maiatzaren 21ean ezarritako 92/43/EEE zuzentarauari jarraituz (Habitaten Zuzentaraua izenez ezagunagoa). Helburutzat du habitat natural motak eta dagozkien espezieen habitatak euren hedapen naturaleko eremuan kontserbazio egoera onean mantentzea edo berrezartzea bermatzea da. Horretarako, garapen sostengagarria sustatu nahi da, gunea hurrengo belaunaldiei bermatzeko asmoz.\nHistoria.\nNatura 2000 basa fauna eta floraren Habitat naturalak gordetzeko 92/43/EEE zuzentarauaren bidez sortutako sarea da. Honen bidez Dibertsitate Biologikoaren gaineko Hitzarmenean ezarritako helburuak, 1992an Rioko Lurraren Gailurrean onartutakoak alegia, lortu nahi ziren. Sarearen antolaketa 2004ko ekainerako aurreikusita bazegoen, prozesu hori oraindik orain burutu gabe dago. Horren arabera Europa Batasuneko estatuek beren lurraldeko naturaguneak aukeratu behar zituzten, horrela sare bat sortuz. Hasierako plangintzak data hauek ezarri zituen:\nBi motatako zonaldeak.\nEuropa mailan aurrera eramaten ari den politika honek bi motatako zonaldeak bereizten ditu:\nBeraz, bi eremu mota horiek bi zuzentarauen konbinaketaren ondorioak dira eta hauen bitartez martxan jarri behar da Sarea.\nBGL bat Europa mailan onartua denean automatikoki BBE bihurtzen da, eta babes araudi berezia ezartzen zaio. Helburua Europa mailan sortzen diren BBE guztiekin sare bat egitea da horrela interes handiko habitatak eta espeziak babesteko.\nItsasoko Natura 2000 sarea.\nKostaldeak dituzten estatuek, era berean, itsasguneetan komunitate intereserako habitat eta espezieen sare koherente bat proposatu behar dute. Sare hori izendatzeko hasierako urtea 2004 izan zen. Lan horretan laguntzeko Europako Batzordeak gida berezi bat argitaratu zuen non alderdi juridikoak zein politikoak azaltzen ziren, komunitateko arauak jasoz: uraren esparru zuzentaraua, Europako itsas-politika, zonalde eta nazioarteko hitzarmenak. Halaber, definizioak eta estatuz estatu garrantzi komunitarioko espezieak zein habitatak identifikatu egiten ziren; bilatzeko elementuak eta lekuak, ebaluatzeko sistemak; gestionatzeko neurriak eta hauek Europako arrantzaren gestioarekin duten lotura.\nGestio horrek betebehar ekonomikoak, gizartekoak eta kulturalak kontutan hartu behar ditu eta, horrekin batera, sarea martxa jartzearen ondorioak.\nHelburu hori hobeto betetzeko Europako Batzordeak itsasoen ezagupen aldetik dauden hutsuneak eta ezjakiteak zuzentzeko eskatzen die partaideak diren estatuei.\nUne honetan Euskal Herrian ez dago horrelako izendapenik."}
{"id": "75301", "revid": "512", "url": "https://eu.wikipedia.org/wiki?curid=75301", "title": "Ahari (mitologia)", "text": "Ahari Arabako Okinako leize ospetsuan bizi zen ireluetako bat zen, ahariaren itxura hartzen zuena.\nOro har, Leizetan bizi ziren irelu-ahariak, Mariren laguntzaileak ziren. Jainkoak aharien gorputza burukotzat erabiltzen du lo egiteko, baita beraien adarrak ere iruteko harikailtzat.\nJainkoak ahariak zamaberetzat erabiltzen ditu. Horrela sinesten dute Zegaman Aketegiko Damaren kasuan.\nAhariekin batera, ardiak ere zenbait elezaharren eta sinesmenen protagonistak dira. Haien pisua handia da euskal mitologia eta sinesmen zaharretan. Normala da kontuan hartuz artzaintzak gure nekazaritza gizartean izan duen garrantzia.\nEtimologia.\nBehiak abelgorriak ziren bezala, eta zaldiak abelbeltzak, ardiak artzaintzako zenbait tokitan abelxuriak deitzen zituzten.\nSasi ardiak eta ardi latxak.\nEuskal Herriko bertako ardi arrazak ahari edota ardiei buruzko mitologiarekin lotuta daude.\nSasi ardiez den bezainbatean, ardi mota hori oso leku malkartsu eta sastrakatsuetan bizi denez, eta askotan harpeetako sarreretan edota barnean babesten denez, leku haietako irelu edo jenioekin lotzen zuen jendeak.\nElezaharrak.\nLeitzako baserritar batek kontatzen zuen ipuin hau: Ardiek hitz egiten zuten garaian, artzain batek ataka ireki eta artaldea belardi batera sartu zuen, baina ardiek ez zuten belarrik jaten, zeren eta batak besteari (istorioaren beste zenbait aldaeratan belarra bera mintzatzen zitzaien) \"Aurrean goxo, aurrean goxo\" esanez aurrerago joaten ziren, eta egun hartan belarrik jan gabe gosez geratu ziren.\nHurrengo egunean artzainak ataka berriz ireki eta artaldea belardi berera sartu zuen; oraingoan ordea, gosetutako ardiak, \"Bertan goxo, bertan goxo\" esanez belarra jaten hasi ziren\".\nSinesmenak ardi eta ahariei buruz.\nBertakoek sinesten zutenez, Ahariren bizilekua den Okinako leizetik sortzen omen ziren eskualdeko uztak eta baratzeak suntsitzen zituzten ekaitz eta txingor-hodeiak.\nKontatzen dutenez, behe-lainotxo bat pasatu zen Segurako kaleetan barrena, eta biharamunean sukar-beltzaren izurritea inguruko jendea sarraskitzen hasi zen.\nIzurritearen egilea Lainaide zen, Aideko irelua laino itxura hartuta.\nIzurritearekin amaitzeko, ardi taldeak eraman zituzten Segurara eta hango kaleetatik pasarazi. Uste zuten horrela ardiek beraienganatuko zutela gaixotasuna herritarrak salbatuz."}
{"id": "75302", "revid": "201", "url": "https://eu.wikipedia.org/wiki?curid=75302", "title": "Zezen gorri", "text": ""}
{"id": "75303", "revid": "54983", "url": "https://eu.wikipedia.org/wiki?curid=75303", "title": "Aztore arrunt", "text": "Aztore arrunta (\"Accipiter gentilis\") hegazti harrapari bat da, falkoniformeen sailekoa, eta, honen barnean accipitridae sendikoa. Bere kontserbazio egoerak, arrisku txikiko hegazti mota bezala zehazten du. Aztore arrunta izena ere jasotzen du.\nEzaugarriak.\nNeurri ertainekoa da (48 eta 58 zentimetro artean neurtzen du, zapelatz arruntaren oso antzekoa) eta bere gorpuzkerak, gabirai handi bat edo belatz baten antza ematen dio, hegazti mota, benetan, arranoekin lotuta dagoen arren. Bere hego luzera 100 eta 120 zentimetro artekoa da eta 0,7-1,5 kg arteko pisua du, eta, hegazti harrapari guztietan bezala, arra emea baino txikiagoa da. Gazteek, margo argiak dituzte: gorriska goian eta horinabar ilun kolorezko orban handiekin behean. Helduek, nabar errauts kolorea dute, urdinabar eta beltzkara margokoak gainaldean eta zurixkak lerro ilunekin behean. Bi orban zuri dituzte euren begi handien gainean eta euren begininia horia edo laranja da; azken ezaugarri hauek, belatzekin dituzten aurpegiko ezberdintasunik nabarmenetako batzuk dira, belatzek ez baitute orban horiek, eta, gainera, euren begininiak ilunak dira. Aztorea, zuhaitz ekosistemetako ehizan bereizituriko hegaztia da, bere hegoak, laburrak dira duen neurrirako eta muturrak biribilduak dituzte, aldi berean, euren isatsa proportzionalki luzea da eta 4 edo 5 lerro ilun ditu. Ezaugarri hauek, mugikortasun handia eta mugimendu ahalmena ahalbidetzen diote landaredi askoko giro batean, eta bere hego laburrek, basoko zuhaitzen aurka jotzea eragozten dute, honela, giro trinko batean arazorik gabe hegan egiteko gai delarik. Ezaugarri zinegetiko hauek antzinatetik bere balioa eman zioten belazketa hegazti gogokoena bezala basoan ehizatzeko.\nArranoekin duen beste elkar ezaugarri bat, buruaren forma eta mokoa dira, baita herpeak ere, laburrak, kamutsak eta oso indartsuak direnak, aztoreak (arranoek bezala) ez baititu bere harrapakinak mokoarekin lepoa moztuz hiltzen, belatzek egiten duten bezala, euren herpeen estutzearekin baizik.\nAzpiespezieak.\n\"Accipiter gentilis\" espezieak zortzi azpiespezie ezagun ditu:\nBizigunea eta hedapen eremua.\nBaso trinkoetan bizi da, lautada zein mendikoak, eta gutxitan irtetzen da basorik ez dagoen tokietara, Europa, Asia eta Ipar Amerikan aurki daiteke. Iberiar penintsula osoan hedatua dago, batez ere iparraldean, baina ez da Balear Uharteetan bizi.\nEuskal Herrian.\nEuskal Herriko baso handienetatik hedatzen da, bereziki Araba, Nafarroa, Lapurdi, Behe Nafarroa eta Zuberoako baso kontserbatuenetan, gizakiaren presentzia txikiko gunetan.\nUrkiola, Altube-Gorbeia, Aralar, Urbasa, Elgea-Urkilla, Ultzama, Iratiko oihana, Senpere-Uztaritze, Eguralde, Mugerre, Ezka, Zaraitzu, Malerreka, Izki-Iturrieta-Entzia inguruetan hedatzen da gehienbat, hostozabal (pagadi, haristi, baso misto...) zein pinofito basoetan.\nBizitza eta ohiturak.\nZuhaitzetan egiten ditu bere habiak. Habian 3 edo 4 arrautza jartzen ditu (ez hain ohi 1etik 5era), hiru egunen epean. Txitaldia, nagusiki, emeak egiten du, arra ordea, elikaduraz arduratzen dena da txitatze denbora guztian, hau da, 36 eta 41 egun bitartean. Txitatan, lumaia 18 eta 38 egun bitarteko epean agertzen da, gutxi gora-behera 40 egunetara, habiatik irteten dira, eta 45era, euren lehen hegaldia egiten dute, independentzia maila handi bat lortuz 70 egunetara.\nEkologia.\nAztore arruntak garrantzi ekologiko handiko harraparia da, basoetako ekosistemetan egunean mugitzen den baso harraparirik indartsuena da, beraz kontrol ekologiko orekatzaile bat egiten du bere elikadura katean dauden espezie anitzengan. Emeak, arra baino handiagoa denak, basoilar eta erbien tamainako harrapakinak ehizatu ditzake, arra espezie txikiagoekin konformatzen da.\nEspezieen arteko elkarrekintzak.\nAztorea tamaina aldetik baso hutsez osaturiko hegazti harraparirik indartsuena eta oldarkorrena da. Zapelatz arruntaren tamainakoa da, baina hau baino oldarkorragoa eta indarstuagoa.\nEuropako iparraldean eta erdialdean aztoreak zapelatz arrunta desplazatzen du erasoaldien eta oldarraldien eraginez, zapelatzari lurraldearen lehian argi eta garbi nagusitzen zaio. Latitude horietan aztorea zapelatza baino apur bat handiagoa eta pisutsuagoa da.\nIberiar penintsulan eta Europako hegoaldean ordea, tamainaz berdinak dira eta bertan erasoaldiak gutxiago gertatzen dira, elkarren arteko errespetua handiagoa da.\nZapelatz listorjalearekin ere lehiatzen da lurraldearengatik, hauek ere basoetako hegazti harrapariak dira eta. Beraien arteko lehian aztorea da nagusitzen dena, erasoaldietan zapelatz listorjaleak hiltzeko gai baitira. Normalean Zapelatz listorjaleak bere habiak aztoreen habiengatik urrun jartzen ditu.\nGabirai arruntak zapelatz listorjalearen antzera jokatzen du, aztoreengandik tartea eta distantzia uzten saiatzen da.\nHarrapari naturalak.\nAztore helduak egunez ez du apenas harraparirik. Gauean noizbehinka hontz handiak ehizatzen du, egunez ordea, aztorea baino handiagoak diren arranoek ehiza dezakete, baina oso gutxitan ematen da.\nNoizbehinka lepazuriak eta lepahoriak arrautzak eta txitak ehiza ditzakete, baina aztore helduak inoiz ez. Kontrakoa ere gertatzen da, aztore emeek lepahori eta lepazuri kumeak ehizatzen ditu. Helduen artean, elarrengadik errespetua dute.\nElikadura.\nAztorea, basoko ehiztari paregabe bat da: bere harrapakinak azkar jazartzen ditu zuhaitzen artean behetik abilezia handiz hegan eginez. Hegazti mota ezberdinak ehizatzen ditu (beleak, usoak, arabazozoak, eperrak etab...), baita ugaztun txikiak ere (untxiak, erbiak urtxintxak, saguak etab...), musker eta zomorroez gain. Zelatatzen ehizatzeko ohitura du, behatoki batean edo toki pribilegiatu batean pausatua, nondik bere lurraldea eta balizko harrapakinak ikus ditzakeen bera ikusia izan gabe. Behin bere harrapakina ikusi duenean, angelu hil bat jarraituz erasotzen du, ohi behetik hegan doan hegazti baten kasuan, edo lurraren mailatik bere harrapakina lurrean baldin badago. Bere harrapakinak, harrapatutako tokian jaten ditu.\nEguneko hegazti zuhur bat da, eta ikusteko oso zaila, txikiagoa den bere senide gabiraia baino are gehiago."}
{"id": "75305", "revid": "336", "url": "https://eu.wikipedia.org/wiki?curid=75305", "title": "Seagram Building", "text": "Seagram Building New York hiriko etxe orratz bat da, 375 Park Avenue-n kokatua, 52. eta 53. kaleen artean. Ludwig Mies van der Rohe arkitekto alemaniarrak diseinatu zuen, Philip Johnson amerikarrarekin lankidetzan, eta bere eraikuntza 1958an bukatu zen. 38 solairu ditu (157 m garai).\nEzaugarriak.\nEraikin honek eta bere estiloak (\"Nazioarteko Estiloa\" deritzonak) izugarrizko eragina izan zuten Amerikako eta munduko arkitekturan. Eraikuntza-estilo horren ezaugarri bereizgarrienetako bat da eraikinen egitura kanpoalderantz agerian uztea. Mies van der Rohek pentsatzen zuenez, eraikin baten egitura-elementuek agerian egon behar zuten. Seagram Building, garai hartako eraikin ia guztiak bezalaxe, altzairuzko egitura batekin egina zegoen, eta egitura horri euste-funtziorik betetzen ez zuten beirazko hormak atxiki zizkioten. Mies-en nahia zen altzairuzko egitura ageri-agerian uztea, baina Estatu Batuetako eraikuntza-arauek agintzen zutenez, egiturazko altzairu guztiak sutatik babesteko material batez estalita behar zuen egon (eskuarki, zementuz). Izan ere, gaizki babestutako altzairuzko zutabe nahiz habeak bigundu eta eror daitezke sute bat gertatuz gero. Zementuak eraikinaren egitura ezkutatu zuenez (Mies zeharo horren kontra egon arren), euste-funtziorik betetzen ez zuten habeak erabili zituen, egitura nolakoa zen agerian utzi nahian. Habe horiek eraikinaren kanpoaldetik ikus daitezke, eta bertikalean ipinita daude, beirazko leiho handiak inguratuz.\nSeagram eraikinaren beste ezaugarri garrantzitsu bat da aurrealdean daukan plaza. Eraikinak ez du betetzen hasiera batean orubeak eskaintzen zuen espazio guztia. Izan ere, eraikitzaileak uko egin zion orubearen zati batean eraikitzeari (eta horrek ahalbidetuko zuen espazio eraikiaren hainbat eta hainbat metro koadrori), horren ordez eraikinaren aurrean iturriz apaindutako plaza bat sortzearren, Seagram eraikinaren edergarri eta osagarritzat hartu behar dena."}
{"id": "75306", "revid": "1712", "url": "https://eu.wikipedia.org/wiki?curid=75306", "title": "Kabi", "text": ""}
{"id": "75307", "revid": "512", "url": "https://eu.wikipedia.org/wiki?curid=75307", "title": "Barreiros", "text": "Barreiros Lugoko probintziako A Mari\u00f1a Oriental eskualdean dagoen udalerria da. 2007an 3.246 biztanle zituen 72,4\u00a0km2tan banaturik.\nBarreirosko parrokiak.\nBarreirosko biztanleria hurrengo parrokien artean banatzen da:"}
{"id": "75308", "revid": "119347", "url": "https://eu.wikipedia.org/wiki?curid=75308", "title": "A Pontenova", "text": "A Pontenova Lugoko probintziako A Mari\u00f1a Oriental eskualdean dagoen udalerria da. 2007an 2.971 biztanle zituen 135,8\u00a0km2tan banaturik.\nA Pontenovako parrokiak.\nA Pontenovako biztanleria hurrengo parrokien artean banatzen da:"}
{"id": "75309", "revid": "512", "url": "https://eu.wikipedia.org/wiki?curid=75309", "title": "Trabada", "text": "Trabada Lugoko probintziako A Mari\u00f1a Oriental eskualdean dagoen udalerria da. 2007an 1.451 biztanle zituen 82,7\u00a0km2tan banaturik.\nTrabadako parrokiak.\nTrabadako biztanleria hurrengo parrokien artean banatzen da:"}
{"id": "75311", "revid": "512", "url": "https://eu.wikipedia.org/wiki?curid=75311", "title": "Tropaeum Traiani", "text": "Tropaeum Traiani monumentu oroitarri bat da, Trajano erromatar enperadoreak 109. urtean eraiki zuena, hegoaldeko Dobrujan, Tapaeko guduan, daziarren aurkako bere garaipena oroitarateko.\nEzaugarriak.\nDeskribapena.\nOndo ikusteko modukoa, eraikin hau bidegurutze garrantzitsu baten ondoan zegoen, eragin ikusgarri batekin, hondakinek emandakoa eta gaur egun, berreraikitze eztabaidagarri batek estaltzen duena, falta diren zatiak erreproduzitzen dituena, paramentua eta apaindura arkitektonikoak, Adamklisiko Museoan erakutsiak aurkitzen direnak, Konstanzatik 50 kilometro mendebaldera.\nMonumentua, erromatar munduko garrantzitsuen eta eztabaidatuen artean dago. Egitura bezala, lehenago eraikia izan zen Alpeetako Garaikurra oroitarazten du, Augusto enperadoreak Proventzako La Turbie herrian eraikitzea agindu zuena oroitarazten du, baina trinkoagoa eta harmoniatsuagoa da.\nDanbor bat mailakatutako oinarri zirkular baten gainean, harrizko teilazko sabai koniko batekin gainditua dago. Sabaiaren puntan, oinarri altu batek bere inskripzioarekin, arma garaikurra eusten zuen presoen estatuen artean. Preso hartutako beste pertsona batzuk erliebean irudikatuak zeuden danborra amaitzen zen karel bateko almenen gainean. Behean, friso hirukoitz bat: landare irudidun bi lerroren artean, metopak gerra eskenekin.\nNeurriak.\n39 metroko garaiera zuen eta forma borobila zuen (38 metroko diametroa). 12.60 metroko garaiera eta 31 metroko diametroa zuen erdigune zilindriko batekin osatuta zegoen, harri horma landugabean eraikia eta oinarria, 7 harrizko harmaila zituen plataforma batez estalia. Erdigunea, harrizko blokez estalia zegoen, 54 metopazko ilara batez jarraitua (gaur egun 49), behe-erliebean zizelkatuak, daziarren aurkako gerraren eskenekin.\nErdigunearen gainean, kono-enborrezko teilatu bat altxatzen da, harrizko eskenekin estalia eta 6 metroko garaierako hexagono formako zokalo bat, esandako \"garaikurra\" bera eusten duena: tronu bat, armajantzi klasikoarekin eta borrokarako armekin\nErlazionatutako eraikinak eta erantsitakoak.\nMonumentu oroitarriaren ondoan, erromatar goiko ofizial baten omenez eraikia izan zen mausoleo bat dago.\nEkialdean, aldare txiki bat, Trajanoren aginduz eraikia, guduan hildako soldaduen omenez. Aldareak laukiluze forma du.\nAdamklisitik ipar-mendebaldera, hondakin erromatar multzo bat dago: Traianoren \"garaikur\" hiria. Dobrujako lurraldeko herri zibil handientzat bezala hartua eta Garaikurrarekin batera eraikia, hiria, Daziar Gerratan parte hartu zuten beteranoen familiek populatua izan zen, eta bertan finkatu zirenak. Godoek suntsitua, azkenik, erabat utzia izan zen 587an abaroen erasoak zirela eta.\nAurkikuntza.\nMonumentua, europar bidaiarien ohiko ibilbideetatik kanpo zegoen, eta, beraz, ezen XIX. menderarte ezagutu.\nEstalkia, behera etorria, zementuzko gunearen inguruan metatu zen, eta zati asko, inguruko herrisketan berrerabiliak izan ziren.\nXIX. mende amaieran, Bukaresteko arkeologo zen Grigori Tocilescuk (1850-1509, bi austriar aditurekin lankidetzan, lehen argitalpena aurkeztu zuen, non metopen ordena berregiten saiatzen zen eta monumentua, inskripzioaren arabera Traiano enperadorearen garaian datatzen zuen. Azterketa horretatik eztabaida bizi bat sortu zen, estilo, kronologia eta historia ordena arazoei buruzkoa.\nGaraikurraren azterketaren hipotesi eta tesia.\nGaraikurra, Trajanoren gerra operazioetatik hain urruti dagoen herri batean kokatuta egotearen hipotesiak, Behe Mesian lortutako garaipen bat oroitarazten duela dio, non, daziarrak, deskuidu mugimendu bat egiten saiatuko ziren. Traianoren zutabean ere agertzen den eskena. Baina Erromako monumentua eta Adamklisiko garaikurraren arteko antzekotasunak oso urriak dira edukiarik dagokionez, eta ia ezerezera jaisten dira estiloaren arloan. Han, hedapen luzeko istorio bat, biziz eta mugimenduz betean, hemen, atal laburrezko sail bat, bakoitza, itxuraz, metoparen espazioan itxia eta protagonistak bakarrik protagonistak agertzen direna, laguntza eta hondorik gabe.\nGaraikurraren erliebeetan, gerlari gutxiko taldeak edo irudi bakanak nagusi dira. Eta mugikortasun ezaren inpresioa, sarri (arte bizantziarrean bezala) behartutako aurretikakoak eta jarrera errepikakokrrak laguntzen dute.\nIa ezagutu gabea da, gainera, tradizio klasikoko naturalismoa. Irudia ez dago multzo organiko bat bezala pentsatua, eta, beraz, postura antinatural eta bihurrienak har ditzake, beti, erlaitzaren lerroei edo konposaketaren eskemara egokituz, geldia, irudi heraldiko bat bezala itxia eta plano bakarrean garatua, perspektiba efekturik lortzen saiatu ere egin gabe.\nEzinezkoa zirudien, lengoaia hau zutabearen hain estilo ezberdinaren garaikidea izatea. Garaikurra, Augusto enperadorearen erregealdiaren garaikoa zela uste izan zen (inskripzioko Trajanoren izenak, berreraikuntza bati erreferentzia egingo zion), mugako probintzietara oraindik beste toki batzuetako gustu fin eta greziartzailea heldu ez zenean. Gero, antzinate berantiarreko artea eta garaikurraren estiloaren arteko antzekotasunak nabaritu ziren.\nGaraikur honen azterketarekin probintzia periferikoetako erromatar arteari buruzko ezagutza zabaldu da, eta, fase kronologiko guztietan, adierazpen hauek arte ofizialaren ezaugarri oso ezberdinak har ditzaketela egiaztatu da.\nDena dela, Adamklisiko erliebeak, formen organikotasunari buruzko bere indiferentziarekin, erromatar eskultura probintzial askotan arrunta den arren, hemen, ohizkoa ez den espresibotasun bat hartzen du, hildako edo hil zorian dauden daziarren irudi tragikoetan nabarmentzen dena, bihurtutako gorputzetan, keinuetan, berrantolatzeen originaltasunean, ez akzioa eta mugimendua irudikatzeko, efektu abstraktu apaingarrien arabera daudela baizik. Erdi Aroko artea iragartzen duen eskultura bat da."}
{"id": "75313", "revid": "512", "url": "https://eu.wikipedia.org/wiki?curid=75313", "title": "Alpeetako Garaikurra", "text": "Alpeetako Garaikurra (frantseses \"Le Troph\u00e9e des Alpes\", latinez \"Tropaeum Alpium\") La Turbie udalerrian dago, Frantziako Itsas Alpeak departamenduan kokatua, Monakoko printzerriaren gaineko toki garai batean. Bere eraikuntza, Augusto enperadoreak agindu zuen, eskualdean bizi ziren eta euren salgaiak garraiatzeko erromatar galtzadak erabiltzeko ohitura zuten merkatariei erasotzen zieten liguriarren aurkako bere behin betiko garaipena ospatzeko. Dorreko harrietako batean, tribu hauen zerrenda grabatua dago.\nGaraikur honek, ez zuen inolako erabilgarritasun militarrik, Italia eta Galia Narbonensis probintzien arteko muga adierazteko soilik balio zuen, ondoren Var ibaia dagoen tokira pasako zena.\nXII eta XV. mendeen artean, gotorleku bezala erabilia izan zen eta kanpoko harresiari itsatsitako etxeak eraiki ziren.\n1705ean, Frantzia eta Savoiaren arteko gerra berrabiarazi zenean, Frantziako Louis XIV.ak, eskualde osoko gotorleku guztiak suntsitzea agindu zuen, eta bere ingeniariek, garaikurraren zati bat eztandarazi zuten. Harriak, orduan, harrobi bezala erabiliak izan ziren, eta, beste gauza batzuen artean San Miguelgo Eliza eraikitzeko balio izan zuten."}
{"id": "75314", "revid": "105290", "url": "https://eu.wikipedia.org/wiki?curid=75314", "title": "Orippo", "text": "Orippo erromatar hiri bat da, turdetaniar jatorrikoa, Via Augustan kokatutakoa, Erromatik Cadizera, Antoninoren Ibilbidean eta Vicarelloko Edalontzietan aipatua.\nSevillako probintziako egungo Dos Hermanas udalerrian dago, Guadaira ibaiaren bideraketaren ondoan.\nBadaude indusketa batzuk, non, ikusgai dagoen zatia, Herberoen Dorrea izenekoa den, buztingintza labeak ere aurkitu direlarik, horietakoren bat, oso kontserbazio egoera onean. Baita beste hondakin batzuk ere. Txanpon propioa egitera ere iritsi zen.\nZoritxarrez, jatorrizko finkatze arkeologikoa sistematikoki kaltetua izan da hamarkadetan zehar, (arpilaketa, jatorriz landa lurra zen lur batean luberriketa desegokiak...) gaur egun, ia erabat suntsitua dagoelarik, batez ere, udaletxeak baimendutako industrialde baten eraikuntzaren ondorioz, aztarnategien hasierako eremuan zehar hedatzen joan dena.\nZorionez, 1992an datatutako azken introspekzioetan zehar, probintziako katalogo arkeologikoan bildutakoak, zakil formako beirazko objektuak agertu ziren, mahats biltze garaian zehar egiten ziren erromatar orgien ebidentzia."}
{"id": "75315", "revid": "3591", "url": "https://eu.wikipedia.org/wiki?curid=75315", "title": "Betizu", "text": "Betizua Euskal Herriko bertako behi arraza da. Bertako behi arrazen artean, seguruen autoktonoena bezala hartu daitekeena. Gehienetan eta betidanik euskal mendietan bizi izan direnak, erdi askatasunean. Batzuetan behi basatitzat ere hartuak izan dira, kasu askotan halaxe bilakatu direlako. Horren lekukotasuna dago, esate baterako, Larrun mendian joan den mendean.\nHainbatentzat \"Europako azken basa behiak\" dira, nahiz eta kontinentean beste hainbat arraza basatiek irauten duten. Esate baterako Andaluziako Do\u00f1anako paduretako behi mostrenkoak. Edo betizuen senideak diren eta desagertzeko zorian dauden behi landesak.\nArraza egoera larrian dago, haragi eta esne ekoizpenaren aldetik beste hainbat behi arraza baina okelez urriagoak izanik, joan den mendeko erdialdetik baina bereziki azken hamarkadetatik baserritarrek baztertuz joan ziren eta arraza emankorragoak erabiltzeko. Hala ere, arrazari buruzko ezagutza handitzeaz gainera, betizuak berreskuratzeko ahaleginak egiten ari dira XXI. mendetik. Espainiar Ministerioak 1977. urtean onartu zuen arraza ofizialki Euskal Herriko Hegoaldean .\nAbere hauen jatorria oso zaharra da, eta dirudienez, garai batean Pirinio aldean bizi ziren bovido edo betabere basatien populazioetan dago. Betizuak Pirinioetako abelgorrien arraza ezberdinen arbasorik zaharrenak izango lirateke. Erliebe menditsuaren ondorioz isolaturik, betizu arraza beste arrazekin gurutzatu gabe geratu zen eta beraz, antzinako populazio haietatik iraun du. Nafarroako nafar kasta motako zezenen aitzindariak direla ere aipatua izan da .\nBetizuak desagertzeko zorian daude, eta ez du ematen abere kopurua asko emendatu denik asken urtetan. Egoera bereziki larria da Ipar Euskal Herrian. Hemen bertako arrazak kontserbatzeko ardura duen \"Conservatoire des Races d'Aquitaine\" erakundeak ez du asmatzen azken urtetan betizuen kopurua mantentzeko. 2015. urtean Iparraldeko betizu elkartea desegin zen.\nEuskal mitologian zein elezaharretan, maiz agertzen dira betizuen itxurako jenio edo ireluak, beste zenbaitzuen artean \"behigorri\" edo \"zezengorri\" izenekin. Sarritan Mari Euskal Herriko antzinako jainkosa handiarekin lotuta. Festetan ere erabiliak izan dira, bereziki soka-muturrerako, eta baita errekortari jokoetan ere. Eragin kulturala telebistara ere zabaldu da, hain zuzen EITBko \"Betizu\" izeneko umeentzako saioak irudizko betizu bat izan zuen pertsonaia nagusitzat.\nEtimologia.\nIzenaren etimologiari dagokienez, antza, betizu izenak \"behi izua\" esanahia dauka, abere hauen izaerari erreparatuz. Jakina,\nbetizuek inor ikusi orduko ihesera jotzen dute. Adiera \"etxe-behia\" edo \"etxeko behiarekin\" kontrajarzten da. Azken hauek baserrien inguruan eta eskura jarrita dauden abelgorriak izanik.\nArratia aldeko euskal esaera zahar bat dago betizuei buruz; \nEsamoldeari dagokienez, pertsona bat \"betizu\" dela esaten denean, aipatutako laguna jenio bizikoa dela esan nahi du. Baita lagunartekoari ihes egiten dion pertsona, oso jarrera bakartia hartzen duena.\nBetizuarentzat erabilitako beste hainbat izen hauexek dira:\n\u2022Mendi-behia, Nafarroan.\n\u2022 Larra-behia, Gipuzkoan.\n\u2022 Basa-behiak, Bizkaian.\n\u2022Betizu-basa idi.\n\u2022 Betisko edo ohianbehi, Iparralden.\n\u2022 Aurer, Erronkarin.\n\u2022 Auger, Aezkoan.\nAgian \"Aurer\" hitza bere etimologia argitu gabe daukan Auritz herriaren izenarekin zer ikusirik izan dezake.\nAhaztu gabe Garona Garaiko eta Huescako probintziaren Aurin herriak.\nDima aldean behi-uzoak edota behi-gorriak deitzen dituzte.\nO\u00f1ati aldean bertako betizuak behigorrixak deitzen zituzten.\nHauek dira gutxiago erabilitako beste zenbait izen: etxeko behia, kata bizarra, herri behia, eta herri ganadua. Azken izen hauen jatorria zenbait kasuetan betizu taldeak \"herri jabetza\" zirelakoan datza. Azienda hau herri-mendietan larratu, eta herritar guztien artean kudeatzen zelako.\nNafar-aragoieraz , Uxue eta Galipentzuko zaldu eta mendietan joan den mendearen erdiko hamarkada arte bizi ziren betizuak vacas royas deitzen zituzten, hau da, \"behi gorriak\".\nGazteleraz ere betizuaren adierak bertako arraza bat dela azpimarratzen dute. Del Pa\u00eds (herrialdekoa), la nuestra (gutarra), raza vasca, (euskal arraza).\nJatorria.\nBetizuen ezaugarri nagusienetakoa, Europako azkenetako \"bos taurus\" basatiak izatea da. Gainera ez dira, nolabait esateko, behi basati baina askatu \"berriak\", Do\u00f1anako behi mostrenko edo \"padurako behiak\" delakoen kasu. Betizuek duela milaka urtetik daude egoera basati edo erdi basati honetan euskal mendietan.\nEdozein dela ere betizuen jatorria, Euskal Herriko mendietan aspaldikoak direla frogatzen duten adierazpen, agiri eta testigantza franko daude. Esate baterako, Jose Migel Barandiaranek edota Jesus Altunak aipatutakoak. Esate batera Altunak zera dio: \"\u201c Behi azienda neolitotik (Kristo aurreko 3.500 urte) gobernatzen da gure herrian. Baliteke gure herrialdean bertan etxekotua izatea, zeren eta hementxe bertan bazegoen urotik zetorren espezie basatia edo agriotipoa\u201d\". Eta beste hau ere: \"\u201cEdozein moduan ere, Brontze eta Burdin Aroetan behi aziendak, betizuen proporzio berbera dauka\u201d\".\nAltunaren arabera, badirudi gainera etxekotze prozesuan zehar tamainaz murrizten joan zen behi-azienda berriro handitzen hasi zela erromatarren garaian. Berranditze honen arrazoia oraindik ezezaguna da. Baliteke berranditze honek betizu motako behietatik egungo behi piriniar enborreko arrazak sortzea.\nBa dakigu jakin, antzina, Pirinioetako alde bietan, bazirela bos taurus basatiez osatutako taldeak, zeintzuk, alde batetik bestera mugitzen ziren libre, gizakiaren eragin zuzenik gabe. Badirudi, betizuak, geratzen diren animalia horien kondarrak edo direla. Kontutan izan behar dugu gainera, oraintsu arte, euskal orografia menditsuari esker, animalia horiek bertako ibar eta mendi magaletan bizi izan direla beste arrazetako animaliekin nahastu gabe.\nBetizuek, beti bazter-lekuetan eta larre kaskarrenetan dabilen azienda izanik, bertako beste hainbat azienda arrazek jasan duten \"hobekuntza\" eta nahasteengatik libratu dira. Bazterralde hauetan babestuak, guregana arraza nahiko garbi ailegatu da gaur egunera, baina oso kopuru txikian.\nUroak eta betizuak.\nBetizu arrazaren jatorria aztertzerakoan, ezinbestekoa da Bos taurusen jatorria eta hedapenari buruzko zenbait aipamen egitea.\nHasteko, eta badirudi honetaz ikertzaile gehienak bat datozela, Bos primigenius edo Europako Bos taurusen aitzindari bezala, zeltarrek \"auroch\" eta geroago erromatarrek \"urus\" deitutakoa, gaur egun uro izenarekin ezagutzen dugun animalia onartzen da.\nUroa, antzineko ikaragarrizko behi azienda basatia izan zen. Soin gurutzerainoko garaiera 1,75tik 2 metrora iristen omen zen arren kasuan, eta 1,50etik 1,70era emeetan. Pisua, berriz, 800-1000 kilo artekoa zuten. Adarrak 80 zentimetro luze eta bular aldeko perimetroa 3 metrotik gorakoa.\nJulio Cesarrek Galiako Gerrak izeneko bere idatzian zera esaten zuen; garaieragatik elefantea bazirudien ere, zezen itxura zeukala. Zalantzarik gabe konparaketa gehiegizkoa zen, baina basa zezen hauen itxura ikaragarriaren berri ematen digu.\nUroak garai batean oso ugari izan ziren Europan, eta haien banaketa lurraldeak Ipar Afrika eta Ekialde Hurbilan barrena Txinaraino hartzen zuen ere. Europako uroaz gain, (Bos primigenius primigenius), uroaren beste bi azpiespezie baziren ere: Bos primigenius mauretanicus Ipar Afrikan eta Bos primigenius namadicus, India aldean.\nUroak bere ondorengoak diren egungo behi arrazak baino askoz handiago eta indartsuagoak ziren, eta taldetan bizi ziren mendi, baso eta lautada zabaletan.\nGizakiek burututako etengabeko ehizak, eragindako baso-azalaren murrizketak zein etxaberekiko konpetentziak ekarri zuten uroen gainbehera. Antzinako Erromaren garaia baino lehen, uroa Mediterraneoko bazterretik desagertu zen, baita India zein Mesopotamiatik. Hala ere espeziea ugari zen oraindik Alpeetan eta Alemaniako basoetan.\nEuropako eta munduko azken uroa Poloniako Jakotoroweko basoan akabatu zuten 1627. urtean. Beste aldetik, hainbat idazkiek Suediako uroez hitz egiten dute 1555. urtera arte.\nAnimalia hau, Euskal Herrian zehar ere hedaturik zegoela bermatzen duten lekuko ugari dago, besteak beste Altxerri, Santimami\u00f1e, Areatza eta Karrantzako zein beste zenbait kobazuloetako labar-pinturak. Aipagarria ere Arabako Gibijoko mendikatean aurkitutako uro baten hezurdura guztia (aurreneko kasua Iberiar Penintsulan), duela 7.400 urtekoa. Era berean aurkikuntza paleontologikoen bidez baieztatuta dago uroak bazirela Euskal Herrian garai mesolitoan, glaziazioak eta gero, Neolitoan zehar eta baita metal-aroetan, Burdin Aroan barne.\nNeoliton zehar ugari dira uroen aztarnak Euskal Herrian, baina baita uro eta etxekotutako abelgorri aziendarena, azken hauek, eta tamainaren arabera, uro eta etxeko aziendaren arteko abereak. Etxekotze prozesu honek hori ekarriko baitu, abelgorrien tamainaren murriztea.\nAurkitutako azken hezurren arabera, baieztatu dezakegu uroak gurean behintzat IV.en mende arte iraun zuela, Zestoako Amaldako kobazuloan topatutako hondakinek agerian utzi dutenez. Dena den, oraingoz ezinezkoa zaigu gure arteko azken uroak noiz galdu ziren zehaztea.\nEtimologiako atalean aipatu denez, eta bitxikeri gisa, Euskal Herrian Erronkarieraz aurer deitzen dituzte mendiko behiak, aspaldiko betizuak edo egun baino menditarragoak ziren piriniotar behi zaharrak, eta Aezkoako euskaran berriz auger. Bi izen horiek \"auroch\" uroen izen zeltakin zein \"aurox\" germaniarrarekin antza handia dute, eta jakina, mendiko behi azienda erdi-basatia izendatzeko erabiltzen ziren.\nAntza, uroen etxekotze prozezua ez zen leku bakar batean eta populazio bakar batean oinarriturik eman. Uroen etxekotzearen aurreneko aztarnak Grezian, Kretan, Anatolian eta Kurdistanen agertzen zaizkigu, duela 8.500 urte inguru. Handik gutxira Indiako uroa etxekoratuko zuten, eta handik denborarekin zebua sortuko zen. Behi aziendaren etxekotzeak iraultza handia suposatu zuen herri hauen ekonomian.\nBadakigu duela hiru mila urte inguru Ipar Afrikako uroak etxekotuak izan zirela, eta handik Gibraltarko itsasartean barrena Iberiar penintsulan sartuak izan zirela.\nAzken teoria genetikoen arabera, ezagutzen ditugu abelgorri guztiak bi behi ezberdinetik datozela. Betizuak beraz, hauetako behi baten ondorengoak lirateke.\nDena den, Nafarroako betizuekin egindako azterketa genetikoek diote ere betizuek aldaketa genetiko gutxi jasan dutela, piriniotar behi gorriekin senideturik daudela, eta haien enborretik duela 2.000 urte inguru bereiztu zirela.\nZezenketarako erabiltzen diren zenbait ganadutegietan egindako ikerketa genetikoen arabera, badirudi Iberiar Penintsulako hegoaldeko zezenak Ipar Afrikatik sartutako uro etxekoratuen ondorengoak direla.\nEgia esanda, ikusten baldin baditugu betizuen behi eta zezenak, eta konparatzen baldin baditugu antzinako uroen marrazki ezberdinekin, antzekotasun handia sumatzen da. Agian beherago aipatuko dugun Hecken azienda berak duena baino gehiago.\nNapal eta Perez de Munian adituentzat, Smith zoologoak Ausburgoko liburutegi batean topatu zuen uroaren marrazkiak (\"Iberiar betabereen sorrera\" azpiartikuluaren goiko partean azaltzen dena) antza handia dauka egungo \"Casta Navarra\"ko zezen zein betizu zezen batekin.\nBetizuetan adituak diren bi ikertzaile hauentzat, Euskal Herriko eta inguruko labar-pinturetan azaltzen diren animaliek betizuen ezaguera asko dituzte, hala nola; kolore arre-gorrizka, iluntxoago buruan eta hanketan, eta lira-itxurako adajea. Gorpuzkera ere berezia da, aurrealdeko herena atzealdea baino garaiagoa baita, halako \"lehoi\" itxura emanez. Kopeta, bestalde aldetik, zabala dute, eta begiak irtenak.\nBeste aldetik, labar-pinturetan azaltzen diren uroen edota basa-behien koloreari dagokionez, batzuetan kolore beltzez edo ilunak marraztuta baldin badaude, beste zenbaitetan gorri-gorriak azaltzen dira ere.\nEdozein moduan ere, uroak oso zabalpen handia izan zuenez, pentsatzekoa da tokiz tokiko aldaerak izango zirela, eta beraz, berengatik sortutako behi arrazak ere ezberdintasunak izango zituzten.\nHecken azienda, \"uro berriak\".\n1920.en urtean, Lutz eta Heinz Heck anaia alemaniarrak antzineko uroa berreskuratzen saiatu ziren. Haien teoriaren arabera, espezie bat ez da benetan desagertzen beraien ondare genetikoa erabat desagertzen ez den bitartean, eta antzineko uroen antzeko zenbait ezaugarriak gorde duten hainbat behi arraza irauten dutenez gero, posiblea ikusten zuten saiakuntza.\nHeck anaiek Andaluziako zezenketarako zezenak eta Camargako behiak erabili zituzten, beste hainbat arrazekin batera.\nHorrela, belaunaldiz belaunaldi saiatu ziren marrazki zaharretan gordetako uroen ezaugarriak lortzen. Emaitza handik aurrera \"Heck azienda\" edo uro berriak bezala ezagunak diren behi eta zezenak ditugu. Abere handiak dira, adar bikainekin eta kolore beltz eta arre. Hala ere, garai bateko uroak baino askoz txikiagoak dira, tamaina aldakorreko adajea dute eta kolore okerra sarritan.\nIzaerari dagokionez, askoz okerragoak dira oraindik uro berri hauek. Ezin diete otsoei eta gainontzeko harrapariei aurre egin, edota negu gorrian mendian eta basoan beraien kabuz bazka bilatu.\nHauetako abere batzuk ikusgai daude bitxikeria gisa munduko hainbat zoologikoetan zein animalia parkeetan. Europan abere hauek zabaltzeko etxalde bat edo beste dago ere.\nGuzti hau eta beste zenbait arrazoi direla eta, Heck anaien lanaren kritikoek diote esperimentuak porrot egin duela. Uro berriak ukuilutik ateratako eta basoetan larratzen jarritako etxeko abereak baino ez direla, ez, jakina, antzineko uroen berrosaketa bat. Are gehiago, hainbat bertako behi arraza zahar, esate baterako betizuak, joera basatiago dute uro berri hauek baino.\nEsate baterako, Z. Pucek irakasleak, Europako bisontea Poloniako Bia\u0142owie\u017ca basoan berreskuratzeko programaren arduraduna, oso gogor hitz egin du Hecken abere hauen aurka, zera esanez; \"XX.en mendeko iruzur zientifikorik handiena direla\". Jakina, Pucek gogor egin du uro berri hauek Bialowiezako basoetan, garai bateko benetako uroen azkenetariko eremuetan, sartzearen kontra. Beretzako gainera argi zegoen abere hauek ez zirela gai Bia\u0142owie\u017cako harrapariei (hartza, otsoa...) aurre egiteko.\nHeck anaien azienda sartu dute ordea Alemaniako zein Herbehereetako zenbait Natura parkeetan, baina lehen aipatutako arazoekin.\nHainbat adituek zera aholkatzen dute, Hecken abereekin berriro lanean hastea edota zuzen baztertzea eta lanean hastea beste zenbait arrazekin, antzinako ezaugarriak dituzten arrazak jakina, benetakoagoak lirateke \"uro berriak\" lortzeko.\nBeste aldetik, zenbaitzuek ez dute antzekotasun handia ikusten Hecken anaien abere eta antzinako uroen irudien artean.\nIberiar betabereen sorrera.\nIberiar betabereen sorrerari dagokionez, bi teoria nagusi daude:\nBetizu arrazak, Sanchez Beldak dioenez, Turdetaniar enborra du sorburu. Turdetaniar enbor hau, Ipar Afrikatik Iberiar Penintsulara igaro zen, eta Mediterraneoko itsasbazterra jarraituz Pirinioetaraino heldu zen. Hemen bitan sakabanatu zen; alde batetik eta Bizkaiko golkoaren itsasbazterretik Galizaraino iritsiz eta bestetik Pirinioz bestaldera igaroz, joan etorri honetan, zenbait betabere arrazaren jatorri izango delarik, besteak beste: mahoniar arraza, retinta arraza, Palmako arraza, Galiziako behi gorria, piriniotar arraza, betizu arraza, eta abar...\nArraza hauek Pirinioetatik hegoaldean hedatzen dira gehien bat. Pirinioetatik iparraldean berriz: Limousin behi arraza, Akitaniako blonde behi arraza, Devon arraza, Lincoln arraza eta abarren jatorria izango da.\nDena den eta betizuei dagokienez, mendiko piriniotar arrazaren aitzindari bezala kokatu behar dugu arraza hau, garai batean mendi kate guztian ugariak baziren ere, denbora joan ahalaz, eta aziendaren hautaketa eta produzitzeko eraren aldaketak, arraza honen baztertzea eta ia erabateko desagertzea ekarri du.\nHau da era berean Dory eta Garciaren iritzia betizu arrazaren jatorriari buruz. Beraientzat gainera, betizuak beti basatasuna eta etxekotzearen artean mugitu dira beraien sorreratik. Ildo honetan gainera azken urtetako ustiaketa sistemen aldaketak beraien basatasun maila igo dute, gero eta leku basatiagoetara baztertuak izan direlako.\nMitologia eta sinesmenak.\nBetizuak eragin handia izan du euskal mitologia eta elezaharretan, non betizu itxurako animaliek zezen gorri, ahatxe, ahatxe gorri edota behigorri izena hartzen duten.\nBehigorri edo Zezengorri, Euskal Herriko mitologiaren izakia da, leizeetan bizi omen den irelu erasokorra. Behi, idi, txahal, txekor edo zezen gorriaren itxura hartzen du, betizu bezalakoa, eta Mariren etxeak zaintzen omen ditu.\nZezen gorria Marirekin lotuta agertzen da, eta askotan leize eta harpe ezberdinen zaindaria izanik. Beste batzuetan Mari bera da hauetako abere batean eraldatzen dena. Halako abereak Mariren berraragiztatzea bilakatzen dira orduan.\nBehiak ugalkortasunaren sinbolismoari lotuta egon dira zenbait kulturetan, eta dirudienez baita gurean ere. Hauxe izango genuke behigorrien eta Mariren arteko beste harreman bat.\nEzin ahaztu alde hartatik, gure leizeetan azaltzen diren labar-pinturetan basa-zezena edo uroa maiz agertzen dela, Altxerrin eta Santimami\u00f1en adibidez. Margo hauek aspaldiko basa-zezen inguruko sinesmen magiko edota totemikoak adierazi dezakete Barandiaranen ustez.\nAntza, erromatarren garaian harpetako ireluei egindako gurtza oso zabalduta zegoen Euskal Herrian. Barandiaranek garai haietako txanponak aurkitu zituen Izturitze, Kortezubi, Santimami\u00f1e, Covaraida eta Solacuecako leize zuloetan. Baita Bidarraiko Harpeko-Sainduaren harpean. Antza txanpon hauek lur-azpiko Jainko eta ireluei egindako opariak ziren, Zezen eta Behei gorriei barne.\nBanaketa historikoa.\nAdituak bat datoz garai batean betizuen banaketa askoz zabalagoa zela esaterakoan. Ia Pirinio guztietan egongo ziren betizuak eta egun baino Euskal Herriko mendi gehiagoetan ere, Kantabriako ekialderaino eta Burgosko iparralderaino, edo are urrutiago oraindik. tudanka behia eta beraien enborreko arrazen mugaraino. Egun betizuen banaketa guneak txikiagoak dira, eta elkarrengandik isolatuta daude gainera.\n1861.en urtean Gipuzkoako Foru Aldundiak Alpetar behi arreak inportatzen hasi zen, eta abere hauek inguruko herrialdetara zabaltzen hasi ziren bertako arrazen kaltetan.\nnafarroakoak 300 kilotik gorakoak baldin baziren, Zigoitiaren bertakoak nekez ailegatzen zirela 150 kiloetara! Berak emandako datuen arabera argi azaltzen da antzinako piriniotar behi gorrien eta betizuen arteko harremana, edo bestela zuzenki arraza berberaz ari da.\nInolako zalantzarik gabe, behi hauek betizuak ziren.\nBetizuetan aditua den Joxe Maria Plazaolak O\u00f1ati aldean bere amari zein adineko beste zenbait jendeari entzun zion \"behigorrixa\" haueie buruz hizt egiten. Horrek esan nahi du bertako betizuak Araba eta O\u00f1atiko mendien artean duela zenbait hamarkada arte mantendu zirela. Orain ere badaude, nahiz eta gehienek, denak ez badira, beste toki batzuetatik, batez ere Goizueta aldetik ekarritakoak direla.\nGaur egungo banaketa.\nKontutan hartu behar da banaketa hau aldatuz joan daitekeela, denborarekin talde berriak sortuz edota desagertuz.\nZehazki aipatzen ez diren datuak, 2005. urte ingurukoak dira.\nHego Euskal Herrian.\nAipagarria da abere hauek egun Aizkorri-Arazko natura parkean kokatzen direla, eta bertako kontserbazio plangintzetan sartu beharko liratekela.\n2005. urteko datuak\nAntzinan betizuak herrialde guztian zabalduta bazeuden ere, gaur egun arraza garbi edo garbi-antzeko geratzen diren animaliak honako bizigune hauetan aurki ditzakegu:\nAdarramendi eta Mandoegiko inguruak izan dituzte betizuek babesleku nagusi Donostialdean, eta bertan buru oso \u00b4garbiak` mantendu dira urtetan. Badirudi gizakiaren eraginez atzerakada nabarmena izan zuela betizuak eta larreetarako balio ez zuen guneetara ezkutatu zela. Gainera, kasu askotan beste behi arrazekin nahastu zen eta horrek konplikatu egin du bere iraupena.\nAnimalia hauen jatorria mugakideak dituzten Goizueta, Arano eta Leitzako Leitzalarreako betizuen berbera dirudi. Populazio hauek beti elkarrekin bizi baitira, Leitzaraneko eta Leitzadi-Urepeleko betizuekin batera.\nMendi hauen baldintzak, larre eskasek eta eguraldi zakarrak, beste arrazako behi azienda motak bertan larretzea zaildu dutenez, hemengo betizuak nahiko garbi mantendu dira, eta beste hainbat betizuen egungo populazioen jatorri izan dira.\nBetizu arrazaren zenbait abere mantendu ziren mendi hauetan, baina kasu askotan beste zenbait arrazekin nahastuz joan ziren. Bailara hauetan tradizio handia egon da festetarako (sokamuturra eta abar.) abereak sortzeko, eta hau dela eta, Salamanca zein Erriberako aziendarekin gurutzatu zituzten bertako betizuak. Bertako zaharrek ere gogoratzen dute betizuen trukaketa handia zegoela Goizuetarekin.\nDena den gaur egun bertako zenbait aberezainek ahalegin handia egin dute betizuak berreskuratzeko eta Mandoegi-Adarraga zein Baztaneko betizuak erosi dituzte arraza hobetzeko.\nAipatutako kokagune guzti hauek, altuera ertaineko mendigune malkartsuak dira. Bertan dabiltzan betizuak, mendian sortzen den belar, ote nahiz arbola-hostoz elikatzen dira.\nMendigune hauen azpian aurkitzen diren udalerrietan jendetza handia bizi da.\nTaldearen sorrera Nafarroako Naturaren Lagunen Elkarteko kideek 1975.en urtean Goizuetatik ekarritako 6 abere izan zen. Aurrenko urtetan arazo eta tirabira dezente egon zen askatutako abereekin, eta Uligoiko herritarrek zezena eta txekor bat tiroz bota zituzten. Gero Nafarroako Gobernuak behi taldearen ardura bereganatu zuen naturazaleek emanda.\nHala ere, sarritan betizu hauek kontrolatzeko eta saneamendu kanpainak pasarazteko egiten diren ahaleginak hutsean geratzen dira, askotan behi eta zezen asko harrapaezinak baitira Zarikieta, Artanga eta Artxubako mendien sastraka, haitz eta basoetan. 90 abere inguru daude markatuta krotalakin, eta danera 150 betizu inguruko populazioa egongo litzateke mendi hauetan.\nNafarroako Erriberako Arguedas herrian kokatutako \"Senda Viva\" parke tematikoan betizuen talde txiki bat dago jendeari erakusteko.\n2010en hamarkadaren hasieran, Nafarroako betizuen zentsoa honakoa zen; 254 abelburu, (237 behi eta 17 zezen) 11 uztiapen ezberdinetan banatuak.\nIpar Euskal Herria.\nIpar Euskal Herrian betizuen kopurua mendetan mantendu bada ere, azken hamakadetan arraza desagertzeko zorian dago erdi basatiak diren abere hauen gestiogintza asko zaildu delako.\nBetizu talde honen jabe eta kontserbatzailea Jean-Pierre Seilez Baionako sendagile eta betizuzalea izan zen. Arbonako baserri batean eskualdeko azken 10 buru erosi zituen, eta handik aurrera haiekin lan egin zuen. Aukeraketa eta animalien kenketa erriflez egiten, eta bestela taldea guztiz baldintza basatietan mantenduz.\n2015.en urtean Iparraldeko betizuen aldeko elkartea desegin egin zen, Frantzes Gobernuaren aldeko laguntza eskasa zela eta.. Honek arrisku larrian jarri zuen betizu arrazaren iraupena Ipar Euskal Herrian.\nEz daude behi-samalda hauen inguruko datu zehatzik. Haien jatorria duela bost bat urte Urdazubiko Gorramendi eta Gorramakil mendietan ibiltzen ziren betizuak dira. Haiek, era berean Adarra-Mandoegi aldetik ekarriak ziren.\nBetizu hauek mugaren gainean bizi dira.\nMorfologia, eta beste zenbait ezaugarri.\nBetizu arraza piriniotar behi arrazaren antzinako itxurarekin bat dator, inola ere hobetu ez dena, eta bizi eta elikadura baldintza disgenesikoetan iraun duena. Nabarmena da, era berean, geroago aipatuko diren \"Landetako behi gorriarekiko\" antza.\nBeraz arrazaren ezaugarriak, antzineko piriniotar arrazarekin bat etorriko lirateke, hau da:\nBularra estua eta sakona. Bizkarraldean lerroa goranzkoa, gerriko lerro zelatu batekin. Gorputzadarrak finak ditu, aurrekoek motzak dituela diruditelarik. Gilborra angelutsua eta iharra. Buztanaren hasiera oso goian dago ile ugarirekin, xangarretaraino iristen da buztana.\nMuki mintzak eta apatxak pigmenturik gabekoak dira.\nMasail hezur zabalak, perfil zuzena, begi tarteko konkadura batekin. Aurpegiaren gainazala lehora; kopeta laua eta zabalkotea.\nBegi biziak ditu, lehen aipatutako eta oso berezkoa den \"eper begi\"arekin.\nAdarrak goiz garatzen zaizkie, eta oso itxura bitxia dute. Indartsuak, sekzio biribilekoak, aurrena aldamenetara eta gero aurrera eta gorantz doazelarik. Adajeak arrengan ilargi erdi baten itxura hartzen du, eta, emeengan, adinarekin, lira itxura. Adarren kolorea, behe eta goialdean, horizka nakareatua da, eta erdigunean zuria,adar mutur horixkak. Lira irekiagoa da arretan, emeetan baino, eta bigarren horietan, adinarekin, aipatutako lira itxura hartuz doaz.\nTxiki samarrak dira beraz. Oro har, eumetrikoak dira, gorputz luze samarrekoak (longilineoak) eta soslai zuzenekoak.\nAurreko herena nabarmen handiagoa dute atzekoa baino.\nEtologia eta izaera.\nIzaera eta konportamendu sozialari dagokienez, esan daiteke behi taldea nahiko sakabanatuta bizi dela. Are sakabanatuta mendian inolako hesi edo trabarik ez badute.\nBetizuek kilometro asko egin dezakete egunero larre bila, bazka eskasia badago.\nTaldean, zenbait garaietan, zezen dominante bat egon daiteke behiekin, txahal eta txekor txikiekin zein dominatutako beste zenbait zezenekin. Taldeak elkarrengatik aparte ibiltzen dira, eta halaxe banatzen dira mendi multzoetan. Mendiaren garaieraren arabera kokatzen dira askotan.\nMendian bizi diren beste hainbat animalia basatirekin gertatzen bezala betizuen ugalketa zikloa urtaroei lotuta dago.\nNegu aldean, behiak eta zezenak banatuta ibiltzen dira, bakoitza bere aldetik, behiak taldeko beste behiekin eta aurreko ume aldian jaiotako txekor txikiekin, eta, zezenak, berriz, banaka edota taldean igarotzen dute negua eta maiatza aldean edo behi taldeekin bat egiten dute.\nEkainean edota uztailean izaten dute behiek susara aldia eta garai horretan oso arruntak dira zezen arteko borrokak eta euren artean gailentzen dena izango da behi gehien estaliko dituena. Garai horretan ez da ezohikoa, mendian zehar, adar hotsak eta zezen marruak entzutea.\nTxahal-txekorrak, normalean, apirila-maiatzean jaiotzen dira, udaberria hasten denean hain zuzen ere, negu gorria pasa ondoren, berriro ere belarra hazten denean.\nBehia, txahala egiteko orduan, taldetik urruntzen da eta leku gorde bat bilatzen du umatzeko. Umatu ondoren karena jan egiten du. Behia larrera bazkatzera doanean txahala ondo ezkutatuta uzten du inork aurkitu ez dezan, eta, bazkatzen dabilela ere, noizbehinka txahalarengana itzultzen da ondo dagoela ikusteko. Horrela aste bete edo bi ematen du eta denbora hori pasa ondoren, berriz ere, bere txahal txikiarekin, behi taldearekin bat egiten du.\nTxahalaren edoskitze aldia urte bete pasatxo igarotzen du.\nElikaduraren arabera urtean txahal bat izan badezakete ere, kontutan izanda animalia hauen bizi baldintza gogorrak eta txahalaren edoskitze aldia oso luzea dela, normalean, bi urtetik behin umatzen dira.\nUstiapen edo \"gobernu\" sistema.\nBetizuen ustiapen sistemaz baino, adituek nahiago dute betizuen \"gobernuaz\" hitz egin, errealitatearekin zer ikusirik gehiago duelako, jakina.\nBetabere hauen maneiu sistema erabat estensiboa da eta kasu askotan herri mendiak erabiliz. Kasu gehienetan urte guztian zehar mendian bertan irauten dute, ukuiluan sartu gabe, sarritan animalia izuak (zerbaiteagatik dira betizuak) direnez gero, ezin direlako harrapatu.\nJokuetarako erabiltzen ziren betizuen kasuan, baserritarraren lehen lana, eraman nahi zen azienda taldetik banatzea zen. Askotan txakurren laguntzaz. Lan hori errazteko behizainek animalia bakoitza oso ondo ezagutzen zuen. Banaketa egin ondoren, zezenak arazorik gabe garraiatzeko, bakoitza asto bati lotzen zitzaion, eta batzuetan asto bakoitzak bi betizu edo bigantxa eraman zitzakeen, bakoitza alde batean. Horrela, behi suharraren mugimenduak asko mugatzea lortzen zen. Joan-etorriak egiteko, lau edo sei betizu bi edo hiru asto erabiliz garraiatzen ziren.\nHala eta guztiz ere, batzuetan arazoak ere izaten zituzten. Esaterako, behin, Deban, (San Josepe ondoan), betizu batek astoari barrenak atera zizkion eta animalia hil egin zen. 1890eko hamarkadan antzeko zerbait gertatu zen Lasturreko San Nikolasen, baina kasu hartan animalia bizirik atera zen. Asensio Artetxek gogoan du, duela gutxi arte, animaliak inolako babesik gabe joaten zirela. Gaur egun, berriz, astoak zaku lodiekin babesten dira. Izan ere, azkenean \u201cbetizuek lotuta ibiltzen ikasten dutela\u201d dio.\nBetizuak negu partean eta larre hobe baten bila, mendiaren behealdera jeisten dira. Orduan baratze eta zelaietan sartu daitezke istiluak sortuz.\nDena den, abelzain batek ukuilura sartzea lortzen duenean, egun gutxi batzuetarako generalean abereek egonezina dela eta, betizu haiei osasun kanpaina egiteko erabiltzen da.\nMendian, bertan sortzen den belar, ote nahiz zuhaitz hostoak dituzte oinarrizko elikagaiak, negu partean zenbait abelzainek lastoa eramaten badiete ere. Abelzainek ere ogia eta pentsu apurra eraman arren, betizuak minimoki lekututa edo ikusi orduko jabearengatik ihesi ez joateko izaten da. Ogia betizuei apur bat hurbiltzeko erabiltzen da.\nKasu batzuetan, betizuak oso gaztetik ukuilura ohituz gero, posiblea da beste edozein behi bezala jeistea, eta kasu hauetan esnearen etekina ez baldin bada oso handia (15 litro txekorren esne egozkitzearen garaiaren hasieran) azpimarragarria da esnea oso ona dela. Nafarroako ipar aldean, garai batean, ardi esnearekin parekatzen zuten eta antza garai batean, gaztak egiteko ardi esnearekin nahasten zuten.\nBetizuekin trashumantzia edo larre aldaketa.\nDuela 60 urte oraindik ikusten ziren Aralarretik Jaizkibelera zihoazen betizu taldeak. Negua kostaldean igarotzen zuten eta udaberrian Aralarreko larretara itzultzen zituzten.\nEgiten zuten ibilbidea honakoa zen; Aralar-Amezketa-Tolosa-Andoain-Urnieta-Oiartzun-Jaizkibel, eta berbera berriro atzera udaberrian Aralarrera itzultzeko. Ibilbidearen zati handi bat N-1 errepidean barrena omen zen. Ikustekoa zen unaien eta beraien zakurren trebezia halako azienda erdi-basatia ibilbide luze hartan gobernatzeko.\nJende asko kalera irteten zen betizuen igarotzea ikusteko, benetako ikuskizuna zelako, eta jende zaharrak oraindik gogoratzen du. Andoainen, esate baterako, kale nagusitik zein Goiko Plazatik pasatzen ziren betizu samaldak.\nEuskal Herriko beste zenbait eskualdetan ere betizuen mugimendu hauek ematen omen ziren neguko larren bila.\nEsate baterako, Lastur aldeko betizuak ere Jaizkibelera eramaten zuten negua igarotzeko. Halakoetan lan zailena azienda Hondarribiara garraiatzea izaten zen. Zezenak bereziki. 1944en urtera arte, zezenak eta betizu behiak trenez eta errepidetik oinez garraiatzen ziren, Goierrikoak bezala, kamioietan garraiatzea oso garestia baitzen.\nAzienda Debako tren-geltokira eraman eta han merkantzia-bagoi batean sartzen zuten. Trenez Donostiaraino eramaten ziren zezenak, eta han Topoa hartu eta Irunera eramaten ziren. Behizainak bidaiarien-trenean joaten ziren, eta Irunen egoten ziren aziendaren zain. Handik Hondarribira oinez joaten ziren, errepidetik, zezenak astoei lotuta. Lehen esan dugun bezalaxe, garraio-sistema hura oso ohikoa izan zen 1940ko hamarkada hasiera arte. Aurrerago, azienda herrietara garraiatzeko kamioiak erabiltzen hasi ziren. Sacako Markesaren ganadutegiaren kasuan, Itziarko Burugorri eta Debako Xantixo izaten ziren kamioilariak.\nBehizainek zezenen jokaerak oso ondo ezagutzen zituzten arren, lan nahiko arriskutsua zuten: izan ere, herriko plazetan eskarmentuari esker zuten jakintzarekin bakarrik gobernatu behar izaten zituzten zezenak, eta askotan herritarrek ez zuten batere laguntzen, zezenak xaxatzen ibiltzen baitziren.\nBetizuak harrapatzen Lastur eta Arno aldean zezen jokuetan erabiltzeko.\nBehizainaren lehen lana, eraman nahi zen azienda taldetik banatzea zen. Lan hori ez zitzaien zaila suertatzen, behizainek animalia bakoitza oso ondo ezagutzen baitzuten. Banaketa egin ondoren, zezenak arazorik gabe garraiatzeko, bakoitza asto bati lotzen zitzaion, eta batzuetan asto bakoitzak bi betizu edo bigantxa eraman zitzakeen, bakoitza alde batean. Horrela, animalia suharren mugimenduak asko mugatzea lortzen zen. Joan-etorriak egiteko, lau edo sei betizu bi edo hiru asto erabiliz garraiatzen ziren. Hala eta guztiz ere, batzuetan arazoak ere izaten zituzten. Esaterako, behin, Deban (San Josepe ondoan), betizu batek astoari barrenak atera zizkion eta animalia hil egin zen. 1890eko hamarkadan antzeko zerbait gertatu zen Lasturreko San Nikolasen, baina kasu hartan animalia bizirik atera zen. Asensio Artetxek gogoan du, duela gutxi arte, animaliak inolako babesik gabe joaten zirela. Gaur egun, berriz, astoak zaku lodiekin babesten dira. Izan ere, azkenean \u201cbetizuek lotuta ibiltzen ikasten dutela\u201d dio.\nZakurren erabilera betizuak gobernatu eta harrapatzeko.\nOhikoa izan da txakurren erabilera betizuak gobernatu eta harrapatzeko. Egun oraindik ere indarrean dago txakurren erabilera, baina soilik abereak nahi den lekurantz bultzatzeko eta bertan harrapatzeko. Zakurrekin harrapaketak bestela askotan abereei zein zakurrei zauri eta kalte larriak, akabatzea barne, ekartzen zizkien.\nLantegi honetan erabilitako zakurrak Enkarterriko Billanoa motako animaliak dira egun. Antza txakur arraza hau edo antzekoak askoz zabalduagoak zeuden Euskal Herrian duela zenbait hamarkada.\nZakurren erabilera mendiko behi basatiak harrapatzeko nahiko dokumentaturik dago Euskal Herrian, eta besteak beste zenbait elizetako eskulturetan agertzen omen da. Beste aldetik zakurren erabilera hau hainbatetan ikuskizun bilakatzen zen zezen-plazetan.\nBi zakur mota erabili izan dira betizuak beraiek bizi diren mendi eta baso zabaletan harrapatzeko. Zakur batzuk behien arrastoak jarraitzeko, animaliak topatu eta edozein ehizaldian bezala \"ehiztariak\" kokatuta zeuden postuetarantz eramateko\nHan, zain zeuden betizuen \"ehiztariak\" beste motako zakurrekin. Haien lana betizu bat gertu zegoenean, berari oldartu eta muturrean koska emanez betizu \"geratzea\" zen.\nOrduan baserritarrek azkar ibili behar zuten ez zakurrak eta ez betizuak borrokan minik ez hartzeko. Betizuari buru gainean zorro bat jartzen zioten ez ikusteko, eta zakurra gainetik kendu.\nBehia horrela itsuturik, zerbait lasaitu eta errazagoa gobernatzen zuten. Orduan asto edo idi bati lotzen zuten betizua ukuilu aldera eraman ahal izateko.\nJakina, halako maneiuak askotan zauri larriak sortzen zizkion betizuari, eta behin baino gehiago zakurrei ere.\nZakurrekin betizu eta montxina behiak harrapaketaz sakontzeko;\nBetizuen \"basatasunaren\" inguruko eztabaida.\nAsko eztabaidatu da betizuen \"basatasunari\" buruz, eta honen inguruan iritzi ezberdinak daude. Adierazgarria da betizuei buruz argitaratu den liburu osatuenaren tituloa; \"Euskal Herriko betizuak, Europako azken basa-behiak\". Europako azken behi basati hauek Zarikieta mendiko betizuak lirateke, lehen aipatu dugunez ia erabat baldintza basatietan bizi direnak (batzuk sekula harrapatu gabeak osasun kanpainak edo markaketak egiteko).\nJakina, zenbaitzuentzat betizuak antzinako uroen parekoak dira.\nBadago planteamendu bat betizuak animalia basatiak direla hala ez benetan bereizteko, hau da, ea gizakiarekiko menpekotasun eta lotura duten hala ez.\nHorretarako Seliez adituak honako galderak mahi gainean jartzen ditu:\nHala ere esan behar da zenbait betizu taldeek hainbat maneju mota izaten dutela.\nBeste aldetik betizu samaldak askotan gizakiaren kontroletik ihes egin dute erabat basatiak bilakatuz, bai iraganean baita azken hamarkadetan ere.\nAurreneko guztia ikusita, argi dago zenbait betizu hobe kokatzen direla animalia basatien eremuan etxabereen taldean baino. Beste zenbait ordea erdi-basatiak lirateke soilik.\nAipagarria zenbait kasuetan arazoen iturburu ziren betizuak botatzeko ehiza baimenak eskatu direla, basabereak bezala hartuz.\nAipagarria Baztan eta Behe Nafarroaren arteko mugako betizuen kasua. Onartutako jaberik gabe, betizu talde bat hantxe bizi izan zen hamarkadetan gizakiaren inolako esku hartzerik gabe, muga etengabe zeharkatuz eta mugako mendietan biziz.\n90.en hamarkadan Behe Nafarroako zenbait herritar betizuak ehizatzen hasi ziren ehiza larria baitliran abereek menditik beheratzerakoan egiten zituzten kalteak argudiatuz.\nBetzizuen zenbait lagunek hango auzapezekin hitz egin behar izan zuten betizuak desagertuarazten ari zen ehiza geratzeko, eta basa-behi hauen balore ekologiko eta kulturalaz jabetzeko.\n1920. urtean Au\u00f1amendi bilduman \"Pertica y Ezezeizabarrenak\" euskal fauna basatiari buruzko liburu batean, \"Animales salvajes del Pais Vasco. Sus costumbres y caza\", ehiztari baten ikuspegitik egina, betizua aipatzen du Hartza, otso, basurde edo oreinekin batera.\nEzeizabarrena \"Basabehiaz\" ari da bere liburuan, eta une oro erdi basati edo zeharo basatia den animalia batetaz hitz egiten du.\nEgileak zera kontatzen du; behin mendi gainean betizuak leku malkartsu batean ahuntzekin batera zeuzkan baserritar bati ea behi mota hau eta ez beste behi arraza bat zergatik zeuazkan galdetzerakoan, zera erantzun zien: \"Kanpokoak aste bete baino lehen akabatuko zirela eta\".\nBehi hauei, zeuden leku zaila zela eta, elurradekin pentsua igotzeko, abelzainek bizkarka igo behar zieten bazka.\nBaina betizuen inguruko berririk bitxiena, eta behi hauen basatasunaren eta harraparien aurrean berain burua defenditzeko ahalmenaren berri ematen diguena zera da; betizu zezenen eta hartzen arteko borrokak euskal Pirinioetan.\nEgia esanda, pasartea nahiko nobelatu eta apainduta ematen du, baina edozein moduan ere zera baieztatzen digu; betizueak gai zirela hartzei aurre egiteko, eta halako borroken berri izan dutela Erronkariko zein Zuberoako abelzainek.\n\"\"Zezen bat, bere senagatik, hartz bat inguruan dagoela somatzen duenean, urdurik jartzen da eta bazter guztietara mugitzen hasten da, bere etsaia topatu arte, orduan borroka izugarria hasten da; eraso jasan duen haragijaleak etsi-etsian defenditzen du bere burua, baina gutxitan arrakastaz. Bitartean zezen amorratuak, bere etsaiaren aurka oldartzen da eta haitz edo zuhaitz baten kontra estuturik lehertzen du\". \"\nBetizuak eta zezenketa.\nBetizuak, urte luzez, Euskal Herriko plazarik plaza erabili ohi dituzte sokamuturretan.\nGoizuetan, adibidez, duela oraindik gutxi arte, herriko jaietan, soka-muturrerako, bertako mendietako betizuak erabiltzen zituzten. Jaietan, herriko gazteak mendira igotzen ziren jokorako betizuen bila.\nGauza berbera egiten zen Euskal Herriko hainbat herrietan, Bizkaiko Dima edota Gipuzkoako Deba eta Mutrikun.\nHerriko jaietako irgarki eta txarteletan, askotan soilik \"Betizuak\" jartzen zuen, beste argipenik gabe, eta jendeak bazekien behi erdi basatiekin jokoa zegoela iragarita jaietarako. Soka-muturran edo horretarako itxitako herriko plazan.\nBestalde, nork ez du inoiz entzun Lastur edota Arnoko zezenen aipamenik?, bada, horiek, gaur egun, beste arraza batzuetako zezenekin nahastu direlako, gehienak beltz kolorekoak ikusten baditugu ere, lehen, betizuak ziren, beraz gorriak.\n\"Lasturko zezena\" ospetsua izan da Euskal Herriko plazetan egiten ziren sokamuturra eta gainontzeko zezen-jokoetan.\nBetizuen erabilera jokorako alde batetik beste erabilera eman dio historikoki gero eta baztertuagoa zegoen arrazari, baina beste aldetik beste ondorioak ekarri ditu, beste arrazekin nahasketa animalia handiagoak eta zezenketarako indartsuagoak lortzeko.\nEzin ukatu, beste aldetik, betizuaren zenbait kontserbatzaileak zezenketa-zaleak izan direla eta direla alde berean.\nTeoria batzuen arabera, garai batean hain famatuak izan ziren zezen nafarrak (nafar kastakoak edo nafar arrazakoak), betizuetatik datoz, haien artean \"Karrikirri\" mitikoak, nahiz eta horri buruzko eztabaida askotxo dagoen (Begira kanpoko loturan betizuen eta Nafar kasta arrazaren arteko harremana).\nNapal eta Perez de Muniain teoria honen sostengatzaileak dira.\nMikel Laboa kantariak popularizatutako eta bertso zahar batean oinarritutako kanta honetan ere, zezen txiki baten aipamena egiten da, betizu bat seguruenik:\nMikel Laboaren \"Pasaiako herritik\" bertsoen bertsioa entzungai \nBetizuren gertuko behi arrazak.\nLandetako behiak.\nLandetako behia arraza, aspaldian kolore gorrikoak eta betizuen oso antzekoak ziren. Erdi basatiak bizi ziren Landetako aintzira, baso eta eremuetan, Ipar Euskal Herriko zenbait gune barne. Erdi basati ziren behi hauek, Euskal-Landetar zezenketa\" izenarekin Iparralden zein Gaskoinan oso ospetsua den zezenketa motaren oinarrian daude.\nEsan bezala betizuen oso gertukoa den arraza hau egun desagertzeko zorian dago, eta geratzen diren azken aleak beste hainbat arrazekin nahiko nahastuak.\nBehi montxina.\nMontxina Euskal Herriko eta Kantabriako mendietan aspalditik bizi den \"bos taurus\" espeziearen basa-behiaren arraza da.\nPiriniotar behia.\nPiriniotar behia, Euskal Herrian \"abelgorri\" izenaz ezaguna izan dena, bertako behi arraza bat da.\nUste da piriniotar behiaren jatorria betizu arraza dela.\nEgun behi montxinak betizuengandik zenbait ezaugarrietan nahiko ezberdindurik baldin badaude, ezaguna da garai batean kolorez askoz gorriagoak zirela, adarrak lira itxurakoak zeuzkatela eta finean betizuen barietate bat omen zirela.\nNafar kasta.\nNafar kastako azienda Nafarroa Garaian aurkitu daitekeen bos taurus arraza bat da. Abelgorri mota hau, zezenketarako zein haragitarako erabiltzen da. Behi suharrak dira, eta zantzu guztien arabera arrazak, gainontzeko Pirinioen inguruko beste abelgorrien antzera, betizuetan dauka jatorria.\nNafar kastako azienda bereziki Nafarroako hegoaldean aurki daiteke.\nBearnotar behia.\nBearnotar behia Euskal Herriko zein Bearno aldeko bertako behi arraza bat da. Bearnoko behiak piriniotar behiekin lotura handia dute, eta zenbaitzuentzat behi hauen ekotipo bat dira, nahiz eta Frantzian ofizialki arraza bat izan.\nBetizuei buruzko pasadizo eta kontu bitxiak.\n1877ko uztail eta abuztuan \"El Eco de Navarra\"k kondaira bilakatutako pasadizo baten berri eman zuen:\n\"Frantzia aldera zeramaten behi suharren samalda batek, Azkoiengo Pedro Galo Elorz jaunaren ganadutegikoak, buru bat galdu du Amaiur herria igarota. Behi gaztainkara da, baina iztarrartea beste kolore batekoa du, eta E. burdin markaren azpian 35 zenbakia\".\nGertaera hori eta gero, Baztan aldeko betizuak galdutako behi zuhar haren alabak edo ondorengoak omen dira. Behi hura, nolabait, Baztango betizu guztien ahaidea da.\nHau ez da hola, jakina. Betizuak Baztanaen betidanik egon direlako, baina bitxia da halako pasadizoak (behi suhar baten galera mendian, eta gertaera horren ustezko eragina bertako mendiko aziendarengan haiekin nahasterakoan)ze indarra hartu zuen jendearen gogoan.\nUrtegia hau Zarikieta mendiaren alboan dago, Nafarroako betizuen gordelekurik handiena.\nEkintza burutu zuten \"solidarioek\" aitzakia prestatu zuten lanak zaintzen zituzten zinpeko zaintzailekin zein goardia zibilekin topatuz gero erabiltzeko.\nGaraia hartan Zarikieta mendiko betizuen susa garaia izaten da, eta ikusgarria izaten da zezenen arteko borrokak behiak lortzeko, eta ez da arraroa jendea bertara hurbiltzea hori ikustera. Hau dela eta, beraiek paraje haietan betizuak ikustera hurbilduak izatearen aitzakia asmatu zuten, eta horregatik, umore puntuarekin, urtegiaren aurkako sabotaiari \"betizu operazioa\" deitu zuten.\nBetizuaren kontserbazio eta etorkizunaz.\nArraza bat desagertzeko arriskuan dagoen edo ez sailkatzeko FAO-ren irizpideak hartzen baditugu kontuan betizu arraza desagertzeko arriskuan dago. Horrek esan nahi du, arrazako animalia kopuruari dagokionez, ugalketarako gai diren eme kopurua 100 eta 1000 artean dagoela edota zezenena 5 eta 20ren artean).\nEzeizabarrenak gogora ekartzen du lehen aipatutako liburuan Staffe doktore austriarrak betizuei buruzko artikulu baten aipu bat, egun ere betizuen kontserbazioari buruz kontutan hartzekoak:\nIparraldeko egoera.\nIparraldeko Betizuak Elkartea 2005. urtean sortu zuten Lapurdi eta Nafarroa Beherako mendietan libre zebiltzan betizuak kudeatzeko eta arraza honetako abereak zeuzkaten baserritar gutxienei laguntza emateko. Ikerketan egin zituzten, hesiak konpundu, hainbat kontutan diruz lagundu eta mendizaleen eta betizuen arteko harremanetan bitartekari lana egin zuten. Urtetan Elkarteak arraza ezagutarazteko kanpaina zabalari ekin zion, euskal kulturaren zati garrantzitsu bat baita betizua.\n10 urte lanean aritu eta gero 2015ko urrian Iparraldeko Betizuak Elkartea desegin zuten, Estatu Frantsesaren aldetik sostengu eskasa jaso ondoren. Elkarteko kideek salatu zuten Estatutak ez zituela arrazarekiko bere ardurak hartzen. Elkartearen desegite honek arrisku larrian ezarri zuen arrazaren iraupena Ipar Euskal Herrian.\nElkartea sortu zenetik betizuen eta mendizaleen arteko harremanak sanotzeko helburua bete zuen. Betizu Elkarteak bai Estatuaren aldetik eta baita Iparraldeko herriko etxeen aldetik (herriko etxeak dira kasu askotan betizuak larretzen diren herri saileen jabeak) jasotako sostengu eskasa salatu zuen desegin aurretik. Iban Seilezek, alkarteko lehendakaria, zera azpimarratu zuen. \"Estatuak bere ardurak berriz hartu beharko ditu, populakuntza mantendu nahi badu\". Desegiteko erabakiarekin elkarteak arrazaren ardura guztia Iparralden erakundeen eskuetan utzi zuen.\n2015. urtean Iparralde guztian 80 betizu besterik ez ziren geratzen. Biriatu eta Urru\u00f1a artean 30 abere, eta Itsasu eta Ezpeleta inguruan 50 bat.\nDirudienez Frantses gobernuak betizuzak ez laguntzeko arrazoietako bat abere hauen berezko izaeran datza. Ez da sailkatutako arraza, ez baitira ez animali basatitzat hartzen ezta etxeko aberetzat ere. Diru laguntzak funtsezkoak dira, esate baterako, mendiko hesiak konpontzeko eta betizuek, ihes eginda, arazoak ez sortzeko. Konponbide bat frantses legea aldatzea litzateko bertako betizuek legezko estatus bat izateko eta diruz lagunduta izan ahal izateko.\nBetizuak Elkartetik zera aipatzen zuten adibide gisa, Okzitaniako Causse Mejan natura parkean dauden przewalski zaldiak. Hauek ere ez dira hartzen etxeko aberetzt harzten, eta legeak aldatu dituzte babestu ahal izateko, eta ez dita kasu bakarra. Borondate kontua da beraz.\nElarteak zionez beraiek ez ziren mendiak zebiltzan betizuen \"jabeak\", kudeatzaileak baizik. Beraz beraiek ezin zuten abere hauen ardura guztia beraiengan hartu.\nEstatu Frantsesak jarraitzen du mendiko betizuak ondare bezala onartu gabe. Elkarteak desegitearen helburua beraz zein izan zen, estatuak behartzea bere ardurak hartzea, elkartea martxan zegeon bitartean ardura guztia betizuzaleen bizkargainean uzten zuen eta.\nBetizuek Iparralden hainbat arazo dituzte. Esate baterako neguan betizu basatiek joera daukate mendietatik beheko lurretara jaisteko larre hobeagoren bila eta baserritarren haserrea sortzen dute haien zelai eta alorretan sartzerakoan eta kalteak aeragierakoan. Beste aldetik Itsasu eta Ezpeletako hainbat abere jabeek Nafarroan behi piriniarrak erosi dituzte betizuak \"hobetzeko\" eta haragiaren kalitea \"hobetzeko\". Haren ondorioz betizu arraza galdu daitekeanimali horiek trukatu eta genetikoki aldatzerakoan.\nEhiztariak ere arazo bat izan dira eta dira. Azken urtetan (eta hau ez da berria) Iparraldeko ehiztariek betizuak ehizatu dituzte abere basatiak izango baitliran, nahiz eta hau legez kanpokoa izan. Nahiz eta Elkarteak behin eta berriro horretaz ohartarazi, ehiztari heuk ez dute kasurik egiten eta betizuak ehizatzen jarraitzen dute.\nBetizua desagertzeko arriskuan egotearen arrazoiak.\nBetizuaren egoera txarra zen oraindik 2021.urtean. Arrazako abelburuen kopurua ez zen emendatzen. \nKanpoko haragitarako selekzionatuagoak diren beste arrazen eragina.\nHaragi gutxiko txahalak ematen duenez ezin du kanpotik ekarritako haragitarako hautatutako beste arraza batzuekin lehiatu. Hori dela eta aspalditik jada, baserritarrek, produkzio handiagoren bila edo, hemengo behi arrazak kendu eta kanpokoak ekartzen hasi ziren.\nHau gertatu zen adibidez behi piriniotar arrazarekin eta eginiko berreskuratze lan eskerga bati esker ez balitz, gaur egun betizua dagoen egoera berean edo okerrago legoke.\nBetizuekin ere gauza berbera gertatu da, alegia, alde batetik haragi gutxiko zekorrak ematen dituztelako eta bestetik \u201cizuak\u201d direlako eta beraz maneiu zailekoak, pisu gehiagoko zekorrak emango dituzten eta gainera otzanagoak diren kanpoko beste arrazetako behiekin ordezkatu dituzte.\nBeste batzuetan, berriz, kanpotik ekarritako haragitarako zezenekin nahastu dituzte era honetara arraza nahastuz (batez ere Limousin arrazako zezenak erabili dira horretarako).\nKontsumitzaileen gustuen eraginez.\nBetizuak, mendian libre dabilen edozein animalia bezala, ukuiluan ia mugitu gabe hazten den animaliak baino haragi gorriagoa du.\nKontsumitzaile askok, kalitateari jaramon egin beharrean, sarritan haragiaren koloreari begiratzen dio (zuri gorri kolorekoa nahiago du). Hori dela eta betizuaren haragia, gorriagoa izaki, merkaturatzeko zailtasunak ditu. Hainbat harategiek ez dute nahi betizuen okela.\nEgoera honi aurre egiteko batzuetan betizu hazleek salmenta zuzenera jotzen dute, Nafarroako kasu.\nBaserritar askok baserritik alde egitearen eraginez.\nDenbora batetik hona asko dira (baserriko lan esklabua alde batetik eta errentagarritasun urria bestetik), baserriko lanari utzi eta kalera lanera joan diren baserritarrak, zituzten behi aziendak kenduz, tartean betizuak.\nHoni gaineratu behar zaio, baserritar gazte askok, egoera hori ikusita, nahiago izaten duela baserriko lanak utzi eta kalera lanera joatea, lantegietara.\nOsasun kanpainaren eraginez.\nAlde batetik honetara asko zorroztu dira Administrazioak jarritako baldintzak animaliak edukitzeko, eta batez ere behi azienden kasuan (identifikatu beharra, zoonosiaren aurkako osasun kanpainak, eta abar). Horiek guztiak egiteko animaliak harrapatu egin beharra dago eta, kontuan izanik betizuak oso harrapagaitzak direla, baserritar askok nahiago izan du betizuak kentzea lantegi horiek hartzea baino.\nBetizuak zezenketarako erabiltzen zituen baserritarrek, Lastur eta Arno aldekoek esaterako, animalia erasokorragoen bila edota animalia handiagoen bila (sarritan, egun euritsuetan, sokamuturretan, soka bustitzen zenean, betizuak, txikiak izanik, zailtasunak izaten zituzten hain pisu handia hartzen zuen soka tatarrez eramateko).\nHori dela eta, aspaldi jada hasi ziren Salamanca eta inguru horietatik zezenketarako beste arraza batzuetako zezen nahiz behiak ekartzen (beltzak gehienbat), betizuen kalterako, eta, ordurarte, sokamuturretan erabiltzen ziren zezen gorriak, arraza arrotz horien eraginez, belztuz joan ziren.\nHau dela eta, bertako baserritar batzuek diote \"Lasturko zezenak\" betidanik beltzak izan direla, baina hori ez da hala. Horren froga kontserbatzen diren argazki zaharrak.\nNahasketa prozezu hau eman da baita ere \"zezenketarako\" hazten ziren betizuen beste hainbat tokietan.\nBetizuak kontserbatzeko arrazoiak.\nJose Maria Plazaolak, betizuen kontserbazioan aditua den albaiteroa, zenbait arrazoi mahai gainean jartzen du betizuak kontserbatzeko:\nEuskaldunok, harrotasun handiz aldarrikatzen dugu gure iragana: arbasoen jatorri ezezaguna, hizkuntza, ohiturak eta abar luzea.\nUgariak dira, arbasoengandik, mendez-mende eta belaunaldiz- belaunaldi jaso ditugun ondasunak. Batzuk bizigabeak, hala nola: trikuharriak, mairu baratzak, zenbait leize zulotan aurkitutako labar-pinturak, bestelako eraikuntzak, eta abar.\nBeste batzuk, ordea, bizirik dirauten ondare kulturala dugu, besteak beste, garrantzitsuena, euskara gure hizkuntza.\nBigarren multzo horretan kokatu behar ditugu egun desagertzeko zorian dauden betizuak, eta, galduko ez badira, guregan eta ez beste inorengan dago erantzukizuna.\nPirinioetako behi arrazaz idazteak ausardia dirudi eta arriskutsua ere bada. Abere mota horren jatorria Euskal Herriarena bezain zaharra delakoan gaude. Antzinako euskaldunak beren ondasun, \u201caberastasun\u201d eta guzti lekualdatu zirela pentsatu behar da. Euskara euskaldunen hizkuntza eta Pirinioetako behi arraza dira, besteak beste, jatorrizko Europaren aztarna bakarrenetakoak. (Teofilo Etxeberria, 1975).\nOrok dakigu, gure herrian, beste herri guztietan bezala, gizakiaren kondairan abeltzaintzak izan duen garrantzia.\nBetizu arraza, gure herriko piriniotar behi arrazaren aitzindari hartzen da sarritan. Nahiz eta produkzioari begira garrantzirik izan ez, ondare kultural gisa balio handia du, besteak beste, antzinako arraza denez gero, Euskal Herrian izan ziren lehenbiziko behi azienden heziketari buruzko zenbait xehetasun ikertzeko aukera ematen digulako eta bestalde, gaur egun euskal Herrian dauden zenbait arrazen jatorrien aztarnak argitzeko baliagarri delako.\nBestalde, gure arbasoek guretzat utzi zuten bezala, guk ere, une honetan betiko desagertzeko zorian dagoen ondare kulturak bizidun hau, gure ondorengo belaunaldiei uzteko beharkizun morala dugu, ez dezatela, gure utzikeriagatik, \u201cba omen zen \u2026\u201d esateko aukerarik izan.\nAspaldian, gizakien arduragabekeriagatik edota sentsibilitate ezagatik, asko dira galdu diren arrazak.\nEuskal Herrian ere, tamalez, horrelakorik gertatu dira eta gertatzen ari dira.\nDesagerturikoak ez dute itzulbiderik (ez behintzat era errazean). Horien artean Baztango txerria eta Gasteizko muturmotz txerria deituriko txerri arrazen kasuak.\nUne honetan galtzeko arriskuan dauden Euskal Herriko arrazen artean, besteak beste, betizu-arraza dugu, eta, egin beharrekoak eta lau egin beharko ditugu gure artean jarrai dezan.\nGaur arte eta gizakiaren eskakizunari jarraikiz, behi azienden selekzioa esnetara nahiz haragitara bideratua izan da erabat. Selekzio hau, produktibitatean soilik oinarritu da, arrazen, esnea edota haragia produzitzeko gaitasuna kontutan hartuz eta beste arraza ezaugarri batzuk baztertuz.\nHonek, arraza batean egiten diren hobekuntza genetiko guztiak zezen gutxi batzuk zabal ditzaketen ezaugarri produktibo batzuetan oinarritzera dakar. Bestalde, zezen hauek, normalean, enbor beretik datoz. Guzti honek, alde batetik, \"odol kidetasunaren\" gehitzea dakar eta, bestetik, ezaugarri ezberdinak dituzten zezen kopuruaren murrizketa.\nBestalde, badira ezaugarri produktiboetatik at, zenbait unetan bere garrantzia eduki dezaketen beste faktore genetiko batzuk, besteak beste \"basatasuna\", hau da, basoan, orografia nahiz elikadura aldetik baldintza zailetan ongi moldatzeko gaitasuna. Ezaugarri hau ongi baino hobeto nabaritzen da betizu arrazan, beraz, eta geroari begira, berezitasun hau baliagarri izan daiteke, beharra balego, betizurekin zerikusi handia duen hemengo piriniotar arrazaren hobekuntzan erabiltzeko.\nHorretatik kanpo badira beste ezaugarri batzuk arraza primitibo batzuetan zenbait gaixotasunen aurkako erresistentziari dagokionez eta, ez litzateke soberan egongo horri buruzko azterketak egitea.\nGaur egun gero eta nabarmenagoa da naturarekiko gizartearen kezka.\nBestalde, Europa Batasunaren nekazaritza politikak, gero eta garrantzi handiagoa ematen dio natura guneari.\nHala eta guztiz ere, Euskal Herrian, gero eta gehiago dira, toki malkartsuak direlako, bertan belardi eskasak daudelako edota beste arrazoirengatik (zenbait baserrien desagerpena, mendi askotan, mendetan zehar ohikoa izan den artzaintzaren desagertzea eta abar...), sasiz zein oteaz betetzen ari diren mendiak, gizonentzat erakargarritasuna galduz.\nHau dela eta zenbait toki zoragarri, sasi, ote zein sastrakak janda dago, eta, beste hainbat bide beretik jarraitzeko zorian.\nBetizuek, bestalde, orografia, elikadura eta klimatologia baldintza gogorretan bizitzeko ikaragarriko gaitasuna dute (basatasuna). Halaber, betidanik bere kokaleku naturala izan den ekosistemarekin oreka ezin hobean bizi dira. Ekosistema horien aldaketak betizuen bizimoduaren aldaketa lekarke eta aldi berean, ingurumari horretatik betizuak desagertzeak kaltegarria litzateke ekosistemarentzat.\nGauzak horrela, arraza horren parte hartzea bere garrantzia izan dezake aipaturiko inguruneak garbi mantentzeko eta bere erakargarritasuna berreskuratzeko.\nZer esanik ez, guzti honek balio bikoitza duela egun garatzen ari diren \u201cParke Naturalen\u201d kasutan.\nDenbora batetik hona jendearen erosteko ahalmenak gora egin du nabarmen.\nBestalde, aspalditik era intentsiboan ekoiztutako behi aziendekin eman diren zenbait aferak (pentsu medikatuen aferak edota behi eroenak), era horretan ekoiztutako haragiarekiko jendearen mesfidantza sortu du.\nHori dela eta jendeak gero eta gehiago eskatzen du era naturalean ekoiztutako produktuak eta jadanik modan jarrita daude \u201cabeltzaintza ekologikoa\u201d edota \u201cnekazaritza ekologikoa\u201d hitzak.\nBetizuak hazteko erabiltzen den sistema produktiboa bete betean sartzen da \u201cekologiko\u201d hitzak duen esan nahian eta hori aprobetxatu beharra dago betizuen iraupenen mesedean, betizuen haragiari, duen kalitatea kontutan izanik, merezi duen balioa emanez.\nJakina da baserritarrek, arraza honi leporatzen dioten \u201cerrentagarritasun\u201d urria. Halere, \u201cerrentagarritasun urri\u201d hori kakotxa artean jarri beharko genuke, izan ere, hiltzeko orduan animalia horiek kanalean pisu txikia izaten badute ere, ekoizpen-kostuak ere txikiak dira (maneiua, elikadura eta abarreko kostuak), azken loditze-prozesuan kostu horiek handitzen badira ere.\nBestalde, betizu haragia, kalitate handiko haragia da (naturala eta gustu onekoa, besteak beste), jendearentzako ezezaguna bada ere. Jendea horretaz jabetzea lortuko bagenu, txekorren haragitarako salmenta-prezioak eta horren ondorioz \u201cerrentagarritasunak\u201d gora egingo luke."}
{"id": "75317", "revid": "512", "url": "https://eu.wikipedia.org/wiki?curid=75317", "title": "L\u00e6rdaleko tunela", "text": "L\u00e6rdaleko tunela () 24,5 kilometroko luzera duen errepideko tunel bat da L\u00e6rdal eta Aurland lotzen dituena, Sogn og Fjordane konderrian. Tunel honen eraikuntza 1995ean hasi eta 2000. urtean amaitu zen Oslo eta Bergen arteko E16 ibilbidearen zati da.\nSeikanekoa Japonian edo Eurotunela Frantzia eta Britainia Handiaren artean, bezalako trenbide tunelak dauden arren, 50 kilometrotik gora izan ditzaketenak, L\u00e6rdalekoa, munduko errepide tunelik luzeena da.\nTunelaren diseinuak, gidarien estres mentala kontutan hartzen du, eta hiru bihurgune handi ditu bere ibilbidean banatuak, ikusmenari atseden eman eta monotonia apurtzen laguntzen duten tamaina eta argiztapenarekin."}
{"id": "75318", "revid": "105290", "url": "https://eu.wikipedia.org/wiki?curid=75318", "title": "Daughtry", "text": "Daughtry Ipar Carolinan (Ameriketako Estatu Batuak) sortutako post-grunge musika taldea da. American Idol lehiaketan finalista izandako Chris Daughtryk sortu zuen, taldeari izena emanez."}
{"id": "75319", "revid": "105290", "url": "https://eu.wikipedia.org/wiki?curid=75319", "title": "Hirupagoeta", "text": "Hirupagoeta Aralar mendilerroan dagoen mendi bat da Putterri edo Putxerri menditik iparraldera, honengandik Kalelantegi edo Etxarri-Aranatzeko lepoak banatzen duelarik.\nIrispideak.\nElkorriko bihurgunetik Lizarrustiko mendatetik pixkat beherago, Kalelantegi leporaino igotzen den bidea hartu behar da. Ezkerretik, tontor txiki honetara iristen da, eskuinetik, Putxerrira igotzen den bitartean. Gertu, beste mendi batzuk ere badaude, guztietatik egun bakarrean ibilaldia egiteko modukoak. Aparein, Uazkuru edo Kargaleku, adibidez."}
{"id": "75320", "revid": "512", "url": "https://eu.wikipedia.org/wiki?curid=75320", "title": "Telekinesia", "text": "Telekinesia (grezieratik \u03c4\u1fc6\u03bb\u03b5, \"tele\", \"urrun\" + \u03ba\u03af\u03bd\u03b7\u03c3\u03b9\u03c2, \"kinesis\", \"mugitu\") edo psikokinesia parapsikologiako fenomeno mota bat da. Gizakiak pentsamenduaz materian eragitea edo mugitzearen teoria da, ez da orain arte frogatu. Historian eta ipuinetan telekinesia izan dutenak sorgintzat hartu dira, edo, espirituekin lotutako harremana.\nTeoria batzuen arabera, burmuinetik ateratako indar edo energia ezezagun bat da, materian eragitea daukana."}
{"id": "75321", "revid": "371", "url": "https://eu.wikipedia.org/wiki?curid=75321", "title": "Coney island", "text": ""}
{"id": "75326", "revid": "8940553", "url": "https://eu.wikipedia.org/wiki?curid=75326", "title": "Marta Mendia", "text": "Marta Mendia Valencia (Burlata, Nafarroa Garaia, 1975eko maiatzaren 18a) atleta da, altuera jauzilari eta hirukoizlaria. Burlatan jaioa, eta getzetarra berez.\nGorako jauzian markarik onena 1,95 metrokoa (aire zabaleko pistan) eta 1.96 metrokoa (pista estalian) ditu, eta jauzi hirukoitzean 12,40 metro (aire zabaleko pistan).\nIbilbidea.\n2002an Espainiako txapelduna izan ez ezik honako nazioarteko txapelketa nagusietan ere hartu du parte, tartean 2000 eta 2004ko Olinpiar Jokoetan:"}
{"id": "75327", "revid": "116965", "url": "https://eu.wikipedia.org/wiki?curid=75327", "title": "Maider Telleria", "text": "Maider Telleria Go\u00f1i (Donostia, 1973ko uztailaren 14a - ) euskal belar hockey jokalari ohia da. Hamar urte zituela hasi zen belar-hockeyan Zurriola ikastolan. Real Sociedad taldean eta Madrilgo Club de Campo taldeetan jokatu izan du.\nBartzelonako Olinpiar Jokoetan urrezko domina lortu zuen eta Atlanta, Sydney eta Atenasko Olinpiar Jokoetan ere parte hartu zuen."}
{"id": "75328", "revid": "512", "url": "https://eu.wikipedia.org/wiki?curid=75328", "title": "Kenji Uematsu", "text": "Kenji Uematsu Trebi\u00f1o (Portugalete, 1976ko urriaren 28a -) euskal kirolaria da, judotan aritzen dena. 1,58 metroko altuera eta 60 kg. pisua ditu.\nBiografia.\nKiyoshi Uematsu anaia txikiak judotan ere aritzen du. Aita japoniarra eta ama euskalduna ditu."}
{"id": "75329", "revid": "512", "url": "https://eu.wikipedia.org/wiki?curid=75329", "title": "Kiyoshi Uematsu", "text": "Kiyoshi Uematsu Trebi\u00f1o (Portugalete, 1978ko uztailaren 10a -) euskal kirolaria da, judotan aritzen dena.\nBiografia.\nKenji Uematsu anaiak judotan ere aritzen du. Aita japoniarra eta ama euskalduna ditu."}
{"id": "75330", "revid": "90204", "url": "https://eu.wikipedia.org/wiki?curid=75330", "title": "Ricardo Etxarte", "text": "Ricardo Etxarte San Martin (Iru\u00f1ea, 1974ko urriaren 4a) iru\u00f1an jaioa, eta getzetarra berez, euskal kirolaria da, judotan aritzen dena. 1,80 metroko altuera eta 81 kg. pisua ditu."}
{"id": "75331", "revid": "1712", "url": "https://eu.wikipedia.org/wiki?curid=75331", "title": "L\u00e6rdaleko Tunela", "text": ""}
{"id": "75336", "revid": "90523", "url": "https://eu.wikipedia.org/wiki?curid=75336", "title": "Soinuaren lastertasun", "text": "Soinuaren lastertasuna hots edo soinu-uhinek denboran bidaiatzen duten distantziaren neurria da. Aire lehorrean eta 20\u00a0\u00b0C-eko tenperaturan, soinuaren lastertasun 343 m/s-koa da (1235 km/h-koa). Eskuarki Lurraren eguratsean duen lastertasuna adierazten bada ere, soinuaren lastertasuna ia edozein substantziatan neur daiteke. Soinua airean baino azkarragoa da isurkarietan eta gai gotor ez-porotsuetan.\nOinarrizko adigaia.\nSoinuaren transmisioa molekulen ezaugarri eta loturen araberakoa da. Molekulen arteko loturek malgukiak bailiran jokatzen dute soinua transmititzen dutenean. Materia zurruna bada, malguki hauek azkarrago eramango dute soinua. Bestalde, materia gero eta dentsoagoa izan, soinua motelagoa izango da. Esaterako, soinua lasterragoa izango da burdina zeharkatzean, uranioa zeharkatzean baino, azken hau dentsoagoa baita. Era berean, hidrogenoan nitrogenoan baino lasterragoa izango da. Zurruntasunari dagokionez, burdina hidrogenoa baino lasterrago zeharkatuko du, lehena bezalako gai gotor baten barne-loturak hidrogeno-molekulen arteko loturak baino sendoagoak baitira.\nOro har, gai gotorrek isurkariek baino azkarrago transmititzen dute soinua, eta azken hauek gasek baino azkarrago. Hala ere, kontuan izan behar da ez dela beti horrela.\nFormula orokorra.\nOro har, soinuaren lastertasuna, \"c\", ondoko formularen bidez kalkula daiteke\nnon\nHortaz, soinuaren lastertasuna handitu egiten da materialaren zurruntasunarekin batera, eta txikitu egiten da dentsitatearekin."}
{"id": "75342", "revid": "201", "url": "https://eu.wikipedia.org/wiki?curid=75342", "title": "Direktiba", "text": ""}
{"id": "75343", "revid": "201", "url": "https://eu.wikipedia.org/wiki?curid=75343", "title": "Natura 2000 Sarea", "text": ""}
{"id": "75347", "revid": "201", "url": "https://eu.wikipedia.org/wiki?curid=75347", "title": "Telekinesi", "text": ""}
{"id": "75348", "revid": "201", "url": "https://eu.wikipedia.org/wiki?curid=75348", "title": "Psikokinesia", "text": ""}
{"id": "75349", "revid": "201", "url": "https://eu.wikipedia.org/wiki?curid=75349", "title": "Psikokinesi", "text": ""}
{"id": "75351", "revid": "6327", "url": "https://eu.wikipedia.org/wiki?curid=75351", "title": "Kilpisjarvi Lakua", "text": ""}
{"id": "75357", "revid": "105290", "url": "https://eu.wikipedia.org/wiki?curid=75357", "title": "Guadaira", "text": "Guadaira ibaia Guadalquivir ibaiaren arro hidrografikoko ibaia da, azken honen ibaiadar zuzena.\nBere iturburua Cadizko probintzian du, Pozo Amargoko Mendilerroan eta Guadalquivir ibaian isurtzen ditu bere urak Sevillatik 20 kilometro inguru hegoaldera.\nBere arro hidrografikoa Moron de la Frontera, Marchena, Utrera, Paradas, Arahal, Mairena del Alcor, El Viso del Alcor, Alcala de Guadaira, Sevilla eta beste udalerri batzuetatik hedatzen da. Bere ibaiadar nagusiak Guadairilla, Alameda, Salado eta Saladillo dira, askorik adartua ez dagoen sare dendritiko azpiparalelo bat osatzen dutenak. Genil ibaiarekin batera, Sevillako landazabaleko paisaiako ezaugarri hidrografikorik garrantzitsuena da. Ibai honen ezaugarririk nagusiena, errota hirinegileen ugaritasuna da, Andaluzia osoan bakarra egiten duena.\nAsko ziren horietaz hornitzen ziren industria olibariak oliba olioa eta olibatik eratorritako beste produktu batzuk egiteko. Honen ondorioz dago gaur egun hain kutsatua, enpresa horiek sekula ez baitzuten hondakin urak tratatzeko instalaziorik erabili ibaira itzultzeko.\nAlcala de Guadairatik igarotzean, bere ertzetan, 20 arabiar errota altxatzen dira, garia xehetzeko erabiltzen zirenak. Eta horrek okindegi ugari bertan kokatzea erraztu zuen, kalitaterik hobereneko ogia egiten zutenak, udalerria, \"Okinen Alcala\" bezala ezagutua izateraino. Gainera, zubi erromatar bat ere badago Karlos III.a erregearen erregealdian birmoldatua, ibaia herri honetatik igarotzen denean."}
{"id": "75360", "revid": "12654", "url": "https://eu.wikipedia.org/wiki?curid=75360", "title": "Konkamaeno", "text": ""}
{"id": "75361", "revid": "336", "url": "https://eu.wikipedia.org/wiki?curid=75361", "title": "Muonionjoki", "text": "Muonio ibaia (finlandieraz: \"Muonionjoki\"; suedieraz: \"Muonio \u00e4lv\"), K\u00f6nk\u00e4m\u00e4eno eta L\u00e4t\u00e4seno ibaien baturarekin Markkinan, Enonteki\u00f6n, sortzen den ibai finlandiar eta suediarra da.\nIbaiak, 230 km-ko luzera du eta bere izena Muonio udalerritik datorkio. Ibilbidea egin ostean, Tornionjoki ibaiarekin bat egiten du eta honekin batera, Bothniako Golkoan isurtzen da Tornio hirian.\n1809. urtean, Errusia inperialak eta Suediak adostu zuten akordioaz geroztik, K\u00f6nk\u00e4m\u00e4eno eta Tornio ibaiekin batera, Muonionjoki, Finlandia eta Suediaren arteko 230 km\u00b2-ko muga bilakatu da.\nIzokin-arrantza oso zabaldua dago ibai honetan."}
{"id": "75362", "revid": "6327", "url": "https://eu.wikipedia.org/wiki?curid=75362", "title": "Konkama", "text": ""}
{"id": "75363", "revid": "2962", "url": "https://eu.wikipedia.org/wiki?curid=75363", "title": "Muonio (ibaia)", "text": ""}
{"id": "75364", "revid": "4169", "url": "https://eu.wikipedia.org/wiki?curid=75364", "title": "Halti", "text": "Halti mendixka (iparraldeko Samieraz: \"Haldi\"; finlandieraz: \"Haltitunturi\"), Finlandiako mendirik altuena da, 1.328 metroko altuerarekin. Tunturia (isolaturik dagoen mendixka), Norvegia eta Finlandia herrialdeen arteko mugan dago, baina tontorra (\"R\u00e1isduattarh\u00e1ldi\"), Norvegiaren aldean gelditzen da; Finlandian dagoen punturik altuena 1.316 metrokoa da, \"Ridnitsohkka\" izenekoa eta Enonteki\u00f6ko udalerrian dagoena .\nK\u00e4sivarsi Eremu Basatian dago, Lappi lurralde osoko hegazti-espezie ugarienak aurki daitezkeen eremu basatian hain zuzen; aliotak, antzarak, elur-hontzak, kaskabeltz handiak, marikoi buztanluzeak eta txontak dira esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago; hala nola, azeri artikoak, elur-orein basatiak, eper zuriak, erbinude zuriak, ipar-katamotz beldurtiak, jatunak, leming bizkorrak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira."}
{"id": "75365", "revid": "137486", "url": "https://eu.wikipedia.org/wiki?curid=75365", "title": "Saana", "text": "1.029 metroko Saana mendixka (iparraldeko Samieraz: \"S\u00e1na\"; finlandieraz: \"Saanatunturi\"), Finlandiako ipar-mendebaldean dago, Enonteki\u00f6 udalerriko Kilpisj\u00e4rvi herrixkan, Finlandia, Norvegia eta Suedia herrialdeek muga egiten duten tokitik hurbil. Eskandinaviako mendien parte da eta gainera, Finlandiako sabaitik, Halti mendixkatik 50 km-tara baino ez da aurkitzen.\nKilpisj\u00e4rvi aintziraren magalean dago eta 4 km-ko ibilaldi bat egin daiteke bertara igotzeko herrixkatik.\nNahiz eta garaiena ez izan, Finlandia osoko mendirik ezagunena da, eta herrialde osoko turista asko gerturatzen da Kilpisj\u00e4rvi herrixkara, mendixka igotzeko asmoarekin. Lappi lurralde osoko hegazti-espezie ugarienak aurki daitezke bertan; aliotak, antzarak, elur-hontzak, kaskabeltz handiak, marikoi buztanluzeak eta txontak dira esaterako, aintzira inguruan aurki daitezkeen hegazti-espezie batzuk . Inguruko baldintza latzei probetxu ateratzea lortu duten animalia ugari dago; hala nola, azeri artikoak, elur-orein basatiak, eper zuriak, erbinude zuriak, ipar-katamotzak, jatunak, lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta laponiako otsoak dira."}
{"id": "75367", "revid": "2962", "url": "https://eu.wikipedia.org/wiki?curid=75367", "title": "Halti (mendia)", "text": ""}
{"id": "75368", "revid": "2962", "url": "https://eu.wikipedia.org/wiki?curid=75368", "title": "Saana (mendia)", "text": ""}
{"id": "75371", "revid": "105290", "url": "https://eu.wikipedia.org/wiki?curid=75371", "title": "Pirene", "text": "Pirene greziar mitologiako zenbait pertsonairen izena da"}
{"id": "75376", "revid": "219", "url": "https://eu.wikipedia.org/wiki?curid=75376", "title": "Sir Ddinbych", "text": ""}
{"id": "75379", "revid": "59723", "url": "https://eu.wikipedia.org/wiki?curid=75379", "title": "Pegaso", "text": "Greziar mitologian Pegaso (; ) hegodun zaldi bat zen.\nPegaso Medusak isuri zuen odoletik edo haren lepotik jaio zen, Pertseok burua moztu zionean. Erabat zuria da eta hegan egitea ahalbidetzen dioten bi hego ditu. Haren hegaldiaren ezaugarrietako bat hankak mugitzea da, airean korrika ariko balitz bezala.\nIturri klasikoen arabera, Pertseo ez zen Pegasori esker hegan egitera iritsi. Horretarako, hegodun sandalia batzuk erabiltzen zituen baina, dena dela, Pizkundeko artista askok Pertseo Pegaso muntatzen irudikatzen dute.\nBelerofonek gehiegizko handinahiaren akatsa irudikatzen du. Azkenean, Pegaso muntatzea lortzen duenean, eta horrekin oraindik pozik ez dagoela, Olinpora eramatera behartzen du, jainko bihurtzeko, baina Zeusek, Belerofonen ausarkeriagatik haserre, eltxotxo bat bidaltzen du, Pegasoren azala ziztatzen duena, eta hutserantz jaurtitzen du Belerofon: ez da hil, baina elbarri geratu da eta mundutik aparte noraezean ibiltzera kondenatuta dago, iraganeko bere loria gogoratuz.\nPegasoren elezaharrak buraqaren irudiaren eraketan eragina izan lezake tradizio musumanean.\nLiteraturako zaldirik ezagunenetakoa da, On Kixoteren Rozinante, Cid Campeadorren Babieca, Alexandro Handiaren Buzefalo eta Troiako zaldiarekin, beste batzuen artean.\nGaur egungo erreferentziak.\nPegaso zinera gehien eramandako zaldietako bat da: adarbakarrarekin batera, fantasia eta fikziozko filmetan egoki sartzen diren ohiz kanpoko izakietakoa da."}
{"id": "75380", "revid": "119347", "url": "https://eu.wikipedia.org/wiki?curid=75380", "title": "Banana", "text": "Banana \"Musa\" generoko landare-espezie batek ekoizten duen fruitua da. Jatorriz landare hau Asia Hegoekialdekoa eta Australiakoa da, baina egun tropiko osoan landatzen da.\nBananondoak Musaceae familiako landareak dira. Nahiz eta lehen begiradan zuhaitzak direla iruditu, bananondoak hosto iraunkorreko landare belarkarak dira. Ez daukate benetako zurtoinik; horren ordez, hosto gogorrez eratutako sasizurtoina eratzen dute, zenbait espezietan 2 eta 8 metro artekoa izan daitekeena. Hosto handiak dauzkate, 3,5 metrora artekoak. Sasizurtoin bakoitzak banana hori, berde edo gorrien sorta bat ekoizten du, ondoren hil egiten da eta sasizurtoin berri bati leku egiten dio.\nHazkuntza.\nBananak mordo esekietan hazten dira. Mordo bakoitzak hiruzpalau sorta eta sorta bakoitzak 20 ale eduki ditzake. Fruituak 125 g inguru pisatzen ditu (%75 ura da). Ale bakoitzak kanpo-geruza babesgarria (azala) dauka eta barrua haragi jangarriz osatuta dago. Gordinik edo sukaldean prestatuta jan daiteke; mendebaldeko kulturetan barrua gordinik jan eta azala bota egiten da, eta Asia ekialdeko kulturetan barrua eta azala, biak egosita edo erreta, jaten dituzte. Bananak B6 bitamina eta potasioa eskuratzeko iturri baliotsua dira.\nEkonomia.\nBananondoa 107 herrialdetan laboratzen da. Banana mota guztietatik, Hego Euskal Herrian batzuetan Kanarietan lanzen den aldaera beste guztietatik bereizten da (gaztelaniaz, \"pl\u00e1tano\"), baina izatez fruitu bera da. Munduko beste leku batzuetan bi mota bereizten dituzte: banana azkenburuko gisa gordinik jaten den fruitu gozoa da, eta platanoa zurrunagoaden, almidoi gehiago duen eta gehienetan egosirik jaten den fruitua da.\nEragina osasunean.\nBanana baten dosi baliokidea ( edo BED) banana bakarra irenstean jasotako erradiazio-dosia da. Energia nuklearraren defendatzaileek noizbehinka erabiltzen duten kontzeptu bat da, banana arrunt batek sortutako erradiazioarekiko esposizioa konparatuz erradiazioaren arriskuen ideia bat emateko.\nElikagai asko erradioaktiboak dira berez, eta bananak bereziki, potasioan aberatsak direlako. Potasioak % 0,0117 potasio-40 (K-40 isotopoa) du, eta erradioaktiboa da. Instalazio nuklearren erradiazio-ihesak oso unitate txikietan neurtzen dira (ohikoa da becquereletan egitea). Arrazoi horien ondoriozko banana baten dosi baliokidearekiko esposizioa alderatuz gero, benetako arriskuen ebaluazio errealistagoa lor daiteke.\n150 gramo inguruko banana arrunt batean 600 mg potasio daude [396 mg 100 gramo bakoitzeko], 0,070 mg potasio erradioaktibo dituena - 18,5 becquerel. Banana arruntaren batez besteko profil erradiologikoa, beraz, 120,37 becquerel da kilogramoko. 365 platanoren dosi baliokidea (egunean bat urtebetean) 0,036 mSv-koa da urtebetean. Konparazioz, Lurreko erradiazio naturala 2,4 mSv-koa da urtean, eta, beraz, Lur planetan urtebetez bizitzeak erradiazio-xurgapen bat adierazten du, egunean platano bat urtebetez jatea baino 60 aldiz handiagoa.\nBananak \"material erradioaktibo legitimotzat\" hartzen dira, izan ere, zeramika eta katuentzako harea bezalako merkantziekin batera, Ameriketako Estatu Batuetako portuetan eta aduanetan erabiltzen diren erradiazio sentsoreetan alarma faltsuak saltarazteko bezain erradioaktiboak dira, material nuklearraren balizko kontrabandoa detektatzeko erabiltzen direnak."}
{"id": "75384", "revid": "336", "url": "https://eu.wikipedia.org/wiki?curid=75384", "title": "Rozinante", "text": "Rozinante Kixotearen zaldiaren izena da.\nMiguel de Cervantesen Kixotea liburu ospetsuan irakur daitekenez: \"l\"au egun igaro zitzaizkion ze izen jarriko zion irudikatzen... eta honela, bere irudimenean eratu, ezabatu eta kendu, gehitu, desegin eta berriz egin zituen izen askoren ondoren, azkenik Rozinante izena jarri zion, bere ustez izen ozena, entzutetsua eta zamaria izan zenean izan zeneko ezaugarritsua, orain zena baino lehenago, munduko zamari guztietan aurrena eta lehena zena\"\".\nHonela ba, orain zena baino lehenago, azala eta hezurrak, zamaria izan zen, Kixoteak oraindik \"Alexandro Handiaren Buzefalo eta Ciden Babieka ospetsuak baino zelabere hobe bezala\" ikusten zuena.\nIkus, gainera.\nMiguel de Cervantes"}
{"id": "75385", "revid": "105290", "url": "https://eu.wikipedia.org/wiki?curid=75385", "title": "Bestla", "text": "Bestla eskandinaviar mitologian antzinako Jotun bat zen, Bolthornen alaba bat, Borrekin batera Odin, Ve eta Viliren ama izan zen. Gainontzeko izotzezko erraldoi edo Jotunekin batera, jainkoen egoitza zen Asgarda hartu eta Ragnar\u00f6ka eragin zuen.\nIkus, gainera.\nErraldoi"}
{"id": "75386", "revid": "1519", "url": "https://eu.wikipedia.org/wiki?curid=75386", "title": "Zigilu (bitxigintza)", "text": "Zigilua, bitxigintzari dagokionez, eraztun mota bat da, goikaldea, behealdea baino zabalagoa duena, eta lauagoa, laukiluze edo obalo forma izaten du eta eramaten duen pertsonaren inizialak eramaten ohi ditu. Ia beti, metal preziatuzkoak izaten dira, ohi, urre edo zilarrezkoak eta txikiak edo handiak izan daitezke. Inizialak, grabatuak egoten ohi dira, erliebean ere egon daitezkeen arren, erdiko hatzean edo eraztun hatzean eramaten ohi dira eta ohikoagoak dira gizonezkoetan.\nBerarekin, gutun edo dokumentuen lakrea markatzeko erabiltzen ziren, bidaltzailearen benetakotasun froga bezala."}
{"id": "75387", "revid": "336", "url": "https://eu.wikipedia.org/wiki?curid=75387", "title": "I\u00f1igo Monreal", "text": "I\u00f1igo Monreal Sa\u00e9nz (Iru\u00f1ea, Nafarroa Garaia, 1974ko irailaren 26a) atleta ohia da, 400 metro hesidunetan eta 4 x 400 metroko txandakako lasterketan nabarmendu zena. 400 metroko hesidunetako proban, 49,86 segundokoa du markarik onena. Olinpiar Joko bitan izan da: Atlantakoetan eta Sydneykoetan. Beharbada, inoiz izan den nafar atletarik hoberena: guztira, Nafarroa Garaiko 16 txapelketa irabazi ditu, hainbat modalitatetan (200 m, 400 m, 800 m, 110 m hesidunak, 400 m hesidunak eta dekatloia), eta Nafarroa Garaiko 45 marka absolutu gainditu ditu (aire zabaleko pistan: 2 marka 400 metroetan, 12 marka 110 metro hesidunetan, 8 marka 400 metro hesidunetan, 5 marka 4 x 400 metroetan, eta marka bat dekatloian; estalpeko pistan: 2 marka 400 metroetan, eta 15 marka 60 metro hesidunetan).\n2008ko Espainiako hauteskunde orokorretan, Diputatuen Kongresurako hautagai izan zen, Nafarroa Bai alderdiarekin."}
{"id": "75388", "revid": "56334", "url": "https://eu.wikipedia.org/wiki?curid=75388", "title": "Izaskun Aranburu", "text": "Izaskun Aranburu Balda (Donostia, Gipuzkoa, 1975eko abenduaren 27a -) piraguista ohia da, ur lasaietako kayakean aritzen zena. Euskal Herriko piraguismoak eman duen kirolaririk onenetakoa da. Hamar urte zituela hasi zen piraguismoa praktikatzen, Donostiako Fortuna Kirol Elkarteaan, baina emaitzarik onenak Irungo Santiagotarrak Kirol Elkartearekin erdietsi ditu.\nHamabost urte zituela lortu zuen lehen Espainiako txapelketa K-2 modalitatean, eta orduz geroztik zenbatezinak dira lortu dituen titulu eta dominak. Besteak beste, aipagarriak dira: brontzezko domina 1993ko Junior Mailako Munduko txapelketan; zilarrezko domina 1997ko Europako Senior txapelketan; 1997ko eta 1998ko Munduko txapelketan brontzeko bi domina, K-2 eta K-4 sailetan; 1997ko Munduko Kopan urrezko domina; 1999ko Europako txapelketan zilarrezko eta brontzezko dominak, K-4 eta K-2 sailetan.\nHala ere, lorpen garrantzitsuena 1999ko Munduko txapelketan, K-2 sailean, lortutako urrezko domina da. 2000. urteko Munduko Kopan zilarrezko domina eskuratu zuen K-4 200 metroko sailean, Alemaniako Duisburgen jokatutako estropadan. Hungarian jokatutako Munduko Koparen proban K-2 saileko 200 metroko proban brontzezko domina ere irabazi zuen Izaskun Aranburuk.\nKirol ibilbidea.\nHona hemen bere emaitzak txapelketa ofizialetan:"}
{"id": "75389", "revid": "512", "url": "https://eu.wikipedia.org/wiki?curid=75389", "title": "BAP!!", "text": "BAP!! (Babarruna ta aza popularra!!) 1984. urtean Andoainen (Gipuzkoa) sortutako euskal musika taldea da. Taldea 1996an desegin zen.\nHistoria.\nAndoainen (Gipuzkoa, Euskal Herria) sortu zen 1984an. Eneko Abregok, Andreuk, Drakek eta Txanpik musika taldea sortu zuten, instrumentuak jotzen abilidade gutxi zutela. Euskal Herrian, Hardcore punk-a lantzen hasi zen lehen taldeetako bat izan zen BAP!!. Bad Brains taldearen influentzia izan zuten beren ibilbidean.\n1986an, lehen maketa grabatu zuten, \"Babarruna ta Aza Popularra!!\" izenekoa. Maketa hori kontzertuetan saltzen hasi ziren. Haren ondoren, lehen lau abesti ofizialak grabatu zituzten Condenados a luchar (Discos Suicidas) diskorako. Disko horretan, Zer bizio, Porkeria T, Ultimatum, M.C.D. eta Danba taldeek ere parte hartu zuten.\n1988an, lehen diskoa kaleratu zuten (\"Bidehuts eta Etxehuts\") Basati Diskak-en laguntzarekin. Diskoa grabatu ostean, Txanpik eta Andreuk taldea utzi eta beraien ordez Mikel Abrego (Enekoren anaia) eta Jomes sartu ziren. Honek, taldekideek elkarren artean instrumentuak aldatzea ekarri zuen. Drake, gitarra jotzetik, baxura pasako zen eta Jomes berriz, gitarra doinuez arduratuko zen. Formazio berriarekin, \"Zuria beltzez\" diskoa kaleratu zuten. Disko hori inflexio puntua izan zen taldearentzat, abestien soinua eta erritmoak nabarmen aldatu baitziren.\nTaldearen hirugarren lana 1994an kaleratu zen, \"Lehertzeko garaia\" izenarekin. Diskoetxez aldatu zuten eta Esan Ozenki diskoetxeak kaleratu zuen. Kritiko askoren ustez, BAP!!-en diskorik onena da, bai letra aldetik eta baita doinu eta erritmo aldetik ere, musikariek gero eta hobeto jotzen baitzuten.\n1996an, taldea desegin zen, bere ibilbidea laburbiltzen duen \"...ta bestela ondo?\" bideoarekin. Bertan, bideoklipak, elkarrizketak eta zuzeneko kontzertuen irudiak azaltzen dira. Taldearen azken kontzertua Andoaingo Gaztetxe zaharrean izan zen. BAP!!-eko kideak beti egon ziren gaztetxe horri lotuak. Kontzertu hura CD eta DVD formatuetan kaleratu zuen Metakek.\nGaur egun, BAP!!-eko kideek Anari edo Inoren Ero Ni taldeetan jarraitzen dute jotzen.\nDiskografia.\nDiskoak.\n\"Zuria beltzez\" eta \"Bidehuts eta Etxehuts\" diskoak, Esan Ozenkik berrargitaratu zituen CD formatoan (1996."}
{"id": "75391", "revid": "336", "url": "https://eu.wikipedia.org/wiki?curid=75391", "title": "Esteban Arakama", "text": "Esteban Arakama Mendiola (Irun, 1973ko otsailaren 11 -) euskal piraguista da, ur bizietako kayak (K1) modalitatean aritzen zena. Santiagotarrak Kirol Elkartean ikasitakoa da, eta gaurko datan bertan jarraitzen du bere burua entrenatzen eta entrenatzaile gisa.\nIbilbidea.\nHona hemen bere emaitzak txapelketa ofizialetan:"}
{"id": "75392", "revid": "336", "url": "https://eu.wikipedia.org/wiki?curid=75392", "title": "Cassini-ren obalo", "text": "Matematikan, Cassiniren obaloa plano batean dauden puntu multzoa da, obaloan dagoen p puntu bakoitzak, q1 eta q2 beste bi puntu finkorekin lotura jarraitua duelarik, 2a distantziara aurkitzen direnak, \"obaloaren fokuak\" deiturikoak. Konstante hau b\u00b2k emana dator.\nCassiniren obaloen ekuazio polarra, honako hau da:\neta forma kartesiarra:\nObaloaren forma b/a proportzioaren araberakoa da. b/a 1 baino gehiago denean toki geometrikoa, lotutako buelta bakarra da. b/a 1 baino gutxiago denean tokiak, lotu gabeko bi buelta hartzen ditu. b/a 1 denean kurbari Lemniskata deritzo\nCassiniren obaloak, izen hau Giovanni Domenico Cassini astronomoagatik daramate."}
{"id": "75393", "revid": "336", "url": "https://eu.wikipedia.org/wiki?curid=75393", "title": "Jon Erg\u00fcin", "text": "Jon Erguin Bolibar (Donostia, 1980ko martxoaren 3a -) euskal herritar piraguista da, ur bizietako kanoan aritzen dena. Atl\u00e9tico San Sebasti\u00e1n arraun taldekoa da.\nIbilbidea.\nHona hemen bere emaitzak txapelketa ofizialetan:"}
{"id": "75394", "revid": "336", "url": "https://eu.wikipedia.org/wiki?curid=75394", "title": "Maria Eizmendi", "text": "Maria Eizmendi P\u00e9rez (Donostia, 1972ko otsailaren 14a -) euskal piraguista ohia da, kayak (K1) modalitatean aritzen zena. Atl\u00e9tico San Sebasti\u00e1n arraun taldean aritzen zen.\nIbilbidea.\nHona hemen bere emaitzak txapelketa ofizialetan:"}
{"id": "75396", "revid": "201", "url": "https://eu.wikipedia.org/wiki?curid=75396", "title": "Guadaira ibaia", "text": ""}
{"id": "75397", "revid": "69297", "url": "https://eu.wikipedia.org/wiki?curid=75397", "title": "Roberto Lezaun", "text": "Roberto Lezaun Zubiria (Iru\u00f1ea, 1967ko uztailaren 23a -) euskal txirrindulari ohia da, mendiko bizikletan zein errepidean aritzen zena. Zurukuaingoa da. Profesionaletara pasa baino lehen, Nafarroako Itzulia eta Santikutz Klasika irabazi zituen.\n1996 eta 2000ko Olinpiar Jokoetan parte hartu zuen.\nPalmaresa.\nErrepidea.\n1988\n1989\n1990\n1991\nTaldeak.\nErrepidea"}
{"id": "75398", "revid": "9181309", "url": "https://eu.wikipedia.org/wiki?curid=75398", "title": "Bego\u00f1a Larzabal", "text": "Bego\u00f1a Arantzazu Larzabal Fern\u00e1ndez (Madril, 1971ko urtarrilaren 19a - ) euskal belar hockey jokalari ohia da. Errealean aritutakoa da.\nAtlanta eta Sydneyko Olinpiar Jokoetan parte hartu zuen."}
{"id": "75399", "revid": "116965", "url": "https://eu.wikipedia.org/wiki?curid=75399", "title": "Elena Urkizu", "text": "Elena Urkizu S\u00e1ez (Donostia, 1975eko urtarrilaren 29a - ) euskal belar hockey jokalari ohia da. Errealean aritutakoa da.\nAtlanta eta Sydneyko Olinpiar Jokoetan parte hartu zuen."}
{"id": "75400", "revid": "116965", "url": "https://eu.wikipedia.org/wiki?curid=75400", "title": "Erdoitza Goikoetxea", "text": "Erdoitza Goikoetxea Zornoza (Bilbo, 1975eko urtarrilaren 24a - ) euskal belar hockey jokalari ohia da. Real Club Jolaseta taldean aritutakoa da, non entrenatzailea ere izan da. Algortakoa da.\nSydney eta Atenasko Olinpiar Jokoetan parte hartu zuen. 2003ko Europako Txapelketan txapeldunordea zen."}
{"id": "75401", "revid": "46380", "url": "https://eu.wikipedia.org/wiki?curid=75401", "title": "Giovanni Domenico Cassini", "text": "Giovanni Domenico Cassini (Perinaldo, Genovako Errepublika, 1625eko ekainaren 8a - Paris, Frantzia 1712ko irailaren 14a) astronomo eta ingeniari italiarra izan zen. Bere bizitzaren zati handi batez, Frantzian bizi izan zen eta, beraz, bere izenaren frantsesezko bertsioagatik ere ezaguna da Jean-Dominique Cassini.\nBizitza.\nJesuitekin hezi ondoren, bere lehen lana, astrologian interesaturik zegoen noble batentzat taula astronomikoak kalkulatzea izan zen, baina laster utzi zuen lana, Giovanni Pico della Mirandolaren \"Disputationes adversus astrologiam divinatricem\" liburuaren eraginez. 25 urterekin Bolognako unibertsitateko irakasle izan zen, Galileo Galileiren ikasle zen Bonaventura Cavalieri ordeztuz.\n1652 eta 1668 bitartean, Jupiterren sateliteekin egin zuen pazientzia handiko urte askotako lanaren ondoren, Jupiterren sateliteen eklipseen taulak (efemerideak) argitaratu zituen, orrialde batean sateliteek Jupiterrekiko zuten itxura emanez eta kontrakoan eklipsearen ordua, hasiera, zein amaiera, ordu, minutu eta segundotan emanez. Marte eta Jupiterren translazio epeak neurtu eta Saturnoren lau satelite aurkitu zituen. 1675ean bere izena daraman Saturnoren eraztunen banaketa aurkitu zuen. Jean Richer bere lankidearekin (1630-1696) triangelaketa bidez Martera zegoen distantzia neurtu zuen. Horrekin, Eguzki Sistemaren tamaina neurtu zuen Unitate astronomikoarentzat, benetako balioarena baino %7 bakarrik txikiagoa zen balio bat lortuz (aurreko balioek 3 edo gehiagoko faktoreengatik gutxiesten zuten).\nKometen mugimendua eta Eguzkiaren itxurazko mugimendua behatu zituen. Bere garaiko teleskopiorik aurreratuenak erabili zituen Jupiterren sateliteak behatu eta euren mugimenduen taula zehatzak egiteko, nabigariei euren longitudea zehaztea ahalbidetu ziena, sateliteak, \"zeruko erloju\" bezala erabiliz. Marteren urtaro aldaketak aurkitu eta bere errotazio epea neurtu zuen, Saturnorenaz gain. Klemente IX.a aita santuarentzat lan egin zuen.\n1669an Parisera joan zen Parisko Behatoki berriaren sorreran parte hartzeko. Bi urte gerago, behatoki astronomiko honen zuzendari izan zen. Han Saturno planetaren Japeto, Rea, Dione eta Tetis aurkitu zituen, 1671, 1672, eta 1684an, aipaturiko ordenan, eta hustasun bat ikusi zuen planetaren eraztun sisteman, oraindik, Cassiniren banaketa bezala ezagutzen dena. 1683an zodiakoko argia ikusi zuen eta 1693an Ilargiaren librazio mugimenduak erregulatzen dituzten legeak aurkitu zituen. Horrenbeste ziren bere merituak Luis XIV.a Frantziakoak, 1671n Parisko Behatokiaren zuzendari eta Zientzia Akademiako partaide izendatu zuela.\nGarai guztietako astronomo behatzaile handienetakotzat hartzen den arren, teoriari dagokionez, akatsak izan zituen. Adibidez, ez zuen bere osotasunean teoria heliozentrikoa onartu (bere postura, gai honi dagokionez anbiguotasunezkoa izan zen, batzuetan, Tycho Braheren eredua hartuz eta beste batzuetan postura agnostiko bat), edo Keplerrek aurkitutako planeten mugimendu eliptikoa. Edonola ere, teoria horiek, bere garaian, oraindik eztabaidatuak zirela argitu behar da eta Cassinik berak, bigarrenaren egiaztapena lortzen laguntzen amaitu zuela, Bolognako San Petronioko Basilikaren meridianoarekin Lurra eta Eguzkiaren arteko distantziaren aldaketa, orbita obalatu bati, orbita biribil bati baino hobe egokitzen zela frogatuz, erdialdeko objektua, bere erdigunetik distantzia batetara zegoena (Ptolomeo, Koperniko eta Tycho Brahe]]ren sistemek orbita biribilak erabiltzen zituzten, baina ez Keplerrenak, orbita eliptikoak erabiltzen zituen eta epizikloak baztertuta uzten zituen bakarra baitzen). Cassinik, aipaturiko San Petronioren meridianoa (berak birmoldatu zuena) garai hori arte berdindua izan ez zen zehaztasunez, urtearen luzera eta ekliptikaren okerdura neurtzeko erabili zuen, errefrakzio atmosferikoarentzat erabili zuen zuzenketa zehatzari esker. Bere beste akats bat, argiaren abiadura infinitua ez zela ez onartzea izan zen, Jupiterren sateliteen bere behaketak urte batzuk beranduago Ole R\u00f8merR\u00f8merrek argiaren abiadura neurtzeko erabili zituen arren. Jupiterren errotazioaren bere behaketak, galilear ilargiek eratutako eklipseen bere aurkikuntzak eta Jupiter eta Saturnoren satelite sistemek Keplerren hirugarren legea jarraitzen zutenaren bere egiaztapenak ere Keplerren sistema heliozentrikoaren onarpena lortzen lagundu zuten.\nBerrogei urtze zerua behatzen eman ondoren, erabat itsu geratu zen eta Parisen hil zen 1712an. Astronomo eta geodesialari belaunaldi baten aita da: bere seme Jacques Cassini (1677-1756, geografoa izan zen. Bere biloba Cesar Cassinik (1714-1784 1/86400 eskalan Frantziaren mapa bat egin zuen eta bere birbiloba Jacques Dominique Cassini (1748-1845) Parisko Behategiko zuzendaria izan zen eta bere aitak hasi zuen mapa amaitu zuen\nBere izena Cassini martiztar kraterrak darama, baita (24101) Cassini eta (24102) Jacquescassini asteroideek ere. Bere omenez, bere izena, NASAren Saturnoren sistemaren esplorazio sistemak darama, gaur egun oraindik funtzionatzen ari dena."}
{"id": "75402", "revid": "119347", "url": "https://eu.wikipedia.org/wiki?curid=75402", "title": "Jorge P\u00e9rez Salinas", "text": "Jorge P\u00e9rez Salinas (Iru\u00f1ea, 1972ko apirilaren 24a -) nafar igerilari olinpiko ohia da, tximeleta eta libre estiloetan aditua.\nOlinpiar Joko bitan hartu du parte: Bartzelonan eta Sydneyn."}
{"id": "75404", "revid": "336", "url": "https://eu.wikipedia.org/wiki?curid=75404", "title": "Nagore Gabellanes", "text": "Nagore Gabellanes Marieta (Donostia, 1973ko urtarrilaren 25a) euskal belar hockey jokalari ohia da. Errealean aritutakoa da.\nBartzelona eta Atlantako Olinpiar Jokoetan parte hartu zuen, lehenengoetan urrezko domina lortuz."}
{"id": "75405", "revid": "336", "url": "https://eu.wikipedia.org/wiki?curid=75405", "title": "Silvia Manrique", "text": "Silvia Manrique P\u00e9rez (Laudio, 1973ko martxoaren 6a - ) euskal belar hockey jokalari ohia da. Madrilgo \"Club de Campo\" taldean aritutakoa da.\n114 nazioarteko partida jokatu ditu Espainiako belar hockey selekzioarekin. Bartzelona eta Atlantako Olinpiar Jokoetan parte hartu zuen, lehenengoetan urrezko domina lortuz. Espainiako Ohorezko Ligan, Madrilgo Club de Campo taldean jokatzen du. Talde honekin eskuratu dituen tituluen artean, Liga Txapelketa bat, Erreginaren Kopa eta Europako Txapelketa dira aipagarriak. Aretoko hockeyan, berriz, bi Liga Txapelketa irabazi ditu."}
{"id": "75406", "revid": "336", "url": "https://eu.wikipedia.org/wiki?curid=75406", "title": "Amaia Andr\u00e9s", "text": "Amaia Andr\u00e9s Berakoetxea (Donostia, Gipuzkoa, 1966ko ekainaren 26a) atleta profesional ohia da, 800 metroko proban espezializatua. Atletismoan Beasainen hasia, Ordizia Kirol Elkarteko kidea izan zen.\nIbilbidea.\nZazpi aldiz izan da Espainiako txapelduna 800 metrotan: pista estalian sei (1986 eta 1995 artean) eta behin aire librean (1993).\nBehin izan zen Olinpiar Jokoetan, 1992an hain zuzen ere. Hona hemen bere emaitzak txapelketa nagusietan:"}
{"id": "75407", "revid": "23317", "url": "https://eu.wikipedia.org/wiki?curid=75407", "title": "Balerdi Balerdi", "text": "Balerdi Balerdi euskaraz abesten duen powerpop talde iruindarra da, \"Fiebre\" eta \"Motos\" taldeetatik zetozen musikariez osatua 90. hamarkadaren hasieran.\nBiografia.\nIru\u00f1eko power-pop taldea. Taldekideen artean 70eko hamarkadan Iru\u00f1eko rock mundua suspertu zuten musikarietako batzuk zeuden; To\u00f1o Muro eta Marino Go\u00f1i, esaterako. 70eko eta 80ko hamarkadetako rock&amp;roll eta folk talde eta bakarlarien eraginak barneratu zituen kantu fresko eta gozagarrietan. Ibilbide laburra izan zuen: bi disko eta 10 haztebeteko binilo bat argitaratu zituen sei urtean (1991-1997), baina oroitzapen ederra utzi du zaleengan.\nIru\u00f1eko zenbait taldetan ibilitako musikariek sortu zuten Balerdi Balerdi, 1990ean. Hain zuzen, To\u00f1o Murok (ahotsa eta gitarra) Tocam\u00e1s folk-rock bikotea osatu zuen Patxi Osinagarekin 1977an, eta gero Fuletamol (1979-80), Motos (1981-84) eta Fiebre (1985-87) taldeetan aritu zen. Azken hiru horietan Marino Go\u00f1i (baxua) izan zuen taldekide. Fiebreren kontzertuetan Sergio Ibarrola Zara (bateria) eta Blanka Izkue (teklatuak) ezagutu zituzten, eta laurok osatu zuten hasierako Balerdi Balerdi \"ofiziala\". Geroago Patxi Go\u00f1i (gitarra), Marinoren anaia, batu zitzaien. Hala ere, lehen kontzertuak To\u00f1ok, Marinok eta Zarak eman zituzten, Iru\u00f1eko eta inguruko herrietako taberna eta gaztetxeetan, eta hirurek grabatu zuten lehen maketa.\nTo\u00f1o Muro zen taldeko konpositorea, musikarena zein hitz gehienena. Erresuma Batutik iritsitako new wave eta mod doinuen eraginak (The Jam, The Kinks, Elvis Costello...) zein AEBetako folk eta rock talde eta kantarienak (Neil Young, REM, Graham Parker, The Smithereens...) uztartu zituen hitz ironiko eta landuz jantzitako kantu biribil, gitarrero eta itsaskorretan. Go\u00f1i anaiek sortu berria zen Gor disketxean plazaratu zuen lehen lana, Balerdi Balerdi (1991), baita hurrengoak ere. Mauro Entrialgo marrazkilari gasteiztarrak diseinaturiko hamar hazbeteko biniloa zen eta zortzi kantuetatik bi, \"Hautsaren dantza\" eta \"Badago\", maketan agertu ziren, baina guztietatik nabarmendu zena Iru\u00f1eko gaztetxearen alde egindako \"Lore etxean\" izan zen.\nPottoka abeslariari La revoluzione de la tradizione diskoa (Gor, 1993) grabatzen lagundu ondoren, bigarren diskoa argitaratu zuen, Ez gara galdu (Gor, 1994) izenburu esanguratsukoa. Lan horrek Balerdi Balerdiren ibilbidea laburbiltzen zuen, taldearen hastapenetan ondutako kantuak eta azkenaldian sortutakoak biltzen baitzituen, The Smithereens taldearen \"Time and time again\" kantuaren bertsioaz gain (\"Behin eta berriz\"). Balerditarren iritziz \"Euskal Herriko rock talderik onena\" (1) izan den Jotakie taldeko Elortxa abeslariak kolaboratu zuen \"Arima sobera\" kantuan. Aurreko diskoak bezala, Ez gara galdu-k kritika onak jaso zituen, eta emanaldi ugari ekarri zizkion taldeari. Beharbada, haren lanik osoena da. Hala ere, ez zen sekula salmenta handiko taldea izan, ezta jendetzak erakartzekoa ere, baina oroitzapen ederra utzi zuen zaleen artean.\nHobe behin gorri ezen ez beti hori hirugarren diskoan (Gor, 1997), Patxi Go\u00f1i gitarrista berriaren eraginez soinua gogortu egin zuen taldeak, eta Pello Lizarralde idazleak pisu handiagoa izan zuen hitzetan. Diskoaren izenburua Mariano Izeta idazlearen atsotitzen liburutik hartu zuten, eta kantuen artean, \"Amodioari buruz\" eta \"Iraila\" ale ederren ondoan, Morau kantariaren \"Nork daki\" ezagunaren moldaketa dago; Morauk 2008 urtean argitaratutako Kalamidadiak diskoan Lore Etxea kantaren bertsioa jasotzen da.\nBalerdi Balerdin aurreko beste edozein taldetan baino gehiago disfrutatzen ari zirela nabarmentzen zuten To\u00f1o Murok eta Marino Go\u00f1ik elkarrizketetetan. Zuzenean alaitasuna eta ondo pasatzeko gogoa transmititzen zuen boskoteak. 2000. urtean, \"Bapatean\" kantua grabatu zuten IKA euskaltegiaren ekimenez kaleratutako IKAratu beldurrik gabe askoren arteko diskorako (Gor). Balerdi Balerdiren azken grabazioa izan zen. Taldea inoiz desegin ez bada ere, aspaldi utzi zion kantuak grabatzeari eta zuzenean jotzeari. Hala ere, 2009ko urtarrilean agertokietara itzuli zen Balerdi Erdi izenarekin, izan ere, jatorrizko hiru taldeak (Muro, Go\u00f1i eta Zara) elkartu baitziren kontzertu batzuk emateko. Ondoren Marino Go\u00f1ik zuzenean jotzeari utzi zion, eta Felix Ruperez (Kontuz Hi taldean aritutakoa) eta Carlos Ortiz (Kerobia taldekoa) jaraitu zuten Balerdi Erdi taldean baxua jotzen.\nBalerdi Balerdi izena berreskuratu zuten, eta gero, 2012ko uztailean disko berria grabatzen hasi zen taldea eta urrian \"Hegoko lautadaren ertzetik\"\u00a0izenburuko lana kaleratu zuen,\u00a0\n2013. urtean Ruper Ordorikak Azukre Koxkorrak lanean Balerdi Balerdiren Non duzu zauria? kantaren bertsio bat egin zuen. Balerdi Balerdi taldeak zuzeneko batzuetan Ruper Ordorikaren Ene begiek kantaren bertsioa jo izan dute.\u00a0\n2013. urtean\u00a0Petti\u00a0kantaria batu zen taldera. 2015ean Karlosektaldea utzi eta Anxel\u00a0Iraola hais zen bazua jotzen( Noise Hole,\u00a0Why not, Dharma, etaLa Bona Dea taldeetan aritutakoa).\u00a0\u00a0\nTo\u00f1o Muro Tocam\u00e1sen kantuak berriz grabatu eta disko batean argitaratu zituen 2004an. Marino Go\u00f1i Peiremans+ taldearekin aritu izan bada ere, editore lanari atxikita jarraitzen du Gor diskoetxean. Blanka Izkuek Gor diskoetxean lan egin du hainbat urtez, eta gaur egun Euskal Herriko Diskoetxeen Elkartean ari da.\n2017an lan berria argitaratu du taldeak, \"Galtzen ikasteko metodoa\"."}
{"id": "75409", "revid": "119347", "url": "https://eu.wikipedia.org/wiki?curid=75409", "title": "Jes\u00fas Lisarri", "text": "Jes\u00fas Lisarri Tomas (Iru\u00f1ea, 1967ko irailaren 7a -) euskal beisbol eta softbol jokalari ohia da.\nBartzelonako Olinpiar Jokoetan parte hartu zuen."}
{"id": "75410", "revid": "119347", "url": "https://eu.wikipedia.org/wiki?curid=75410", "title": "Jos\u00e9 Arza", "text": "Jos\u00e9 Arza Laurenz (Iru\u00f1ea, 1969ko uztailaren 23a -) euskal beisbol eta softbol jokalari ohia da.\nBartzelonako Olinpiar Jokoetan parte hartu zuen."}
{"id": "75411", "revid": "119347", "url": "https://eu.wikipedia.org/wiki?curid=75411", "title": "Francisco Javier Aristu", "text": "Francisco Javier Aristu Lozano (Iru\u00f1ea, 1968ko otsailaren 12a -) euskal beisbol eta softbol jokalari ohia da.\nBartzelonako Olinpiar Jokoetan parte hartu zuen."}
{"id": "75412", "revid": "1545", "url": "https://eu.wikipedia.org/wiki?curid=75412", "title": "Beti Mugan", "text": "Beti Mugan, Hondarribian (Gipuzkoa) jaiotako rock taldea zen. 1980ko hamarkada amaieran sortutako taldeak, Sonic Youth, H\u00fcsker D\u00fc edo Neil Youngengan eduki zuen inspirazioa kantuak osatzeko.\nBeraien lehen diskoa 1992-an argitaratu zuten \"Mugan\" izenpean. 1998an, Esan Ozenki zigiluak Batzen disko-bilduma kaleratu zuen. Baina ordurako jada Beti Muganek eszenatokiak utzita zituen.\nHistorioa.\n1990eko hamarkadaren hasieran Hondarribian (Gipuzkoa) sortutako talde hau izan zen, askoren aburuz, Euskal Herrian noise rock doinuak jorratu zituen lehenengoa. Askotariko eraginak barneratu zituen, The Nomadsekin hasi eta Neil Young, Pixies eta Sonic Youthekin segitu, doinu akustikoak eta distortsio elektrizitatea uztartuz rock&amp;roll, hardcore eta pop kantu zuzen eta itsaskorretan. Taldea 1994an desegin zen, besteak beste disko luze bat, Oreka desorekan (Basati Diskak, 1993), eta Hondarribiko beste talde batzuekin partekaturiko lana, Underribi (Basati Diskak, 1994), kaleratu ondoren.\nDesband izeneko taldean aritutako Javi \u00c1lvarezek (ahotsa eta gitarra), Xabi L\u00f3pezek (gitarra) eta Martxel Mariskalek (baxua) erein zuten Beti Mugan-en hazia, Neil Young eta beste zenbait musikariren bertsio akustikoak egiteaz gain kanta propioak sortzeari ekin ziotenean. Tarteka, Koldo Emery (ahotsa eta gitarra) eta Ramon Albisu (bateria) agertzen ziren entsegu lokalera, Stiff Little Fingers, That Petrol Emotion, Ramones eta The Clashen bertsioak jotzera. Elkarrekin probatzea erabaki zuten. Lopezek, Alvarezek eta Mariskalek prestatuak zituzten lauzpabost kanturi erritmo kutxa kendu, eta egiazko bateria eta beste gitarra bat gehitu zizkieten. Azkenik, Nagore Santamaria eta Natalia Barberia batu zitzaizkien ahotsetan.\nHiru gitarra, lau ahots... Euskal Herrian ezohiko rock formazioa zuen Beti Muganek. Horrek aukera ematen zion baliabide ugarirekin jokatzeko ahotsen erabileran, gitarren soinuan, kantuen estiloan... Hala bada, taldeak ez zuen ildo bakar bat jarraitu bere ibilbide laburrean, power-pop, folk, hardcore eta rock&amp;roll kantu zuzenak eta melodia itsaskorrak aurkitu baitaitezke haren diskoetan, hala soinu akustikoan nola distortsio elektrikoan bilduta. Beti Muganen beste ezaugarrietako bat Martxel Mariskalek idatzitako hitzen kalitatea zen; halaber, euskara eta ingelesaren erabilerak eta AEBetako rock banda alternatibo garaikideen eraginak (Sonic Youth, Pixies, H\u00fcsker D\u00fc...) Ama Say taldearekin lotzen zuten.\nMaketa bat grabatzeko asmoarekin, Donostiako Amadeus estudiora sartu ziren 1992ko udan, baina, Paco Flores soinu teknikariak bultzatuta, Basati Diskak diskoetxea konbentzitu zuten grabazioa biniloan argitaratzeko. Hortaz, EP formatuan kaleratu zen Mugan (Basati Diskak, 1992), sei kantuz osaturik, taldearen lehen bi urteetako ibilbidearen erakusgarri. Soinu aldetik kaskarra zen, maketako grabazioa plastikora zuzenean pasatu zelako, baina, taldearen harrigarri, harrera ona jaso zuen berehala; jaioterrian bertan bi kontzertu baino ez zituzten jo, eta, bat-batean, AEBetako Del Fuegosen telonero gisa aritu ziren Itziarko Txitxarro aretoan.\nUrtea amaitu aurretik Hamlet singlea (Basati Diskak, 1992) kaleratu zuten, Mugak gugan daude kantu gogoangarriarekin, lehen disko luzearen aurrerapen gisa. Oreka desorekan diskoan (Basati Diskak, 1993) bildu zituzten taldearen dohain guztiak, \"Galtzaileak\", \"Zure kontra\" eta \"Filosofia aldaketak\" kantu bikainak tarteko. Disko hark aukera eman zion Bad Religion hardcore melodikoko talde ezagunarekin jotzeko Donostiako Anoeta kiroldegian, 1993ko uztailaren 10ean. Komunikabideek kritika onak egin zizkieten hala taldeari nola diskoari, eta lan bakoitzarekin Beti Muganen zale kopurua handitu egin zen, baina, hala ere, ez zuen sekula askorik saldu.\nLan eta ikasketa kontuak zirela eta, taldea banandu egin zen 1994an. Horren aurretik, lau kantu grabatu zituen Hondarribiko beste hiru talderekin (Dut, Illusions eta Orgasmic Toothpics) osaturiko Underribi diskorako (Basati, 1994), tartean Kaliforniako Jane's Addiction taldearen \"Jane says\" kantuaren bertsioa. Zuzenean, aipaturiko bertsioaz gain, Neil Youngen \"Keep on rockin'\" ere jo ohi zuen Beti Mugan-ek.\n1994ko irailaren 2an eman zuen azken kontzertua, Hondarribian. Lau urte geroago, taldeak grabatutako ia abesti guztien bilduma kaleratu zen, Batzen (Esan Ozenki, 1998), eta 2004an berriz elkartu ziren kontzertu gutxi batzuk emateko, Hondarribian eta Ondarroan. Bi kontzertuotako irudiak Zuzenean (Psylocibina Records, 2005) DVDan bildu zituen Psylocybe elkarteak. Hala ere, orain arteko azken kontzertua 2009ko ekainaren 13an eman zuen Beti Mugan-ek, Psylocinebea aretoan, Ama Say taldearekin.\nBeti Mugan-eko taldekideetatik Martxel Mariskalek eta Xabi Lopezek jarraitu dute musikari lotuta. Mariskal Zura taldeko kidea izan da, eta hitzak idatzi ditu Dut eta Lisab\u00f6 taldeentzat. Zenbait literatur sari irabazi ditu, eta \"Me llamo Ezequiel y as\u00ed ser\u00e1 siempre\" nobela (Hiru, 2002) argitaratu du. Obra horretan oinarrituta, Ezekiel antzezlana taularatu zuen Antzerkiola Imaginarioak, Sagarroik sortutako musikarekin.\nXabi Lopez Lantz folk taldean aritzen da gaur egun; Mikel Errazkin zenaren (Sorotan Bele) ohiko kolaboratzailea zen, eta parte hartu du haur kantuak biltzen dituzten diskoetan."}
{"id": "75413", "revid": "512", "url": "https://eu.wikipedia.org/wiki?curid=75413", "title": "Intzako dorrea", "text": "Intzako dorrea Aralar mendilerroan dagoen mendia da, mendilerroko garaiena, 1431 metroko garaierarekin; bai eta mendilerroko ezagunenetakoa eta igoenetakoa ere, Txindokirekin batera. Aralarko Malloetako gailur altuena da, era berean.\nTontorra Nafarroako probintzian dago, Gipuzkoarekin duen mugatik oso gertu. Sarri, Irumugarrieta deitzen diote mendi honi, baina ez da zuzena, izen hori duen tokia tontorretik 100 metro hego-ekialdera baitago, non Errealengoa, Gaintza eta Intza banatzen dituen mugarri bat dagoen. Gainera inguruan bada bigarren Irumugarrieta toponimo bat ere. Gailurretik hego-mendebaldera, 250 bat metrora, \"Etaldegieta\" parajean (1394 metroko altueran). Enirio-Aralar Mankomunitateko lurrak, Errealengoa eta Gaintza batzen ditu honek. Oso erabilia ez den mendiaren beste izen bat Elkomuts da.\nIzena.\nBere oinean duen Intza herritik datorkio izena, eta tokiko euskaran \"Intzeko torrea\" ahoskatzen dute. Horrez gain, Elkomuts, Soilazbizkarga\u00f1a (toponimorik zaharrena), Gaintzako dorrea eta Torreadenea (tokiko ahoskerak: /torr\u00e8aen\u00e9a/, /t\u00f3rrea/, /t\u00f3rrean\u00e8a/) izenak ere hartzen ditu, eta, modu erratuan, baita Irumugarrieta ere.\nIristeko bideak.\nOhiko bidea nahiko erosoa da. Aralarko guardetxetik abiatzen da, 1035 metroko garaieran, Lekunberritik Aralarko San Migelera doan errepidean. Hemendik, Intzazelai edo Pagomariko lautadetara jarraitzen duen bidea hartu behar da. Bideak, 1288 metroko garaiera duen Errenaga menditik igaroz jarraitzen du, Gipuzkoarekin mugan, magalean, babesleku ezagunak dituelarik. Muino taldea Pagotatik jarraituz Trikuharri leporantz jeitsi behar da, non, probintzien arteko mugan bertan, izen bereko trikuharri bat dagoen. Iparraldetik, tontorrera iristen da, aurrealdean geratzen dena.\nHalako garaierako tontor batetara, Araitzeko haranetik hel daiteke, mendi honen tontorra baino 1000 metro beherago dagoen harana, Gaintzatik, 388 metroko garaieran edo Intzatik, 313 metroko garaieran abiatuz. Batetik zein bestetik abiatu, Baratzail izeneko lepora iritsi behar da, Intzako dorrearen tontorraren mendebaldean dagoena. Intzako ibilbidea nahiko utzia dago sasiengatik, eta, beraz, gomendagarriagoa da Gaintzatik abiatzen dena.\nAzkenik, Amezketatik abiatzen den ibilbide luzea aipatu behar da, Aritzagako labarraren hondotik igarotzen dena. Amezketan, 470 metroko garaieran dagoen Berazeagako zubitik eta 569 metroko garaieran dagoen Anduitzeko bordatik, Anduitzeko Haitzorrotzaren pinakulu harritsupean, Sarastarri mendiaren magalean. Gorago, bidea sigi-sagaka doa Akelo izeneko tokian eta Bizutsako Saltoa izeneko urjauzira iristen da, Betelutseko ubidearen ura amiltzen duena. Azkenik, bideak, kareharrizko kontrahorma bat gainditzen du, Basaizko Arratea izenekoa, 850 metroko garaieran eta Aritzagako antzinako meatze eta antzinako herri meatzariaren hondakinen aurrean uzten gaitu. Gorago, Pardelutseko iturrira eta Amabirjin Harria izeneko haitzera iristen da, Ama Birjinaren irudi txiki batekin, artzaiek txanponak eskeintzen dizkiotena ardiren bat galtzen dutenean. Azkenik, Igaratzako Arratea igarotzen da, 1190 metroko garaieran, Igaratzako langa adierazlera iristeko. Hemendik, 1243 metroko garaieran dagoen Trikuharri lepora iristea kontu azkar eta erraza da, lainorik ez badago."}
{"id": "75414", "revid": "119347", "url": "https://eu.wikipedia.org/wiki?curid=75414", "title": "Luis Carlos Le\u00f3n", "text": "Luis Carlos Le\u00f3n Angiano (Iru\u00f1ea, 1963ko irailaren 3a -) euskal beisbol eta softbol jokalari ohia da.\nBartzelonako Olinpiar Jokoetan parte hartu zuen."}
{"id": "75415", "revid": "119347", "url": "https://eu.wikipedia.org/wiki?curid=75415", "title": "Juan Pedro Belza", "text": "Juan Pedro Belza Jaurrieta (Gasteiz, 1968ko uztailaren 3a -) euskal beisbol eta softbol jokalari ohia da.\nBartzelonako Olinpiar Jokoetan parte hartu zuen."}
{"id": "75416", "revid": "2962", "url": "https://eu.wikipedia.org/wiki?curid=75416", "title": "Zezen gorria", "text": ""}
{"id": "75417", "revid": "119347", "url": "https://eu.wikipedia.org/wiki?curid=75417", "title": "Sergio Rey", "text": "Sergio Rey Revilla (Donostia, 1969ko azaroaren 4a - ) gipuzkoar boxeolari ohia da, 1992an profesional bilakatu zena.\nBartzelonako Olinpiar Jokoetan hartu zuen parte. 63,5 kg. baino gutxiagoko kategoriako lehenengo txandan Jyri Kj\u00e4ll finlandiarrak kanporatua zen."}
{"id": "75419", "revid": "1491", "url": "https://eu.wikipedia.org/wiki?curid=75419", "title": "Ama Say", "text": "Ama Say, 1991eko Aste Santuan Ortuellan (Bizkaia) sortutako taldea da. Pixies, Sonic Youth edo Charlattans bezalako taldeetan oinarritzen da beraien musika. Letrak ingelesez eta euskaraz nahasten dituzte.\nBost urtetan, bi disko luze eta single bat kaleratu zuten, denak Esan Ozenki zigiluarekin. Taldea 1997an desagertu arren, 2008ko azaroaren 14an agertokietara itzuli ziren.\nTaldea.\nAEBetako Rock talde alternatibo garaikideen soinu distortsioa eta melodiarako sena jorratu zuen, euskara eta ingelesa nahasiz erreferentzia literarioz jositako hitzetan. Bi disko eta zuzenean grabaturiko CD txiki bat argitaratu zituen Esan Ozenki diskoetxearekin, 1995ean desagertu aurretik. Taldekideetako batzuek Zein? sortu zuten geroago, eta 2008an berriz elkartu zen Ama Say, zuzenekoak eskaintzeko.\nIbon eta Gontzal Bilbao anaiek (ahotsa eta gitarra, eta bateria, hurrenez hurren), Karlos Alonsok (baxua) eta Pepek (gitarra) sortu zuten Ama Say, 1991. urteko Aste Santuan. Taldekideetako batzuk aurreko urtean hasi ziren biltzen, \"El Club del Sexo\" izenpean, eta maketa bat grabatu zuten lehiaketa batera bidaltzeko. Partaide aldaketa batzuk izan ondoren, 1991n finkatu zen Ama Sayren lehen formazioa. Izena euskara eta ingelesa lotzen zituen hitz joko bat zen, eta taldearen bereizgarrietako agertzen zuen: bi hizkuntzen erabilera, nagusiki euskaraz abesten bazuen ere. Horri lotuta zegoen ahotsa beste instrumentu bat bezala erabiltzeko eta hitzen sonoritatearekin jolasteko taldearen joera. Mikel Laboa zuten eredu. \"Abangoardia izan da eta izaten jarraitzen du. Bilatzen dituen doinuak eta ahotsak oso gustukoak ditugu. Oso ausarta izan da beti, eta eskemak apurtzen aritu izan da. Norma apurtzen saiatu da, edukia apurtzen, melodia apurtzen, kontrasteak bilatzen...\". Hori bera bilatzen zuen Ama Sayk ere, eta lortu zuen bere neurrian.\n1991ko irailean Pepek taldea utzi zuen, eta Txabi Palacios gitarrista sartu zen taldean. Bi maketa kaleratu ondoren, 1992ko udan lehen diskoa grabatu zuten euren kabuz, eta Esan Ozenkiri bidali ostean, Irungo diskoetxeak argitaratu zuen \"Ikusi ditut umeak kalean ametsak akatzen\" (1992). Berrikuntza ekarri zion Ama Sayk euskaraz egindako rockari, garai hartako AEBetako talde independenteen eraginak bereganatuz: Sonic Youth, Pixies, Yo La Tengo, Dinosaur Jr... Euskal Herrian baziren ingelesez abestuz eragin berberak zituzten talde batzuk, Getxo Sound multzoa osatu zutenak (El Inquilino Comunista, Lord Sickness, Los Clavos...), baina musika hori euskaraz egiten lehena izan zen Ama Say. Karlos Alonsoren arabera, \"Beti Muganekin batera agian euskal musikaren esparrua zabaldu genuen. Baina promozioa ez zen izan aproposena. Esan Ozenkiren katalogoan oso arraroa zen Ama Sayren diskoa garai hartan. Estatu mailan adibidez, ez dugu uste gure diskoa guk izan genezakeen entzulegora iritsi zenik, baina guk geuk ere ez genuen inoiz ipurdia gehiegi mugitu gure lana promozionatzeko\". Hala ere, lehen diskoaren ale batzuk Frantzian saldu ziren, beharbada Negu Gorriak taldearekin Pauen eman zuten kontzertuaren ondorioz.\nLehen diskoak oso harrera ona izan zuen kritikaren aldetik. Euskaraz entzun gabeko doinuak modu interesgarrian lantzeaz gain, hitzetan ere euskal rockaren barruan ohikoak ez ziren literatur erreferentziak zeuden: Andoni Tolosaren \"Gaua\" poema musikatzeaz gain, Inazio Mujika Iraolaren \"Azukrea belazeetan\" nobela aipatzen zuten \"Dream darabil\" kantuan, eta I\u00f1aki Mendiguren idazlea zuten gogoan \"Lizzik (haltzak badu bihotzik)\" doinuan. Halaber, liburuetatik hartutako esaldiz osatuta zeuden kantuetatik asko.\nKontzertuetan taldeak agertzen zuen indarraren erakusgarri, 1994ko apirilean \"Noiz pop?\" (Esan Ozenki, 1994) grabatu zuen Gorlizko Xurrut tabernan, sei kantuz osaturiko zuzeneko CD txikia. Grabazioak ez zuen taldeak espero zuena jaso, baina hala ere argitaratzea erabaki zuen. \"Kontzertua bi zatitan eman genuen, eta lehena zen grabatu behar zena, baina teknikoari rec botoia sakatzea ahaztu eta noski, ez zen grabatu. Bigarren partea grabatu zen, baina punkyagoa izan zen hura. Nahasketetan ere ez genuen ardura gehiegi jarri eta gauza batzuk desproporzionatuta geratu ziren. Dena den, prestakuntza osoa egin genuenez, argitaratu egin genuen\".\n1994ko udan grabatu zuen laukoteak bigarren eta azken lan luzea, \"Say ama\" (Esan Ozenki, 1994), Jose Lastra soinu teknikariarekin, ohi bezala. Argazkietan ez agertu arren, taldeko beste kide bat zen Lastra, zuzeneko soinu teknikaria izateaz gain kantuetarako ideiak ematen baitzituen. Giro ilun, esperimental eta itogarrietan bildu zituzten disko horretako kantuak, lelo eta melodia kutsagarrietarako joera galdu gabe. Hitzetan erreferentzia literario ugari zeuden (\"Papillons noirs\", Pako Aristiren ipuinetako izenburuekin osatu zuten; \"Adi Holden\" \"Zekale artean harrapaka\" (J. D. Salinger) nobelako protagonistari buruzkoa da; \"Beldurrik ez\" \"Dune\" liburuan oinarritutako beldurrezko istorio bat da...) eta baita zinematografikoak ere (Leolo). Kolaboratzaile ugari izan zituzten estudioan, tartean Beti Mugan-eko Nagore Santamaria abeslaria (\"Beti Mugan\" taldearen omenezko kantua da), Mikel Kazalis (Anestesia, Negu Gorriak) eta Lino Prieto (Parabellum). Halaber, Joakin Pikaza gitarristak hiru kantu grabatu zituen. Diskoa kaleratu eta berehala Palacios ordezkatu zuen Pikazak. Urte batzuk geroago Ixo taldea sortu zuen Palaciosek.\nLehen disko luzeak bezala, bigarrenak harrera ona izan zuen kritikaren aldetik, eta taldearen zale kopurua zabaldu egin zuen. 1995ean kontzertu ugari egin zituen laukoteak, horietako bat Yo La Tengo taldearekin Gasteizko El Elefante Blanco aretoan. Haatik, taldeak hirugarren diskorako kantuak eginda zituenean, Ibon Bilbaok ikasketekin jarraitzeko taldea utzi nahi zuela azaldu zien beste taldekideei, eta hor amaitu zen Ama Sayren ibilbidea. 1995eko azaroaren 11n eman zuen azken kontzertua, Lasarte-Orian (Gipuzkoa), Zulo aretoan.\n2008. urtean berriz entseatzen hasi ziren Ama Sayko kideak, eta azaroaren 13an etenaldiaren ondorengo lehen kontzertua eman zuten Bilboko Kafe Antzokian. Karlos Alonsoren ordez, Mikel Gonzalezek hartu du baxua, eta Jose Lastra soinu teknikaria ere batu zaio taldeari, teklatuak eta programazioak joz. 2009an Bilbao BBK Live jaialdian parte hartu zuen.\nBestalde, Gontzal Bilbaok eta Karlos Alonsok Zein? sortu zuten 1997an, Kepa Bilbao (ahotsa eta gitarra) eta Lino Prietorekin (gitarra). Urte berean \"Bautista Basterretxe\" kantua grabatu zuten \"Ikastola berria eraik dezagun\" Zuberoan disko kolektiborako (Esan Ozenki, 1997). Geroago, Joakin Pikaza sartu zen Prietoren ordez. Zein?-ek hiru disko argitaratu ditu: \"Seiehun eta bi\" (Metak, 2002), \"Photogramak\" (Metak, 2004) eta \"Ahari-talka\" (Noizpop, 2008). 2004an euskal talde onenaren saria irabazi zuen Bilbo Hiria Pop-Rock Lehiaketan."}
{"id": "75420", "revid": "105290", "url": "https://eu.wikipedia.org/wiki?curid=75420", "title": "Port-au-Prince", "text": "Port-au-Prince (Haiti krioileraz \"Vil P\u00f2toprens\") Haitiko hiriburua eta hiririk handiena da, 1.082.800 biztanlerekin. La Gonave golkoko badia batean dago.\nHistoria.\n1749an sortu zuten frantziar kolonoek, azukrea ustiatzeko hiri gisa. 1770an Cap-Haitien hiria ordezkatu zuen hiriburutzan. 1794an britaniarrek menderatu zuten eta 1804an Haiti independienteko hiriburua izendatu zuten.\n2010eko urtarrilaren 12an 7.0ko lurrikara batek hiria suntsitu eta milaka hildako utzi zituen.\nHerri eta hiri senidetuak.\nPort-au-Prince ondorengo herri eta hiriekin senidetuta dago:"}
{"id": "75423", "revid": "336", "url": "https://eu.wikipedia.org/wiki?curid=75423", "title": "Zodiakoko argia", "text": "Zodiakoko argia argi banda ahul bat da, ia hiruki formakoa, gaueko zeruan nabari daitekeena, ekliptikaren planoaren luzera osoan hedatzen, non Zodiakoko konstelazioak aurkitzen diren. Zerua bere osotasunean estaltzen du, baina bakarrik ekliptikaren planoan nabari daiteke eta Ilargirik gabeko gau batean, argi natural guztiaren %60a ematen du. Eguzki Sistema guztian zehar aurkitzen diren hauts partikuletan Eguzkiaren argiaren sakabanaketak eragiten du.\nBehaketa.\nZodiakoko argia oso ahula da eta erabat ikustezina da Ilargia eta argi kutsadura bezalako objektu dizdiratsuek ahulki argiztaturiko zeruetan. Iparraldeko Hemisferioko erdialdeko latitudeetan hobeto ikus daiteke begirada mendebalderantz zuzenduz udaberrian, iluntzearen ondoren, edo ekialderantz begiratuz udazkenean, argitu baino lehenago.\nArgi bizitasunean jeisten da distantziarekin Eguzkiarekiko. Oso ilunak diren zenbait gautan, jarraikako banda bat ikus daiteke ekliptikaren luzera osoan zehar. Zodiakoko argiaren aurka, oso ahula den dizdira obalatu bat nabaritzea posible da, Gegenschein izenez ezagutzen dena.\nJatorria.\nHauts partikulek xurgatutako eguzki argia berriz bidalia da erradiazio infragorri bezala norantza guztietan. Honek, partikula txikiak eguzki erradiazioaren presioagatik motelki geldituak izatea eragiten du, geroz eta itxiagoak diren orbitak deskribatuz eta Eguzkirantz joanez (Poynting-Robertson efektua).\nEguzki Sisteman hautsak duen bizi denbora, bere historiarekin alderatuz gero, oso urria dela kontutan hartuz, beharrezkoa da zodiakoko argia mantenduko duten partikula berrien jarraikako iturri bat izatea. Kometetan eta asteroide txikien artean sortutako hautsak, ekliptikaren planoa, hauts partikulez beterik mantentzen dute. Azken urteetan, zodiakoko argiak egitura garrantzitsuak dituela ikusi ahal izan da, horien barnean, xurgaketa bandak, asteroide familietan eta kometen isatsen arrasto zehatzetan eragindako hauts presentzia handiagoari lotuta daudenak."}
{"id": "75425", "revid": "98220", "url": "https://eu.wikipedia.org/wiki?curid=75425", "title": "Chrysler Building", "text": "Chrysler Building New Yorkeko Art D\u00e9co estiloko etxe orratz bat da. Manhattanen dago, 42. kalearen eta Lexington Hiribidearen gurutzaduran.\n319 metroko garaiera du, eta denbora-epe labur batez munduko eraikinik altuena izan zen, 1931n Empire State Building eraikinak gainditua izan zen arte. Dena den, oraindik ere Chrysler eraikina munduko altuena da, adreiluz egindakoen artean.\nChrysler Building Art D\u00e9co estiloko arkitekturaren adibide klasiko bat da, eta gaur egungo arkitekto askoren iritziz New Yorkeko eraikinik onenetako bat da.\nHistoria.\nWilliam Van Alen arkitektoak diseinatu zuen Chrysler Building, Chrysler Corporationen egoitza izateko.\nEraikinaren lehenbiziko harria 1928ko irailaren 19an jarri zuten, eta garai hartan New Yorken lehia gogotsua zegoen, munduko etxe orratzik altuena nork eraikiko. Chrysler Building lastertasun harrigarriz eraiki bazen ere (aste bakoitzeko lau solairu egiten zituzten, batez beste), ez zen langilerik hil etxe orratz honen eraikuntza-prozesu osoan zehar.\nEraikina oraindik bukatu gabe zegoela, norgehiagokan zebilkion proiektu batek, 40 Wall Streetekoak, antzeko garaiera zeukan, eta bere diseinatzaileak, H. Craig Severance-k, garaiera handitu zion, eta jarraian publikoki aldarrikatu zuen berea zela munduko eraikinik altuena (aipamen horretan ezin ziren sartu bizitoki ez ziren egiturak, hala nola Eiffel Dorrea). Erronka horri erantzuteko, Van Alenek bere eraikinari 56,3 metroko orratz bat gehitzeko baimena lortu zuen, eta isilpean muntatu zuen, eraikinaren barrenean.\nChrysler Building 1930eko maiatzaren 28an bukatu zuten eraikitzen, eta goialdean ipinitako orratzaren altuera gehigarriari esker, Chrysler eraikinak aurrea hartu ahal izan zion 40 Wall Streeteko eraikinari, eta horrela munduko eraikinik altuena bihurtu zen, bai eta munduko egiturarik altuena ere, Eiffel Dorreari gaina harturik. Chrysler Building 305 metroko garaiera gainditu zuen gizakiak sorturiko lehenbiziko egitura izan zen.\nDena den, publikoarentzat ireki zenetik urtebete ere igaro ez zenean, Chryslerri Empire State eraikinak kendu zion eraikinik altuena izatearen ohore hori.\nEzaugarriak.\nArkitektura.\nChrysler eraikina Art D\u00e9co estiloko arkitekturaren maisulantzat hartzen da. Eraikinaren apaindura-elementu guztiz bereizgarriek inspirazio-iturri dituzte garai hartan Chrysler autoek erabiltzen zituzten ekipamendu-piezak. Horrela, adibidez, 61. solairuko izkinak arrano-buruekin apainduta daude; hain zuzen ere, 1929ko Chrysler auto baten kapoteko apainduren erreplikak. 31. solairuan, izkinetako apaindurak dira 1929ko Chrysler auto baten erradiadore-tapen erreplikak.\nEraikinaren egitura nagusia altzairuzkoa da. Paretak adreiluzkoak dira, eta fatxada metalezko xaflaz estalita dago.\nChrysler eraikina 1976an \"National Historic Landmark\" izendatu zuten (eraikin, toki, egitura, objektu edo distritu bati Estatu Batuetako Gobernuak ematen dion izendapena, duen balio historikoa aintzat harturik).\nKoroaren apaindura.\nChrysler eraikina ezaguterraza eta ezaguna da, halaber, gailurrean daukan nolabaiteko koroa koskadun edo mailakatuarengatik. Elkarren gain ezarritako zazpi arkuz osatua dago. Arku horiek atzeraguneen bitartez mailakatuta daude, bata bestearen atzean paratuta, eta arku bakoitzean triangelu-formako leihoak txertatuta daude, arkuaren lerrokadura biribilduari jarraitzen diotenak eta gorago daukaten hurrengo arku txikiagorako trantsizioa nabarmenarazten dutenak.\nAltzairu herdoilgaitzezko estaldurak ildoetan antolaturiko erliebea agertzen du. Metala \"Enduro KA-2\" motakoa da, Krupp-ek Alemanian garatua eta \"Nirosta\" izenarekin merkaturatua (alemanez osaturiko akronimo bat, \"nichtrostender Stahl\" hitzekin osatua, eta \"altzairu herdoilgaitz\" esan nahi duena).\nBehatokia eta transmisioak.\nEraikina publikoarentzat ireki zenean, behatoki publiko bat zeukan 71. solairuan, baina geroago, 1945ean, itxi egin zen. \"Cloud Club\" izeneko klub pribatu bat zegoen 66. solairutik 68.era bitartekoetan, baina 1970eko hamarkadaren bukaera aldera itxi zen.\nEraikinaren goi-goiko solairuak estuak dira, eta sabai baxu eta maldadunak dauzkate. Solairu horiek diseinu hori daukate eraikinak kanpoaldean daukan itxuraren ondorioz, eta bakarrik balio dute irrati-transmisioetarako igorgailuak eta bestelako ekipamendu mekanikoa eta elektrikoa bertan instalatzeko. Iraganean zenbait emisorak erabili zuten Chrysler eraikina, baina gero Empire State eraikinera aldatu ziren, eta gaur egun Chrysler eraikina ez du ezein emisora komertzialek erabiltzen.\nArgiztapena.\nGoiko orratzean eta apainduren artean bi argiztapen-ekipamendu daude: alde batetik, \"V\" hizkiaren itxurako argiztagailuak, eraikinaren altzairuan bertan atxikita daudenak, eta, bestetik, geroago jarritako lanparak, eraikinerantz zuzenduriko masta batzuetan kokatuak. Sistema horri esker, eraikinaren goiko aldea kolore ezberdin askoz argizta daiteke, kasuan kasuko ospakizunaren arabera. Argiztagailu horiek Charles Londner elektrizistak eta bere lan-taldeak instalatu zuten, eraikina egiten ari ziren garaian.\nEraikinarekiko zaletasuna.\nGaur egun ere, Chrysler eraikina New Yorkeko biztanleek gogokoen dituztenetako bat da. 2005eko udan, New Yorkeko Skyscraper Museum delako museoak \u2014etxe orratzen museoak, alegia\u2014 ehun arkitekto, eraikitzaile, kritikari, ingeniari, historialari eta adituri eskatu zien New Yorkeko 25 dorreren artetik gogokoen zituzten hamarrak aukeratzeko. Chrysler eraikinak lortu zuen lehen posizioa.\nChrysler eraikinaren itxura guztiz bereizgarria inspirazio-iturri suertatu da munduan zehar egin diren beste zenbait etxe orratzetarako.\nChrysler eraikina filmetan.\nChrysler eraikina filme askotan agertu izan da.\nAdibidez, \"Deep Impact\" (1998) filmean ikusten da nola urezko olatu izugarri batek etxe orratz hori inguratzen duen eta ikusten da, halaber, nola 61. solairuko behatokian jendea dagoen, eraikinaren beste alderantz ihes egin nahian.\n\"Armageddon\" filmearen eszena zirraragarri batean ere protagonismoa ematen zaio Chrysler eraikinari, bertan ikusten baita nola meteorito batek dorrea jo eta bere goialde oso-osoa lurreraino eraisten duen, hondamendi ikaragarria eraginez.\nBeste filme batean (\"Fantastic Four: Rise of the Silver Surfer\") agertzen da nola Johnny Storm Manhattanen zehar Silver Surfer harrapatu nahian doalarik, Silver Surferrek bere hegaldian Chrysler eraikina alde batetik besteraino zeharkatzen duen.\nSteven Spielbergen \"A.I.: Artificial Intelligence\" filmearen bukaera aldera, ikusten da nola Chrysler eraikina erabat urperatuta dagoen, estralurtarren espaziontzia Manhattanen hondakin urperatuen artetik pasatzen den bitartean.\nSpiderman filmean, Spiderman Chrysler eraikinaren gargola bateraino igotzen da, bere ahaide kutun baten hilketarengatik negar egitera."}
{"id": "75426", "revid": "105290", "url": "https://eu.wikipedia.org/wiki?curid=75426", "title": "Poynting-Robertson efektua", "text": "Poynting-Robertson efektua eguzki erradiazioak, Eguzki Sistemako hauts partikulak, espiralean Eguzkirantz bertarantz mugiarazten dituen prozesu bat da. Efektua, hauts partikulen orbita mugimenduagatik gertatzen da. Hauts partikulek eguzki erradiazioaren mugimendu erradiala indargabetzen dute eta, honela, partikula, grabitateak Eguzkirantz erakartzen du. Efektua, bi modutara interpretatu daiteke, erreferentzia puntuaren arabera.\nHauts partikularen ikuspuntutik, eguzkiaren erradiazioa, itxuraz, pixkat okertuta dagoen angelu batetik dator, hauts partikalaren orbitaren planoa, eguzki erradiazioaren aurrera egitearekiko perpendikularra baita. Angelu hau oso txikia da, eguzkiaren erradiazioa argiaren abiaduran mugitzen baita, eta hauts partikula, erradiazioarekin alderatuz, askoz motelago mugitzen baita, baina denboraren igaroan, efektu hau pilatzen joaten da.\nEguzki Sistemaren ikuspuntu orokor batetatik, hauts partikulak eguzkiaren argi guztia norantza erradial batean xurgatzen du, baina hauts partikularen mugimendu erlatiboak Eguzkiarekiko, ondorio bezala, energiaren berbidalketa dakar, oso modu ezberdinean, momentu angeluarrean aldaketa bat eragiten duena.\nPoynting-Robertson efektua indartsuagoa da Eguzkiaren inguruan, eta, beraz orbita eliptikoen eszentrikotasuna murrizten du.\nHonela, gertaera honen moteltasunaren adibide bat jartzeko, partikula bat, Eguzkitik, Lurraren orbitaren baliokide den distantzia batetara aurkitzen baldin bada, barrualderanzko espirala betetzeko 7 mila urte beharko dituela aipatu behar da."}
{"id": "75427", "revid": "336", "url": "https://eu.wikipedia.org/wiki?curid=75427", "title": "Ainhoa Artolazabal", "text": "Ainhoa Artolazabal Royo (Tolosa, 1972ko martxoaren 6a -) euskal txirrindulari ohia da.\nBartzelonako Olinpiar Jokoetan parte hartu zuen.\nBiografia.\nNekane eta Josune ahizpak txirrindulariak ere baziren baina ezin zuten Ainhoaren maila ailegatu.\nArtolazabal 2000 urtean Espainiako entrenatzailea zen eta egun amateurrak entrenatzen dabil"}
{"id": "75430", "revid": "95142", "url": "https://eu.wikipedia.org/wiki?curid=75430", "title": "Ekliptika", "text": "Ekliptika (latinetik \"ecliptica\" (lerroa), eta hau grezieratik \u03b5\u03ba\u03bb\u03b5\u03b9\u03c0\u03c4\u03b9\u03ba\u03ae, eklipseekin zerikusia duena) Lurrak eguzkiaren inguruan egiten duen orbita duen planoa da, baita, itxuraz, Eguzkiak, izarren hondo \"geldi\"arekiko, urte betean zeharkatzen duen lerroa ere. Eguzki Sistemako planeta gehienen orbitak ekliptikan edo honengandik oso gertu daude (Pluton ezik. Honen orbita eszentrikoak eta ekliptikarekiko oso okertua egoteak, planeta kategoria galdu izanaren arrazoietako bat izan zen (2006ko planetaren definizioa)).\nEguzki Sistema hau materiazko disko erraldoi batetik eratu zen, eta, beraz, argazkiak adierazten duen bezala, zeruan, bere mugimendua ekliptikatik gertu gertatzen da, nondik, itxuraz, eguzkia mugitzen den. Ekliptikaren zeihartasuna zeru-ekuatorearekiko, gutxi gora-behera, 23,5\u00bakoa da, eta, lehen aldiz, Eratostenes astronomoak neurtu zuen K. a. III. mendean eta 23\u00ba 51' 19\"ko balioa lortu zuen. Hala ere, historialari batzuek, aipaturiko astronomo greziarrak lortu zuen balioa 24\u00bakoa zela iradokitzen dute, ondorengo zehaztea Klaudios Ptolemaiosena delarik.\nUrtean 365,25 egun igaro ondoren eta zirkunferentzia batek 360\u00ba dituenez, eguzkiak, itxuraz, egunean gradu bat zeharkatzen du ekliptikan zehar. Mugimendu hau mendebaldetik ekialderakoa da eta zeru-esferaren ekialdetik mendebalderako mugimenduren aurkakoa.\nUrteko edozein garaitan, eguzkiaren kontrako aldean aurkitzen diren izarrak agertzen dira gauez, Lurrak bira egin eta argitzen duenean, eguzkiaren argiaren eraginagatik, bere norantza berean aurkitzen diren izarrak giza begiarentzako ikusezin geratzen baitira. Umeen parke batean bezala, plataforma biragarri baten gainean muntatuak beti kanporantz begira, konstelazioak, Lurrak eguzkiaren inguruan bere orbita betetzen duen heinean, gaueko zeruan mugitzen joaten dira urtean zehar, gure begietatik desagertuz eta urte bete geroago posizio berean berriz agertuz. Dena dela, hori, ekliptikatik gertu gertatzen da, begirada plano horretatik aldentzen den heinean, iparraldean zein hegoaldean egon, hemisferioaren arabera, izarren mugimendua egun eta hilabeteen igaroan geroz eta txikiagoa baita, birtualki geldi egotera heltzeraino urtean zehar zeru poloen inguruan, Hartz Txikia iparraldeko hemisferioan eta Hegoaldeko Gurutzea hegoaldekoan dauden bezala. Batez ere lehena, nabigatzaileen erreferentzia izan da mendeetan zehar gauean kostalde arriskutsutik aldentzeko, portu ziurrerantz norabidea mantenduz.\nEkliptika, ohi, 12 zatitan banatuta dago, non beste hainbeste konstelazio aurkitzen diren (izatez 13 dira) Zodiakoa osatzen dutenak, horrela, Eguzkiak, hilabete bakoitzean Zodiakoko zeinuetako bat zeharkatzen duelarik, hain zuzen ere, gauean ikusten ez den huraxe.\nEkliptika, zeru ekuatorearekin kontrako bi puntutan mozten da, ekinozioa izena hartzen dutenak. Eguzkia ekinozioetatik agertzen denean, eguna eta gauaren iraupena, gutxi gora-behera berbera da Lur osoan (12 ordu inguru). Zeru ekuatorearekiko iparralderen dagoen ekliptikaren puntuak, udako solstizio izena hartzen du iparraldeko hemisferioan eta negukoa hegoaldekoan. Hegoaldereneko puntuarekin alderantziz gertatzen da. Hain zuzen ere, Lurraren errotazio ardatzaren eta ekliptikaren planoaren arteko perpendikulartasun eza da urtaroak eratzen dituena.\nIlargiaren orbita, gutxi gora-behera, ekliptikarekiko 5\u00ba okertua dago. Ilbete edo Ilberrian, Ilargiak ekliptika gurutzatzen badu, eklipsea gertatzen da, eguzki eklipsea edo ilargiarena, Lurra eta Ilargiaren posizioen arabera.\nArdatza.\nEkliptikaren ardatza, ekliptikaren planoarekiko perpendikularra den lerroa da. Zeru esferarekin dituen mozketak ekliptikaren poloak dira, iparraldekoa eta hegoaldekoa. Ekliptikaren planoa, erlatiboki geldi dagoenez, bere poloa ere halaxe dago. Zeruko ipar poloak, polo ekliptikoaren inguruan, 23\u00ba 26'ko okerduraz bira egiten du, ekinozioen prezesioagatik 25800 urteko epe batean. Angelu hau, zeru-ekuatoreak eta ekliptikak eratzen duten berbera da."}
{"id": "75432", "revid": "512", "url": "https://eu.wikipedia.org/wiki?curid=75432", "title": "Zeru-esfera", "text": "Zeru-esfera esfera ideal bat da, zehaztu gabeko erradiorik ez duena, zentrokidea Lurrean, non, itxuraz, argizagiak mugitzen diren. Zeruko objektuak aurkitzen diren norabideak irudikatzea ahalbidetzen du, honela, bi norabidek eratutako angelua, esfera horretan zirkulu arku nagusi batekin irudikatua izango da. Teorikoki, Lurrarenarekin nahasten da: Munduaren ardatza, zeru esferaren errotazioarena da eta Lurraren errotazio ardatzari paraleloa da, eta, beraz, behatzailearen begiradan zentratua dago. Astronomoek, euren neurketak, esfera horretan, ohiko puntu, zirkulu eta planoen existentzian oinarritzen dituzte: ostertzaren planoa eta zeru-ekuatorearena, lurburua eta zenita, meridianoa, abiapuntu bezala balio duena azimutaren neurketan. Nahiko erraza da astro bat aurkitzea edo kokatzea funtsezko plano horiekiko.\nBegiralearen ostertza, ekuatorearekiko zeiharra denean, zeru esfera, zeiharra dela esaten da. Bi poloetakoren batean dagoen begirale batentzat, esfera paraleloa da, bere ostertza ekuatorearekiko paraleloa baita. Azkenik, esfera \"zuzena\" da ekinokzioen lerroan dagoen begiralearentzat, han, ostertzak, perpendikularki mozten baitu ekuatorea.\nZeru esfera, kontzeptu bat da, ez objektu bat, argizagiak proiektatuak ikusten diren azal birtual bat da, argizagi guztiak, Lurretik distantzia berberera egongo balira bezala.\nEsfera honetako hiru puntu argik (zenita, altxatako poloa eta argizagia (Z, P eta S) ezkerraldeko grafikoan, hiruki esferiko bat (trigonometria esferikoa) definitzen dute eta, horien ebazpenen bidez marinel eta nabigatzaileek, lurrazalean kokatzea lortzen zuten."}
{"id": "75433", "revid": "105290", "url": "https://eu.wikipedia.org/wiki?curid=75433", "title": "Munduaren ardatza", "text": "Munduaren ardatza zeru-esferaren errotazioarena da eta Lurraren errotazio ardatzarekin bat egiten du. Aipaturiko ardatzak zeru esfera bi puntutan mozten du, zeru poloak, iparraldeko zeru poloa hegoaldeko zeru poloaren diametralki aurkako tokian dagoena. Begiralearen latitudearen arabera, iparraldea edo hegoaldea, hala izango da, ostertzean ikusi ahal izango den zeru poloa. Zeru esferak 24 ordu sideraletan bira egiten du ekialde-hegoalde norantzan, errotazio oso bat.\nPoloen mugimendua, motela izan arren, Hiparkok ezagutzen zuen Ekinozioen prezesioa izeneko fenomenoa eratuz. Mugimendu hori oso txikia izatearen ondorioz, erabilera askotan, munduaren ardatza finkotzat har daiteke."}
{"id": "75438", "revid": "105290", "url": "https://eu.wikipedia.org/wiki?curid=75438", "title": "Cucurbita", "text": "Cucurbita landare igokari edo herrestarien genero bat da, \"Cucurbitaceae\" familiakoa. Garrantzi handia du bere fruituak gizakientzako barazki edo animalientzako bazka jana direlako. 12-14 espezie ditu, denek jatorria Amerikan dutenak, horietatik 5 mundu osoan eskuarki landatuak:\nDeskribapena.\nKuiaren jatorria ez da ezagutzen, baina uste da Ipar Amerikan sortu zirela. Kuia-hazi zaharrenak Mexikon aurkitu izan dira, eta K. a. 7000 eta 5500 urteen artekoak omen dira.\nKuiaren fruituak 4-8 kilokoak izan ohi dira, eta handienak (\"C. maxima\" espeziekoak) 34 kilo izatera irits daitezke. Kuien forma oso aldakorra da, esferikotik luzangaraino; azala leuna da eta zainduna izan daiteke. Kuia gehienak laranjak edo horiak dira, baina berde argiak, berde ilunak, zuriak, gorriak edo grisak ere izan daitezke. Mami hori-laranja kolorekoa dauka, trinkoa, ehundura sendokoa eta zapore gozokoa.\nKuia landare monoikoa da, hau da, lore arrak eta emeak ditu ale berean. Lore distiratsu eta koloretsuak dauzka, baina bizitza laburrekoak: zenbaitetan egun batez besterik ez dira irekitzen.\nKuiak pigmentu laranjei zor die bere kolorea. Luteinan aberatsak dira, bai eta alfa- eta beta-karotenoan ere.\nLaborea.\nBere zikloa ondo burutzeko toki eguzkitsu eta beroa behar du. Beraz sororik eguterenean kokatuko dugu. Ongarri organiko asko behar du lurrak, nahiz eta heldu gabekoa izan.\nKuia landare herrestari edo igokaria da. Normalean fruituak lurrazala ukituz hazten direnez, lur nibelatua beharko da, fruituak ustel eraziko lituzketen putzuak sor ez daitezen.\nErein: martxo-maiatz bitartean. Zuzenean soroan.\nLanak: sustrai-sistema oso azalekoa du eta lehortearekin asko sufritzen du. Beraz, ureztatuta ondo zaintzerik ez badago, lurzorua hondakin organikoz osaturiko geruza batez estaltzea komeni da.\nAzaleko zainen garapena indartzeko jorraldiak burutu.\nGaitzik arruntena oidioa da; sufreaz edo zinka duten konposatu organikoz tratatzen dena. Izurriteen artean landare-zorria. Bien erasoak, ordea, ez dira kezkagarriak.\nUzta: urri-azaro-abenduan, lehen izotzak baino lehen. Toki lehor eta aireztatuetan ongi kontserbatu ohi dira neguan.\nSukaldean.\nErabilpena sukaldaritzan: indaba, dilista, txitxirio eta abarrekin jartzen da eta zapore gozoa ematen dio."}
{"id": "75439", "revid": "23317", "url": "https://eu.wikipedia.org/wiki?curid=75439", "title": "Amaia Ugartemendia", "text": "Amaia Ugartemendia Sagartzazu (Errenteria, 1966ko ekainaren 9a -) euskal herritar eskubaloi jokalari ohia da, Akaba Bera Beran aritu zena.\n1992ko Olinpiar Jokoetan hartu zuen parte."}
{"id": "75440", "revid": "336", "url": "https://eu.wikipedia.org/wiki?curid=75440", "title": "Karmele Makazaga", "text": "Karmele Makazaga Urrutia (Zarautz, 1964ko apirilaren 14a -) euskal herritar eskubaloi jokalari ohia da. Egun Zarautz K.E.ko bigarren entrenatzailea da.\n1992ko Olinpiar Jokoetan hartu zuen parte."}
{"id": "75442", "revid": "6327", "url": "https://eu.wikipedia.org/wiki?curid=75442", "title": "Kilpisjarvi Aintzira", "text": ""}
{"id": "75443", "revid": "886", "url": "https://eu.wikipedia.org/wiki?curid=75443", "title": "Muotkaj\u00e4rvi Aintzira", "text": ""}
{"id": "75444", "revid": "6327", "url": "https://eu.wikipedia.org/wiki?curid=75444", "title": "Ounasj\u00e4rvi Aintzira", "text": ""}
{"id": "75445", "revid": "7624", "url": "https://eu.wikipedia.org/wiki?curid=75445", "title": "Peril\u00e4j\u00e4rvi Aintzira", "text": ""}
{"id": "75446", "revid": "6327", "url": "https://eu.wikipedia.org/wiki?curid=75446", "title": "P\u00f6yrisj\u00e4rvi Aintzira", "text": ""}
{"id": "75447", "revid": "336", "url": "https://eu.wikipedia.org/wiki?curid=75447", "title": "Blanca Lacambra", "text": "Blanca Lacambra S\u00e1iz (Donostia, 1965eko abuztuaren 28a - ) euskal atleta ohia da, distantzia motzetan aditua.\nNahiz eta Donostian jaioa izan, txiki-txikitatik Gasteizen bizi da.\nIbilbidea.\nZortzi aldiz izan da Espainiako txapelduna: 100 metrotan (1985 eta 1986) 200 metrotan (1985, 1986 eta 1987); pista estalian, 60 metrotan (1987), 200 metrotan (1988) eta 400 metrotan (1986).\nBehin izan zen Olinpiar Jokoetan, 1988an hain zuzen ere. Hona hemen bere emaitzak txapelketa nagusietan:"}
{"id": "75448", "revid": "119347", "url": "https://eu.wikipedia.org/wiki?curid=75448", "title": "Antonio Caballero", "text": "Antonio Caballero Bravo (Arrasate, 1967ko ekainaren 24a - ) gipuzkoar boxeolari amateur ohia da. Gipuzkoako eta Euskadiko txapelduna izan zen hirutan. Baita Espainiako txapeldunordea ere.\nSeulgo Olinpiar Jokoetan hartu zuen parte. 48 kg. baino gutxiagoko kategoriako bigarren txandan Dang Nieu Hu vietnamdarrak kanporatua zen."}
{"id": "75450", "revid": "1545", "url": "https://eu.wikipedia.org/wiki?curid=75450", "title": "Amaia Garbaio", "text": "Amaia Garbaio Sarasibar (Iru\u00f1ea, 1970eko martxoaren 26a -) nafar igerilari olinpiko ohia da.\nSeulgo Olinpiar Jokoetan 4 x 100 erreleboan hartu zuen parte."}
{"id": "75452", "revid": "10891", "url": "https://eu.wikipedia.org/wiki?curid=75452", "title": "Elena Navaz", "text": "Elena Navaz P\u00e9rez (Iru\u00f1ea, 1960ko irailaren 21a - ) euskal kirolari ohia da, taekwondon aritzen zena.\nSeulgo Olinpiar Jokoetan parte hartu zuen, brontzezko domina lortuz (taekwondoa erakusketa-kirola zen).\n1987an Espainia eta Europako txapelduna zen."}
{"id": "75453", "revid": "1545", "url": "https://eu.wikipedia.org/wiki?curid=75453", "title": "Dionisio Mu\u00f1oz", "text": "Dionisio Mu\u00f1oz Berrio (Iru\u00f1ea, 1961eko martxoaren 21a - ) euskal kirolari ohia da, halterofilian aritzen zena. 62 eta 69 kilotik gorako kategorietan aritu zuen.\nLos Angeles eta Seulgo Olinpiar Jokoetan parte hartu zuen."}
{"id": "75454", "revid": "15795", "url": "https://eu.wikipedia.org/wiki?curid=75454", "title": "Labour Party", "text": ""}
{"id": "75455", "revid": "1545", "url": "https://eu.wikipedia.org/wiki?curid=75455", "title": "Luis Maria Lasurtegi", "text": "Luis Maria Lasurtegi Berridi (Pasaia, 1956ko martxoaren 28a - ) gipuzkoar arraunlari ohia da.\nLos Angelesko Joko Olinpikoetan zilarrezko domina lortu zuen \"coxless binaka\" kategorian, Fernando Climentekin batera. Mosku eta Seulgo Olinpiar Jokoetan ere parte hartu zuen."}
{"id": "75456", "revid": "336", "url": "https://eu.wikipedia.org/wiki?curid=75456", "title": "Jose Ignacio Novoa", "text": "Jose Ignacio Novoa Beobide (Irun, 1955eko abenduaren 20a -) euskal herritar eskubaloi jokalari ohia da. Egun entrenatzailea da.\n1980 eta 1984ko Olinpiar Jokoetan hartu zuen parte."}
{"id": "75457", "revid": "336", "url": "https://eu.wikipedia.org/wiki?curid=75457", "title": "Juan Jose Uria", "text": "Juan Jose Uria Baztarrika (Pasai San Pedro, 1956ko uztailaren 25a -) euskal herritar eskubaloi jokalari ohia da.\n1980, 1984 eta 1988ko Olinpiar Jokoetan hartu zuen parte."}
{"id": "75458", "revid": "512", "url": "https://eu.wikipedia.org/wiki?curid=75458", "title": "Jete", "text": "Jete Granadako probintziako (Espainia) udalerria da. 2007an 870 biztanle zituen."}
{"id": "75459", "revid": "1545", "url": "https://eu.wikipedia.org/wiki?curid=75459", "title": "Ricardo Aldabe", "text": "Ricardo Aldabe Moreno (Iru\u00f1ea, 1965eko martxoaren 7a -) euskal igerilari olinpiko ohia da. Txantreakoa \"Club Nataci\u00f3n Pamplona\" taldeko kidea zen.\nLos Angelesko Olinpiar Jokoetan 100 eta 200 metroko bizkar-igeriketan hartu zuen parte.\nEmaztea Katrine Bomstad igerilari olinpiko norvegiarra du eta semea Oscar Aldabe Bomstad, igerilaria bera ere."}
{"id": "75460", "revid": "1545", "url": "https://eu.wikipedia.org/wiki?curid=75460", "title": "Harri Garmendia", "text": "Harri Garmendia Aierza (Beasain, 1966ko ekainaren 18a -) gipuzkoar igerilari olinpiko ohia da.\nLos Angelesko Olinpiar Jokoetan 100 eta 200 metroko tximeleta-igeriketan eta 100 metroko estilotan parte hartu zuen."}
{"id": "75461", "revid": "90523", "url": "https://eu.wikipedia.org/wiki?curid=75461", "title": "Bertikal", "text": ""}
{"id": "75462", "revid": "105290", "url": "https://eu.wikipedia.org/wiki?curid=75462", "title": "Eibarko Klub Deportiboa", "text": "Eibarko Klub Deportiboa Eibarren kirol eta kultura ekintzak egiten dituen elkarte bat da, 1924ko urtarrilaren 30ean sortua. 2013ko otsailean 2550 bazkide zituen.\nBatzordeak.\nKlubaren lana 13 batzordek egiten dute:"}
{"id": "75465", "revid": "58701", "url": "https://eu.wikipedia.org/wiki?curid=75465", "title": "Hilen Liburua", "text": "Hilen Liburua edo \"Peri em Heru\" \"Egunera irtetzeko Liburua\", hil testu bat da, formula magiko multzo batetaz osatua, \"rau\", hila, Duatean zegoenean Osirisen epaiketa gainditzen laguntzen zutena eta, horrela, Aarura joatera, egiptoar mitologiaren arabera.\nJatorria eta eraketa.\nHilen Liburuaren idazketa Inperio Berrian datatua dago, baina, bere jatorria aurkitzeko, Antzinako Inperioko Piramideen testuetan begiratu behar da, ondoren, Sarkofagoetako testuetara eboluzionatu zuena Inperio Ertainean. Jarraikako aldaketa hauek, formula bilduma heterogeneo honek, Egiptoko historiako garai guztietako hil testuak izatea dakar berarekin. Hilen Liburuaren hiru bertsio ezberdin nabarmentzen dira, historian zehar, elkar ordeztuz joan zirenak:\nDyedefhor, jakintsu eta igarle bezala ospe handia izan zuena, tradizioak Hilen Liburuko otoitzaren egiletzat hartzen du.\nIzenburuaren jatorria.\n\"Hilen Liburua\" izenburua bere lehen editore eta itzultzaileagatik datorkio Karl Richard Lepsius egiptologo alemaniarra, 1842an \"Das Todtenbuch der \u00c4gypter\" bezala argitaratu zuena, izenburua, hilobi profanatzaileek momien ondoan aurkitu zituzten inskripziodun papiroei eman zieten izenetik datorrela ere esaten den arren: \"Kitab al-Mayitun\" arabiera \"Hilaren Liburua\" esan nahi duena. Antzinako egiptoarrek \"Egunera irteteko Liburua\" bezala ezagutzen zuten.\nEgitura.\nOraingoz, 192 atal ezagutzen dira, baina euren luzera oso ezberdina da, eta ez dago papiro bakar bat bera ere guztiak dituena. Papiroen luzera, hildako bakoitzaren aberastasunaren araberakoa zen, eta, behin ospea hartzen hasi zenean, bertsiorik merkeenak \"sailean\" egiten zituzten tenpluek, eta, ondoren, eroslearen izenarekin beteak ziren. Bata bestearen atzeko formulak, inolako ordenarik gabe, eta ale batzuetatik besteetara aldatzera iristen direnak, badute, hala ere, barne logika bat. Paul Barguet egiptologo frantziarraren arabera. Hilen Liburua, honako modu honetara bana daiteke.\n125. atala.\nBeharbada, Hilen Liburuko atalik garrantzitsu eta ospetsuena \"Bi Maaten gelan sartzeko formula\" izenburua daramana da, non, hildakoa Osirisen epaimahaiaren aurrean agertzen den bere bihotza pisatzeko (kontzientzia eta moralitatea), eta, behin froga gainditu ondoren, bere bidea jarrai dezan hilen munduan, Duatean, Aaruko zelai emankorretara iritsi arte.\nAtal honek, luzera eta konplexutasun nabarmenekoa \"Aitortza negatiboak\" direlakoak ditu, hilak, epaimahaiko jainkoen aurrean egiten zituen errugabetasun aitorpenak, bere ekintza pertsonalak justifikatzeko, argi uzten duelarik, atal honek, antzinako egiptoarrentzat suposatzen zuen garrantzi moral handia."}
{"id": "75466", "revid": "114641", "url": "https://eu.wikipedia.org/wiki?curid=75466", "title": "Antzinako Erregimena", "text": "Antzinako Erregimena () frantziar iraultzaileek, gutxiesgarritzat, 1789ko Frantziako Iraultzaren aurreko gobernuari (Luis XVI.a Frantziakoaren monarkia absolutua) jarri zioten izena da; erregimen bera zuten gainerako europar monarkiak izendatzeko ere erabiltzen da. Antzinako Erregimenari kontrajarri zitzaion Erregimen Berria (Espainian, Erregimen Liberala).\nIzen hau, Aro Modernoarekin ia guztiz bat datorren garai bat izendatzeko ere erabiltzen da.\nIzenaren jatorria.\n\"Antzinako Erregimena\" izena Frantziako Iraultzaren garaian sortu zen arren, literatura arloan finkatzearen ardura handiena Alexis de Tocquevillei dagokio, \"Antzinako Erregimena eta Iraultza\" saiakera literarioaren egileari. Testu horretan, hain zuzen ere, \"Frantziar Iraultzak, ezeztatzen zuena bataiatzen zuela\" adierazten du (\"la R\u00e9volution fran\u00e7aise a baptis\u00e9 ce qu'elle a aboli\"). Tocquevillek kontzeptua Antzinako Erregimenaren oposizio ahalmen nahaspilatsu batez hornitu zuen Erdi Aroko garaiaren aurrean, historiografian arrunt egin zena XIX. mendean eta XX. mendearen lehen erdian eta ondorengo historialariek eztabaidatu dutena (bereziki Fran\u00e7ois Furetek).\nIraultzaren etsai ziren erreakzionarioen ikuspuntutik, Antzinako Erregimen izendapena, malenkonia kutsu batekin aldarrikatua izan zen paradisu galduaren literatura topikoari jarraituz (edota Jorge Manriqueren \u00abiraganeko edozein garai hobea izan zen\u00bb topikoari). Talleyrand \u00abAntzinako Erregimena ezagutu ez zutenek, sekula ez dute jakingo zer zen bizitzearen goxotasuna\u00bb (\"\") esatera ere iritsi zen.\nIzendapena gizarte eta ekonomia egiturei aplikatu izana Ernest Labroussei egozten zaio, eta garaikidea zen Annalen Eskolak zabaldu zuen. Espainian, Pierre Vilar edo Bartolome Benassar bezalako hispanisten bidez onarpen handia izan zuen. Zentzu honekin erabiltzea, lehenago ohikoa ez zena, ohiko bihurtu zen XIX. mendeko hirugarren laurdeneko Antonio Dominguez Ortiz, Gonzalo Anes edo Miguel Artola bezalako idazleengandik, espainiar historiografian kontzeptua behin betiko finkatu zutenak. Hitza, espainiar instituzioen historiarentzat erabiltzea, askoz lehenagokoa da, baina, dirudienez hau ere frantziar eraginagatik sortu zen, XIX. mende amaierako hispanista zen Georges Desdevises du D\u00e9zerten lanaren kasuan bezala, 1897an Antonio Rodriguez Villak bildua.\nDefinizioa.\nMaterialismo historikoaren hiztegia erabiliz, Antzinako Erregimena eraketa gizarte-ekonomiko bat bezala definituko litzateke, hau da, ekoizpen-moduen eta giza harremanen konbinaketa berezia, gutxi gora-behera zabala izan daitekeen denbora-espazio arlo batean, bere super-egitura politikoa eraikitzen duena eta dagokion ideologiagatik justifikatzen dena. Denboran eta espazioan kokatzeko, hirura murritz daitezke, \"hautagai\" batek, halako izendapena lortzeko bete behar zituen baldintzak.\nHedapena.\nAntzinako Erregimenaren kontzeptua, propietatez, Erdi Aroaren amaieratik nazio estatu bezala definitzen ohi diren Mendebaldeko Europako erresumak izendatzeko erabiltzen da. Lehen adibidea, inongo zalantzarik gabe, Portugal izan zen. XV. mendearen amaierarako, Espainia, Frantzia eta Ingalaterra bakarrik gehitu dakizkioke. Ingalaterrak, kontzeptua XVI eta XVII. mendeetan zehar gaindituko du. Gainontzekoek, Antzinako Erregimenaren krisian (1751-1848). Europako gainontzeko herrialdeentzat, kontzeptua, arazoak ematen dituen erabilerakoa da. Gainontzeko munduarentzat, bakarrik Amerika jo daiteke, europar herrialdeek kolonizatua izan zen garaian eta kontzeptua asko behartuz, bere metropolietan indarrean zegoen ereduaren antzerako zeozertzat. Amerikar independentzia bat dator Antzinako Erregimenaren amaierarekin, izan ere, modu erabakigarrian laguntzen du horretan. Beste kontinenteak, beranduago kolonizatuak dira, jada garai industrial edo Erregimen Berrian. Japoniaren kasuak, nolabait, mendebaldekoekin antzekotasunak adierazten dituen gizarte-ekonomia eraketa bat irudikatzen du, eta, beraz, egileren batzuk feudalismo edo monarkia absolutuaren kontzeptuak eman dizkiote (ez hainbeste Antzinako Erregimena) eta antzekotasun hori izango litzateke (Txinaren ezberdintasunaren aurrean itsas-inperio bat) kolonial otzantasun ezarekin batera, modernitatera Meiji Aroan hain azkar sartu izanaren aukera azalduko lukeena.\nKontzeptua, lehenagoko aroetako entitate politikoei ematearen ezintasuna, Europan izan arren, Erdi Aroko forma politikoak feudalak izatetik dator, neurri batean, Inperioa edo Aita Santuaren mende egotearena, edo hiri-estatu forma antzeko bat ziren, beste alde batetik, jaiotzen ari zen kapitalismoa, oraindik bazterreko zeozer baino ez zen, eta gizarte estamentalak, oraindik ez zituen bere azken mekanismo eta instituzioak sortu. Ez dituzte proposatutako baldintzak betetzen.\nAntzinako Erregimenak iraun zuen denbora, Aro Moderno bezala ezagutzen denarekin bat dator: XV. mendetik XVIII. menderarte. Honek, Frantziarentzat (Ehun Urteko Gerraren amaieratik 1453an, Frantziar Iraultzararte) zen Espainiarentzat balio du (1492tik 1808rarte). Dena dela, Arno Mayer bezalako egileren batek, Antzinako Erregimenaren ezaugarrien mantentzea XIX. mendearen amaieratik Lehen Mundu Gerra arte argudiatzen du.\nFrantziako eredua.\nAntzinako Erregimena, eredu bezala hartua, Frantzian garatu zen Ehun urteko Gerran Ingalaterrarekin izandako liskarrean Valois Dinastia agertu zenean, Frantziako monarkiari dagokionez bere arerioa zen Borgoinako etxea baztertuz, eta gutxi gora-behera, erreboltariak ziren estatu nobiliarioak menderatuz (Normandia, Proventza...). Aita Santuaren egoitza Avignonetik Erromara itzultzeak Mendebaldeko Zisma konpondu ondoren, frantziar monarkiak elizaren gainean lortu zuen kontrolaren murrizte bat suposatu zuen, eta Italia, europar nagusitasunaren lehian joko taula nagusia izatera pasako zen. Testuinguru horretan, Luis XI.a Frantziakoa XV. menderako errege autoritario baten adibide ona izango litzateke. Frantzisko I.a Frantziakoa XVI. mendearen lehen erdian, ezin izan zen bere etsai Carlos V.aren aurka nagusitu, ez europar gerratan, ezta hedakuntza kolonialean ere, baina barne botere eztabaidaezin bat ezartzea lortu zuen. Bere ondorengoak XVI. mendearen bigarren erdikoFrantziako Erlijio Gerratara eramango zituen garai nahaspilatsua Henrike IV.a Frantziakoaren erregealdi labur baina erabakigarriarekin amaituko da, Borboi dinastia sortzen duena. Luis XIII.a Frantziakoaren erregealdian eta Luis XIV.a Frantziakoaren adintxikitasunean, Richelieu kardinala eta Mazarino bezalako balidoek, abilezia handiz, botera, europar eta barne egoera baten inguruan biltzen joango dira (Hogeita Hamar urteko gerra eta Fronda). Ez da bere paradigma osoenera helduko Luis XIV.aren monarkia absolutua arte, bere burua, Eguzki Erregea deitu zuena.\nTeorian behintzat, Herriaren, Estatuaren eta Erregearen interesak identifikatuz, neurri nazionaleko merkatu baten eraikuntzan aurrera egiten da, Frantziar Inperio Kolonialaren laguntzarekin (gorabehera handiak jasaten dituena etengabeko gerren ausaz), administrazioa eta zergak modernotzen dira (gabela, tailazioa) lurralde edo estamentu pribilegio guztiek onartzen dutena, katolikotasuna inposatzea lortzen da (Nanteseko Ediktuaren baliogabetzea) baita Elizaren kontrola (galikanismoa; edo frantses ospatzen da elkarren arteko hizkuntza bezala (eta Europako hizkuntza kultu bezala, latinaren ordez) eta kultura indartsu baten garraioa (Moli\u00e8re, Racine, Corneille) Espainiako Urrezko Mendea kanporatzen duena, Frantses Akademian (\"Acad\u00e9mie Fran\u00e7aise\") instituzionalizatua.\nDena dela, gizarte estamental itxia eta indarrez agertzen ari zen burgesiaren arteko kontraesan pilaketek, 1789ko Frantziar Iraultzara eraman zuten, europar sistema politikoak monarkia konstituzionaletan bihurtu zituena XIX. mendean zehar edo errepubliketan Lehen Mundu Gerratik gertu gainontzeko burges iraultzen eredu izan zena.\nEspainiako kasua.\nErrege Katolikoen papera erabakigarria izan zen. Habsburgo etxekoek eta Borboi etxekoek, aldaerekin, monarkia autoritarioa eta monarkia absolutuaren arteko sistema politiko bat luzatzen dute, estamentu pribilegiatuen nagusitasunean (noblezia eta kleroa) oinarrituta dagoen gizarte eta ekonomia sistema batean sostengatzen dena eta errenta feudalaren eta frantziarraren antzeko burgesiarik ez zuten itsasoz haraindiko inperio baten bizkarroi ziren hirietan.\nArrakasta ezin da zalantzan jarri, eta frantziar monarkiarenari aurre hartu zion XVI. mendean: parekorik ez duen lurralde talde bat lortzen da (Filipe II.ak \"nire domeinuetan ez da eguzkia sartzen\" esan ahal izan zuen) askorik kohesionatua ez zegoen arren, modu eraginkorrean gobernatua izan daitekeena Gaztelako Erresuman dagoen gune batetatik Gaztelako Komunitateen Gerraren ondoren, 1521ean, eta Madrilen aukeraketa hiriburu bezala (1561), Gaztelatik, zerga baliabide kopuru handia drainatzen da (alkabalak, erregaliak, Gorte ulerkor batzuen zerbitzuak, amerikar metal bidalketen Erregeren bostena, Monarkia Katolikoaren interesak, katolikotasunarenekin identifikatzen dituen europar politiketan xahutzen direnak. Arrakasta Espainiar elezahar beltzak berak baieztatzen du, Amerikaren domeinu krudelagatik (kolonizatzaileak eurak horretaz ohartuta zeudelarik (naturalen polemika) ezadostasunaren errepresioa (asimilaziora, kanporatzera edo sutara behartzen zena: kristautuak, moriskoak, edo \"ez natural\" bezala hartzen ziren gutxiengo jokaerak, sorginkeria edo protestante sorgune urriak) eta euren etsaien ezintasuna, Espainiaren aurkako propagandarekin potentzia nagusiaren aurka borrokatzera etsiak (XX. mendeko antiamerikanismoarekin duen antzekotasuna argi geratzen da). Barne kontrola, hazten ari den burokrazia batek bermatua geratzen da (Kontseiluen erregimen polisinodiala, lurraldeka erregeordeen bidez ezartzen dena (erresumetan) eta korrejidoreen bidez (hirietan). Estamentu pribilegiatuen kontrola, kleroaren (errege patronatua, Cisnerosen aldaketak), eta nobleziaren otzantasunarekin lortzen da, azken hau, Behe Erdi Aroko Gaztelako Gerra Zibiletan, erregeak izendatu eta kentzen ohitua zegoena, hauetatik, Komunitateen gerra azkeneko atala izango litzatekeelarik, erregea, ordena militarren Maisu Handi bihurtzen da (Fernando II.a Aragoikoatik), aristokrazia, bere izendapen politikan sartzen du (Karlos V.arekin Espainiako Handiki instituzioa), eta argi uzten du, botere politikoa oztoporik gabe erabiltzearen truke, gizarte eta ekonomia boterea bermatzen die (maiorazkoaren instituzioa, Toroko legeak). Dorre mozketak (Gonzalo Fernandez de Cordobak ere jasaten dituena, nori, Italiako kudeaketaren kontuak eskatu zitzaizkion) mezu sinboliko argi bat dira. Postu burokratikoak, lotze puntu on bat dira behe noblezia eta burgesiarentzat. Halako izena merezi duen polizia baten faltan (Anaidi Santua ez zen gorputz militar bat izatetik pasa) Inkisizioaren sare informatibo eta errepresiboa zegoen (erregearen boterearen mende zegoela frogatzen du kasu nabarmenen baten bere erabilerak, Antonio Perezenak adibidez).\nPorrota argi geratu zen gainbeherarekin. Urrezko mendearen distira kulturalak ez zuen, ekonomia, XVI. mendeko Prezioen Iraultzak bizitua XVII. mendean gainbehera hasi zela ezkutatzen. Mende hau, krisi orokorreko mendea da eta, bereziki, Hegoaldeko Europa, biztanleak galtzen hastera bultzatuko du, askoz gehiago Espainia, eta are gehiago oraindik Gaztelako gune erabakigarria. Konponbide politikoak (txanpon desordena, aldaketa fiskal errepikatuak), ez zuten egoerak okerrera jotzea baino gehiago lortu, eta zentralizazio saiakera indartsuenek (Olivares konde-dukearen Arma Batasuna) 1640ko krisia azkartu zuten.\n1700eko leinu aldaketak (Filipe V.a Espainiakoa), sistema, frantziarraren antzeko ezaugarriak zituen absolutismo batetara bideratu zuen, asmo oneko saiakerak egiten dituena baina porrot egiten dutenak: arrazionalizazio fiskala Ensenadako Kadastroa bezala, Eskilatxeko Markesarena bezalako aldaketa ilustratuak (boteretik kanporatua izan zena Eskilatxeren Matxinadagatik gariaren prezioaren liberalizazio baten ondoren, ordu arte tasaren mende zegoena), edo Nekazaritza Legearen txostena, behin eta berriz tramitatua, nekazarien lur gosea konpondu nahi zuena. Frantziako Iraultzak, erreformismoaren itxaropenak zapuztu zituen.\nAntzinako Erregimena denbora laburrez mantentzen da XIX. mendean Iberiar penintsulako Gerra arte, Cadizen 1812ko Espainiako Konstituzioa ateraz batera, konstituzionalismo prozesua ireki zen arte. Beste alde batetik, Antzinako Erregimen hitzak, Frantzian izan zuen esangura berbera izan zuen, erregimen honen amaiera, Frantziako kasuan bezain gogorra izan ez zen arren. Frantziar okupazioaren urteen eta Iberiar penintsulako Gerran Napoleonen porrotaren ondoren, Berrezarpen absolutista gertatu zen, espainiar politikak Fernando VII.a Espainiakoa erregearen erregealdiaren zatirik gehienean berriz Antzinako Erregimenera atzerantz egin izana eragin zuena. Bere itzalak oraindik hor zirauen XIX. mendeko bigarren herenean, Gerra Karlistekin, bata bestearen atzean eginiko konstituzioak, gutxi gora-behera neurrizkoak ziren liberalak gobernura iristea, ia beti estatu kolpeen ondoren eta industrializazio apal baten hasiera kontutan hartu gabe. 1868ko iraultzak, Elisabet II.a Espainiakoa erreginaren destronuratzearekin, ez zuen betirako itxi Antzinako Erregimenera itzultzeko tentaldia, baina jada, testuinguru ezberdin batean. Alfontso XII.aren berrezarpena edo Miguel Primo de Rivera eta Francisco Francoren diktadurek, azken honek Inperioaren herrimina berreskuratu zuen arren, beste definizio bat dute.\nEuropako beste herrialde batzuk.\nHasierako mapak adierazten zuen bezala, Europaren lurralde egoera berebiziko konplexutasunezkoa zen Westfaliako bakeak (M\u00fcnster eta Osnabr\u00fcck) 1648an eta ondorengo Utrechteko Hitzarmenak 1714an konpondu ez zutena. Eragin zutena, nazioarteko harremanen modernizazio argia izan zen Erdi Aroko fantasiak alde batera uzten zituen zentzu pragmatiko batean (Dominium mundiren herentzia) eta baita oraindik XVI. mendean indarrean zegoen fundamentalismo erlijiosoa ere. 1648an Espainiako Austriako etxeak etsi egiten du Probintzia Batuak independizatzen ari direla ikustean, eta, ondoren, Portugalen independentzia onartzen dute, baina oraindik, ahulki, Italia eta Flandria kontrolatzen jarraitzen dute, amerikar inperio handi batez gain, honen kudeaketak geroz eta arazo gehiago ematen duelarik. Polonia ekialdera eta hegoaldera hedatzen da. Otomandar Inperioaren hurbiltasun mehatxugarriak 1683ko Vienako Gudua arte jarraituko du. Eskandinaviar monarkiek Itsaso Baltikoan nagusi izaten jarraitzen dute, erdialdeko Europako kontuak alemaniar printzerrie utziko dizkieten arren, XVII. mendeko krisiaren kaltetu nagusiak, hauen hondakinen artean, jaiotzen ari den Prusiako erresuma nabarmentzen delarik, jada enperadorearen edozein oztopotik libre, bere interesa, Austriako bere estatu ondareetan jarriko duena. Frantziak, oraindik adin txikikoa den Luis XIV.arekin, Espainiaren aurkako gerra jarraitzen duena Frondako bere barne arazoetatik irteten ari den aldi berean, denbora batez Katalunia kontrolatzen du, Pirinioetako Hitzarmena arte, zatituko duena. Ingalaterrak, Gerra Zibilean sartua, lurraldeari dagokionez, nano bat dirudi, Eskozia eta Irlanda kontrolatzeko gai ez dena (teorikoki, errege bera dute eta Hiru Erresumen Gerran borrokatzen dute elkarren artean), baina etorkizuneko erraldoia izango da Antzinako Erregimenaren eredutik irtenaz.\nUtrechteko Hitzarmenak, Ingalaterraren papera potentzia bezala zigortzeaz gain, Austriari Espainiaren europar lurraldeak emango dizkio, eta frantziar-espainiar aliantza hasiko du Familia Hitzarmenak nazioarteko harremanak ezaugarrituko dituena 1789rarte.\nIngalaterra eta Holandan, Aro Modernoaren zatirik gehienarentzat, Antzinako Erregimen hitza ezin da erabili, XVI edo XVII. mendetik Erregimen Berrian aurkitzen baitira, gizarte, ekonomia zein politika arloetan (hainbesteraino ez du ikusten jarraipen faltarik Aro Garaikidearekin, historiografia anglosaxoiak \"Modern History\" Erdi Arotik egundainoko epeari deitzen diola).\nEuropar puzzle honetako gainontzeko atalak Antzinako Erregimenaren kontzeptuan sartzeko moduari dagokionez, hasieran adierazten zen Portugal, Frantzia eta Espainiarentzat izan ezik, gainontzeko Europarentzat hitza ez zela batere esanguratsua: zatitutako Italian, Habsburgotarren domeinuarekin identifika daiteke (Paviako gudutik Italiaren bateratzeraino). Europa erdialdean, Inperio Santuaren deskonposaketa, Habsburgotarren igoera, Erreforma Protestantea, Hogeita Hamar Urteko Gerra eta Prusiaren agerpenak, Alemaniar Bateratzeraino argitu ez zen egoera bat marraztu eta ezabatzen joan ziren, jada Aro Garaikidean eta irizpide ezberdinekin. Eskandinaviar herrialdeek, monarkia nazionalak garatu zituzten Erdi Arotik aurrera, euren behin betiko izaeraren definizioa XX. mende arte iritsi ez zen arren. Ekonomia eta gizarte arloan izan zuen eboluzioa, nolabait, Mendebaldeko Europarenaren antzekoa izan zen, eta funtsezko prozesu intelektual klabeetan parte hartu zuen (Pizkundea, Erreforma, Ilustrazioa), eta europar gatazketan parte hartuz, bereziki Hogeita Hamar Urteko Gerran, non erabakigarriak izan ziren. Poloniak ez du Jogalia dinastia ezartzen saiatu zen monarkia indartsu baten eraketa ikusiko, baizik eta errepublika nobiliario bat (Mendebaldeko Europaren politikarekin jokatu zuena Valois dinastiako errege bat aukeratuz). Balkanetan, turkiar domeinua (Konstantinoplaren erorketatik XX. mende hasierako Balkaneko Gerrak arte), eta Errusian tsarren garaia (Ivan Beldurgarriatik 1917ko Errusiako Iraultzaraino, denbora hartzen dute, baina ez proposaturiko ezaugarritzea: inperio handiak dira, gizarte, Mendebaldeko Europako Antzinako Erregimenaren ekonomia edo politikaren irizpideekin neur ezin daitezkeenak.\nEzaugarriak.\nEkonomia eta demografia.\nLurraren jabetza zen ekoizpen-faktore nagusia eta hau, batez ere, nobleziaren, kleroaren eta udaletxeen esku zegoen Maiorazko, Esku Hilak edo lur komunalen bidez. Mota honetako jabetzek izaera konpartitua zutenez eta euren helburua denboran iraunaraztea izaten zenez ezin ziren lur hauek modu librean erabili eta, horregatik, lurren merkatu libre bat garatzea erabat ezinezkoa zen.\nGauza bera gertatzen zen beste bi ekoizpen faktoreekin ere: ez kapitala (nobleziaren edo kleroaren bizitza moduarekin bateragarria ez den aberastasun mota bat irudikatzearen susmagarri, eta industria iraultza bat eragiteko beharko litzatekenetik urruti) ezta lana ere (pentsaezinezkoa pribilegiatuen artean eta madarikazio biblikotzat hartua) ez ziren merkatuan eskaintza eta eskariaren arabea saltzen.\nHirien tamainaren hazkuntza (gutxi batzuk bakarrik: Paris, Londres, Sevilla, Madril, Erroma, Istanbul eta abar dute 100.000 pertsona baino gehiagoko biztanleria), demografia eta orotariko baliabideen hobi bezala funtzionatu arren, feudalismotik kapitalismorako trantsizioan modu erabakikorrean lagundu zuen (Londresen papera funtsezkoa izan zen merkatu nazional bat sortzeko, Parisena, erdi bidekoa eta Madrilekoa porrot erlatiboa). Baina garai aurreindustrialak hor jarraitzen zuela ez zuen ahazarazten, eta biztanleriaren gehiengoaren lanbidea, nekazaritza eta abeltzaintza zen, errendimendu eta ekoizpen oso urrikoak, euren teknikek oso motel eboluzionatzen zutelarik (Fernand Braudelen iraupen luzea, ziklo naturalen eta modu ziklikoan errepikatutako bizibide krisien mende egotera behartuz, uzten aurretik zeuden hilabete nagusiekin bat eginez, garia garestien zegoenean. Ez da halabeharra egoera horiek bizibide matxinadak bezala ezagutzen diren atsekabe mugimenduak eragitea, kasuren batzuetan, eragin politikoak izan zitzaketenak (Eskilatxeren matxinada, Katuen matxinada edo Frantziar Iraultza bera) eta, kasurik okerrenetan, ondorio bezala krisi demografikoak zituen goseteak (Malthusen tranpa bezala ezagutzen dena). Hain zuzen, Antzinako Erregimeneko ezaugarriak hauek ziren: jaiotza eta heriotza tasa altuak, hazkuntza natural urria, hondamendi heriotzaren urteekin orekatzen zena, ugalkortasun handia (nekazal esplotazioak zituzten familiek grinez eskatzen zutena) zelibatuarekin orekatzen zena (ezkontzak, oso adin txikietan, batzuetan atzeratu egiten zena, ez zion biztanleria osoari eragiten) eta bizi itxaropen oso baxua.\nMerkataritza, gremioek eta gremio elkarteek kontrolatzen zuten, uneoro ekoizten zen ekoizpenaren kopuru eta kalitatea kontrolatzen zutenak. Bizitza ekonomikoa kontrolatzearen nahiak, bakarrik gremio batean zeudenak edo erregearen baimena zutenak bakarrik ibiltzea produktuen fabrikazio eta banaketan eragitea nahi zuen, obligaziodun aberatsenetik tablaiari miserableneraino. Merkataritzaren leialtasuna kontrolatzearen lana autoritatearen ardura bat zen antzinatetik (Erromatar foruko pisu neurria. Espainiako Antzinako Erregimena Errepesoa eta Almotazen Leiala izena zuten instituzioen mende zegoen, udaletxeek kontrolatuak (edo Etxe eta Gorteko Alkate Gelak gorteetan), elkartrukeetan neurriak behar bezala erabiltzen zirela ziurtatzen zutenak, batez ere jakien merkataritzan, bake publikoarentzako sentikorrena. Sakabanaketa metrologikoa (ez zetozen bat herri bakoitzeko neurriak), tokiko neurri ospetsu batzuekin konpondu nahi izan zen, Burgoseko kana bezala, baina Antzinako Erregimena amaitu arte zain egon behar izan zen Sistema metriko dezimalaren antolakuntzaren lan zientifikoekin. Egokiena zen ahal zen bezain bitartekari gutxien egotea ekoizlea eta azkeneko kontsumitzailearen artean, eta bersaltzea eta prezioari dagokionez, orotariko espekulazioa debekatu nahi zen, baita zigor erlijiosoekin ere (lukurreriaren bekatu-delitua), baina honek ez du beti lortzen zenik esan nahi, merkatuan egiten zen eguneroko bizitzak adierazten duen bezala. Halako nahia ez zen eraginkortasunez beteko Erregimen Berriko estatu burges liberala sortu arte, Michel Foucaultek azaltzen duen bezala. Europearrei, Esplorazioen Aroarekin, mundua zabaldu izanak, ondorio bezala, lehen ekonomia-mundua du. Konpainia pribilegiatuek, ibilbide eta produktuen monopoliozko kontrola hartzen zuten (Caracaseko kakaoa lehenik Fuggertarrentzat, eta, ondoren, Caracaseko Konpainia Gipuzkoarrarentzat, Madrilen hornikuntza Bost Gremio Nagusientzako. Lehenak eta eraginkorrenak herbeheretarrak izan ziren (WIC eta VOC izan ziren, hauen atzetik ingelesak etorri zirelarik (Ekialdeko Indietako Britainiar Konpainia eta Merchants Adventurers, aurreko gilda batean oinarritzen dena). Bi nazioak (Amsterdamgo burtsa eta Londresko burtsaren bitartez), jaiotzen ari den merkataritza kapitalismoaren buruan daude, Antwerpeko arpilatzearen ondoren, ordurarte, monopoliozko Sevillako Indietako Kontratazio Etxea edo Lisboako portuaren bidez ateratako amerikar baliabideak Europa iparraldera drainatzeaz arduratzen zena.\nIndustria oztopatua zegoen gehiegizko zerga eta araudiekin. Barne aduanak zeuden, pisuak eta neurriak aldatu egiten ziren lurraldeen arabera, gai batzuk, bereziki laboreak (biztanleria gehienaren elikadura kaxkarraren benetako oinarria) babeste zorrotz politika gogor baten mende zeuden, eta, beraz, ekoizten zen toki berean kontsumitu behar ziren, edo tasen mende zeuden, edo, edozein kasutan, hornikuntzaren segurtasuna ezinezko egiten zuen, beste batzuentzako aduana eskubideak erabiltzen ziren (kanpokoak ezezik, barrukoak ere bai), kasu askotan, elkartrukea ezeztatzen zutenak.\nEz da existitzen, beraz, askatasun ekonomikorik, ezta konpetentziarik ere, guztia kontrolatua baitzegoen, gremioengatik, korporazioengatik edo Estatua berarengatik, batzuetan, agente ekonomiko bezala funtzionatzen zuena: errege eskulangintzak, armagintzarenak bezala (La Cavadako Artileriako Errege Lantegia) edo apaindura ondasunena (Tapizen Errege Lantegia, Buen Retiroko Portzelana, La Granjako Kristalen Errege Lantegia) eta erregaliak edo gatz, tabako (Sevillako Tabakoaren Errege Lantegia eta Tabakoaren Lantegia) pattar eta karta estankoak. Merkantilismoa, bere forma ezberdinetan, metalismoa, bullionismoa, kolbertismoa protekzionismo deritzon politika ekonomiko nagusia justifikatzen duen doktrina ekonomikoa da. Gehienetan, nahi duenaren kontrakoa lortzen du. Garaiko botereak eta teorikoek ez dute analisi ekonomikoko baliabide fidagarririk, eta sistema ekonomikoaren funtzionamendua ere ez dute ulertzen (existitzen ez den merkatu librearena ez dena, ezta Erdi Aroko herrixken autarkia ere). Fisiokrazia eta librekanbioa edo liberalismo ekonomikoa XVIII. mendean agertzen dira proposamen alternatibo gisa, sistemaren aldaketaren egoera batean bidea egiten ari dena.\nGizartea.\nAntzinako Erregimenaren beste ezaugarri nagusietako bat, jaiotzatik erabakitako hiru estamentutan banatutako gizartearen antolaketa da: bi estamentu pribilegiatu: noblezia (laikoa) eta kleroa (bere goiko zatian, familia nobleek izandako bigarren seme-alabak zeudena), gainontzeko pertsonen gainetik zeuden. Hirugarren Estatua edo arruntak (nekazariak, biztanleriaren gehiengoa eta burgesak, merkatariak eta artisauak). Pertsonen eskubideak ez ziren berdinak guztientzat, baizik eta, legez, nobleek eta elizakoek, petxeroek ez zituzten pribilegio batzuk zituztela. Estamentuak itxiak diren arren, ez dira iragazgaitzak, eta posible da hirugarren estatutik estamentu pribilegiatura igarotzea, nobletuz edo kleroan sartuz.\nOrdena erlijiosoen desklaustratzeak, klero sekularraren desamortizazioa eta zelibatuaren amaiera ekarri zuena, Erreforma Protestantean izan zuen papera, izan zen Antzinako Erregimenetik aldentzea eragin zuena desklaustratzea aukeratu zuten nazioei. Europa hegomendebaldeko nazio katolikoak dira (eta Polonia), Kontraerreformaren garaipenaren lekuko, gizarteari dagokionez, estamentuez osatutako gizartearen garaipena esan nahi duena: kleroaren antolaketa piramidala, klero erregularraren hiru botuak, klero sekularraren zelibatua, instituzio erlijiosoen presentzia ekonomikoaren justifikazioa (burges-liberalen aldetik, Eliza, hamarrenekin eta Esku Hilekin, bere esistentzia justifiakatzen zuen pobrezia sortzen zuela esatera iritsi zen), eta bere presentzia bizitza publiko zein pribatuko arlo guztietan.\nEstamentu gizartearen izaeraren interpretazio historiografikoak, eztabaida nabarmen bat sortu zuen materialismo historikotik gertu (Annalesen eskola, edo Past and Presentena), klase kontzeptua erabiltzen duten, eta, posizio instituzionalista batetik (baita \"emic\" perspektiben funtzionalismo soziologiko eta antropologikotik gertu \"etic\" perspektiben aurrean), ordenen gizarte batetaz hitzegitea nahiago dutenen artean. Honela, Roland Mousnierrek ohorea, estatusa eta prestigioa identifikatzen ditu aberastasuna baino gizarte markagailu esanguratsuago bezala. Perspektiba honen arabera, gizartea modu bertikalean banatzen zen gizarte mailen arabera (patroitza edo bezerotasun harremanak patroia eta bezeroen artean: \"ma\u00eetres-fid\u00e8les\") eta ez modu horizontalean klaseen arabera.\nBereziki, Antzinako Erregimeneko gizarteko eliteak, klase pribilegiatu bezala uler daitezke, bere interes ekonomikoetan identifikaturiko klero eta noblezia batetaz osatua, eta elkarreraginak, lur, elizako kargu, burokrazia, armada eta Gortearen lotura familiarrengatik, interpretazio materialistaren arabera, edo ordenen talde ez homogeneo bat bezala, ezpata noblezia eta toga noblezia bezala (\"noblesse d'\u00e9p\u00e9e eta noblesse de robe\"), euren artean askoz ezberdinagoak nekazalgo edo burgesiarekin baino, interpretazio instituzionalista edo funtzionalistaren arabera.\nBurgesiaren papera ere eztabaida sakonen gaia izan da, kasu eta garai batzuetan, dirudienez, erregearen sostengu nagusi izan baldin bada ere bere boterea gehitzeko, merkatu nazional baten eraketan eta noblezia eta kleroaren kaltetan elkarrenganako onurak dakartzan aliantza batean, beste batzuetan, monarkia, dirudienez, boterea tradizionalki nagusi diren klaseen mesedetan erabiltzen duen superregitura baino ez da, eta gora igotako burgesek, euren klasea \"traditu\" eta nobletzeko aukeraren zain daude lanbide mespretxagarri eta mekanikoak utziz, lanbide eta arte liberaletan aritzeko, hori, pauso erabakiorra eman eta lurrak erosteko aukerari uko egin gabe, ezkontza ezberdina pobretutako nobleekin eta behin betikoa den nobletzearekin, askotan, beti diru faltan dauden erregeei erosiz. Arrazoi horregatik, arrazoi ekonomikoengatik edo gaztelar industriaren hondamendiagatik, Iparraldeko Europari onurak ematen dizkion merkatu amerikarraren aukera probesteko gai ez izateagatik bada ere, burgesiaren indarrak edo ahuldadeak adierazten du kasu nazional batzuk eta beste batzuen arteko ezberdintasuna.\nGauza bera esan liteke nekazalgoari buruz: mirabetzatik aske Mendebaldeko Europan Erdi Aroaren amaieratik (Ekialdeko Europan bertan erortzen zen bitartean), Antzinako Erregimenean aurki dezake ekoizpenaren soberakinak probesteko aukera, bere osotasunean errenta feudal bidez atera beharko zuten jauntxoekin, eredu marxistak aurreikusten duen bezala. Honen posibletasun edo ezineskotasun mailak adieraziko du nekazari aberatsaren agerpena (Pedro Calderon de la Barcaren El Alcalde de Zalameako Pedro Crespo edo Camacho aberatsa Cervantesen Kixotean) zelaian kapital bilketa hasi dezakeena. Edozein kasutan, hona Pedro Crespo herritarrak don Lope nobleari emandako erantzuna:\n\"Erregeari, ondarea eta bizitza\neman behar zaizkio, baina ohorea\narimarena da\neta arima Jainkoarena baino ez da.\"\nHonek, gogorarazten du, zirikatzailea izateagatik, nekazariek ezin zutela nobleen ohore bera espero: ez da hauentzat negozioetan fidagarria izatearen ondradutasun burgesa, odolaren jarraipena zalantzan jarri ezingo zen ospea edo iritzia baizik, familiako emakumeen kastitateak bermatua (eta Calderonek berak kodetu zuena \"Irain sekretuari mendeku sekretua\" bezalako drametan). Nahikoa zen kapare izatea, leinu garbi batetatik etortzea, posible izanez gero, godoetatik etortzea. Nekazariek behintzat, Iberiar penintsularen iparraldeko zatian batez ere (nolabait, \"jaiotzagatik ingeles libre\"en antzerakoak, nekazalgo frantziarrean baliokiderik ez dutenak) harro parte hartzen zuten kristau zahar mailan, irudiz, noble askoren gainetik jartzen zituenak, noble horiek, kristau berrien ondorengo izatearen ospe txarra zutelako. Frantziar noblezia harroa plebeio umiletatik banatzen zuen gizarte abismoa naturaltzat jotzen zen bitartean, eta eliteen ezberdintze bermea (iraultzako bortizkeria azaltzen duen erremin handi bat ere sortu zuen arren), oso ohikoa zen XVIII. mendean bidaiari atzerritarrak harrituta geratzea britainiar plebearen ausarkeriaren aurrean, zirudienez edonor bultzatu eta oihukatzeko eskubidea zuena, mailak kontutan hartu gabe, kalean berarekin topatzen zenean. Espainian, aristokraziaren kastizismoa, majoen janzkera eta herri kultura imitatzen zuena (adibidez tauromakia) ez zen berdintasun seinale bat, modernizatzaile frantsestuen aurkako gizarte eta ideologia borrokako arma bat baizik. Ilustratu gehienak kontra egon arren, zezenketaren publikoa, klasearteko lagin bat da, politikoki eraginik ez duen erabaki demokratiko ahalmen batetaz gozatzen du, toreadorearentzako sarian, eta beheko gizarte mailetatik datorren pertsonaia baten goratze indibidualarekin identifikatzeko aukera, beranduago kirolarekin gertatuko den gauza bera. Gizarte funtzioa argia da, eta ez da berria: aisialdiak gatazkak lasaitzen ditu (erromatarren Panem et circenses), eta gizarte lotura eta nortasuna ematen du. Beranduago, adjektiboak bere iraultza karga galdu zuenean, \"Jai Nazional\" esaera sortu zen zezenketari erreferentzia egiteko.\nSistema politikoa.\nNobleziak Erdi Aroan zuen botere politikoa metatzen duten monarkia autoritarioek, euren boterea, armada bezalako tresnetan oinarritzen dute, erregeak kontratatutako mertzenarioek osatua zegoena, gerra gertatuz gero, zibilak derrigorrean errekrutatzen ziren nazioa defendatzeko. Nobleziak kontrolatutako erdi aroko osteen amaierak, estamentu honi funtzio berri bat ematen dio, ez botere militarrarena, baizik eta botere politiko eta soziala, eta gortean erregearen ondoan duen posizioak, bere botere politikoaren neurria emango dio.\nEuren boterea gehitzeko, Behe Erdi Aroan, hiri askeek (uharteak feudalismoaren itsasoan), laguntza garrantzitsua izan ziren erregeentzako pribilegiatuen aurka. Hiri askeetatik lortzen ditu erregeak baliabideak, merkataritza aktibitateei jarritako zerga bezala, aberastasun gehiena, pribilegiatuen, landa ondasunak, zergen mende ez dauden bitartean. Errege boterea behin sendotu eta gero, erregeak, hirien ordezkarien funtzioak mugatzen zituen, burgesia, hiri patriziatua edo jarri dakieken beste edozein izen direla. Ia sekula ez zituen Gorteak deitzen, eta egiten zuenean, azken erabakia hartzeko eskumena beretzat gordetzen zuen. Gorteak, hiru estamentuetako ordezkariek osatuta zeuden (Noblezia, kleroa eta Hirugarren Estatua), baina, Gaztelaren kasuan (Aragoiko Koroako erresumetakoak bakoitza bere aldetik biltzen baitziren) hirietako ordezkariak bakarrik deitzen ziren, eta zergak onartzeko baino ez. Ordezkaritza instituzioek protagonismoa hartzen dutenean (Parlamentu ingelesa XVII. mendean, Frantziako Estatu Orokorrak 1789an), eredua hautsi egiten da.\nErregeak bere eskuetan ditu botere guztiak (betearazlea, legegilea eta judiziala) praktikan, burokrazia mordoa erabili behar duen arren, eta ordezkari batzuk izendatzen zituen, hauei, bere izenean gobernua ematen diena, idazkariak, ministroak edo, Espainiaren kasuan, balidoak.\nLurraldeen jarraipen eza eta jurisdikzioen nahasketa, salbuespena baino gehiago, araua zen entitate politikoetan, estatukoetan zein estatuz behekoetan. Mugak, aldatu egiten ziren eta ez ziren batere seguruak, eta enklabe, exklabe, foru bereziko lurralde eta baita banatutako subirautzadun lurraldeak ere (Andorra), edo aldikako subirautzadunak (Faisaien uhartea, Nafarroako Pirinioetako partzuergoak) zeuden, asko gainera. Filipe II.a Espainiakoak, bere agindupean zeuden lurraldeak zeintzuk ziren argi jakitea nahi izan zuenean, ez zituen El Escorial monasterioko liburutegian aurkitzen ziren mapak begiratzen, puzzle nahaspilatsu bat erakusten zutenak, baizik eta Zerrenda Topografikoak (ahalegin aurrestadistiko bat, bakarrik bi mende beranduagoko Ensenadako Katastroarekin aldera daitekeena), edo Anton Van der Wyngaerderi hartzea agindu zion bistetara. Muga naturalen ametsa (Rhinetik Pirinioetarainok Frantzia, atzera begiratuz gero bere misio historikoa dirudiena) gehiago da XIX. mendeko nazionalismoaren ideia, AEBak Ozeano Barera eraman zuten patu argia bezala.\nXVII. mendetik aurrera, Estatuaren subirautza duen monarkia absolutu baten presentziaz hitz egin daiteke. Monarkia hau, boterearen ustezko jatorri jainkotiarragatik justifikatzen zen, norengandik bitartekaririk gabe jasotzen zuen (nazioa edo herria adibidez). Erregea, Jainkoaren aurrean baino ez da justifikatu behar. Adibiderik amaitu eta osoena, Frantziako Louis XIV.a edo \"Eguzki Erregea\"ren Frantzia da, bere teorikorik hoberena Bossuetengan aurkitu zuena.\nErregeak gerra adierazi eta bakea egiten zuen, armaden buru zen, gastuak zehaztu eta zergak ezartzen zituen; funtzionarioak izendatu eta bere kargutik kentzen zituen eta administrazio osoa zuzentzen zuen. Probintziak, intendenteek administratzen zituzten, edozer eta edonola egiteko ahalmenarekin.\nErregeak legeak egiten zituen, bere borondate pertsonalaren adierazpenak zirenak \"erresumaren funtsesko ohiturak\" kontutan izan behar zituen arren, ohitura horiek kontraesankorrak ziren, eta ez oso argiak, eta zaila izango zen argi definitzea. Bere mendekoek ez zuten, berez, Estatuaren aurrean eska edo erabil zezaketen eskubiderik (bere funtzioen artean eskubideak bermatzea ez duena, Zuzenbide Estatuak bai izango duenez), baina bai zehaztu gabeko \"eskubide\", \"askatasun\" eta \"pribilegio\" mordo bat, ez mundu guztiarentzat zirenak, baizik eta norberaren edo norberaren familia, erakunde edo lurraldetasunaren baldintzen arabera, baita, hauek ere oso zehaztu gabeak, erregearekiko betebehar multzo bat ere, euren betetzea eskatzeko ahalmena, teorian praktikan baino zabalagoa zena.\nGainera, erregeak zuzentzen zuen justizia banaketa, hau, bere izenean banatzen baitzen, eta berak izendatutako funtzionarioek. Tortura judiziala erabiltzen zen akusatuen aitorpena lortzeko, hauek, isilpeka epaituz, gainera, nahi adina gorputz zigor krudel ematen zitzaizkielarik (zigorra, pikota, burni goriekin markak...) heriotz zigor mota anitz barne, gaizkilearen edo gaizkileak egindako delituaren araberakoak (arma ezberdinekin burua moztea, lepoa moztea, urkaketa, sutan erretzea, gorputzadarrak moztea...). Frantziako Enrike IV.aren hiltzailea izan zen Ravaillacen oinazea, izurrigaenetakotzat hartua da. Heriotz zigorraren homogeneizazioa, Iraultzaren \"konkista\" berezi bat izan zen, baldintzak berdindu zituena, literalki, burutik hasiz, (gillotina, adibide argi bezala). Espainian, gillotinaren funtzio berbera izan zuen garroteak (guztientzako berdina bazen ere, doilor edo noble bezala izendatzen zena, erabiltzen ziren tresna eta tramankuluen arabera). Fusilaketa ere, dirudienez, modernizazio makabro bat izan zen, batez ere armadan erabili zena.\nBakarkako askatasuna, poliziak etengabe mehatxatzen zuen, erregearen agindu soil batekin, edonor atxilo zezakeena, \"gutun zigilatua\" (\"lettre de cachet\"). Ez zen atxiloketaren arrazoia azaltzen, baizik eta, soilik, \"erregearen borondatea hori zela\" adierazten zen, (\"car tel est mon bon plaisir\"). Ezer egin aurreko zentsura zegoen, nagusiki elizako autoritateak egiten zuena (\"nihil obstat\" ospetsua). Ez zen kontzientzia askatasun edo erlijio askatasunik ematen, baizik eta Augsburgoko Dietaren \"cuius regio eius religio\" (erregeak ezartzen dio erlijioa mendekoari) printzipioa aplikatzen zela.\nBorboi leinuko monarkia frantziarra, dinastia hau ezarri zenetik, trebeki joan zen boterean ezartzen egoera ahul batetatik abiatuta, kanpoan (nagusitasun espainiarra), zein barnean, neurri handi batean, erlijio gerrek konpondu ez zuten zatiketa erlijiosoagatik. Henrike IV.ak, aurretik protestantea izandakoa, amaitu zituen Nanteseko Ediktuarekin, higanotar segurantza guneak, estatu barneko estatu bihurtu zituena, Luis XIII.a Frantziakoa eta Luis XIV.a Frantziakoa oraindik adin txikikoak zireneko erregeordetzekj eta balido eta ministroen izaerek (Richelieu kardinala, Julio Mazarino, Jean-Baptiste Colbert), mendearen amaieran, Frantzia, Europako potentziarik nagusiena bihurtu zuten. Aldi berean, Espainiar Inperioa gainbehera sakonean sartu zen, honetara, Lermako Dukearen (Felipe III.aren balidoa) politika eroso eta ustelek zein Olivares konde-dukearen (Felipe IV.aren balidoa) politika zorrotz eta ospedunek lagundu zutelarik, Arma Bateraketako bere saiakerarekin lurralde oreka ezegonkorrak bortxatzean, 1640ko krisia eragin zuelarik, eta Espainiar Inperioa desegiteko puntuan utzi zuen. Absolutismoa ez zen Espainiara, Planta Berriko Dekretuak onartu ziren arte, Filipe V.a Espainiakoak Espainiako Ondorengotza Gerra (1715), Europako etsaien aurka, zein penintsula barnean bertan (bereziki Valentzia eta Katalunia), lurralde foruei errespetu gehiago zieten Habsburgotarrekin jarraitu nahi zutenei irabazi ondoren.\nMonarkia absolutuak beste erresuma batzuetan eratzeko ezinaren adibide bezala jar daiteke Ingalaterra, non Tudortarrek, Erreforma Protestanteko gizarte aldaketak gertatzen ziren bitartean Legebiltzarrarekin oreka mantendu zuen monarkia autoritarioak, Estuardo etxeari tokia utzi zion, euren boterea gehitzeko borrokan, literalki, burua galdu zutenak.\nAurretik adierazitakoak, eta kasu ezberdinek hartuko zuten joera da, absolutismoaren eredu idealtzat hartuko litzatekeena. Oso erlatiboa zen zenbaterainokoa izan zitekeen absolutista deritzen erregeek erabiltzen zuten boterea, eta, gainera, pentsatzekoa da, bizitza publikoa bere osotasunean antolatzeko nahia ere ez ote zuten izango, boterea, bitartekari ugariren bidez erabiltzeko tarte handiak uzten baitziren (\"estatu\" nobiliarioak, eliza jurisdikzio boteretsua, foru lurraldeak eta korporazio mota oro, udaletxe, gremio eta unibertsitateak kasu). Erregeen erabakitzeko ahalmena, ekonomia baliabideen defizitagatik baldintzatua zegoen, jaso bezain pronto (eta batzuetan baita lehenago ere), armadan eta gorteko luxu handinahitsuan xahutzen zena (biziki beharrezkoa monarkearen ospea eta nobleziaren leialtasuna mantentzeko, bere zerbitzura erakarria.)\nXVIII. mendean, absolutismoaren aldaera bat agertzen da, Despotismo Ilustratua deritzona, non, errege absoluto batek, bere boterea, modu paternalistan erabiltzen duen, \"guztia herriarentzat, baina herririk gabe\" lelopean, baina Estatuaren subirautza mantentzen jarraitzen du, ez da beharrezkoa Konstituziorik, erregearen nahia legea da. Luis XV.a Frantziakoa eta Luis XVI.a Frantziakoa erregeen izaera ez oso erakargarrietan baino gehiago, frantziarren exotismoak, errege idealaren eredua, bere mugetatik kanpo bilatzen zuen. Batzuk, Montesquieuk bezain urruti, bere persiar gutunetan.\nEspainian, beste horrenbeste egin zuen Jos\u00e9 Cadalsok bere Marokoar gutunak lanean. Hala ere, monarkia mota honen adierazgarri, Karlos III.a Espainiakoa, Espainia eta Napolin, Josef I.a Portugalgoa (bere ministroa zen Pombaleko markesarekin) Portugalen, Josef II.a Habsburgokoa Austrian, Frederiko II.a Handia Prusian eta eredutik urruti, Katalin II.a Errusiakoa Errusian izango liratekeela adosten da. Voltaire bezalako disolbagarri ospedun ilustratuek, errege hauetakoren batekin izandako adiskidetasunak (halako harreman ezberdin batetarako, izena oso propioa ez bada ere) ez du, Johann Baptist Geichek zioen bezala, bere txingar artean berotzen ari zen jakituna, ez dela berez, erregeak beldurrik izan behar diona, ezta tontorra den egiturak ere, ahaztarazi behar.\nPentsamendua, kultura eta artea.\nHitz materialistetan \"superregitura ideologikoa\" deritzonaren eta gizarte egituraren zatirik oinarrizkoenen arteko harremanak, oso sarbide delikatuzkoak dira, eta ez dute adostasun handirik lortzen.\nElizaren nagusitasunak, pentsamenduan, heziketan eta kulturan, berdinezinezkoa izaten jarraitzen du, eta, Erdi Aroan bezala, ordena politiko eta sozialeko justifikaziorik nagusiena, eta ez dago Estatutik banandua (harreman gatazkatsua badute ere, erregalismoak frogatzen duen bezala, indar ezberdinarekin Frantzian eta Espainian). Hala ere, bere paper ideologikoari dagokionez, Humanismotik eta Pizkundetik, Antropozentrismoak Teozentrismoaren lekukoa hartzen du kontepzio kulturaletako konstante bezala. Erasmismoa eta bere gorabeherak Espainian, pentsamendu aurreratuak zituen zailtasunen adierazgarri on bat dira, baita erregearen babesa izanda ere, eta ez zen bakarra, ezta ospetsuena izan ere, Inkisizioak jazarritako Fray Luis de Le\u00f3n olerkari eta irakaslearen, Bartolom\u00e9 Carranza artzapezpikuaren edo Pablo de Olavide intendentearen kasuek frogatzen duten bezala. Giroa, Frantzian, ez zen askatasun gehiagokoa, Voltaire tartean sartuta egon zen kasuek frogatzen duten bezala. Europa protestanteak, toleranteagoa izateko joera izan zuen, baina ez errepresiorik gabea, Miguel Servet medikuaren kasuak frogatu zuen bezala.\nUnibertsitatea, Behe Erdi Aroan instituzio indartsu bat eta garatzen ari zena izan zena, eskolastikarekin, abangoardia zientifiko eta kulturaletatik urruntze garai bat jasango du, beste arlo batzuetara pasatzen dena (akademiak, elkarte zientifikoak...) XIX. menderarte. Salbuespen bezala, beste hainbat gauzetan bezala, Monarkia Hispanikoan, unibertsitateak (Salamancako Unibertsitatea eta Alcal\u00e1 de Henareseko Unibertsitatea Penintsulan eta sorrera berrikoak Amerikan), urrezko garai batean daude (Biblia Poliglota Konplutentsea, Salamancako Eskola, neoeskolastika), paper sozial argi bat dutelarik: burokrazia eta kleroari koadroak eman eta noblezia garaile baten eta bere eraketa ekonomiko eta sozialaren ahalmen disolbagarriari dagokionez, burgesia erosokor eta amore emale baten baldintza soziala mantendu edo igotzea. Dizdirarik handiena, beharbada, Burgosko Biltzarra eta Valladolideko Biltzarra bezala ezagutzen diren amerikar kolonizazioari buruzko eztabaida justifikatzaileen ondorioz lortu zuten. Azken honek, Valladolideko Unibertsitatean ospatu zena, Bartolom\u00e9 de las Casasen eta Juan Gin\u00e9s de Sep\u00falvedaren arteko naturalen polemikari eta Indietako Legeei (1550-1551) buruzko eztabaida ospetsua gertatu zen. 1527an, unibertsitate hau berau, erasmismoa zalantzan jarri zuen konferentziaren egoitza ere izan zen.\nAldiz, Italia eta Flandria, Europa mendebaldeko merkataritza ibilbideek lotutako Behe Erdi Aroko burgsesiaren merkataritza guneak, bi mugimendu kulturaletan (Humanismoa eta Pizkundea) nabarmendu zirenak izatea, ez da halabeharra. Antzinako Erregimenari egokiago ziren monarkia nazionalak, jarraitu egiten dituzte, hedapenez, are gorantza zihoazen monarkiei arkitektura programek eta abangoardia artistika eta intelektualaren mezenasgoak ematen dien legitimazio aukerak bultzaturik. Kleroa eta noblezia, berdina egiteagatik, ez dira atzera geratzen. Artistaren paper sozialak, Erdi Aroko anonimatu gremialetik, Rafaelen sasijainkotzeraino eboluzionatzen du. Akademizazioak eta profesionalizazioak, artista independizatzera eramango dute, nolabaiteko ospe bohemioarekin, merkatu batetaz fida daitekeena bere ekoizpenerako, enkarguetatik aske, XIX. menderarte osatzen ez den prozesu batean.\nErreforma Protestanteak lehenengo, eta, ondoren, Kontraerreforma katolikoak suposatu zuten hauste eta berregituratzearen ondoren, Manierismoa eta Barrokoa izan ziren, bata bestearen atzean, XVI. mende erdialdetik eta XVII. mendetik, Italiatik Europa guztira hedatzen diren estilo artistikoak dira. Neurri handiagoan edo txikiagoan, ideologia eta klase nagusien zerbitzura jartzen dira, arte burgesa ere egongo den arren, klase nagusia burgesia den tokian, Herbehereak kasu.\nXVII. mende amaierako europar kontzientziaren krisiaren ondoren, Newtonen paradigmari eta entziklopedismoari jarraitzen dion Zientzia Modernoari bidea irekitzen diona, XVIII. mendean, kultura, Elizaren monopoliaren mantenimendua eta Ilustrazioak irudikatzen duen Sapere aude kantarraren arteko atakan dago. XVIII. mendeko lehen erdialdeko Espainiaren lokartze kulturalaren froga, Salamancako Unibertsitateko matematika katedraduna, Diego de Torres Villarroel ameslaria bezalako pertsonaia bitxi bat izatea izan daiteke.\nEuropar joerekiko isolamendua (ezagutza falta ez denean) nagusi da, nobatoreen do Benito Jer\u00f3nimo Feij\u00f3o eta Mondejarreko Markesa bezalako pertsona bakanak izan ezik. Ilustrazioko modernizazio saiakerak garrantzitsuak dira mendearen azken hamarkadetan, Karlos III.ak eta Karlos IV.ak bultzatuak, eta Amerikara hedatu ziren, intelektualki, \"berraurkitua\" izatera pasatzen dena (Jorge Juan eta Antonio de Ulloaren neurketak, Antonio Jos\u00e9 Cavanilles eta Alexander von Humboldten espedizio naturalistak, eta lehen medikuntza programa modernoa, nafarreriaren aurkako txertaketa izan zena), barnealdean, independentzia mugimendura eramango duen amerikar kontzientzia agertzen ari den unean, hain zuzen ere.\nBarroko berantiarra eta Rokokoa, XVIII. mende hasierako estilo artistikoak dira, oraindik, klase pribilegiatuen ideologia dominatzailea mantenduz; Neoklasizismoa eta Aurrerromantizismoa, mende amaierakoak, errealitate berriari irekiak.\nEstetika arrazionalistaren eta teknika akademizistaren garaipenaren ondoren, azken hau, barrokoko zentzumen gehiegikerien ospearen galtzearen arduraduna, Neoklasizismoa, Ponpeiako hondakinen aurkikuntzagatik bultzatua da, eta Europa osotik hedatzen da (honetara, Grand Tourrak edo jaiotzen ari zen turismo aristokratikoak lagundu zuelarik), garaian, Antzinako Erregimenarentzako gertaera intelektual disolbatzaileekin bat egiten duena: Encyclop\u00e9die Entziklopediaren argitaratzearen hasiera (1751), edo Lisboako lurrikarari buruzko (1755) voltairetar hausnarketak; garaiko moda Europan eta Amerikan, Erromatar Errepublikako bertute xaloak berreskuratzea da (inperioaren gainbeherakoak baino gehiago); adibide on bat, Zintzinatoren aukeraketa da (bere idiak zerbitzu publikoaren deira denbora baterako diktadore bezala joateko utzi zituena, eta, karguan eman beharreko denbora eman ondoren, berriz nekazal lanetara itzuli zen paterfamilias eredua), Cincinnatiri izena emateko, jaiotzen ari zen AEBetako sortu berri zen hiri bat. Benjamin Franklin, enbaxadorea Frantzian, gainbehera zihoan Versallesko gorteak, jaiotzen ari zen Errepublika, abegikortasunez nola hartzen zuen lekuko izan zen, erruki eta, basati on eta Erroma Berri nahasketa bezal irudikatzen dituenganako (eta euren buruak ere hala irudikatzen dituzte) miresmen nahasketa batekin.\nBeste alde batetik, Sturm und Drangeko estetika aurrerromantikoak, Goetheren Wertherren gazte eredu ilunak eta Jose Cadalsoren \"Gau goibelak\" lanek, jada, garai nahaspilatsu bat iragartzen dute, non Ilustrazioko kontraesan konponezinak, Antzinako Erregimenak goraka doazen Iraultzaren indarrekin uztartu ezin dituenak, modu bortitzean konponduko diren: \"arrazoiaren ametsak, munstroak sortzen ditu\" hain modu bikainean Francisco de Goyak adierazi zuen bezala."}
{"id": "75467", "revid": "90523", "url": "https://eu.wikipedia.org/wiki?curid=75467", "title": "Behien entzefalopatia espongiforme", "text": "Behien entzefalopatia espongiformea edo behi eroen gaitza animalia hauen nerbio sistemari, bereziki burmuinari, eragiten dion gaitza da.\nGaitz honen jatorrian prioiak daude. Prioiak proteina infekziosoak dira, entzefalopatia espongiformeak sortzen dituztenak: scrapie gaitza ardiengan, adibidez, eta Creutzfeldt-Jakob sindromea gizakiarengan. Prioiak nerbio sistemaren zelulei, neuronei, atxikitzen dira, eta neurona horiek hondatzen dituzte. Maila molekularrean, prioiek neuronetan eta beste zelula batzuetan dauden proteina normalak eraldatzen dituzte, prioi berriak bihurtuz. Kate-erreakzioa sortzen da, zeinean prioi bakar batek milaka prioi berrien agerpena eragin ahal izaten du proteina normalen egitura aldatzerakoan.\nNeuronen suntsiketa eta nerbio sistemaren endekapena da prozesu horren emaitza, entzefalopatia espongiformea agertuz.\nGaixotasun honen inkubazio epea behiengan 4-5 urtekoa da. Animalia gaixoen sintomak hauek dira: portaera aldaketak (\"behi eroak\"), antsietatea eta agresibitatea, anorexia, zailtasun motorrak, hondatze orokorra eta heriotza. Animalien burmuina deformatzen da, ohiko belaki itxura azalduz.\nHistoria.\nGaitz honen lehenengo zantzuak 1986an agertu ziren Erresuma Batuan. Bertako albaitariek patologia berri bat antzeman zuten abelgorriarengan, ordura arte ezagutzen ez zen entzefalopatia bitxia. Behien entzefalopatia espongiforme deitu zioten. Gaitza oso azkar zabaldu zen Erresuma Batuko abereen artean, eta hiru urte geroago Irlandan ere azaldu ziren gaixotutako behiak. Frantziako lehenengo kasua 1991. urtekoa da, eta Espainiakoa 2000. urtekoa. Euskal Herriko lehena Nafarroako Aezkoan agertu zen 2001eko otsailean, eta bigarrena hilabete geroago Azpeitian.\nGaur egun gaitza mundu osora hedatu da, Europa, Ipar-Amerika eta Japonia izanik kasu gehien duten lurraldeak (1989-2004):\nGaitzaren jatorria.\nArdiek \"behi ero\"-en antzeko gaitza jasaten dute, scrapie izenekoa, entzefalopatia espongiforme dena. Scrapie prioiek ere sortzen dute, behien entzefalopatiaren antzera. Aspalditik da ezaguna scrapie-a, XVIII. mendean gaitz honi buruzko aipamenak jasota baitaude.\nOnartua dago behi eroen gaitzaren jatorrian kutsatutako pentsuak zeudela; pentsu horiek scrapie zuten ardi-hondakinez osatuak zeuden. Ardi gaixoen prioiak, beraz, behiengana pasatu ziren jandako pentsuen bidez.\nBehi eroen gaitza agertu arte ohikoa zen hildako animaliak pentsu bihurtu, bere animalia lagunek jan zitzaten. Norbait aspaldian konturatu zen larrean ibilitako behi batek 3 urte behar zituela gizentzeko, \"haragijale\" bihurtutako behiak urte eta erdi besterik ez zituen behar bitartean, bere esne ekoizpena ere askoz handiagoa izanik. Entzefalopatiaz jotako behiak agertu zirenean Erresuma Batuko agintariek -lehen- eta Europakoek -gero- animali-hondakinez egindako pentsuak debekatu zituzten.\nGizakiaren kutsapena.\nAbereen gaitzek kezka handia sortzen dute, gizakiarengan ekarri ahal izaten duten arriskua dela medio. Zoonosi asko ezagutzen dira, eta behi eroen gaitza agertu zenean abelgorriek gizakia kutsatu ote zezaketen zalantza zabaldu zen zientzialarien artean.\nGizakiarengan badaude ere prioiek eragindako entzefalopatia espongiformeak. Ezagunena Creutzfeldt-Jakob sindromea da. Animalien antzera, gaitz honek nerbio sistemari erasotzen dio, eta gaixoaren heriotza eragiten du. Egindako autopsietan ohiko lesio anatomikoak agertzen dira burmuinean.\nCreutzfeldt-Jakob sindromea zahartzaroan azaltzen da, eta oso urria da. 1996. urteaz geroztik, baina, Erresuma Batuan sindrome horren aldaera berria hasi zen agertzen, zaharren ordez gazteak jotzen zituena. Gaitz berri honen agerpena urte gutxi batzuk lehenago lurralde berean agertutako behi eroen gaitzarekin ia batera gertatu zen. Askok harreman estua ikusi zuten bi gaitz horien artean.\nJakina da behien entzefalopatia espongiformea animalia espezieen arteko muga gainditzeko gauza dela, laborategian egindako esperimentuek frogatzen dutenez. Zortzi egunez laborategiko saguei \"behi ero\"-en burmuinak eman zitzaizkien jateko, sagu guztiek entzefalopatia espongiformea garatuz. Bestalde, onartuta dago behi eroak kutsatu zirela gaixotutako ardi-hondakinez egindako pentsuak jaterakoan. Creutzfeldt-Jakob sindrome berria \"behi ero\"-en okela jatearekin lotuta dago?. Baietz ematen du, ziurtasun osoz baieztatzea posible ez bada ere.\nKutsapen arriskua saihesteko, Europako osasun agintariek aurreko mendearen 1990eko hamarkadaren bukaeran behi eroen gaitzaren transmisioa ekiditeko arau batzuk ezarri zituzten hiltegietan: behien arrisku handiko materialak elikagai-katetik baztertzea (buru-hezurrak eta burmuinak, begiak, amigdalak, bizkarrezur-muina...). Neurri hauek pentsu eta abelgorriaren kontrol zorrotzarekin osatu ziren, eta gaur egun indarrean diraute."}
{"id": "75468", "revid": "646", "url": "https://eu.wikipedia.org/wiki?curid=75468", "title": "Behi eroen gaitza", "text": ""}
{"id": "75475", "revid": "6327", "url": "https://eu.wikipedia.org/wiki?curid=75475", "title": "Pihtsusk\u00f6ng\u00e4sgo ur-jauzia", "text": ""}
{"id": "75477", "revid": "1491", "url": "https://eu.wikipedia.org/wiki?curid=75477", "title": "Gurin", "text": "Gurina esne, esne-gain edo esne hartzituaren gantzetan ur ttanttek eraginiko emultsioa da, kolore horixkako eta esneki gozoaren gustuko solido samur gisa gorpuztu eta beroarekin urtzen den esnekia. Guri, samur edo biguntasunarekin loturiko izena du produktu honek. Gurina egiteko, esnea irabiatu edo astindu egin behar da, esku-malatsez edo aparatu konplexuez. Koipea, batetik, eta gazura, bestetik, banandu ondoren geratzen den gantza dugu gurina. Euskal Herrian, gehienetan behi-esnez egiten bada ere, beste ugaztun batzuen esnea ere erabil daiteke (ardia, ahuntza, bufaloa...), berdin-berdin. Kilo bat gurin lortzeko, 20 litro inguru esne landu behar dira.\nZenbaitetan, gehigarriak eransten zaizkio gurinari: gatza (kontserbatzeko), azukrea, aromak, kontserbagarriak, etab. Maiz, erakargarriago bihurtzeko, koloratzaileak eransten zaizkio prozesu industrialean: anatoa edo karotenoa, batik bat.\nGoiko definizioaren aurkakoek diotenez, gurina emultsioa dela esatea ez da erabat egokia: giro-tenperaturan (20 \u00b0C inguru), gurina gantz-fase solido batean barreiatutako gantz-fase likido batez osatuta dago, eta ura ere badago sistema horretan. Hori, nazioartean onartutako \"gelen\" definizioari dagokio.\nEzaugarriak.\nUrte sasoiak, eskualdeak, arrazak\u2026 baina, batez ere, animaliaren elikadurak determinatuko ditu gurinaren zaporea, testura eta kolorea: belar ondua hartzen badu, janak ur gutxiago duenez, gogorrago eta zurbilagoa da eta usain-zapore sakonagoak izaten ditu; uda partean belar freskoa bazkatzen duelarik, gurin hori bigun eta suabeagoa da, gustu arinagokoa. Normalean, boli kolorea du, baina urrekaratik hasi eta, limoi, laru eta beilegian barna, krema edo ia zuri koloreraino irits daiteke. \nHoztutakoan, gurina trinkoa da, baina giro-tenperaturara ekarrita bigundu egiten da eta, krema gantzatsu egoeratik igarota, likido arinaren loditasuna agertu arte urtzen da, 32\u201335 \u00b0C-etara. Bere dentsitatea 911 kg/m3-koa da. Hori, esnea ekoitzi duen animaliak hartutako elikaduraren araberakoa da, batik bat. \nBi eratakoa izan daiteke gurina:\nMotak\nMaila denetako sukaldeetan hainbat motatako gurin ezagunak prestatu izan direnez, hamaika gurin barietate daude gaur, gatz edukiaren, tratamendu termikoaren, behien elikaduraren eta besteren arabera sailkatzen direnak. Bereizketa horiek ez dira zertan izendapen ofizial edo komertzialen elementua izan. \nGurinaren ezaugarri komertzialak.\nEuropar Batasunean merkaturatzen den gurinak ezaugarri hauek, gutxienez, agertuko ditu: \nOinarrizko osaketa: gantzak guztira, 83,3 g/100g; ura, 15,6 g/100g; kolesterola, 240 mg/100g; A bitamina, 0,6 mg/100g; E bitamina, 2 mg/100g; energia balioa, 753 Kcal. 100 gramoko.\nEzaugarri orokor batzuk:\nOsaketa eta ezaugarri fisikoak.\nGurinak A bitamina asko badu ere, D eta E3 bitaminak ere baditu. Energia-eduki handikoa da: 730 kcal baino gehiago 100 gramoko. Gantz azido aseen edukia %\u00a063koa da, gantz azido monoaseena %\u00a026 eta gantz azido poliasegabeena %\u00a03,74. Horiek ez ezik, kolesterola, proteina gutxi eta ur asko du.\nGurinaren osaketa (gramotan, 100 gramoko):\nErabilera, kontsumoa.\nGurina kontsumitzen da:\nEta hamaika eratan baliatzen da gurina sukaldaritzan:\nEtxeko gurina.\nEz da zaila etxean gurina egitea. Aski da esne-krema malats edo hagaxka batez edo zurezko espatularekin gora eta behera irabiatzea, harrotu arte, eta gero eragiten jarraitu, ura galduin doan heinean. Irabiagailu mekaniko edo, areago, elektrikoarekin are errazago eta azkarragoa da. Azken forma, berariazko molde batean eman ohi zaio produktuari, kontsumitzailearen aurrean itxura erakargarriagoa agertzeko. Gurina etxean ekoiztearen abantaila gazur edo seruma alferrik ez galtzea da. \nGurin araztua, Indiako \"ghee\" edo \"ghi\" adibidez, gurin urtua dekantatuz lortzen da. Luzaroago irauten du kontsumigarri eta tenperatura altuak hobeto jasaten ditu; horregatik baliatzen da sukaldaritza-prestaketa ugaritan. \nFabrikazio tradizionala.\nGurina esne-krema irabiatuz gauzatzen da. Kilo bat gurin lortzeko, 20 litro inguru esne oso erabili behar dira. Eragiketa egin ohi da krema bi egunez heldu ondoren (hartzidura arina). Horrela usaina garatzen zaio.\nHoztu gabeko krema nahasteak suspentsioan dauden gantz-ttanttak biltzen ditu; eragiketa honek 45 minutu inguru irauten du. Ondoren, gurina eta seruma bereiziko dira. Hurrena, ur gezaz baliatuz oratuko da, kontserbazioa hobetzeko, ahalik eta gazur gehien ateraz. Gurinontzi modernoetan gurina garbitu, ikuzi, biratu eta oratu egin daiteke. Prozedura horietan gatza eman dakioke. Gurinontziak horrelakoak egiteko aukerarik ematen ez badu, gurina irabiagailutik pasarazi behar da.\nOndoren, gurina molde batean sakatuko da, forma emateko eta, beharbada, ontziratu edo \u201csumendi\u201d gisa muntatuko da. Antzina, baserri bakoitzak berariazko moldean atontzen zuen gurina, bere jatorria zehazteko (egun, ardoarekin egiten den modura).\nGatzatua izan edo ez izan, gurina hoztu egingo da berehala. Egokitzea, halakorik beharrezkoa balitz, hoztu aurretik egingo litzateke. Altzairu herdoilgaitzezko gurinontziko fabrikazioa luxuzko ekoizpenetan bakarrik egiten da: gurin gordina (pasteurizatu gabea), sor-markakoa, ekologikoa. Egurrezko gurinontzien erabilera bakana bihurtu da.\nGuringintza industriala.\nEgun, industriak etengabeko fabrikazio-makinak darabiltza (gurin-kanoi edo \u201cFritz prozesua\u201d) ia bakarrik, azkarragoak direlako: 10 tona inguru, orduko. Fabrikazio-funtzio guztiak etengabe egiten dituzte eta erabilerrazagoak dira: gurinontzi tradizionala aldiro-aldiro gelditu eta garbitu egin behar izaten zen; bestetik, ontziratzea ere errazten da, gurina zinta jarraitu batetik ateratzen delako. Lehengaia, parte bat gutxienez, krema izoztua izan daiteke.\nHautatutako hartziak (pasteurizatutako kremekin, beharrezkoak) baliatzea sistematikoa da Europako industrian, gurin zaporetsuak lortuko badira. Ez da horrela gertatzen gurin neutroak (\"sweet cream butter\") erdiestea helburu duten herrialde anglosaxoietan. Prozesu batzuek fabrikazio-denbora areago murrizteko aukera ematen dute, hala nola Herbehereetan hasitako Nizo metodoak: aurretiazko heltze biologikorik gabeko kremak lantzen dituzte eta hartzidurak gurinetan zuzenean txertatzen dira. Metodo honek merkatuaren % 90 betetzen du egun.\nKolorea merkatuko zaletasunen arabera egokitzen da, beta-karotenoa gehituz. Herrialde askotan horixe da koloratzaile gehigarri bakarra gurin estandarrentzat.\nGordetzea.\nGurinak iraunaldi mugatua du: pasteurizatutako gurin estandarrak, hozkailuan, 2 - 3 hilabete; gurin gordinak, 2 - 3 aste. Aireko oxigenoaren oxidazio-erreakzioen aurrean oso sentikorra da: horrek gurinaren osagaiak degrada ditzake. Oxidazioa are azkarragoa da izpi ultramoreek edo berotasunak gurina zaharmintzen dutelako. Zaporea eta usain horiek, Mendebaldean orokorki, desatsegintzat jotzen badira ere, hemendik kanpora estimazio handia dute: Tibeten, teari gehitzen zaio, Afrikako iparraldean, \"smen\" produktu tradizional preziatua da, etab.\nHistoria.\nOso litekeena da esnearen krema ustekabeko astintze baten ondorioz estreinako gurina sortzea. Horregatik, agian, gurina egin eta erabili izan zen esnekiak osatzeko lehenengo saiakeretan, Mesopotamiako eremuan agian, K.a. 9000 eta 8000 bitartean. Baliteke estreinako gurina ardi- edo ahuntz-esnez egina izatea, garai hartan ganadu horiek jada etxekotuak zeudelako. Gurina egiteko antzina-antzinako metodoa gaur erabiltzen da egun Afrikako eta Ekialde Hurbileko leku zenbaitetan.\nGurina bikingoek eta zeltek (Europako iparraldean) biziki estimatua zutenez, erromatarrek eta greziarrek produktu barbarotzat jo eta ez zuten beren dietan sartu nahi izan, agian latitude haietako klima mediterraneo beroan kontsumitzeko epea laburra delako, gaztak irauteko ez bezala. Anaxandrides greziar poeta umoretsuak traziar jendea \"boutyrophagoi\" (gurin-jale) gisa definitu zuen. Pliniok, bere Historia Naturalean gurina \"nazio barbaroen artean elikagairik delikatuena\" dela esan zuen, eta gurinaren propietateak deskribatu zituen liburu handi hartan. Indian, \"ghee\" (gurin argitu edo araztua) \u201curre likido\u201d izenez ezagutzen da, garbitasunaren ikurtzat dute eta jainkoei (Agni, suaren jainko hinduari, batik bat) eskaintzak egiteko baliatzen da. Bizimodu ayurvedikoan, garbiketa, barne bakea eta gorputzaren osasuna sustatzen laguntzen duen elikagaia da \"ghee\". 3.000 urte baino gehiagotan Rig-veda garaietako testu sakratu askotan agertzen dira \"ghee\"-aren inguruko erreferentziak, K.a. 1500-1200 inguruan.\nErdi Aroaz geroztik Europan gurina herri askotxotan egiten zen: Normandian,\u00a0 Bretainian, Holandan eta Irlandan eskuz batez ere prestatzen zen produkzio gehiena. Gurina garai eta herrialde haietan produktu garestitzat jotzen zenez, klase aberatsenentzat edota merkaturatzen zutenentzat bakarrik zebilen eskuragarri. Europa hegoaldean, berriz, oliba olioa eta txerri gantza hobesten ziren. Erlijio musulman edo judua zuten herrialdeetan bakarrik, Mediterraneoan, behi-gantza erabili izan zuten, txerri-koipea ordezkatzeko, adibidez, Erdi Aroan, eta gozogintzazko formula jakin batzuetan bakarrik. Portugal, Italia hegoaldean eta Espainia hegoalde eta ekialdean, koipearen kontsumoa jaisten joan zen, oliba olioak ordezkatu zuelako, ez gurinak.\n1870ean, Hippolyte M\u00e8ge-Mouri\u00e8s kimikariak asmatu zuen margarina izeneko gantz berria agertzean, herritarren artean gurinaren ordezko merkeago bat banatzea ahalbidetu zen. Mendebaldeko nazio gehienetan gurinaren \"per capita\" kontsumoa jaitsi egin da XX. mendean zehar, hein batean margarinaren izenagatik, gurina baino merkeagoa delako eta biztanleriak, osasun alorretik, egokiagotzat jo duelako trans azidoen azterketak hasi aurretik. Estatu Batuetan 1950eko hamarkadan margarina gurina baino gehiago kontsumitzen zen; gaur, horixe gertatzen da beste herrialde batzuetan. Venezuela, Kolonbia eta antzeko herrialde batzuetan gurina deitzen zaio margarinari. Hego Euskal Herrian, orain dela 30 urte, margarina batzuen bilgarriak gurinarenak bezalakoak ziren, kontsumitzailea nahasteko.\nMediterraneo aldeko herrialdeetan, oro har, oliba-olioa hobesten zaio gurinari oraindik; gaur egun, nutrizio alorreko bertuteek (bihotz-osasungarri izateak, batik bat) sendotu dute joera hori, baina oliba-olioaren prezioa medio, jendeak hazi-olioetara jo du, ezinbestean: koltza, ekilore, arto eta antzekoetara. "}
{"id": "75478", "revid": "27333", "url": "https://eu.wikipedia.org/wiki?curid=75478", "title": "Espainiako Superkopa", "text": "Espainiako Superkopa Espainiako Futbol Federazioak antolatzen duen futbol txapelketa ofiziala da, 1982tik aurrera jokatzen dena eta 2020tik Lehen Mailako Ligako lehen bi sailkatuak eta Errege Kopako finalistak aurrez aurre jartzen dituena. Aurrekari ofiziala Eva Duarte Kopa izan zen, Espainiako Futbol Federazioak 1947 eta 1953 artean antolatutakoa.\nHistoria.\n1994tik 2018ra bitartean urtero jokatu zen trofeoa abuztuaren amaieran, eta UEFAko Superkoparekin batera, Espainiako futbol denboraldiaren hasiera ofiziala izan zen. 35 edizio jokatu dira (1986 eta 1987ko edizioak ez ziren jokatu).\n1995eko ediziora arte, talde batek Liga eta Kopako tituluak lortzen bazituen, zuzenean Superkopa irabazten zuen, baina, 1996tik aurrera 2018ra arte, talde batek dobletea eginez gero, Kopako txapeldunordearen aurka jokatzea erabaki zen.\nHistorian zehar hamabi klubek parte hartu dute txapelketan eta soilik hamarrek lortu dute irabaztea.\nLehen Superkopa 1982an Errealak irabazi zuen. Talde sarituena Bar\u00e7a da 14 titulurekin, ondoren Real Madrid Club de Futbol 11 garaikurrekin, eta, azkenik, Athletic Club eta Real Club Deportivo de La Coru\u00f1a 3rekin (azken hau izan da jokatu dituen edizio guztiak irabazi dituen talde bakarra).\nLionel Messi da golegile historikoa (14 gol) eta garaikur gehien dituena (8).\nLehiaketa-Sistema.\n2020 urtetik aurrera, formatu berri batekin jokatzen hasi zen lehiaketa. Errege Kopako bi talde finalisten eta Ligako Txapelketako bi talde onenen artean jokatzea erabaki zen final four baten moduan. Talderen batek bai liga bidez zein kopa bidezko sailkapena lortzekotan, Errege Kopako finala jokatu ez duten Ligako Txapelketako sailkaturik onenak sartuko lirateke Superkopan.\nKopako txapeldunak ligako txapeldunordearen aurka jokatuko luke, eta ligako txapeldunak kopako txapeldunordearen aurka.\n2021ean Covid-19aren izurritea zela eta, ezohiko egoera bizi izan zen eta Kopako txapelduna zehaztu gabe jokatu behar izan zen, finalean zeuden bi talde euskaldunek, Athletic Club eta Errealak alegia, finala atzeratzea adostu baitzuten, harmailetan bi taldeen zaletuak sartu ahal izateko esperoan. Beraz txapeldun eta txapeldunorde gabe, ligako eta kopako ordezkarien arteko zozketa egin zen. Horrela, finalerdiak Bartzelona-Real Sociedad eta Real Madril-Athletic Cluben artean jokatu ziren. Lehen finalista Bartzelona izan zelarik, Erreala penaltietan garaitu ostean eta bigarrena Athletic Cluba, Real Madrileri 2-1 gailendu ostean. Finala Athleticek irabazi zuen I\u00f1aki Williamsen luzapeneko golari esker eta aurretik Oscar De Marcos (lehen zatiaren amaieran) eta Asier Villalibrek (bigarren zatiaren amaieran, luzapena behartuz) sartutako golei esker.\nAurrekariak.\nBernardo Salazar historialariak azaldu zuenez, Ligako eta Kopako txapeldunak lehiatzearen ideia, Espainiako Futbol Federazioak 1936ko batzarrean onartu zuen, Leopoldo Garc\u00eda Dur\u00e1n buru zela, baina ezin izan zen gauzatu Gerra Zibilaren ondorioz. Athletic Club (1935-36 Ligako txapelduna) eta Madrid Foot-Ball Club (1936ko Kopako txapelduna) ziren kopa hau jokatu behar izango zuten lehenak. Altxamendu faxistaren ostean, 1939-40 denboraldia amaitzean, ideia berpiztu zen.\nHurrengoak dira ezagutzen dugun Superkoparen aurrekariak:\nTxapelketa guzti hauek Espainiako Ligako Txapelketako eta Espainiako Kopako txapeldunen artean jokatzen ziren."}
{"id": "75485", "revid": "105290", "url": "https://eu.wikipedia.org/wiki?curid=75485", "title": "Esneki", "text": "Esnekiak esnea osagai nagusitzat hartuz ekoizten diren janariak dira. Gehienetan esnearen jatorria behi-aziendak dira, baina beste ugaztun batzuen esnea ere erabiltzen da, esaterako ardi-esnea edo ahuntzena. Esnekiak oso erabiliak dira Amerikan, Europan, Erdialdeko Asian eta Indian, baina ia ezezagunak dira Ekialde Urruneko sukaldaritzan.\nEsnekiak kaltegarriak izan daitezke laktosarekiko intolerantzia edo esnearekiko alergia daukaten lagunentzat. Beganoek eta hainbat begetarianok ez dute esnekirik hartzen arrazoi etiko, dietetiko, politiko edo erlijiosoengatik.\nEsnekiak antzinatik ezagutzen dira; seguru aski, artzaintza hasi zen garaian bertan tribu nomadak esnea eraldatu eta eratorriak kontsumitzen hasi ziren. Gazta, esaterako, artzainen elikagai-ohituretan sakon sustraiturik dago. Esnearen eta esnekien kontsumoaren garapen handiago edo txikiagoak arrazoi genetikoa daukala dirudi: kontsumo hau gehiago garatu da esnearen azukre nagusia, laktosa alegia, digeritzeko gai diren pertsonen ehuneko handiagoa daukaten populazioetan. Izan ere, laktasa (laktosa digeritzeko ezinbestekoa den entzima) jariatzeko ahalmena normalean galdu egiten da haurtzaroa igaro ondoren, eta horregatik, kultura askok ez dute esnea eta bere eratorriak beren sukaldaritza ohituretan txertatu. Esne eta esnekien kontsumo handiena Europan eta bertako jendeen migrazioa jasan duten lekuetan (Iparramerika, Australia), eta Afrika eta Asiako zenbait tokitan gertatzen da. Europa iparraldeko pertsona helduen %96k digeri dezakete laktosa; Afrika, India, Erdialdeko Asia eta Europa Ekialdeko lagunen %50 eta %75 artean; eta Amerikako jatorrizko biztanleek eta asiarrek ezin dute digeritu.\nHonen ondorioz, usadioz abeltzaintzatik bizi izan diren hainbat herri, hala nola juduak, arabiarrak edo greziarrak, laktosarekiko intolerantzia handia izanik, esneki hartzituak prestatu eta kontsumitzeko joera garatu dute.\nXX. mendean esnekien kontsumoa ikaragarri hedatu da mundu osoan. Izan ere, animaliak jezteko metodo artifizialak hobetu ziren, abereen elikadura hobetu zen eta garraio eta hozte prozesuetan aurrerakuntza teknologikoak gertatu ziren, eta horren ondorioz, esnearen gainekoizpena gertatu zen mendearen azkenean. Aldi berean, hainbeste esneki kontsumitzeak osasunean eduki dezakeen ondorioen inguruko eztabaida piztu zen."}
{"id": "75486", "revid": "512", "url": "https://eu.wikipedia.org/wiki?curid=75486", "title": "Azimut", "text": "Azimut arabieratik datorren hitz bat da, \"as-sumut\" hitzetik hain zuzen ere (norabidea, zenita; as-sumten plurala. Hitz honen esanahiak berezitasun batzuk ditu, erabiltzen den arloaren arabera.\nAstronomia.\nAstronomian, azimuta, ostertzean neurtutako angelua da, Iparraldea puntu kardinalak eta astroaren proiekzio bertikalak ostertzean eratzen dutena. Astronomian, graduetan neurtzen da Hegoaldetik, Hegoalde-Mendebalde-Iparralde-Ekialde norantzan, graduetan, honako balio hauek dagozkielarik: Hegoaldea 0\u00ba, Mendebaldea 90\u00ba, Iparraldea 180\u00ba eta Ekialdea 270\u00ba. Proiekzio bertikal bezala, zenit eta astrotik igarotzen den zirkulu maximoak ostertzarekin duen mozketa ulertzen da.\nBi koordenatu horizontaletako bat da, bestea altuera delarik. Altuera eta azimuta, begiralearen posizioaren araberako koordenatuak dira. Hau da, une berean, astro bat koordenatu horizontal ezberdinpean ikusia dela munduko toki ezberdinetan aurkitzen diren begirale ezberdinengatik. Honek, aipaturiko koordenatuak tokikoak direla esan nahi du.\nNabigazioa.\nItsas nabigazioan, azimuta iparralde puntu kardinaletik neurtzen da, erloju orratzen zentzuan 0\u00batik 360\u00bararte eta Benetako azimut (Azv) deitzen da. Azimuta, magnetikoa izango litzateke, iparralde magnetikoarekiko neurtzen bada (Azm) edo azimut konpasa (Azc) ingelesez \"compass\", iparrorratzaren iparraldeko puntutik abiatuta neurtzen bada. Aire nabigazio karten kasuan, non azimut magnetikoa erabiltzen den, norabide deritzo.\nKartografia.\nKartografian, azimuta, aurreko kasuetan bezala, iparralde puntu kardinaletik abiatuta neurtzen da.\nIparralde geografikotik abiatuta, erloju orratzen zentzuan neurtutako norabidearen angelua da. Puntu batetako azimuta ekialderantz 90 gradukoa da, eta 270 gradu sexagesimalekoa mendebalderantz. Azimut hitza, iparralde geografikoa denean bakarrik erabiltzen da.\nIparralde magnetikotik abiatuta kontatzen hasten denean, norabide edo azimut magnetiko deitzen zaio. Geodesian edo topografia geodesikoan, azimutak, triangelaketa sistema baten orientazioa zehazteko balio du."}
{"id": "75487", "revid": "336", "url": "https://eu.wikipedia.org/wiki?curid=75487", "title": "\u00d8", "text": "\u00d8 (\u00f8 minuskulaz) latindar alfabeto hedatuko letra bat da, hainbat eskandinaviar hizkuntzek darabiltena: danierak, faroerak eta norvegierak.\nFonetikoki ingelesezko bird edo hurt bokalen antzeko soinua du, eta Nazioarteko Alfabeto Fonetikoan sinboloarekin adierazten da soinu hori."}
{"id": "75488", "revid": "71747", "url": "https://eu.wikipedia.org/wiki?curid=75488", "title": "Puntu kardinal", "text": "Puntu kardinalak iparrorratzaren lau norabide nagusiak dira:\nLurraren errotazio mugimendutik eratorriak diren lau norabideak dira, kartesiar erreferentzia-sistema bat osatzen dutenak, orientazioa mapa batean edo lurraren azalean bertan irudikatzeko. Lau norabide hauek 90 graduko lau angelu eratzen dute, aldi berean, erdikariengatik banatuak direnak, ipar-mendebaldea, hego-mendebaldea, ipar-ekialdea eta hego-ekialdea eratuz. Gauza bera errepikatuz Haize-arrosa lortzen da, nabigazioan mendeetan zehar erabili izan dena eta lurrazalaren mugimenduko 32 norabide nagusiak hartzen dituena.\nEtimologia.\nKardinal hitza kardo hitz latindarretik dator, erromatar hirietan, ipar-hego marraztutako kalea identifikatzen zuena eta hiriaren erditik igarotzen zena. Honek, benetan kardinala den puntu bakarra, etimologiaren aldetik behintzat, Iparraldeak izan beharko lukeela esan nahi du, eta, neurri txikiagoan, Hegoaldea. Puntu kardinaletatik, Iparraldea da orientazioaren norabidea identifikatzen duena, eta, beraz, irudizko zentzuan, pertsona batek iparra galdu duela esaten da galduta dagoenean edo norabidea galdu duenean. Dena dela, ideia honek, ia paradoxikoa dirudi, orientatzeko pertsonek, Ipar Hemisferioan, lehenik Ekialdea, Mendebaldea edo Hegoaldea kokatzen dugun zentzuan, eguerdiko orduetan, Iparraldea hain argia ez den bitartean.\nHaize-arrosa.\nPuntu kardinalak haize-arrosak erabiliz irudikatzen dira mapetan. Oro har, iparralde nabarmen agerrarazten da, gezia luzatuz edo kolorea aldatuz. Gehienetan, maparen goialdea iparraldea izaten da eta, hortaz, behealdea hegoaldea, eskuinaldea ekialdea eta ezkerralde mendebaldea. Puntu geografikoak koordenatu bidez emateko modua arauturik dago nazioarteko sisteman, eta euskaraz ere halaxe adierazi behar dira. \nLau puntu kardinalez gain, tarteko puntuak ere adieraz daitezke (edo kardinalartekoak):"}
{"id": "75489", "revid": "336", "url": "https://eu.wikipedia.org/wiki?curid=75489", "title": "Cardo", "text": "Cardo (edo \"Cardus\"), hirigintza erromatarrean, kanpamendu militar edo kolonia bateko ipar-hego kalea zen. Cardo nagusia \"Cardo Maximusa\" da, perpendikularki, Decumanus Maximusarekin gurutzatzen dena, beste kale nagusia. Forua, jatorrian, hau da, lehen hiri erromatarretan, hiritik kanpo zegoen arren (hortik bere izena, alegia, \"forum\") eta merkataritza lanetarako erabiltzen ziren arren (azokak eta feriak), denborarekin, aktibitate politiko eta administratiboetarako erabiltzen hasi zen, eta horregatik erromatar hiri berrienak, plaza publikoak sortzen hasi ziren \"Cardo Maximus\" kalea \"Decumanus Maximus\" kalearekin topo egiten zuen tokian.\nHitzak, bere jatorria, augureek euren iragarpenak egiten zituztenean iparraldetik hegoaldera egiten zuten lerroan dago. Aldi berean, kardo hitz honetatik puntu kardinal hitza dator, orientazio geografikoan, iparrorratzetan, haize-orratzetan... erabiltzen dena.\nAmeriketan.\nIdeia orokor hau, gero, XVI. mendean, Filipe II.a Espainiakoaren ordenantzekin hartua izan zen espainiarrek Amerikan sortu zituzten 40.000 hirietako gehienen sorrera hiri antolakuntzarako."}
{"id": "75490", "revid": "536", "url": "https://eu.wikipedia.org/wiki?curid=75490", "title": "Gerra Sakratuak", "text": "Gerra Sakratuak, Grezian, Delfoseko Anfiktioniagatik gertatu ziren, toki honetan zegoen Apoloren santutegiaren kontrolagatik. Anfiktioniak, bere partaideetako baten jokaera sakrilegoa salatzen zuen, eta, ados ez zeudenez, borroka bat hasten zuten."}
{"id": "75491", "revid": "105290", "url": "https://eu.wikipedia.org/wiki?curid=75491", "title": "Anfiktionia", "text": "Anfiktionia (grezieraz \u03b1\u03bc\u03c6\u03b9\u03ba\u03c4\u03b9\u03bf\u03bd\u03af\u03b1; \u03b1\u03bc\u03c6\u03af, \"anfi\", \"biak\" + \u03ba\u03c4\u03af\u03b6\u03c9, \"ktizo\" \"eraiki\" = \"elkar eraiki, fundatu\") liga erlijioso bat zen, ia guztiak Erdialdeko Greziakoak ziren 12 herri (ez hiri) biltzen zituena. Euren bilerak Demeterren santutegiak izaten zituzten, Antelan, Termopiletatik gertu. Delfoseko orakuluak, jada, Demeterrerenak baino ospe handiago zuenez, hara eraman zuten konfederazio honen egoitza, baina beste santutegia utzi gabe. Urtean bi aldiz biltzen ziren, Delfos Antelarekin tartekatuz. Sortu zenean, izaera erabat erlijiosoa zuen, baina, pixkana-pixkana, aldatzen joan zen, azkenik, erabat politikoa izaten amaitzeraino, eragin handiekin mota honetako erabakietan.\n\"Hieromnemon\"ek osatutako kontseilu bat zuen. Hieromnemonak, elkarte bakoitzak izendaturiko gizonak ziren. 12 herriek kontseilu honetako 24 partaideak izendatzen zituzten:\nOso garrantzitsua zen Delfoseko Apoloren tenpluaren administrazioari dagokionez, nagusitasuna mantentzea, eta, horregatik, liga honek, lau Gerra Sakratuetako hirutan borrokatu zuen, nolabait, anfiktioniako partaideetako batzuk piztu zituztenak. Laugarren gerra sakratuan (K.a. 339tik K.a. 338 arte) Filipo II.a Mazedoniakoak Ligan zuen bere posizioa probestu zuen eta eta herri greziarretan kontu politiko eta militarrak domeinatzen amaitu zuen.\nLigak, berak sortutako hiru gerra sakratutan parte hartu zuen, Delfoseko Apoloren tenplua kontrolatzeko: lehena (K.a. 595 - K.a. 585) Krisako hiriaren aurka izan zen, Fozidan. Hirugarren eta laugarren gerra sakratuetan (K.a. 355-K.a. 346 eta K.a. 339-K.a. 338) Filipo II.ak, ligan zuen posizioa, Greziako kontuak domeinatzeko erabili zuen."}
{"id": "75492", "revid": "23317", "url": "https://eu.wikipedia.org/wiki?curid=75492", "title": "Ram\u00f3n Cid", "text": "Ram\u00f3n Cid Pardo (Donostia, 1954ko abuztuaren 15a - ) gipuzkoar atleta ohia da, hirukoizlaria. Real Sociedad taldean ibili zen.\nBere markarik onena 16,69 metrokoa da, Madrilen 1980ko urrian lortua.\nGaur egun.\nGaur egun zuzendari teknikoa da Espainiako Atletismo Federazioan."}
{"id": "75493", "revid": "336", "url": "https://eu.wikipedia.org/wiki?curid=75493", "title": "Jesus Maria Albisu", "text": "Jesus Maria Albisu Andrade (Errenteria, 1949ko apirilaren 6a -) euskal herritar eskubaloi jokalari ohia da.\n1980ko Olinpiar Jokoetan hartu zuen parte."}
{"id": "75494", "revid": "1223", "url": "https://eu.wikipedia.org/wiki?curid=75494", "title": "Hilkortasun-tasa", "text": ""}
{"id": "75495", "revid": "105290", "url": "https://eu.wikipedia.org/wiki?curid=75495", "title": "Iparraundi", "text": "Iparraundi Aralar mendilerroan dagoen mendi bat da, 1064 metroko garaiera duena. Toki bat da, non, 3 metro baino gutxiagogatik, 4 tontorrek garaieran leihatzen duten. Zatirik okerrena, Larrazpil mendiarien iparraldeko zatiari suertatu zitzaion, baxuena denez, ahaztuena delako. Tontorrik garaiena, eta postontzia duena, ohi, Larrazpil deitua da, hegoekialderago, 1054, 1043 eta 1009 metroko tontorrak geratuz, izen propiorik ere ez dutena, guztiek, Larrazpil izena hartzen dutelako, izen bereko trikuharritik gertu aurkitzen direlako, eta batzuk izen horrekin erreferentziatuak agertzen direlako erabilera ohikoeneko bibliografian, nolabaiteko nahastea sortzeraino, benetako tontorra zein den erabakitzeari dagokionez. Inguru hau iparrekialdetik ixten duen gailur taldean, Alitzako Malkorra izeneko mendiak ere tontor hau garaitzen du garaieran, 1067 metroko garaierarekin, baina ez Iruaundik, 1064 metroko garaierarekin, koroatzen duen erpin geodesikoa kontutan hartuta ere. 1064 metroko garaieratik gorako lau mendiak elkarrengandik hain gertu daudenez, ibilaldi berean lauretatik ibiltzea iradokitzen da, Aralarko pagadi magikoetaz gozatzeko.\nIrispideak.\nLarrazpil mendiaren tontorrera iritsi ondoren, 1066 metrokoa, gailur taldea iparralderanzko norantzan jarraitu behar da, bidezidor zati oso urriekin, pagadi eder batean, tontor hau banatzen duen lepotik igarotzea bilatuz. Bidezidor ez oso argi batek, tontorrera darama, kairn umil batek koroatzen duena. Ibilaldia jarraitzea nahi izanez gero, Ekialdeko aurpegiko pagadi garbiak, berriz bueltan uzten du bidean, 1067 metroko garaiera duen Alitzara jarraitu edo 1064 metroko Iruaundira itzultzeko."}
{"id": "75496", "revid": "1545", "url": "https://eu.wikipedia.org/wiki?curid=75496", "title": "Ram\u00f3n Lav\u00edn", "text": "Ram\u00f3n Lav\u00edn Ortega (Bilbo, 1962ko martxoaren 23a - Galdakao, 1999ko abuztuaren 4a) bizkaitar igerilari olinpikoa izan zen.\nMoskuko Olinpiar Jokoetan 100 eta 200 metroko estilo librean eta errelebotan parte hartu zuen.\nAuto istripu baten ondorioz hil zen 1999ko abuztuaren 4an Bere omenez, Plentzian igeri-zeharkaldia egiten da herriko jaietan."}
{"id": "75497", "revid": "512", "url": "https://eu.wikipedia.org/wiki?curid=75497", "title": "Agustin Txurruka", "text": "Agustin Txurruka Otero (Bilbo, 1952ko irailaren 9a - ) euskal belar hockey jokalari ohia da. Getxoko \"Jolaseta\" taldean aritutakoa da.\nMunich eta Montrealgo Olinpiar Jokoetan parte hartu zuen."}
{"id": "75499", "revid": "201", "url": "https://eu.wikipedia.org/wiki?curid=75499", "title": "Kardo (Antzinako Erroma)", "text": ""}
{"id": "75500", "revid": "56334", "url": "https://eu.wikipedia.org/wiki?curid=75500", "title": "Esteban Azkue", "text": "Esteban Azkue Larra\u00f1aga (Orio, 1944ko otsailaren 24a -) euskal kirolari ohia da, plater-tiroan aditua.\n1976an Montrealgo Olinpiar Jokoetan parte hartu zuen, non 11.n postuan bukatu zuen.\n1978an, munduko errekorra izan zuen foson 500 platerretik 490 hautsiz."}
{"id": "75501", "revid": "336", "url": "https://eu.wikipedia.org/wiki?curid=75501", "title": "Tifon", "text": "Greziar mitologian, Tifon, Tifaon edo Tifeo (, \u03c4\u1fe6\u03c6\u03bf\u03c2 \"tuphos\", \u2018kea\u2019; ) jainko primitibo bat da, urakan suntsitzaile bezala edo hegodun munstro beldurgarri baten antzera, ehun suge inguru bere izterretan banatuak dituela eta ahotik sua botaz aurkezten dena.\nGearen azken semea izan zen, kasu honetan, Tartarorekin, beheko hustasun leizetsua.\nApolori eginiko Homeroar ereserkiak Delfosen \"Tifaon\" munstroa, bere forma minostarrean,Hera arkaikoaren seme bat egiten du, berak bakarrik sortutakoa, Hefestoren munstrozko bertsio bat bezala, Ziliziako leize batean erditua, eta bertan bakandua, Arimoseko lurralde misteriotsuan (Iliada, ii 781-783). Zilizian izan zen non Zeusek antzinako munstroaren aurka borrokatu zuen, garaituz, borroka zail batean. Tifonek, bere garrekin eraso zuen Zeus, denbora baterako garaituz, zurdak moztu eta larruzko zaku batean utziz, \"korukos\" delakoa, \"korukion atron\"aren, Koriziar kobazuloa jatorri etimologikoa dena. Ziliziako lurraldeak, Anatoliaren hego-ekialdean iparraldeko hititekin harremanetan jartzeko aukera asko izan zituen. Walter Burkertek, istorio honek, Iluyankaren hititar mitoarekin dituen antzekotasun batuk nabari ditu.\nOlinpiar jainkoen antzinako etsaia, azkenik, Zeusek garaitu zuen, eta Tartarora bidalia izan zen, edo Etna sumendipean giltzaperatua (Eskilo \"Prometeo kateatua\" 370, Pindaro \"Pitiarrak\" I. 19-20), non, \"bere bizkarraren luzera osoa, ohantzearen aurka zabaldua, honek zauritu eta eztenkatzen duen\", edo beste toki sumenditsu batzuetan, non erupzioak sortzen dituena den.\nTifon, beraz, sumendi indarren irudikapen ktonikoa da, Hefesto (Vulcano erromatar mitologian) olinpiar irudikapena den bezala.\nTifonek Ekidnarekin izan zituen semeen artean Zerbero, Ortro, Kimera, Esfingea, Lernako hidra, Ladon Herensugea, Nemeako lehoia, Prometeoren arranoa, Kolkidako herensugea eta Kromioko zerremea daude. Haize bero eta arriskutsuen aita ere bada (grezieratik \"typhein\" \"kea bota\") horregatik, \"tifoi\" hitzaren etimologia posible bat bezala hartzen delarik, ustez, pertsiarrek \u0637\u0648\u0641\u0627\u0646 \"Tuf\u00e2n\" bezala hartua, eta arabiarrek, Indiako ozeanoan gertatzen diren zikloi ekaitzak barnean hartzeko.\nBeranduagoko idazle helenistikoek, Tifon Seth egiptoar jainkoarekin identifikatu zuten, eta ikertzaile erlijiosoek, Sandalfon goiaingeruarekin identifikatzen dute.\nBatzuetan, Tifon izeneko bigarren pertsonaia bat aipatzen da, jada aipaturikoaren semea, honen berdin-berdina, eta, orokorrean, erraldoietako bat bezala hartzen delarik."}
{"id": "75502", "revid": "1545", "url": "https://eu.wikipedia.org/wiki?curid=75502", "title": "Kolkidako herensugea", "text": "Greziar mitologian, Kolkidako herensugea (horrela deitua bizi zen tokiagatik), \"lo egiten ez duen herensugea\" bezala ere deitua, eta batzuetan, \"suge\" bezala aipatua, Ekidna eta Tifonen semea zen. Sekula lorik ez egiteko gaitasuna zuen eta urrezko ahari-larrua zaintzeko arduraduna zen. Argonautak ahari larru honen bila joan zirenean, Medeak, bere magiarekin, lo egiten ez zuen herensugea loarazi zuen, Jasonek, ahari-larrua lapurtzeko probestu zuen unea."}
{"id": "75504", "revid": "336", "url": "https://eu.wikipedia.org/wiki?curid=75504", "title": "Kolkida", "text": "Kolkida (georgieraz \u10d9\u10dd\u10da\u10ee\u10d4\u10d7\u10d8, \"k'olxeti\"; grezieraz \u039a\u03bf\u03bb\u03c7\u03af\u03c2, \"Kolch\u00eds\") antzinako estatu, erreinu eta eskualdea izan zen, oraingo Georgia mendebaldean kokatua. Garrantzi handia izan zuen georgiar nazioaren eta azpitaldeen eraketan, batez ere Erdi Aroan Georgia ekialdeko Iberia-Kartli erreinuarekin bat egitean. Idazle klasikoek kontatzen dituzten deskribapenengatik, Kolkida, hiri-estatu bat izango litzateke, Itsaso Beltzaren ertzean greziarrek kolonizatu zutena. Kolkidako lehen erresuma, itxuraz, zimeriar eta eszitek bota zuten K.a. 720. urtean, eta, ondoren, Akemenidar Inperioan barneratua, K.a. VI. mendearen erdialdean.\nGreziar mitologian Kolkida urrezko ahari-larrua zegoen nazioa zen, jainkoen oparia, zuenari, oparotasuna ematen ziona. Jason, Argo izeneko bere itsasontzian, harantz joan zen hain gai preziatua bertako errege zen Eetesi lapurtzeko, ahari larrua, Frixo ahariaren bizkarrean muntatua heldu zenean jaso zuena. Medok herrialdea konkistatu zuen Asiatik bere aitona Eetesi laguntzeko joan zenean, erresuma, bere anaia propioaren esku galdu zuena, eta, behin Eetes hil ondoren, Kolkida bere inperioari erantsi zion, beragatik, Media deitua izan zena.\nHistoria.\nJatorria.\nK.a. 2. milurtekoaren amaieran, Asia Txikian, \"Ponto Euxino\" (Itsaso Beltza)ren ekialdean eta Transkaukasiaren hego-mendebaldean, bi erresuma loratzen ziren, Diaojikoa eta \"Kolka\"koa (grezieraz \u039a\u03bf\u03bb\u03c7\u03af\u03c2 / Kolkis) edo Kolkida greziarrentzat.\nKolkida, K.a. IX. mendean eman zen kolkidar herrien konfederaziotik sortutako erresuma bat izan zen. Kolkidarrek eta bere erresumak Diaojiren konfederazioa suntsitu zuten (K.a. VIII. mendea) Urarturekin zuzeneko harremanean jarri zituena. Urartuko iturrietan, Kolkidako benetako hiri asko aipatzen dira, eta beraz, badirudi, jada K.a. VIII. mendean zibilizazio maila handi bat zuela. Errege bakar batek gobernatzen zuen Kolkidan, eta probintzia bakoitzean gobernari bat zegoen.\nHor da, non, Medea aztia eta Jason eta Argonauten elezaharra garatzen den, hara, urrezko ahari larrua bilatzen joan zirenak. Eskilo eta Pindaro izan ziren Kolkida aipatzen lehenak, batzuetan, Eea izena ematen zitzaiona, hau, elezaharrean, Eetes (toki hauen eponimoa eta nork, greziarren arabera, Kolkida gobernatzen zuena) eta Zirtze bizi ziren uhartearen izena zelarik, Fasis ibaiaren itsasoratzean (gaur egun Rioni). Ibai hau, greziarrek, Europa eta Asia arteko muga bezala hartzen zuten, eta bere ur nabigagarriek, marinelei, Itsaso Beltzetik ekialdera zeharkatzea ahalbidetzen zieten.\nK.a. 750-748an, Urartuko Sarduri II.a erregeak, herrialdea inbaditu zuen eta hegoaldea suntsitu zuen. K.a. 747-741ean, itzuli eta Ildamutxeren bizitokia konkistatu zuen, probintzia gobernu baten egoitza zena. Handik gutxira, zimeriarren erasoak hasi ziren, georgiarrek \"Ghmir\" deitzen dituztenak eta kalte eta hildako mordoa eragin zituztenak. Hauen ondoren, eszitak iritsi ziren eta herrialde osoa txikitua geratu zen.\nMendiko georgiarrak lautadara jaitsi ziren eta ekonomia kaltetua geratu zen, baina erregearen autoritatea mantendu egin zen. Gobernariek, \"Sceptuchs\" deiturikoak, probintziak kudeatzen zituzten. Eszitek eta medoek suntsitu zuten K.a. 590ean eta Urarturen kokapena tribu armeniarrek hartu zuten. Honela, Armenia eta Kolkida mugakide bihurtu ziren.\nKolkidako erregeak, K.a. VI. mendetik K.a. V. menderarte, zergak ordaindu zizkien persiar erregeei. Zerga honek, bost urtetik behin ehun neska esklabo eta beste ehun mutil esklabo bidaltzean zetzan.\nK.a. 330ean persiarrengandik askatua izan zen Alexandro Handiagatik.\nGreziar kolonizaziotik Erromatar Inperiora.\nK.a. VIII. mendetik aurrera, miletoarrak, Kolkidako kostaldea kolonizatzen hasi ziren. Fasis (Poti), Guienos (Otxamtxira), Dioscuria, ondoren Sebastopolis deitua, gaur egungo Sujumi dena eta Adjarian izen ezezaguneko beste bat sortu zituzten.\nGreziar iturriek Kutaia hiria aipatzen dute (gaur egungo Kutaisi) erresumako gune garrantzitsua eta Medearen jaiotzaren toki tradizionala.\nBeste hiri batzuen arrasto arkeologikoak ere aurkitu dira, horietatik garrantzitsuena Vani zelarik.\nK.a. V. mendean, txanponezko ekonomia agertzen da Kolkidan. K.a. IV. mende inguruan, Iberia kaukasiarraren mende erori zen eta Kolkida, Egrisi deitua izatera pasa zen georgiar iturrietan. Erresuma hau ez zen beti errege bakar batek gobernatua izan.\nPontoko Mitridates VI.ak (K.a. 111-K.a. 63, lurraldea barneratu zuen eta bere seme Makares egin zuen bertako gobernari, baina independentzia lortzen saiatu zen eta bere aitak hiltzea agindu zuen.\nPontoko Erresumako erregearen lagun aristokrata batzuek hartu zuten boterea. K.a. 66an, erromatarrek Mitridates bota zuten, Kolkidara ihes egin zuena, eta, ondoren, Bosforo zimeriarrera (gaur egungo Kertxeko itsasartea).\nK.a. 65 inguruan, Oltak izeneko Kolkidako tokiko gobernari bat, erromatarrei erresistentzia jartzen ziena, hauek botea izan zen, baina beste tokiko gobernari batzuek eutsi zuten Erroma. Ponpeiok, barrutiko gobernari, Aristarko izeneko tokiko gobernari bat egin zuen (Kolkida doimenatu zuena, txanponen arabera). Kolkida orain erdialdeko zatiagatik bakarrik osatua zegoen eta hiriburua Fasis zen (Poti). Ponpeio erori ondoren, Pontoko Farnazes II.ak , Mitridatesen semea, Julio Zesar Egipton zegoela probestuz, Kolkida bereganatu zuen, baita Armenia eta Kapadozia ere (K.a. 49), Gneo Domizio Kalbino garaituz, baina bere arrakastak ez zuen askorik iraun. Pertsonai hauxe, Zesarrek Farnazesen aurka bidali zuen, eta K.a. 47an garaitu zuen. Polemon Farnazesen ondorengoa, Bosforo eta Pontoko erregea izan zen, Kolkida barne. Pontoko erresuma ezeztatua izan zenean Erromara batu zen, Galaziako probintziaren zati bezala. Erromatar guarnizioak kostaldeko herrietan finkatu ziren.\nDioskuria, hiriburua, Eusioren kostaldean zegoena, Sebastopolis deitzera pasa zen erromatarren agindupean. Beste hiri batzuk Sarapana (gaur egun Scharapani), Surium, Arkeopolis, Macheiresis eta Zita edo Kutatisium (gaur egun Kutaisi) izan ziren.\n69an barne iraultza bat egon zen Anizetesen buruzagitzapean, eta matxinoak Trebisondaraino iritsi ziren, non erromatarrak garaitu eta hauen ontziak erre zituzten. Enperadoreak, Virdio Geminio, Anizetes garaitu zuen armada batekin bidali zuen. Hau, Sedokhezeko tokiko printzearekin babestu zen, honek, erromatarrei eman zielarik. Ordutik, erromatar presentzia indartu egin zen eta herrialdea II. menderarte egon zen Inperioaren mende, laziarren tokiko printzeak ziren Apxiles edo Apsides, Abasges edo Abaszis, Samiges eta beste txikiago batzuk, ia erabat independente egin zirenean. Laziarren printzerriak beste printzerriak konkistatu zituen III. eta IV. mendeen artean, Lazikako erresuma sortuz, mende berean, erromatar guarnizioak desagertuz, 300. urtea igaro ondoren arte existitu zirenak.\nGeorgiaren jatorrian.\nTraiano erromatar enperadorearen agindupean, Pontoko probintziaren zati izan zenetik, Sasanidar Inperioaren agindupean Georgia deitzera pasa zen. Kristautasuna 311n agertzen da, Santa Ninari esker \"Argiztatzailea\" (esklabu martiria). 337an Mirvano III.a eta bere emazte Nana kristautasunera bihurtu ondoren, erlijio hau, erresumako erlijio ofiziala bihurtzen da.\n446an (edo 460an) Waktang I.ak \"otso burua\" (446-502 bagratidar dinastia sortzen du, eta Tiflis edo Tbilisi hiria aukeratzen du hiriburu bezala, duen izena, bere ur termalengatik delarik. Waktang I.ak, sasanidengandik askatu zuen herrialdea eta bere domeinuak Transkaukasia guztira hedatu zituen (gaur egungo Georgia, Armenia eta Azerbaijan. Gainera, Georgiar Elizaren autozefalia aldarrikatu zuen. Baina, azkenik, persiarrek garaitu zuten, eta, 502an, Georgia bitan banatua izan zen: Ekialdeko Georgia, Karthliako erresumari erantsia izan zena, eta Mendebaldeko Georgia, Kolkidari dagokiona, honek, Lazikako Erresuma izena hartu zuelarik.\nVI. mendean persiarrek Karthliako monarkia ezeztatu zuen, baina, Bizantziar Inperioaren laguntzarekin kanporatuak izan ziren eta \"aznauri\"ek (nobleek) erresumaren botere eta administrazioa berrezarri zuten. 654an, persiarrek eta bizantziarrek lurraldea lehiatu zuten, azkenik georgiarrek konkistatu zutena VIII. mendearen amaieran."}
{"id": "75505", "revid": "119247", "url": "https://eu.wikipedia.org/wiki?curid=75505", "title": "Zeru-ekuatore", "text": "Zeru-ekuatorea irudizko zeru-esferan dagoen zirkulu handi bat da, ekuatorearen plano berean, eta, beraz, Lurraren errotazio ardatzarekiko perpendikularra. Beste hitz batzuetan, Lurraren ekuatorearen espazioranzko proiekzioa da.\nEkliptikaren zeihartasunaren emaitza bezala, zeru ekuatoreak 23.5\u00bako okerdura du ekliptikaren ardatzarekiko.\nZeru esferako bi puntuak non ekliptika ekuatorearekin mozten den, ekinozio deitzen dira."}
{"id": "75506", "revid": "119247", "url": "https://eu.wikipedia.org/wiki?curid=75506", "title": "Aries Puntua", "text": "Zeru-ekuatorearen eta ekliptikaren planoak (Lurraren eguzkiaren inguruko orbitak edo urte betean zehar eguzkiak egiten duen mugimendua), Aries Puntuaren norantza adierazten duen lerro zuzen batean mozten dira.\nEguzkia hegoaldeko hemisferiotik iparraldekora pasatzen den puntua da, martxoaren 21ean gertatzen dena (iparraldeko hemisferioan udaberria eta hegoaldekoan udazkena hasiz).\nIgoera zuzenaren jatorria da eta bera zein deklinabidea hutsak dira. Ekinozioen prezesioagatik puntu honek 50,25\" atzeratzen da urtero. Orain, Aries Puntua ez da Aries konstelazioan aurkitzen (lehen aldiz kalkulatua izan zenean bezala, duela bi mila urte inguru), ondoan duen Piszisen baizik. Diametralki kontrako puntua, Libra Puntua da."}
{"id": "75507", "revid": "119247", "url": "https://eu.wikipedia.org/wiki?curid=75507", "title": "Libra Puntua", "text": "Astronomian, Libra Puntua, Aries Puntuaren diametralki kontrako aldean dagoen puntuari deritzo. Eguzkia Iparraldeko hemisferiotik hegoaldekora igarotzen den puntua da, irailaren 21ean gertatzen dena (iparraldeko hemisferioan udazkena eta hegoaldekoan udaberria hasiz).\nBere igoera zuzena 12 ordukoa da eta bere deklinabidea hutsa.\nEkinozioen prezesioagatik, puntu honek 50,25\" atzera egiten du urtean, eta, beraz, gaur egun Libra puntua ez da Libra konstelazioan aurkitzen, bere ondoan dagoen Virgo konstelazioan baizik."}
{"id": "75510", "revid": "137486", "url": "https://eu.wikipedia.org/wiki?curid=75510", "title": "Eneko Atxa", "text": "Eneko Atxa Azurmendi (Zornotza, Bizkaia, 1977ko irailaren 14a) euskal sukaldaria da. \n5 Michelin izar ditu bere Azurmendi eta ENEKO jatetxeei esker eta jasangarritasunarekin duen konpromisoagatik ezaguna da.\nBiografia.\nSukaldean kasualitatez hasi zela dio. \u201cEz da bokaziozkoa. Amak eta amonak kozinatzen zuten. Gure artean garrantzi handia zuen sukaldeak, hori baitzen etxeko epizentroa eta elkartzen ginen lekua\u201d. Hala, eskuekin zerbait egin nahi zuela bazekien: \u201cZerbait artisau modura, baina beste kuriositate batzuk ere banituen\u201d.\nEneko Atxak 16 urterekin hasiko du bere ibilbide gastronomikoa Leioako Ostalaritza Eskolan (Bizkaia). Aldi berean, hainbat \"stage\" egingo du jatetxe desberdinetan, non euskal sukaldaritza tradizionala ikasi eta bere eragina jasoko duen. Ikasketa horien ondoren, jatetxe ezagunetarako bidea hartuko du, eta, apurka-apurka, sendotuz joango da bere nortasun eta estilo propioa. \nAzurmendi jatetxea.\n2005ean, izen handiko jatetxeetan sukaldeburu izan ondoren, bere jatetxe propioa irekitzea erabakiko du: Azurmendi.\n2012an, Azurmendi jatetxeak 3 Michelin izarrak lortuko ditu. Aipamen horri esker, gainera, Espainiako hiru izardun sukaldari gazteenetariko bat bihurtuko da Eneko Atxa, 35 urterekin.\nBere Azurmendi jatetxeak, hiru Michelin izar eta izar berde batekin sarituta dagoena, bi aldiz jaso du Jatetxe jasangarrienaren saria, The World 's 50 Best zerrendaren eskutik. \n2016an JAKI(N) sortu zuen, ideien eta proiektuen egosle bat, Azurmendi jatetxean bertan kokatua dagoena. Proiektu bizia eta plataforma bat izan nahi duena, norberaren eta besteen ezagutzatik abiatuta mundu jasangarriago bat sortzen lagunduko nahi duena, pertsonekiko, ingurumenarekiko, osasunarekiko eta gizartearekiko konpromisoa hartu nahi duena."}
{"id": "75511", "revid": "512", "url": "https://eu.wikipedia.org/wiki?curid=75511", "title": "Axpe", "text": "Axpe izan daiteke:"}
{"id": "75512", "revid": "4235", "url": "https://eu.wikipedia.org/wiki?curid=75512", "title": "2010ko Olinpiar Jokoak", "text": ""}
{"id": "75518", "revid": "119347", "url": "https://eu.wikipedia.org/wiki?curid=75518", "title": "Lenteg\u00ed", "text": "Lenteg\u00ed (edo Lentej\u00ed) Granadako probintziako (Espainia) udalerria da. 2007an 333 biztanle zituen."}
{"id": "75520", "revid": "1781", "url": "https://eu.wikipedia.org/wiki?curid=75520", "title": "Lenteji", "text": ""}
{"id": "75521", "revid": "1781", "url": "https://eu.wikipedia.org/wiki?curid=75521", "title": "Lentej\u00ed", "text": ""}
{"id": "75522", "revid": "201", "url": "https://eu.wikipedia.org/wiki?curid=75522", "title": "Cardus", "text": ""}
{"id": "75523", "revid": "201", "url": "https://eu.wikipedia.org/wiki?curid=75523", "title": "Gerra sakratuak", "text": ""}
{"id": "75524", "revid": "6327", "url": "https://eu.wikipedia.org/wiki?curid=75524", "title": "Gaitz", "text": ""}
{"id": "75525", "revid": "6327", "url": "https://eu.wikipedia.org/wiki?curid=75525", "title": "Txirotasun", "text": ""}
{"id": "75526", "revid": "201", "url": "https://eu.wikipedia.org/wiki?curid=75526", "title": "Behi ero", "text": ""}
{"id": "75530", "revid": "336", "url": "https://eu.wikipedia.org/wiki?curid=75530", "title": "Santos Labaka", "text": "Santos Labaka Mart\u00ednez (Pasaia, 1949ko azaroaren 1a - ) gipuzkoar eskubaloi jokalari ohi eta arkitektoa da.\nMunicheko Olinpiar Jokoetan parte hartu zuen."}
{"id": "75531", "revid": "42539", "url": "https://eu.wikipedia.org/wiki?curid=75531", "title": "Capa", "text": "Capa, capa edo CAPAren ezanahi batzuk:"}
{"id": "75532", "revid": "336", "url": "https://eu.wikipedia.org/wiki?curid=75532", "title": "Juan Miguel Igartua", "text": "Juan Miguel Igartua Narbaiza (1951ko apirilaren 29a - ) euskal herritar eskubaloi jokalari ohia da.\nMunicheko Olinpiar Jokoetan parte hartu zuen."}
{"id": "75536", "revid": "119347", "url": "https://eu.wikipedia.org/wiki?curid=75536", "title": "Jose Alustiza", "text": "Jose Alustiza Garc\u00eda (Gipuzkoa, 1947ko irailaren 3a) belar hockeyko jokalari ohia da. Donostiako Atletico San Sebastian taldean aritu zen. Municheko Olinpiar Jokoetan parte hartu zuen."}
{"id": "75540", "revid": "1519", "url": "https://eu.wikipedia.org/wiki?curid=75540", "title": "Urartu", "text": "Urartu (urartueraz \"Bianili\") Itsaso Beltzaren hego-ekialdea eta Kaspiar Itsasoaren hego-mendebaldearen artean dagoen lurralde menditsu baten asiriar izena da, gaur egun, Armenia, Iran eta Turkiaren artean banatua, hititar inperioaren erorketaren ondoren eratutakoa. Bere barnean, Van aintzira Turkian, (non antzinako hiriburua, Tushpa, dagoen), Urmia aintzira Iranen eta Sevan aintzira Armenian, daude. Toki honetan dago armeniar herriaren jatorria.\nHistoria.\nUrartu, Armeniako lehen erresumetako bat da. Antzinateko bere garai gailena K.a. IX. mendean eta K.a. VIII. mendean izan zen. Asiria menderatzailearekin zuen gertutasunak, K.a. 1275etik, eragin ideologiko, tekniko eta literario handi bat izan zuen Urarturengan. Lehen uneetan, Nairi izeneko emirerri antzeko baten inguruan bildu ziren, baina K.a. 900ean, errege zentral baten gobernupeko konfederazioa sortu zuten.\nInskripzio gutxi batzuei esker, badakigu Urartuko lehen erregea Arame izan zela, honi, Sardur I.ak jarraitu ziolarik. Beste betzuek, aipaturiko Sardur I.a, Ishpuini eta Menua erregeen agintaldietan izan zuen lurralde hazkuntza berregitea ahalbidetzen dute. Hauek, inperioa, Murat ibaiaren behe zatira eramatea lortu zuten mendebaldetik, Araxesera iparraldetik eta eta Urmia aintzirara hego-ekialdetik. Barneraturiko asiriar teknikek adibide argi bat dute \"Menuako Kanal\"ean, ia 30 kilometrokoa, Van aintziraren hegoaldeko kostaldetik ahoko eta ureztatzeko urez hornitzen duena. Van aintziraren horma harritsuetan eta harrizko zenbait hilarritan Argishti I.a (Sardur I.aren birbiloba) eta bere seme Sardur II.aren erregealdien urtekariak idatziak daude, non, Eufratesen bihurgunetik haratagoko hedakuntza kontatzen den, siriar Komageneraino, honela, burdina bezalako lehengai hornitzeen ibilbidea domeinatzea lortuz Taurotik, erdizka domeinatua izan zena, Asiriaraino.\nMuga, gaur egungo Alepo siriar herriaren ia ondoan izatera heldu zen, eta Sevan aintzira eta Araxes ibaiaren arro emankorra hartu zituen, behartutako eskulanez kolonizatu eta esplotatutakoa, Kolkidako gerra presoak erabiliz, urteroko jarraikako kanpainetan harrapatutakoak.\nUrartiar erregistroen arabera, asiriarren aurka Urmia aintziran, Zab Handia ibaian eta Tigris goienan lortutako garaipenak aldarrikatzen dituzte.\nAsiriar berpiztea Tiglath-Pileser III.arekin hasten da (K.a. 744-K.a. 727) Sardur II.a Komagenen garaitu zuena, eta, ondoren, Tushpa setiatzera iritsi zena. Rusa I.ak bere aita tronutik bota zuen eta Sargon II.ak (K.a. 721-K.a. 705) onartu ez zuen arnas pixka bat hartu ahal izan zuen, Tiglath-Pileserren tronurako oinordekoa, bere inperio handira Karkemish herria sartu zuena (K.a. 717), baita Tabalen erresuma ere Taurus mendietan, Urarturi, bere mendebaldeko aliatuak galarazi zion gertaera. Asiriak, Urarturen ekialdeko muga estutu zuen, aldi berean, zimeriarren erasoak jasaten zituena, Kaukasotik K.a. 714an sartu ziren estepako nomadak, eta Rusa I.a garaitzea lortu zuten. Urartiar ahuldade honek, Sargon II.ari, Urartu bere jatorrizko lurralde menditsura murriztea ahalbidetu zion, eta estatu estalki bezala erabili zuen zimeriarren aurka.\nErorketa amaitua, Rusak bere buruaz beste egin zuen, eta bere seme Argishti II.ak bere seme-alabekin batera, euren independentzia mantendu zuten armeniarrak iritsi arte, K.a. VII. mendearen amaieran. Urartuko estatua esziten inbasioak suntsitu zuen K.a. 585ean. Armeniarrek, berez, urartiarrekiko jatorri zertxobait ezberdina izan dutela dirudien arren, bi herri hauek, gaur egungo armeniar herriaren aurrekari nagusitzat jotzen dira Ararat mendiaren izena, ziur aski, Urartu hitzaren aldaera bat izango litzatekeelarik.\nHizkuntza.\nErresuma honetako hizkuntza, urartuera, hurritar hizkuntzaren oso antzerakoa da eta oso lotua dago trakofrigiar hizkuntzekin, honek, bi hizkuntzek arbaso bakarra izan zutela pentsarazten duelarik, K.a. 3000. urtean amaituko zena. Idazkera kuneiformez idatzi zen. Hizkuntza ergatiboa zen, eta ez du konexio argirik gaur egungo Kaukasoko hizkuntzekin (hauek ere ergatiboak izanagatik).\nErlijioa eta arkitektura.\nUrartu erregeek gobernatu zuten, gainera, apaiz edo \"Haldi\" euren jainko nagusiaren ordezkari titulua zutelarik. Bere jainkoetako beste batzuk zeruetako jainkoa (Teisiba, Teshub hitita eta hurritentzat) eta Siwini, eguzkiaren jainkosa izan ziren.\nHaldiri eskainitako tenplu asko daude, orokorrean, erregeren jauregien ondoan kokatuak, egiturak, aire librean ere aurkitu diren arren, Altintepe, Toprakkale, Cavustepe eta Patnosen eginiko indusketetan aurkituak. Indusketek, ez zituzten bakarrik tenpluak eta jauregiak argitara eman, baizik eta baita etxe osoak ere, leiho eta balkoiekin. Etxe hauen barnealdeak, apaingarriekin oso apainduak izan ziren. Iturrietatik urruti bizi zirenentzat, ur horniketa eta estolderia osoak aurkitzen ziren. Urartuko arkitekturaren ezaugarri bat, bere ondorengoengan eragina izango duena, arku ezkutatua deritzona da, eta Urartuko eraikinen antolaketa \"apadana\" deritzon persiar egituraren aurrekaritzat jo daiteke. Urartuko gotorlekuak harri blokezko egitura solidoak dira. Garrantzitsuenak, Van, Anzaf, Cavustepe eta Baskalekoak ziren. Metalaren industriari dagokionez, oso aurreratuak zeuden, ohiz kanpoko kalitate batekin, eta Frigia eta Etruriara esportatuak izan ziren."}
{"id": "75541", "revid": "813046", "url": "https://eu.wikipedia.org/wiki?curid=75541", "title": "Argazki kazetaritza", "text": ""}
{"id": "75542", "revid": "105290", "url": "https://eu.wikipedia.org/wiki?curid=75542", "title": "Hurritar-urartiar hizkuntzak", "text": "Hurritar-urartiar hizkuntzak desagertutako hizkuntza talde bat da, bi hizkuntza baino ez dituena: hurritarra eta urartiarra, biak ala biak Asia Txikian eta Kaukasoan hitz eginak.\nGutxi ezagutzen da hizkuntza eranskari hauei buruz, baina erabat ziurra da, eta frogatua dago, ez direla ez semitar hizkuntzen taldekoak, ezta indoeuropar hizkuntzen taldekoak ere. Ikertzaile batzuek antzekotasunak ikusten dituzte hurritar-urartiar hizkuntzak eta ipar-ekialdeko kaukasiar hizkuntzen artean, alarodiar izeneko hizkuntza taldean batuz. I. M. Diakonoff eta Sergei Starostinek iparraldeko kaukasiar hizkuntzekin lotzen dituzte.\nHurriera, hurriten hizkuntza zen, Mesopotamia iparraldean K.a. 2300ean sartu zen herria eta bere oparotasun garaia Mitanniko erresuman izan zuena (K.a. 1450-K.a. 1270). Hizkuntza, ziuraski K.a. 1000. urtean desagertu zen.\nUrartuera, Urartuko hizkuntza zen, Van aintziraren inguruan (gaur egungo Turkia)kokatutako antzinako erresuma bat K.a. 1200 (edo lehenago) eta K.a. 580 artean. Lurraldean, beranduago, armeniarrak bizi izan ziren, indoeuropar jatorriko herria.\nOso litekeena da hititar eta armeniar hizkuntzetako indoeuropar jatorria ez duten hitz batzuk, hurritar-urartiar jatorrikoak izatea"}
{"id": "75543", "revid": "336", "url": "https://eu.wikipedia.org/wiki?curid=75543", "title": "Henri Cartier-Bresson", "text": "Henri Cartier-Bresson (Chanteloup-en-Brie, Frantzia, 1908ko abuztuaren 22a - Montjustin, Frantzia, 2004ko abuztuaren 3a) argazkilari frantses bat izan zen eta fotokazetaritzaren sortzailetzat jotzen da. 35 mm formatua bereganatu zuen lehenengotarikoa izan zen eta irudiak hartzeko momentu erabakiorra aukeratzen nagusi.\nBiografia.\nHaurtzaroa.\nHenri Cartier-Bresson Chanteloup-en-Brieen, Paris inguruan, jaio zen. Bost neba-arrebetatik bera zen zaharrena. Bere aita oihal fabrikatzaile dirudun bat zen; Cartier-Bresson haria oinarri-oinarrizkoa zen Frantziako edozein jostunen erreminta-jokoan. Amaren aldeko familia Normandiako kotoi merkatari eta lur-jabe familia bat zen eta bertan eman zuen haurtzaroaren zati bat. Cartier-Bresson familia Pariseko burges auzoan bizi zen eta bere garaikideak baino abantaila gehiago izan zituen diruari dagokionez argazkigintza lantzeko. Bere familia katoliko-sozialista bezala deskribatu zuen.\nMutil gaztea zela Brownie argazki-kamera bat izan zuen, festetako argazkiak atzemateko erabilia.\nLehen urteak.\nCartier-Bressonek Parisko Ecole Fenelon eskola katolikoan ikasi zuen. Musika ikasteko arrakastarik gabeko ahaleginak egin eta gero bere osaba Louisek, margolari trebea, olio-pinturaren munduan sartu zuen. \"Margotzea nire obsesioa izan da nire \"aita mitikoak\", nire aitaren anaiak, 1913ko gabon jaietan bere estudiora eraman ninduenetik; bost urte nituen orduan. Margolaritza atmosfera batean bizi nintzen bertan. Margo-oihalak arnastu nituen.\" Louis osabaren klaseak laburrak izan ziren oso; Lehen Mundu Gerran hil zen.\n1927an, 19 urterekin, Cartier-Bresson arte eskola pribatu batean sartu zen, Andr\u00e9 Lhote margolari kubista eta eskultorearen akademian. Lhoteren nahia kubisten errealitaterako hurbiltzea eta forma artistiko klasikoak batzea zen, baita Nicolas Poussin eta Jacques-Louis Daviden ohitura frantses klasikoa modernismoarekin lotzea. Cartier-Bressonek margolaritza ere ikasi zuen Jacques \u00c9mile Blanche gizarte erretratatzailearekin. Garai honetan Dostojevski, Schopenhauer, Rimbaud, Nietzsche, Mallarm\u00e9, Freud, Proust, Joyce, Hegel, Engels eta Marx irakurri zituen. Lhotek Louvrera eramaten zituen ikasleak artista klasikoei buruz ikasteko eta Parisko galerietara arte garaikidea ikasteko. Cartier-Bressonen arte modernoarekiko interesa errenazimentuko lanekiko (Jan van Eyck, Paolo Uccello, Masaccio eta Piero della Francescaren maisu-lanak) mirespenarekin bateratu zen. Cartier-Bressonek sarritan kontsideratu izan du Lhote kamera gabeko argazkigintzako irakaslea.\nLanak.\nFilmografia.\nCartier-Bresson Jean Renoiren bigarren zuzendariordea izan zen 1936ko \"La vie est \u00e0 nous\" eta \"Une partie de campagne\", eta 1939ko \"La R\u00e8gle du Jeu\" filmetan."}
{"id": "75551", "revid": "1310", "url": "https://eu.wikipedia.org/wiki?curid=75551", "title": "Orhy", "text": ""}
{"id": "75552", "revid": "71145", "url": "https://eu.wikipedia.org/wiki?curid=75552", "title": "Bustuko gana", "text": "Bustuko gana Arabako Gasteiz mendietako mendi bat da. Iparraldean Gasteizko udalerriko Zumeltzu herria dauka, eta hegoaldean Trebi\u00f1uko Konderriko Zurbitu herria. Izena Trebi\u00f1uko Bustu herritik datorkio; hain zuzen, mendia Bustu herriaren esparruaren barruan dago."}
{"id": "75554", "revid": "71145", "url": "https://eu.wikipedia.org/wiki?curid=75554", "title": "Arrieta (mendia)", "text": "Arrieta mendia Gasteiz mendietan dagoen mendi arabarra da. Iparraldean Gasteizko udalerriko Berroztegieta herria dauka, eta hegoaldean Trebi\u00f1uko Konderriko Arrieta herria. Hain zuzen, izena herri honi zor dio."}
{"id": "75555", "revid": "814644", "url": "https://eu.wikipedia.org/wiki?curid=75555", "title": "Borges", "text": ""}
{"id": "75561", "revid": "512", "url": "https://eu.wikipedia.org/wiki?curid=75561", "title": "Abelion", "text": "Abelion edo Abellion Euskal mitologiako jainkoa; Akitania erromatarraren garaian Pirineo aldean oso zabalduta egon zen harenganako gurtza, antza bertako dibinitate garrantzitsua izan zen.\nBerari buruzko inskripzioak azaltzen dira, besteak beste, Garona Garaiako Saint-P\u00e9-d'Ardet, Fabas, Montauban-de-Luchon, Saint-B\u00e9at, Saint-Bertrand de Comminges, Aulon, Boucou, Boutx, Burgalays, Cardeilhac, Garin, Saint-Aventin eta Bill\u00e9ren. Abelioni eskainitako aldare asko mendi tontorretan agertu izan dira.\nAntza, \"Abelion\" Apolo jainko erromatarrarekin eta eguzkiari egindako gurtzarekin lotuta dago. Aldaretako zein dibinitateri eskainitako esker oneko inskripzioetan agertutako lotura hau (bertako jainko bat eta jainko erromatar baten artekoa) ez da arraroa Akitania zaharreko aldaretan, eta lagundu dezake bertako jainko-jainkosa indigenen ezaugarriak zehazten. Antzeko loturak aurkitu dira Alpeetan, Germanian, Britannian... hango dibinitateekin. jainko eta jainkosa indigenak erromatar jainko eta jainkosekin batera agertzen direnean, bata eta bestea jainko edo jainkosa bera balitz bezela hartzen direla esaten da eta \"Interpretatio\" izena ematen zaio fenomeno horri.\nBagn\u00e8res de Bigorreko barrutian, Lesponne harana dagoen muino batean harrizko gurutze bat dago, B\u00e9liouko gurutzea izenaz ezaguna, frantsesez, Croix de Beliou. Bada, B\u00e9liouko gurutzean, garai paganoaren aldare zahar baten gainean eginda, buru biribil bat azaltzen da, eta baliteke \"Abelioni\" dedikatuta egotea, Olivier de Marvelien arabera.\nInterpretazioak.\nO. Marvelien folklorista horrentzat, Abelion zeltarren \"Belenos\" jainkoaren antzekoa litzateke, beraz sagarrondoen eta eguzkiaren jainkoa izango genuke aldi berean, sagarrak esanahi eguzkitiarra baitu zelta mitologian.\nPirinioetako ekialdea, erromatar, euskaldun eta zeltiarren (galiarren) arteko elkargunea izan zen garai haietan.\nBernardo Estornes Lasaren arabera, \"Abelionek\" harremana izan dezake Foruako \"Ivilia\" \"on\" atributua gehitua duenik. \"Ivilia\" Erromatarren garaiko Bizkaiko Foruko jainko bat zen.\nVahan Sarkisianek, filologo armeniarra eta aitzineuskararen ikerleak zera dio, Abelioni Arbelex-en aldaera fonetiko bat baino ez dela. Etimologia orduan \"Arbeltza\" litzateke. Bere ustez Arbeltza izen honek, gurtza lekuetan egon zitekeen mendi tontor beltz, edota haitz edo harri beltzekin zerikusirik izan dezake, edo harrizko aldareen kolore beltzarekin.\nBegn\u00e9res de Bigorretik gertu, Ascan, \"Ageion\" edo \"Egeio\" jainkoari buruzko inskripzioa azaltzen da. Ikerle batzuek, ez datu askorekin, eskualdeko ur termalekin lotzen dute.\n\"Abellio\", N gabeko eta pertsona izan gisa, agertzen da beste kasu gutxi batzuetan Akitaniako testuingurutik kanpo: bat Italia Hegoaldeko Venusi hirian (AE 1975, 00231 = AE 2003, 00516), bete bat egungo Bosnia Herzogovinan (CIL III, 14645) eta beste bi egungo Kroazian (CIL III, 02169). Jainko gisa,aldaretan idatzitako testuetan (\"tituli sacri\" izena ematen zaien testuetan), Akitanian agertzen da bakarrik, deklinatutako forma hauetan: Abellioni edo Abellionni, Abelionni, Abelioni eta Abeliono. \"EPIGRAPHIK-DATENBANK\" (Clauss-Slaby) datu basearen arabera, \"L\" bakarrarekin sei kasu daude eta bi \"L\" letrarekin, zazpi. Ia guztiak, Saint Bertrand de Commigesen, garai hartako \"Lugdunum Convenarum\", inguruan agertu dira.\nZenbait inskripzio.\n1) Saint Aventingo elizako aldarea: 347. zenbakidun idazkuna.\nTranskripzioa.\nIdazkun hau Saint Aventingo elizaren horman, hego-ekialdean, erdibideko altueran sartuta dagoen aldare batean dago. Idazkuna, Julian Sacazek, bere \"Inscriptions antiques des Pyr\u00e9n\u00e9es\" liburuan, 347. zenbakiaz katalogatu zuen.\n\"ABELLIONI DEO\nTAVRINVS BONE\nCONISFVSLM\"\nTranskripzioa.\nABELLIONI\nCISONTEN\nCISSONBON\nIS FIL\nVSLM\nTranskripzioa.\n\"ABELIONNI\"\n\"SEXIVLPRO\"\n\"PINQVVS\"\n\"ROMVLIANVS VSL\""}
{"id": "75563", "revid": "119347", "url": "https://eu.wikipedia.org/wiki?curid=75563", "title": "Van (aintzira)", "text": "Van (, ) Turkiako aintzirarik handiena da, eta herrialdearen ekialdeko muturrean dago. Sumendi jatorriko ur gaziko aintzira bat da, bere urentzako irteerarik gabe, bere emaria, inguruko mendietatik jaisten diren ibai ugarietatik jasotzen duena. 120 kilometroko luzera eta 80ko zabalera du, eta 3755 kilometro karratuko azalera hartzen du. Garaierari dagokionez, itsasoaren mailatik 1.719 metrora dago. Bere ekialdeko ertzean, Van dago Van probintzia turkiarraren hiriburua dena.\nAintzira, Pleistozeno garaiko uneren batean eratu zen, Nemrut sumendiaren laba koladek Mus lautadarako mendebalderako irteera itxi zutenean. Gaur egun lo, sumendia, aintziraren mendebaldeko ertzaren ondoan dago, eta aktibitaterik gabeko beste sumendi bat nagusi da iparraldeko zatian.\nAintzirako urak, aberatsak dira sodio karbonatoan eta lurrinketa bidez ateratako beste gatz batzuetan, garbigarri bezala erabiltzen direnak.\nAintzira, nekazal eremuez inguratuta dago, fruta-arbolez eta labore zelaiekin."}
{"id": "75568", "revid": "105290", "url": "https://eu.wikipedia.org/wiki?curid=75568", "title": "Van", "text": "Van (turkieraz \"Van\", armenieraz \u054e\u0561\u0576 eta kurdueraz Wan) Turkia ekialdeko hiri bat da Van aintziraren ekialdeko ertzean dagoena, Van probintzian, probintzia honen hiriburua ere badelarik. 2005eko erroldaren arabera, 284.464 biztanlekoa da hiriko biztanleria. Zenbaki ofizialik ez dagoen arren, herriko biztanleriaren gehiengoa kurdua da.\nBere izenaren jatorria, antzinako armenieratik dator, \"van\", \"herria\" esan nahi duena.\nHistoria.\nBertan aurkitzen diren harrizko etxeen hondakinak, K.a. VIII. mendean datatuak daude, Urartuko erresumako gune nagusia izan zenean. Ninive erori ondoren (K.a. 612)an, jarraika, mediarrek, Pontoko erregeek, arabiarrek (VII. mendea) eta armeniarrek (VIII. mendea) hartu zuten. Ondoren, 1071. urtearen ondoren, seliukidar leinuarena izatera pasa zen eta Otomandar Inperioarena 1543an. Errusiar ahalmen militarrak atxiki zuen (1915-1917) Lehen Mundu Gerran zehar. Biztanleria kurdua handia du. Noizbait, bertako biztanle gehienak armeniarrak izan ziren, baina modu basatian kanporatuak izan ziren gerran zehar eta armeniar genozidioa deritzonean. Van, larru, ale, fruitu eta barazkien jasotze eta bidaltze puntua da."}
{"id": "75571", "revid": "814952", "url": "https://eu.wikipedia.org/wiki?curid=75571", "title": "Argazkilaritza", "text": ""}
{"id": "75572", "revid": "1491", "url": "https://eu.wikipedia.org/wiki?curid=75572", "title": "Lewis Carroll", "text": "Lewis Carroll, (jaiotza izena, Charles Lutwidge Dodgson, Daresbury, Cheshire, Ingalaterra, 1832ko urtarrilaren 27 - Guildford, Surrey, Ingalaterra, 1898ko urtarrilaren 14) idazle, matematikari eta argazkilari britainiarra izan zen. Dudarik gabe, mundu osoan ezaguna izan bazen \"Alice's Adventures in Wonderland\" (\"Aliceren abenturak Lurralde Miresgarrian\") bere idazlanagatik izan zen.\nBiografia.\nDodgsonen arbasoak Ingalaterrako iparraldekoak ziren. Horietako gehienak armadan eta elizan hartu zuten lanbidea. Bere birraitona apezpikua izan zen; bere aitona, armadako kapitaina. Hau gerran hil egin zen bere seme-alabak txikiak zirenean.\nCharles Dodgsonen aitak, Charles ere zuena izena, elizako karrera aukeratu zuen. 1827an bere lehengusinarekin ezkondu zen eta herri txiki bateko parrokoa izan zen.\nHonen seme Charles Cheshireko Daresbury parrokia txikian jaio zen. Dodgson bikotearen seme-alabetarik hirugarrena izan zen eta mutiletarik lehena. Gero beste zortzi seme-alaba etorri ziren \u2013zazpi neska eta lau mutil, guztira- eta denak bizi ziren helduak izan arte, garai horretan oso arraroa izan zena. Charlesek zazpi urte zituenean bere aita Ipar Yorkshireko Croft-on-Teesko parroko izendatu zuten. Beraz, familia osoa hango erretoretxe handira joan zen eta han bizi ziren 25 urtez.\nCharles gazteak bere etxean bertan jaso zuen hezkuntza. Bere haurtzaroko irakurketek adimenez aurreratua zela erakusten dute: zazpi urterekin John Bunyanen \"The Pilgrim\u2019s Progress\" liburua irakurri zuen. Minusbalia bat eduki zuen: totela zen, eta honek eragin kaltegarria zekarkien bere gizarte-harremanei. Gorreria ere zuen eskuineko belarrian gaixotasun baten kariaz. Hamabi urterekin eskola pribatu batera bidali zuten Richmondera, non oso pozik egon baitzen, eta 1845ean Rugby Schoolera lekualdatu zuten, non txartoago egon baitzen.\nRugby School utzi zuen 1850ko amaieran eta 1851ko urtarrilean Oxfordeko Unibertsitatera joan zen, non bere aitaren \u201ccollege\u201dan sartu baitzen, Christ Church-en. Hala ere, bigarren egunean etxera itzuli behar izan zuen, bere amaren heriotza dela eta. Izan ere, meningitis batek ama eraman zuen berrogeita zazpi urte zituenean.\nAmaren heriotzak sortu zizkion sentimenduak zirenak zirela, ez zuten aldendu Oxfordera eraman zuen helburutik. Charles oso adimentsua zen eta emaitza bikainak lortu zituen. 1857an matematiketako irakasle postu bat lortu zuen Christ Churchen. Hogeita sei urtez jardun zuen horretan. 1861ean diakono ordenatu zuten.\nOxforden epilepsia diagnostikatu zioten, zeina estigma gogorra zen garai horretan. Hala ere, Illinoiseko (Chicago) Unibertsitateko zuzendariak, John R. Hughes, akats bat izan zela aldarrikatu du.\nArgazkigintza.\n1856an Lewis Carrollek beste arte bat aurkitu zuen: argazkigintza, hasiera batean, bere osaba Skeffington Lutwidgen eraginez, eta gero Oxfordeko bere lagun batena, Reginald Southeyrena, eta Oscar Gustav Rejlanderena (argazkigintzaren aitzindariarena).\nDodgsonek berehala lortu zuen bikaintasuna arte honetan, bere barruko filosofiaren adierazpena bihurtu zuena: jainkotasunaren sinesmena, kontuan harturik jainkotasuna edertasuna zela berarentzat. Bere ustez, edertasuna zen hobezintasun moral, estetiko edo fisikoa. Argazkigintzaren bidez, Carroll saiatu zen bateratzen askatasunaren eta edertasunaren ereduak Edeneko errugabetasunarekin, non gorputza eta gisa harremanak goza daitezkeen erru sentimendurik gabe. Heldua zenean ideia hori edertasunaren bilaketa bihurtu zen, grazia egoera baten gisa: galdutako errugabetasuna berreskuratzeko bidea.\nAurrekoak, antzerki zaletasunarekin batera, arazoak eragin zizkion viktoriar moralarekin, baita bere familiaren jatorri anglikanoekin. Bere biografo nagusiak, Morton Cohenek, esan zuenez, Carrollek uko egin zion bekatu orijinalari buruzko jatorri kalbinistari eta bere lekuan ipini zuen berezko jainkotasunarena.\nBere argazkilari-jarduerari buruzko libururik zehatzenak (\"Lewis Carroll, Photographer\", Roger Taylor (2002)), geratu diren Carrollen argazki guztiak sailkatzen ditu. Taylorrek kalkulatu du Carrollen argazkien erdia baino gehiago neskatoen erretratoak zirela. Modelo gisa gehien aritu zena Alexandra Kitchin (\u00abXie\u00bb) izan zen, Winchesterreko katedraleko deanaren alaba. Lau urtetik hamasei urtera arte, berrogeita hamar aldiz atera zizkion argazkiak. 1880an argazkia bainujantziz ateratzen saiatu zen, baina ez zioten utzi. Dodgsonek biluzien argazkiak itzultzen zizkietela familiei edo apurtzen zituela suposatu da. Pentsatzen zen horrelako argazki guztiak galdurik zeudela, baina biluzien sei argazki aurkitu dira. Seietatik lau argitaratuak izan dira eta beste biak ia ezezagunak dira. Argazki horiek eta beren zirriborroek Dodgson pedofiloa zelako zurrumurrua sortarazi zuten.\nGoi mailako pertsonaien erretratuez gain, paisaiak eta anatomiari buruzko ikasketak ere egin zituen maiz.\nArgazkigintzak erraztu zion bere garaiko gizartearen goiko mailetan sartzea. Bere estudioa eduki zuenean goi mailako pertsonaiei egin zizkien erretratuak: John Everett Millais, Ellen Terry, Dante Gabriel Rossetti, Julia Margaret Cameron eta Alfred Tennyson. Paisaiak ere egin zituen maiz.\nEkoizpen aipagarria.\nArgazkigintzan aritzeari utzi zion bat-batean 1880an. Hogeita lau urte pasa eta gero arte hori menperatzen zuen eta Christ Church Oxfordeko elizako Tom Quad eremuan zeukan bere estudioa. Hiru mila argazki inguru sortu zituen. Mila baino gutxiago gordeta daude, besteak galdu edo apropos apurtu egin ziren.\nArduraz erregistratzen zituen argazkien sorketaren gorabeherak, baina bere erregistroa suntsitu zuten.\nHil eta gero, bere argazkilari-lanak jaso zuen onarpena Julia Margaret Cameronenarekin batera, argazkilari piktoralisten errebindikazioei eta Bloomsbury taldearen laguntzari esker (talde horretan zegoen Virginia Woolf idazlea). Gaur egun, viktoriar garaiko argazkilaririk onenetakoa izan zela onartzen da, eta ziur aski gaur egungo argazkigintza artistikoan eragin handia izan zuena.\nLiteratur karrera.\nDodgsonek olerkiak eta ipuinak idatzi zituen. Aldizkarietara bidaltzen zituen eta arrakasta apala lortu zuen. 1854 eta 1856 artean, bere idazlanak \"The Comic Times\" eta \"The Train\" estatu-mailako aldizkarietan agertu ziren, baita hedapen txikiagoko \"Whitby Gazette\" eta \"Oxford Critic\" agerkarietan ere. Idazlan horiek gehienak umorezkoak eta satirikoak dira.\n1856an ospetsu egingo zuen goitizenarekin argitaratu zuen bere lehen idazlana \"The Train\" aldizkarian: \"Solitude\" izeneko olerki erromantikoa, Lewis Carrollek sinatutakoa. Goitizena bere amaren izen-abizena latinera lehenik eta ingelesera gero itzultzean asmatu zuen: Lutwidge Charles Ludovicus Carolus bihurtu zen, eta hau Lewis Carroll.\n - kolaborazioak\nEuskaraz.\nSei argitalpen daude nola-halako ahalegin txukuna egin dutenak obra hau euskarara ekartzeko:"}
{"id": "75573", "revid": "512", "url": "https://eu.wikipedia.org/wiki?curid=75573", "title": "Timo Glock", "text": "Timo Glock (Lindenfels, Alemania, 1982ko martxoaren 18a - ) 1 Formulako gidari alemaniarra da. 2004an bere 1 Formulako estreinako sari nagusian, Kanadakoa, puntuatzeko postuetan sailkatu zen Jordan taldearekin.\n2008an Toyotako gidaria da."}
{"id": "75574", "revid": "512", "url": "https://eu.wikipedia.org/wiki?curid=75574", "title": "Adrian Sutil", "text": "Adrian Sutil (Starnberg, Alemania, 1983ko urtarrilaren 11 - ) 1 Formulako gidari alemaniarra da."}
{"id": "75575", "revid": "336", "url": "https://eu.wikipedia.org/wiki?curid=75575", "title": "Rafael Eguskiza Basterra", "text": "Rafael Eguskiza Basterra (Bilbo, 1935eko uztailaren 14a - Areeta, Getxo, 2017ko ekainaren 1a) bizkaitar belar hockey jokalaria izan zen.\nErromako Olinpiar Jokoetan parte hartu zuen, non brontzezko domina lortu zuen."}
{"id": "75576", "revid": "119347", "url": "https://eu.wikipedia.org/wiki?curid=75576", "title": "Ninive", "text": "Ninive (; ; \"N\u012bnew\u0113\"; \"Nineu\u0113\"; \"Naynuwa\"; \"Ninawa\") Asiriako hiri garrantzitsu bat zen, gaur egungo Irakeko Mosul hiritik gertu zegoena, Jonasen Liburuan \"hiri biziki handia\" bezala deskribatua, Tigris ibaiaren ekialdeko ertzean dago, honen luzeran zehar 50 kilometroz hedatzen dena, 20 kilometroko batez besteko zabalerarekin, edo gehiago, ibaitik ekialdeko muinoetaraino. Eremu zabal guzti hau, gaur egun, hondakin eremu erraldoi bat da.\nTigris eta Khosr ibaien arteko bateratzean kokatua, Ninive, Tigris ibaia gurutzatzen zuten merkataritza ibilbidean igaropuntu garrantzitsua zen. Erdialdeko posizio bat zuen Mediterraneotik Indiako ozeanorainoko ibilbideetan, honela, ekialdea eta mendebaldea lotuz, toki askotako eraginak eta aberastasunak jasoz. Historiako antzinako hiririk handienetako bat izatera iritsi zen.\nHistoria.\nNinive, lehen aldiz, K.a. 1800ean aipatua da, Ishtar jainkosaren omenezko tenplu bat bezala, neurri handi batean, hiriak laster jaso zuen garrantziaren arduraduna. Ez dago asiriar erregeek K.a. II. milurtekoan Ninive oso-osorik eraiki zutela esateko moduko ebidentzia gehiegirik. Senaqueribek, hiria, bere erresumaren hiriburu bihurtu zuenean K.a. VIII. mendean (lehenago, denbora gutxiz Dur Sharrukin izan zen), Ninive, jada, antzinako finkatze bat zen. Ondorengo erregeen izenak, Shalmanasar I.a edo Tiglath-Pileser I.a rena bezala akropolian agertu dira; biak ala biak, Assurren eraikitzaile aktiboak izan ziren, eta, horietatik lehenak, gainera, Nimrud sortu zuen. Ninivek, neoasiriarrak arte zain egon behar izan zuen, bereziki Asurbanipalen garaitik aurrera, hirigintza garapen handiago bat lortzeko. Ordutik aurrera, bata bestearen atzean etorri ziren erregeek, zeuden jauregiak mantendu eta berriak sortu zituzten, baita Sin, Nirgal, Inanna, Shamash, Ishtar eta Borsippako Nabu jainkoei eskainitako tenpluak ere.\nSenaquerib izan zen Ninive benetan hiri bikaina bihurtu zuena (K.a. 700ean). Kale eta enparantza zabalak eraiki zituen eta \"areriorik gabeko jauregi\" ospetsuaren barnean eraiki zuen, honen planoa zati handi batean berreskuratua izan delarik, 210x200 metrokoa. 80 gela inguru zituen, horietako asko, hormetan eskulturekin beteta. Niniveko taulatxoetako asko, toki honetan aurkitu ziren; sarrera nagusietako batzuk giza burudun zezenak zituzten alboetan. Garai horretan, Niniveren azalera osoa 7 kilometro karratukoa zen, eta 15 ate handik igarotzen zuten bere harresietako pasabidea. 18 kanaleko sitema landu batek ura, muinoetatik Ninivera zeraman. Gainera, erregeak berak Jerwanen, 40 kilometroko distantziara, eraikitako akueduktu bikain baten zatiak ere aurkitu dira.\nNiniveren oparotasunak ez zuen askorik iraun. K.a. 633 inguruan Asiriar inperioa ahultzen hasi zen eta mediarrek Ninive eraso zuten. Hauek berriz eraso zuten, oraingoan Babilonia eta Susarekin batera K.a. 625ean.\nK.a. 612an, berriz, babiloniarrak eta mediarrak beste behin bildu ziren hiria erasotzeko. Setioak 3 hilabete iraun zuen, horietan zehar, mota orotariko taktikak erabili zituztelarik, Khosr ibaiaren ibilbidea desbideratzea edo, aldi berean, zenbait aldetatik erasotzea bezala, asiriar defentsa ahultzeko. Azkenik, azkeneko erasoa jada lehor zegoen ibaiaren ibilbidetik eman zen. Ninive erori egin zen eta zimenduetaraino suntsitua izan zen. Asiriar inperioa bere amaierara iritsi zen, eta babiloniarrak eta mediarrak haien probintziak banatu zituzten.\nSei mendez tirania eta bortizkeria izugarriarekin agindu ondoren, Kaukaso eta Kaspiar Itsasotik Persiar Golkoraino, eta Tigris baino haratago Asia Txikia eta Egiptoraino, hiria, amets bat bezala desagertu zen.\nXIX. mendeko indusketen ondoren, Asiriar Inperioari eta bere hiriburu bikainari buruzko ezagutza, ia erabat hutsa zen. Aztarna ahul batzuek bere botere eta handitasunean pentsarazten dute, baina, egia esan, Niniveri buruzko ezagutza oso urria da. Jada desagertutako beste hiri batzuk, Palmira, Tebas eta Persepolisek bezala, euren atzean, euren kokapenak adierazteko eta bere antzinako boterea argitara emateko hondakinak utzi zituzten, baina, Niniveren kasuan, bere azalera ere, uste soil bat baino ez da.\nHerodoto greziar historialariaren garaian (K.a. 400) Ninive, jada, iraganeko zati zen. Eta Xenofonte bere \"Anabasis\"ean tokitik igaro zenean, hiriaren izena bera ere, ahaztua izan zen. Begi bistatik desagertu zen eta inork ez zuen bere garrantziaren ideiarik ere. Sekula gehiago ez zen bere hondakinetatik altxatu.\nArkeologia.\nGaur egun, Niniveren kokapena bi muino handik adierazten dute \"Kouyunjik\" eta \"Nebi Yunus\" (Jonas Profeta) izenekoak, baita bere harresiaren hondakinengatik ere (12 kilometro inguruko zirkunferentzia bat). Lehen muinoa, Kouyunjik izenekoa sakontasunez esploratua izan da. Beste muinoan, berriz, ez da indusketa askorik egin, toki horretan, Jonas Profetari eskainitako musulman santutegi bat dagoelako.\nXIX. mendean, Mosuleko frantziar kontsula, ibaiaren beste aldean zeuden muino handietan bila hasi zen. Indusketa horietan erabili zituen arabiarrak, ustekabean, Khorsabadeko muinoan zegoen eraikin batetara iritsi ziren. Eraikinaren ondorengo ikerketek, Sargon II.aren erret jauregia zela frogatu zuten, non sakontasunez esploratu zen, eskultura eta beste erlikia batzuen bila.\n1847an Sir Austen Henry Layard abenturazale gazteak hondakinak esploratu zituen. Kouyunjik muinoan, Senaqueriben jauregia berraurkitu zuen, 71 gela eta baxuerliebe erraldoiak zituena. Asurbanipalen jauregia eta liburutegi ospetsua ere lurpetik atera zituen. Liburutegiak, 22.000 taulatxo zituen. Niniveren arkeologiaren azterketak antzinako Asiriaren boterea eta loria adierazten du, Esarhaddon (K.a. 681-K.a. 669) eta Assurbanipal (K.a. 669-K.a. 626) erregeen erregealdietan.\nEsplorazio lanak, Botta, George Smith eta beste batzuk jarraitu zituzten, Nebi Yunus, Nimrud, Kouyunjik eta Khorsabadeko muinoetan eta asiriar objektu asko, argitara eman eta europar museoetara eramanak izan ziren. Jauregi mordoa aurkitu zen bere apaindura eta zizelkaturiko lauzekin, antzinako herri honen bizitza eta ohiturak, bere gerra eta bake moduak, erlijioa, bere arkitekturaren estiloa eta bere erregeen handitasuna adieraziz. Hiriko kaleak esploratuak izan dira eta adreiluetan, taulatxoetan eta zizelkaturiko irudietan inskripzioak argitu dira. Horrekin, bere historiako sekretuak argitara eman ahal izan dira.\nAurkikuntza berrienetako garrantzitsuena, Asurbanipalen liburutegia da. Idazkera kuneiformean idatzitako hamar mila taulatxo inguru zituen, non Asiriako historia, legeak eta erlijioa deskribatzen ziren. Honek, antzinako munduko literaturaren altxorrik garrantzitsuenetako bat izatea egiten du. Liburutegiak bazituen, baita ere akadiarren antzinako dokumentuak, sekula aurkitu diren dokumenturik antzinakoenak direlarik, beharbada, Sargon Akadekoaren garaikoak.\nTaulatxoetako batzuetan, Arkimedesen Torlojuaren antzeko zerbaiten ustezko erabilera aipatzen da, ura gora eramateko, lorategiei buruz hitz egiten duten beste taulatxo batzuekin batera. Honek, Ninive, Babiloniako Zintzilikaturiko Lorategien balizko kokapena izatearen hipotesia dakar."}
{"id": "75577", "revid": "69297", "url": "https://eu.wikipedia.org/wiki?curid=75577", "title": "Pedro Murua", "text": "Pedro Murua Legizamon (Donostia, 1930eko abenduaren 25a - 2019ko azaroaren 3a) gipuzkoar belar hockey jokalari ohia da. Erromako Olinpiar Jokoetan izan zen, non brontzezko domina lortu zuen."}
{"id": "75578", "revid": "336", "url": "https://eu.wikipedia.org/wiki?curid=75578", "title": "Luis Usoz", "text": "Luis Maria Usoz Quintana (Donostia, 1932ko urriaren 19a - 1992ko martxoaren 10a) euskal belar hockey jokalaria izan zen.\nErromako Olinpiar Jokoetan parte hartu zuen, non brontzezko domina lortu zuen. Tokioko Jokoetan ere izan zen"}
{"id": "75579", "revid": "201", "url": "https://eu.wikipedia.org/wiki?curid=75579", "title": "Murasaki Sargentua", "text": ""}
{"id": "75584", "revid": "512", "url": "https://eu.wikipedia.org/wiki?curid=75584", "title": "Ostertz astronomiko", "text": "Ostertz astronomikoa begiraletik igarotzen den planoa da, eta lerro zutarekin elkarzutak dira. Plano honen zeru-esferarekin mozketa \"Ostertz\" izena hartzen duen zirkulu maximo bat da. Zeru-esfera hain handia denez, berdin dio lurrazalean edo Lurraren erdigunean egon. Horregatik, zeru garbidun toki batean eta behar diren baldintzekin: ikuspena oztopatzen duten eraikin edo mendirik gabe, beti ikusten da zeru esferaren erdia. Ostertz astronomiko, hemisferio hau (ikus daitekeen esferaren erdia) mugatzen duen zirkuluari deritzo. Ostertz astronomikoa Lurrarekiko tangentea den planoak zeru esferan moztutako zirkulua dela egiazta daiteke. Eta plano hau Lurraren erdigunetik igaroko balitz bezala da, izarren distantzien aldean, gauza berbera da. Orokorrean, ostertza, atari zabalean, itxuraz, zerua, lurretik edo uretik banatzen duen lerroari esaten zaio."}
{"id": "75585", "revid": "105290", "url": "https://eu.wikipedia.org/wiki?curid=75585", "title": "Zeru meridianoa", "text": "Zeru meridianoa edo tokiko meridianoa, zenit eta zeruko ipar polotik igarotzen den zirkulu maximo bat da. Plano meridianoa (meridiano dagoen planoa) eta ostertzaren planoaren arteko mozketak, plano horizontalean, meridiana izeneko lerro bat adierazten du. Zeru-esferarekin bere mozketak, iparralde eta hegoalde puntu kardinalak adierazten ditu. Bere perpendikularrak, zeru esfera ekialde eta hegoalde puntu kardinaletan mozten du. Azimuten jatorria, hegoalde puntu kardinala da."}
{"id": "75586", "revid": "1545", "url": "https://eu.wikipedia.org/wiki?curid=75586", "title": "Kirola", "text": ""}
{"id": "75587", "revid": "536", "url": "https://eu.wikipedia.org/wiki?curid=75587", "title": "Meridiana", "text": "Ostertza eta plano meridianoaren arteko mozketak, plano horizontalean, meridiana izeneko lerro bat adierazten du. Zeru-esferarekin duen mozketak, iparralde eta hegoalde puntu kardinalak adierazten ditu. Bere perpendikularrak, zeru esfera, ekialde eta mendebalde puntu kardinaletan mozten du."}
{"id": "75588", "revid": "3591", "url": "https://eu.wikipedia.org/wiki?curid=75588", "title": "Zaldia euskal mitologian", "text": "Zaldia euskal mitologiaren irelu edo jenio mota bat da, zaldi itxurakoa.\nIrelu hau askotan leizetako biztanle edota zaindari azaltzen da, eta Mari jainkosarekin zein Sugaar bere senarrarekin lotutako irelua da. Batzuetan harpetara lotuta agertzen da ere, Mariko beste hainbat irelu bezala.\nZamari Zuria, zerealaren izpiritua islatzen duen zaldi irelua, zaldiz mozorrotako dantzariak irudikatzen du Zuberoa maskaradetan zein Gipuzkoako jaietan.\nZaldia eta gizakiaren arteko harreman historia aztertzerakoan, bere esanahi kulturala barne, zera hartu behar dugu kontutan; zaldia askoz mende gehiago izan da ehizagai bat gaur egungo etxekotutako aberea baino . \nPottoka euskal mitologian.\nEuskal Herriko mendietan, bertako zaldi arraza batek aspaldidanik gaur egun arte iraun du. Pottokak dira, eta Euskal Herriko mendietan baldintza erdi basatietan bizi izan dira. Zalantzarik gabe, mendi eta basoetako pottokak \"Zaldia\" ireluaren inguruko sinesmen iturri nagusi izan dira euskaldunen artean. Hala ere, Euskal Herriko mendietan beste zenbait zaldien arraza daude, baina ez pottoka bezain antzineko eta basatiak.\nEuskal Herriko historiaurreko leizeetako labar-pinturetan pottokak gogora ekartzen dizkiguten zaldien irudiak agertzen dira oso maiz. Ekaingo leizean batez ere (Deba). Zaldien marrazkiak gordetzen dituzten beste leizeak hauek dira: Altxerri, Atxeta, Santimami\u00f1e, Torrea, Aldekerdi, Urkiaga , Izturitze.\nJose Migel Barandiaranen arabera, zaldien margoa hauek baliteke mitologian pottokek leizeekin duten loturarekinzer ikusirik izatea, behigorriaren kasuan bezala.\nElezaharrak.\nBaserrikoek behor bat zuten. Aberea egunero bidaltzen zuten mendira eta iluntzean jaso. Etxeko morroi-neskameak egunero egiten zuten lan hori. Ohitura zuten aurrenekoa behorra ikusten zuena, bere gainean etxera itzultzeko.\negun bat neskamea izan zen lehengoa behorra ikusten eta halaxe esan zuen: \"Horra hor gure behor beltza\", eta korrika abiatu eta aberearen gainera igo zen. Igo orduko behorra arrapaladan abiatu zen Obantzungo leizera eta bertan sartu zen bere zaldizkoarekin.\nMorroia luze egon zen leize barnera begira bere lagunaren bila, baina ez zuen ezer topatu.\nBaserriko bidean galdetzen zuen bere buruari:\" \"ze behor klase zen hori\"\" , orduna ikusi omen zuen Etsoinberriko benetako behorra sakon batean lasai lasai larretzen.\nHandik denboraldi batera, Etsonberrikoek arropa garbitzera joan ziren Itturrarango iturrira, eta bertan topatu zituzten bahitutako neskamearen belarritakoak eta eraztuna.\nSuzko zaldiekin ikuskizun berbera posiblea zen ikustea gauez Igartu mendian. Bertan baserri zahar baten hondakinak ikusi daitezke.\nBa omen zen behin hiru alaba zituen gizon aberatsa. Egun batean, belarri atzean zerbait sumatzen zuela eta, alaba gazteenari han zer ote zuen begiratzeko eskatu zion. Alabak, Maider izenekoa, zorri bat aurkitu zuen. Gizonak zorria eltzean sartzeko agindu zion. Zorria hazi eta hazi hasi zen. Oso denbora laburrean asko hazi zen eta eltzea lehertu egin zuen. Orduan, aitak barrika batean sartu zuten zorria, baina hura ere lehertu egin zuen. Azkenean akabatu eta haren larrua leihotik zintzilik jarri zuten.\nGizonak orduan, mundu guztiari jakinarazi zion bere alabetako bat eskua emango ziola larru hura zein animaliarena zen asmatzen zuenari. Haren dotorean usainera gate asko agertu zen, baina haietako bakar batek ere ez zuen erantzun zuzenik eman.\nEgun batean, urrez jantzitako gizon dotore bat azaldu zen. Etxe aurrean jarri eta zintzilik zegoen hari begira jarri ondoren, esan zuen:\n-Zorri-larrua da hori!\nGizona pozez zoratzen zegoen halako gizon bizkor eta prestua suhitzat hartzearekin. Afaltzera gonbidatu eta hiru alabetatik nahi zuena hautatzeko esan zion. Etorri berriak afalostean erantzungo ziola erantzun zion.\nGeroxeago, Maider lorategira joan zen mahaia apaintzeko lore bila. Ukuilu aurretik igarotzerakoan ahots bat entzun zuen berari deika. Harrituta hara begiratu zuen, baina ez zuen aitaren behor zuria besterik ikusi.\n-Ez larritu -esan zion behorrak- jakinaren gainean jarri nahi zaitut eta; urrez jantzitako gizona deabrua\nda eta zu hautatuko zaitu emaztetzat. Ez ahaztu orain esango dizudana! Aitak dirua eskaintzen dizunean, ez hartu zentimorik ere, behor zuria nahi duzula esaiozu!\nEta hala, afalostean, deabruak Maider eskatu zuen emaztetzat eta berehala alde egin behar zutela esan zuen. Behorrak esan bezala, aitak nahi hainbat diru eskaini zion Maiderri, baina honek, behor zuria nahi zuela esan zion.\nDeabruaren zalgurdira igotzerakoan Maiderrek behor zuria aurrean jartzen utz ziezaiotela eskatu zuen.\nBide puska bat egin zutenean, behorra ostikoka hasi zen lurraren kontra eta hau bi zatitan irekitzen zen bitartean, honela esan zuen:\n-Sar hadi hor zazpi urtetarako!\nEta une hartan bertan, bai zalgurdia eta bai deabrua, biak lurpean desagertu ziren.\nMaider eta behorra lurrazalean geratu ziren. Orduan animaliak esan zion.\n-Zazpi urtetan bakea izango duzu!\nEta biak bideari jarraitu zitzaizkion. Asko ibili ondoren, gaztelu bat begiztatu zuten.\nZer deritzozu hemen gelditzen bagara? -galdetu zion behorrak-. Gaztelu horretan printze gazte bat bizi da eta berarekin ezkonduko zara.\nBehor zuriak esan bezala, printzea Maiderrekin maitemindu zen eta handik egun batzuetara ezkondu egin ziren biak sekulako jaialdien artean.\nEzkontzaren ondoren, behorra era honetan mintzatu zitzaion Maiderri:\n-Joan-ordua dut, baina aurrenik txirula hau eman nahi dizut opari. Arazorik duzunean jo ezazu eta berehala azalduko natzaizu.\nEta behorra desagertu egin zen.\nEzkonberriak oso zoriontsu bizi ziren eta bi haur izan zituzten. Baina, halako batean, senarrak gerrara joan behar izan zuen. Maider eta bi haurrak etxean geratu ziren aita noiz itzuliko zain.\nBien bitartean, zazpi urte joan ziren eta deabrua andrearengana azaldu zen esanez:\n-Zatozte nirekin! Emazte baten ordez, hiru izango ditut orain!\nEta Maiderrek bi haurrak hartu eta ez zuen izan haren ondotik atera beste irtenbiderik. Asko ibili ondoren, baso ilun batean sartu ziren.\n-Hementxe hilko zarete! -esan zien deabruak.\n-Hil aurretik utz iezadazu haurrentzat txirula jotzen -eskatu zion Maiderrek.\nDeabruak baiezkoa eman zion eta Maider txirula jotzen hasi zen. Hasi besterik ez zuen egin, behor zuria azaldu zenean.\n-Hara! Hemen al haiz berriro? -esan zuen abereak deabrua ikusitakoan-. Hemendik aurrera ez diok bada, beste inori kalterik egingo!\nEta lurra kolpatuz, oihukatu zuen:\n-Lurra! Ireki hadi eta irentsi ezak betiko deabru madarikatu hau.\nEta lurra ireki egin zen eta gaizkilea desagertu egin zen berehala.\n-Orain zure etxera itzul zintezke, Maider -esan zion behor zuriak-. Hemendik aurrera ez duzu gehiago nire beharrik izango eta.\nAnimalia zoragarri hura desagertu egin zen eta Maider gaztelura itzuli zen bere bi haurrekin. Han egon zen senarra agertu zain eta, etorri zenean, gertatu zitzaion dena kontatu zion.\nBururik gabeko zaldia.\nBururik gabeko zaldia Zamaria zuria izenez ere ezagutua da Zuberoan eta Nafarroa Beheran. Zamari zuriaren inguruko elezaharrek aparteko aipamena merezi dute.\nBururik gabeko halako zaldi baten agertzea, heriotza edo ezbehar larri baten igarlea zen. Dirudienez Zamari zuriak badauka zer ikusirik beste zenbait kulturen mitoekin. Zaldi zuri hauek hildakoen eta bizidunen arteko munduen zubi, mezularien edota garraiolarien lana egiten dute. Horregatik bere kolore zuria eta bururik gabekoak izateko ezaugarria.\nBururik gabeko zaldi hauek askotan azaltzen omen ziren gauetan Pirinioetako kontrabando bideetan, bereziki zaldien kontrabando bideetan.\nZamari zuria gaueko agerpenik bildurgarrienetakoa zen Larrun mendiko inguruko malkar eta basoetan lan eta bizi zirenentzat.\nZaldi mamu zuriak, bestela, hildako eta bizidunen arteko munduen lotura-bektorea izan dira Europako kultura askotan.\nZerealaren Izpiritua.\nEuropa guztian barrena zabalduta dago \"Zereal edo Laborearen Izpirituaren\" mitoa. Sinismen honen arabera, laboretan izpirutu bat bizi omen da. Esate baterako, izpiritu hau da galburuak mugitzen dituena.\nLaboreak segatzerakoan, laborearen izpiritua azken labore sortetan gordetzen doa, eta azkenean, hondar azaoan geratzen da. Hau mozterakoan, bertan harrapatuta geratzen da laborearen izpiritua, eta horregatik oso berezia zen azken azao hau ebakitzeko ekintza. Moztutzen zuen laborariak, emakumea askotan, sari berezi bat jasotzen zuen.\nOrokorrean Zerealaren Izpiritu honek, animali baten itxura hartzen du. Otsoa zen Polonian eta Alemanian, Galizian azeri itxura hartzen omen zuen, Katalunian aker beltzarena eta Euskal Herrian berriz zaldi zuriarena.\nHodeiak eta zaldiak.\nEuskal Herriko euskalki guztietan zaldizkoak deitzen dira hodeietatik botatzen dituzten ur-jasak.\nZaldia euskal sinesmen mundu sinboliko zaharretan.\nZaldia baskoien txanponetan.\nAntzinako baskoien txanponeta, protohistorian (Burdin aro amaiera eta Antzinaro hasieran), ohikoa zen zaldunaren edo zaldiaren irudia agertzea .\nZaldia hilarrietan.\nZaldia agertzen da Euskal Herriko zenbait hilarrietan. Seguruen lehen aipatu den heriotza eta zaldiak lotzen dituzten sinismenak direla eta."}
{"id": "75589", "revid": "512", "url": "https://eu.wikipedia.org/wiki?curid=75589", "title": "Plano meridianoa", "text": "Tokiko plano meridianoa, tokiko lerro zutek eta munduaren ardatzak definitutako planoa da. Zeru-esfera tokiko meridianoan mozten du (lurburuetatik igarotzen den zirkulua), eta, beraz, zirkulu maximo bat dena, eta ostertzaren planoarekin duen mozketak meridiana eratzen du."}
{"id": "75590", "revid": "105290", "url": "https://eu.wikipedia.org/wiki?curid=75590", "title": "Ordu koordenatuak", "text": "Izar baten posizioa ordu koordenatuetan adierazteko, begirale batek bere ordu angelua eta bere deklinazioa neurtu behar ditu.\nAstro baten deklinazioa, zeru-ekuatorearekin eratzen duen angelua da, positiboa iparralderantze ta negatiboa hegoalderantz.\nZeru meridiano bat, poloetatik igarotzen den zirkulu nagusia da. Gainera, begiraletik ere igarotzen bada, begiralearen meridianoa da eta ordu angeluaren jatorria da.\nOrdu-zirkulua, astrotik pasatzen den zeru meridianoa da.\nOrdu angelua, astroaren ordu zirkuluak eta begiralearen meridianoak eratzen duten ordutan neurtutako angelua da.\nAstro baten deklinazioa ez da begiralearen araberakoa, baina bai ordu angelua. Hau da, astro bat, une bakar batean ordu angelu ezberdinpean ikusia da Lurreko toki ezberdinetan aurkitzen diren begirale ezberdinengatik. Honek, ordu koordenatuak tokikoak direla esan nahi du."}
{"id": "75591", "revid": "336", "url": "https://eu.wikipedia.org/wiki?curid=75591", "title": "Dur Sharrukin", "text": "Dur Sharrukin (\"Sargonen Gotorlekua\"), gaur egun Khorsabad herrixka, Asiriako hiri harresitua izan zen, Sargon II.ak K.a. 713an eraikiarazi zuena. K.a. 707 edo K.a. 706an, erresumako hiriburu bilakatu zen. Mosuldik 15 kilometro ipar-ekialdera eta Ninivetik 20 kilometro iparraldera dagoena; bertan asiriarrak bizi dira.\nGutxi gora-behera, 1760x1635 metroko neurriak zituen (Asiriako hiribururik txikiena izan zen). Harresien luzera 16280 unitate asiriarrekoa zen, Sargonen izenaren zenbaki balioarekin bat zetorrena. Inguruko lurrak, olibondoak landatzeko erabili ziren, Asiriako olio eskasia gutxitzeko asmoz. Hein batean, gerra presoekin eta asiriar ofizialen kontrolpeko herbesteratuekin kolonizatua izan zen. Ofizial hauek ziurtatu behar zuten herbesteratuek begirunea zietela jainkoei eta erregeari. Sargon II.a hil ondoren, haren seme Senaqueribek Ninivera eraman zuen hiriburua.\nHiria industen hasi zen lehena, Mosulgo zegoen frantziar kontsul Paul-\u00c9mile Botta izan zen, 1843an. Bottak uste zuen Khorsabad zela Ninive biblikoaren kokapena."}
{"id": "75593", "revid": "3182", "url": "https://eu.wikipedia.org/wiki?curid=75593", "title": "Goran Bregovic", "text": ""}
{"id": "75594", "revid": "3182", "url": "https://eu.wikipedia.org/wiki?curid=75594", "title": "Alija Izetbegovic", "text": ""}
{"id": "75595", "revid": "105290", "url": "https://eu.wikipedia.org/wiki?curid=75595", "title": "Ipuzmeaka", "text": "Ipuzmeaka Aralar mendilerroan dagoen mendi bat da, 1216 metroko garaierakoa. Ez dago beste mendi batzuetatik oso banandua eta ez da oso ezaguna mendizaleen artean. Eulatz mendiaren iparraldeko pagadiaren barnean dago, Ipuzmeaka izeneko leporantz, mendiari izena ematen diona, Ipuzmeaka Txamenirekin lotzen duen lepoa. Tontorra, lepoaren hegoaldean dago, eta mendiari izena emateko balio izan du.\nTontorrak ez du ikuspen handirik. Harri batzuen gainean dagoen postontzi batek bakarrik adierazten du mendi apal honen tontorrera iritsi garela, benetan, lepoaren erdian goragunetxo bat baino ez dena.\nIrispideak.\nHonen tontorrera iristeko, Guardetxetik abia daiteke, eta, Intzazelai edo Pagomaritik Ipuzmeaka lepora iritsi, ekialdean, Intzazelaiko lautadei tokia uzten diena."}
{"id": "75597", "revid": "1545", "url": "https://eu.wikipedia.org/wiki?curid=75597", "title": "Kamera", "text": "Kamera zinema-, fotografia- edo telebista-irudiak hartzeko tresna da, hauek gorde, transmititu edo biak egiten dituena. Irudi hauek finkoak (argazkiak) edo mugikorrak (bideoak edo filmak) izan daitezke. Argazkiak hartzen dituen kamerari \"argazki-kamera\" edo \"argazki-makina\" deritzo. \"Kamera\" hitza \"camera obscura\" (\"gela iluna\") latinezko esapidetik dator, irudiak proiektatzeko mekanismo goiztiarra zena. Egungo kamerak \"camera obscura\" honetatik garatu dira.\nKamerek argi ikuskorrarekin egin dezakete lan edota espektro elektromagnetikoaren beste atal batekin. Oro har, kamera bat gelaxka itxi eta ilun bat da, alde batean irekigune batekin argia sartu ahal izateko, eta beste aldean irudiaren argia atxikitzeko gainazal batekin. Kamera gehienek leiar fotografiko bat dute argi-sarreran, argia batu eta bestaldeko gainazalera bideratzeko. Argi-sarreraren diametroa diafragma mekanismo batekin doitzen da gehienetan, nahiz eta kamera batzuek irekigune finkoa izan. Egun, kamera gehienek irudi-sentsore elektronikoa erabiltzen dute memoria txartela batean irudiak gordetzeko. Beste batzuk ordea, XX. mendeko kamera ia guztiek bezala, argazki film kimikoa erabiltzen dute. Ohiko zine kamerak 24 irudi hartzen ditu segundoko."}
{"id": "75599", "revid": "1545", "url": "https://eu.wikipedia.org/wiki?curid=75599", "title": "Argazki-makina", "text": ""}
{"id": "75600", "revid": "512", "url": "https://eu.wikipedia.org/wiki?curid=75600", "title": "Bad Gandersheim", "text": "Bad Gandersheim Alemaniako herri bat da, Saxonia Beherea estatuan eta Northeim barrutian dagoena. Saxonia Beherea estatuko hegoaldean dago, Harz mendien inguruan. Herria, honako herrixka hauetaz osatua dago: Ackenhausen, Altgandersheim, Clus, Dankelsheim, Dannhausen, Ellierode, Gehrenrode, Gremsheim, Hachenhausen, Harriehausen, Heckenbeck, Helmscherode, Seboldshausen, Wolperode eta Wrescherode.\nAlkatea Heinz-Gerhard Ehmen da. 2006ko irailaren 24an berriz aukeratua izan zen beste zortzi urterako.\nHistoria.\nHerria 852tik datatua dago, Saxoniako Duke zen Liudolf eta bere emazte Odak, gertu zegoen Brunshausenen monasterio bat sortu zutenean. Lehen eliza komentua edo Kolegiata, propio herrian eraiki zena, 856an eraikitzen hasi zen. 990ean, azoka eta zergak jartzeko eskubidea jaso zituen X. mendean zehar, Gandersheim, Saxoniako herri garrantzitsuenetako bat izan zen, Hrosvit izeneko lehen olerkari alemaniarra, bertan bizi izan zen 973 inguruan. 1159an, Gandersheim, lehen aldiz, hiri bezala aipatua da.\n1240an ur mineralen iturburuak aurkitu zirenean, Gregorio IX.a aita santuak, Izpiritu Santuaren ospitala eraikuntza hasi zuen. 1330 inguruan Brunswiceko Dukeek, kolegiataren kontrapisu mundutiar bezala, gaztelu bat eraiki zuten. Gaur egun, eraikin honek, epailearen gorte bezala eta gazteen zentzategi bezala balio du.\nXIX. mende amaieran, hiria, bere iturburuetako ur mineralen botere sendatzaileak zirela eta, bainuetxe herri bat bihurtzen hasi zen, eta, 1932ak, Gandersheimek, bere burua, bainuetxe herri bezala deitzeko eskubidea lortu zuen, ordurarte, 'Bad' Gandersheim, iturburu hauek zirela eta.\n1926ko udan, \"Roswitha Memorial Celebration in 1000 year old Gandersheim\" edo \"Gandersheimen 1000 urteen Roswitha Oroitzapen Ospakizuna\" ospatu zen hiru egunez. Hau izan zen Erdi Aroko egile batek, hiriarentzat irudi sinbolikoa erabili zuen lehen aldia. Antzerako ospakizunak izan ziren 1930 eta 1933an, nazionalsozialisten gai garbiketa izan zuten -'Alemaniar kultura' 'Judutar-Komunisten Gainbehera'ren aurka.\n1952an, hiriak Liudolfek monasterioa sortu zuen 1100. urteurrena ospatu zuen. 'Gandersheimeko Kantua'ren istorioa azokaren plazan antzeztua da. Hau, Gandersheimer Domfestspiele udako jaialdiaren aurrekari ez ofiziala da, urtero, 1959tik Kolegiataren aurrean dagoen plazan antzeztua dena. Garai honetatik aurrera, Saxonia Behereko antzerki profesional jaialdirik handiena bezala ezarria dago. 2006an, bere lau ekoizpen handienak 55.000 antzerkizalek ikusiak izan ziren.\nBad Gandersheimek, zurezko armazoidun etxe asko du eta Alemaniar Armazoidun Errepidean dago."}
{"id": "75601", "revid": "815115", "url": "https://eu.wikipedia.org/wiki?curid=75601", "title": "Foto", "text": ""}
{"id": "75602", "revid": "119347", "url": "https://eu.wikipedia.org/wiki?curid=75602", "title": "Kirinal", "text": "Kirinal muinoa (, ) Erromako zazpi muinoetako bat da. Izena Kirino erromatar jainkoaren omenez hartzen du. Lehen ministroaren bizileku edo egoitza ofiziala den Kirinal jauregiaaren izena ere bada. Denbora batez \"Cavallo Muinoa\" bezala ere deitu izan zen.\nAntzinako Grezian.\nJatorrian, muino talde baten zati zen, non \"Collis Latiaris, Mucialis (edo Sanqualis) eta Salutaris\" aurkitzen ziren, gaur egun galduak daudenak XVI. mendetik aurrera eraiki diren eraikin guztien ondorioz.\nErromatar elezahar baten arabera, Kirinal muinoa, sabinarren herri txiki baten kokalekua izango zen, hauek, Kirino jainkoaren omenez aldareak eraikiz, horrela muinoari izena emanez, eta han bizi izango zen Titus Tatius erregea erromatar eta sabinarren arteko bakearen ondoren.\nK.a. VIII. mendean eta K.a. VII. mendean dataturiko hilobiak aurkitu dira, sabinarren finkapenaren ustezko presentzia baieztatuko luketenak, Quirinusen hilobia, \"Lucius Papirius Cursor\"rek bere garaipenaren tenplu bihurtu zuena samnitarren aurkako bere hirugarren gerraren ondoren, muino honetan zegoen. Egile batzuek, sinesgarritzat jotzen dute \"Kapitolioko hirukoa\"ren gurtza (Jupiter, Minerva eta Juno) toki honetan ospatu izana, Palatino mendian baino lehenago. Floraren santutegia ere, oskotar-sabinar jainkosa bat, hemen egon zen.\nK.a. 446an, \"Sancus\"en omenez eskaini zen tenplu bat, eta baliteke beste baten hondakinen gainean eraiki izana. Augustok ere, Marteren omenez tenplu bat eraikitzea agindu zuen.\nKonstantino I.a Handiak, Erroma inperialeko azken bainuetxearen eraikuntza agindu zuen. Bainuetxe honi dagokionez, XVI. mendeko marrazki batzuk baino ez dira geratzen.\nErdi Aroan zehar, \"Torre delle Milizie\" izeneko dorrea eraiki zen, baita San Pedro eta Domenikoren komentua ere. Konstantinoren monumentuaren gainean \"Palazzo Rospigliosi\" jauregia eraiki zen, eta jauregi honetan egon ziren bere jatorrian, Castor eta Polluxen bi estatua ospetsuak zaldiekin, orain, Kirinaleko enparantzan aurkitzen direnak. Estatua horiengatik datorkio denbora batez izan zuen \"Cavallo Muinoa\" ezizena.\nMichelangelok Palatino mendiko Palazzo Senatorioko mailadira eraman zituen ibaiko jainkoen bi estatuak ere, Kirinaletik irtendakoak dira.\nKirinal jauregia.\nKirinal muinoa, gaur egun, Kirinal jauregiarekin identifikatzen da, Italiako presidentearen bizileku ofiziala eta herrialdeko ikurretako bat dena."}
{"id": "75604", "revid": "512", "url": "https://eu.wikipedia.org/wiki?curid=75604", "title": "Sebastian Vettel", "text": "Sebastian Vettel (Heppenheim, Alemania, 1987ko uztailaren 3a - ) 1 Formulako gidari alemaniarra da.\n2007an debutatu zuen 1 Formulan BMW Sauber taldearekin, Estatu Batuetako Sari Nagusian hain zuzen eta Robert Kubicari ordeztuz. 19 urte eta 349 egun besterik ez zituen eta horrenbestez, 1 Formulan debutatu duen bigarren piloturik gazteena da gaur egun, Mike Thackwellek baitauka marka hori. 2007ko uztailaren 31n BMW Sauber taldeak Toro Rossora joaten utzi zion Scott Speed pilotuari ordezteko.\n2008ko denboraldian Toro Rosso taldearekin korritzen du. 2008ko irailaren 13an bere lehendabiziko polea lortu zuen Italiako Sari Nagusian, eta gainera polea lortzen duen piloturik gazteena bihurtu zen. 2008ko irailaren 14an bere lehendabiziko garaipena lortu zuen Italian eta garaipena lortzen duen piloturik gazteena bihurtu zen. Ordura arte, bi errekor horiek Fernando Alonsok zituen.\nBere lehenengo lasterketa irabaztearen ondorioz, 2009an Red Bull Formula 1eko taldean sartzea lortu zuen. 2009. urteko Formula 1eko txapelketa mundialean, txapeldunordea izatea lortu zuen. Hurrengo lau urteetan (2010, 2011, 2012 eta 2013 urteak), Red Bull taldean munduko txapelduna izatea lortu zuen, hainbat munduko errekor lortuz. Hona hemen lortutako zenbait errekor:\n2014. urtean, Red Bull taldeak kotxe nahiko txarra egin zuen, beraz, 2015. urtean Ferrari Formula 1eko taldean sartu zen. Ferrari taldean ez du mundu txapelketarik irabazi, baina bai lasterketa asko. Gaur egun arte Ferrari taldean dago oraindik, baina 2021. urtean Aston Martin Formula 1eko taldean egongo da.\nGaur egun arte, Sebastian Vettelek Formula 1ean, 4 mundu txapelketa irabazi,\u00a0 53 lasterketa irabazi, 120 podiumetara igo eta 57 pole lortu ditu. Hainbeste lorpen edukitzearen ondorioz, munduko lasterketa gehien irabazi dituen hirugarren pertsona eta mundu txapelketa gehien irabazi dituen laugarren pertsona izatea lortu du."}
{"id": "75605", "revid": "512", "url": "https://eu.wikipedia.org/wiki?curid=75605", "title": "S\u00e9bastien Bourdais", "text": "S\u00e9bastien Bourdais (Le Mans, Frantzia, 1979ko otsailaren 28a - ) 1 Formulako gidari Frantziarra da. 2008an debutatu zuen 1 Formulan Toro Rosso taldearekin eta bertan jarraitzen du."}
{"id": "75606", "revid": "6327", "url": "https://eu.wikipedia.org/wiki?curid=75606", "title": "Ahari euskal mitologian", "text": ""}
{"id": "75610", "revid": "137486", "url": "https://eu.wikipedia.org/wiki?curid=75610", "title": "Angel Landa", "text": "Angel Landa Bidarte (Sestao, Bizkaia, 1935 - Erandio, Bizkaia, 2020ko ekainaren 2a) euskal alpinista izan zen. Sasoiko zegoenean igoera asko egin zituen, Pedro Udaondorekin batera, Europako Mendietan, Pirinioetan, Alpeetan, Andeetan, Afrikan eta Himalaian. Tartean, 60 lehenengo igoera baino gehiago egin zituen.\nAngel Landaren igoera aipagarrienetariko batzuk:\nAskotan jarrera kritikoa izan du mendiaren merkantilismoarekin eta egun dagoen espedizioaren ideiarekin.\nHastapenak.\nBere lehendabiziko pausoak mendian Gorbeian eman zituen. 18 urte zituela Atxarteko Eskalada Eskolaren kidea zen eta Pedro Udaondo lagunarekin batera \"Chimenea Labagorri\", \"La v\u00eda de Todos\", \"La Roja\" eta beste bidaiak ireki zituen. Gainera Burgosko Pe\u00f1a mendiak, Gorobelgo Fraideburu, Mena Haraneko Diente del Ahorcado edo Aguilar Kodesko Bi Haizpeak mendiak ere igo zituen.\nBarakaldoko \"Grupo Alpino Turista\" taldeko kidea, 1959an Euskal Herriko Goi Mendiko Taldea sortzeko lagundu zuen. 1960an Espainiako Goi Mendiko Taldean sartu eta \"Escuela Nacional de Alta Monta\u00f1a\" eskolako irakasle bihurtu zen.\nEuropako mendiak.\n1956ko martxoaren 8an, Angel Landa eta Pedro Udaondok lehendabizikoz neguan 2.519 metroko Naranjo de Bulnes (\"Picu Urriellu\") igo zuten. 1958an, beste lau lehendabiziko igoera egin zituen Pedro Udaondo eta J.M. Regileki batera: Pe\u00f1a Santa de Castilla \"Canal del P\u00e1jaro\" bidetik, Pe\u00f1albako Dorrea hegoaldeko aldetik, Torre Sin Nombre hegoaldeko aldetik, Torre de los Horcados Rojos hegoaldeko aldetik.\n1969an, Patxi Berrio eta Ortiz erreskatatzeko espedizioan parte hartu zuen. Hauek Naranjo de Bulneseko mendebaldeko pareta eskalatzen neguan saiatu eta lortu zuten baina jaistean bizitza galdu zuten. Landak ezin izan zituen gorpuak aurkitu.\n1973ko neguan Felipe Uriarterekin batera lehendabizikoz Naranjo de Bulneseko ekialdeko pareta eskalatu zuen.\nAlpeak.\nFrantziako Alpeetan Landak Walter Bonatti italiar eskalatzaileak egindako bidea jarraitu zuen. Bat egin zuen haren manifestuarekin eta bertan islatutako mendizaletasun eta alpinismoaren balio eta filosofiarekin.\n1961ean, Aiguille du Druko Bonatti bidea egin zuen, 1962an Grand Capucineko ekialdeko pareta eta Mont Blanceko Brenva eta Blaiti\u00e8re bideak, 1963an Eigerreko iparraldeko paretan Alberto Rabada eta Ernesto Navarro mendigoizale aragoiarren gorpuak erreskatatu zituen eta 1965ean Mont Blanc igo zuen Major bidetik.\nAndeak.\n1967an Peruko Cordillera Blancara egindako lehendabiziko euskal espedizioaren zuzendari teknikoa zen. Helburua Atunrraju (5.987 m.) igotzea zen, orduan igo gabe zegoen Andeetako mendirik altuena. Gainera, Ayunkurraju (5.647 m.) eta Uchurraju (5.450 m.) ere igo zituen.\nEspedizioaren irudietan ikurrina agertu zenez, Angel Landa Basauriko kartzelan astebete eman zuen. Kartzelatik irten eta gero, Federazioak esan zion 1967ko Bizkaiko kirolari onenaren saria jasoko zuela eta Landak saria gaitzetsi zuen.\nHimalaia.\n1974an, Tximist enpresak babestuta Everestera egindako lehen euskal espedizioaren kide eta zuzendaria izan zen. Espedizio hartan orduko euskal alpinistarik onenak zeuden: Felipe Uriarte, Juan Ignacio Lorente, Angel Rosen, eta abar. Tamalez, eguraldi txarra eta oxigeno maskarekin izandako arazoek tontorra ailegatzea galarazi zuten, eta 300 metrotara geratu ziren."}
{"id": "75613", "revid": "336", "url": "https://eu.wikipedia.org/wiki?curid=75613", "title": "Tritium Autrigonum", "text": "Tritium Autrigonum Plinio Zaharrak aipatutako autrigoien lurraldeak osatzen zuten hamar en bat izan zen. \"Antonini Itinerarium\" liburuan ere bitan aipatua zen, Virovescara zihoan galtzadan kokatuta. Galtzada Guda Kantabriarren garaian eraikia zen, K.a. 26 inguru.\nKokapena.\nAzken ikerketek Tritium Monasterio de Rodillatik gertu kokatzen dute, Brujulako mendian, Bureban.\nTamalez, egun, hiriko aztarnategiaren gainean, Iberiar Penintsulan ikertu gabe dauden handienetariko bat, sorgailu eolikoen kokalekua eraiki dute. Gainera, Gaztela eta Leongo Batzarrak gune arkeologiko babestutzat bazuen ere, ez zegoen zaintzarik eta aztarnategiak hilondoko handia izan du."}
{"id": "75615", "revid": "336", "url": "https://eu.wikipedia.org/wiki?curid=75615", "title": "Virovesca", "text": "Virovesca Plinio Zaharrak, 77. urtean, eta Pomponio Melak aipatutako autrigoien lurraldeak osatzen zuten hamar en bat izan zen, hiriburua hain zuzen ere. Egungo Burgosko probintziako Briviescan zegoen.\nVirovesca erromatarrek sortutako bidai-sarean zegoen, \"Tarraco\"tik (egungo Tarragona) \"Asturica Augusta\"ra (egungo Astorga) zihoan bidean.\nHasieran hiria San Juan mendiko tontorrean eraiki bazuten ere, geroago, ziur asko erromatarrek bultzatuta, kokagunea menditik Oca ibaiaren eskuinaldera aldatu zuten. Hala ere, gero ezkerraldera mugitu zuten non egungo Briviesca sortu da.\nSan Juan mendian oraindik Erroma aurreko aztarnak daude."}
{"id": "75618", "revid": "6327", "url": "https://eu.wikipedia.org/wiki?curid=75618", "title": "EH-NA", "text": ""}
{"id": "75620", "revid": "105290", "url": "https://eu.wikipedia.org/wiki?curid=75620", "title": "As\u00f3n (ibaia)", "text": "As\u00f3n Espainiako iparraldeko ibaia da, Kantauriar mendilerroan jaioa eta ekialdeko Kantabria zeharkatzen duena."}
{"id": "75621", "revid": "512", "url": "https://eu.wikipedia.org/wiki?curid=75621", "title": "2003ko Europako bero-bolada", "text": "2003ko bero-bolada Europa mendebaldean 2003ko uztaila eta abuztuan egondako gertakari meteorologikoa izan zen. Beroak milaka hildako eragin zituen hainbat herritan, bereziki Frantzian, 10.000 hildako inguru izan zirela uste da.\nBero-bolada Europan.\nAfrika iparraldetik etorritako aire beroak bete-betean harrapatu zuen Europa mendebaldea uztaila bukaeratik, abuzturen erdiladera arte. Frantziako hainbat hiritan, batez besteko tenperatura baino 10 gradu \u00b0C-raino iritsi ziren termometroak. Auxerren esaterako zazpi egunez gainditu ziren 40 graduak, ordura arte inoiz gertatu ez zena. Pixkanaka, beroa iparralderantz hedatu zen eta horrela Alemaniako Roth hirian 40,4\u00b0Craino iritsi zen termometroa, Ingalaterrako Favershamen 38,5\u00b0C, Luxenburgoko Oberkornen 41,5\u00b0C, eta Suitzako Gronoko herrian 41,5\u00ba.\nHildako gehienak edadeko pertsonak izan ziren, batez ere Frantzia eta Alemanian. Beriziki larria izan zen bero-bolada Frantzian, tenperatura hain altuetara ohituta ez egoteak batetik, eta ospitaleak abuztuan behar besteko mediku eta erizainik ez izateak egoera okertu zuten.\nEspainiako eta Portugalgo hegoaldean, termometroek 45\u00b0Cak gainditu zituzten, Badajozen 45,0\u00b0C, Jerez de la Fronteran 45,1\u00b0C, Sevilla 45,2\u00b0C eta 46,2\u00b0C Kordoban. Hainbat tenperatura errekord hautsi ziren abuztuan.\nBero-bolada Euskal Herrian.\nUztaila nahiko hilabete beroa izan bazen ere, bero-bolada abuztu hasieran sentitu zen indar gehienarekin Euskal Herrian. Iru\u00f1an esaterako uztaileko zazpi egunetan igo ziren termometroak 35\u00b0Cetako mailatik gora. Abuztuan gauza bera hamahiru bider gertatu zen, baina denak jarraian, abuztuaren 2tik abuztuaren 14era, termometroek egunero gainditu zuten 35 graduak.\nUztaileko azken egunetan, Afrika iparraldetik etorritako aire bero masa batek tenperaturak izugarri igoarazi zituen Espainia hegoaldean. Egun batzuk beranduago Euskal Herrira iritsi zen, zehazki abuztuaren 3an. Egun hartan dena den, tenperaturak ez ziren horrenbeste igo, maximoak 35 graduren inguruan egon ziren euskal hiriburuetan. Arratsaldean, eguzkiak indarra galtzean, tenperaturak ez ziren jaitsi, aire masa bero afrikarraren eta hego haizearen eraginez, Foehn efektua deritzona.\nEgoera bereziki jasanezina izan zen aipaturiko Foehn efektuagatik Bizkaia eta Gipuzkoan. Barrualdeko herrietan termometroak gauez 22-23 gradu ingurura jaitsi ziren bitartean, Bilbo gau hartan ez zen 29 graduetatik jaitsi. Hurrengo egunean, Abuztuaren 4ean, termometroek berehala ekin zioten goranzko bideari, eta 40 graduak errez gainditu ziren Bizkaia eta Gipuzkoako hainbat tokitan. Baita kostaldean ere, Zarautzen esaterako 40 graduak gainditu ziren eguerdi aldera. Euskal Herrian neurturiko tenperaturarik altuena Bizkaiko Arangurenen neurturiko 43 graduak izan ziren.\nArratsaldeko hirurak eta laurak bitartean, itsasoko brisa sartu eta termometroek bat-batean egin zuten behera, eguna 20-25 graduren artean amaituz. Hurrengo egunetan, beroak jarraitu egin zuen, baina indar gutxiagorekin. Haize bero masa Europa mendebalderantz joan zen. Beroak jarraitu egin zuen, baina udarako ohikoagoak diren tenperaturekin. Dena den, Araba eta Nafarroako tenperaturarik altuenak Abuztuaren 12 eta Abuztuaren 13an neurtu ziren, eta 35 graduak ia egunero gainditu ziren.\nEz dago Euskal Herrian egondako hildakoei buruzko daturik."}
{"id": "75622", "revid": "119347", "url": "https://eu.wikipedia.org/wiki?curid=75622", "title": "Estado Kaotiko", "text": "Estado Kaotiko 2003. urtean Murtzian sortutako punk-rock eta hardcore musika taldea da.\n2003ko martxoan David (bateria), Angel (baxua) eta Antonio (gitarra eta ahotsa) lagunak elkartu ziren talde bat sortzeko. Geroago beste bi kide taldean sartu ziren: Jose Maria \"Kiwi\" bateriajolea eta Diego taldeko abeslari berria izango ziren eta ondorioz, David gitarra erritmikoa joko zuen. Harrezkero abesti propioak sortzen hasi ziren eta aste batzuk geroago, Jose Maria Javirengatik ordezkatu zuten, azkenean taldea finkatuz."}
{"id": "75629", "revid": "63274", "url": "https://eu.wikipedia.org/wiki?curid=75629", "title": "Antoninoren Ibilbidea", "text": "Antoninoren Ibilbidea edo Antonio Augusto Karakalaren Ibilbidea Antzinako Erromako dokumentu bat da, ustez III. mendean idatzia, non Erromatar Inperioko bideak bilduta aurkitzen diren. Ibilbide honetatik mantentzen den gauza bakarra, Diokleziano enperadorearen agintaldiaren amaierako kopia bat baino ez da (IV. mendea). \nBide bakoitzean mansioak, korrespondentziak eta miliak identifikatzen ziren. Bere ezaugarri eta adierazpenengatik, zergak biltzeko herriguneak aurkitzea errazteko pentsatuago dagoela dirudi, bidaiarien laguntzarako baino. Hala ere, aipaturiko ibilbideko distantziei buruzko adierazpenek, desagertutako herri ugari aurkitzea ahalbidetu du erromatar galtzada sare osoan zehar, baita beste iturri batzuk dokumentatu gabeko erromatar galtzada batzuk ere.\nDokumentu honetan, 372 bide adierazten diran, horietatik 34 (I-XXXXIV) Hispaniako probintziei dagozkiolarik.\nAntoninoren Ibilbideak Pretore Erregistroan agertzen ziren ibilbideak baino ez ditu kontutan hartzen, edo gaur esango litzatekeen bezala, Estatuko galtzadak, Plinio, Estrabon eta beste idazle batzuei esker erreferentziatuta dauden tokiko bideak falta direlarik. Horregatik, Ibilbidea ez da erromatar galtzada guztien bilketa bat, nagusienak kontutan hartzen dituen arren, Hispaniako probintzietakoak Ietik XXXIV.rarte identifikatuz."}
{"id": "75632", "revid": "94547", "url": "https://eu.wikipedia.org/wiki?curid=75632", "title": "Mansio", "text": "Antzinako Erroman mansio (pl. \"mansiones\") galtzada erromatarretako geltoki ofiziala zen, gobernu zentralak mantendua ofizial eta negozio gizonen erabilerarako Inperiotik egiten zituzten bidaietan. \"Mansio\" terminoa latinezko \"manere\"tik eratorria da, eta horrek esan nahi du gaua bidaia leku batean igarotzea. Denboran zehar, mota guztietako bidaiariak hartzeko egokituak izan ziren, baita enperadorea bera ere. \"Mansioak\" \"mansionarius\" izeneko ofizial batek kudeatu eta ikuskatzen zituen.\nGaltzada erromatarretan, 30 eta 45 km arteko distantzia zegoen bi \"mansio\"en artean. Bien artean hiru \"mutatio\" zeuden, 10 eta 15 km arteko distantziaz bereizitako posta txikiak.\nArkitektura ezaugarriak.\nBere egituretan, aurkitu diren hondakin arkeologiko ugariengatik, orokorrean ostatuen propioak diren gelak nabaritzen dira: harrera, termak, gelak, jangela eta sukaldea bere labe eta sutegiarekin, aletegia eta ukuiluez gain. \nEgungo Arabako lurraldeetan Antoninoren ibilbidean Suessatio izeneko \"mansio\"a aipatzen da, terma bat inguruan izaten duten horietakoa; uste da Susessatio Arkaia izan daitekeela.\nJatorria eta bilakaera.\nPersiar Inperioko lurreko galtzada-sare trinkoak 25 kilometroro geltokiak zituen, egun bateko distantzia, eta karabansaraiz egokituta.\nGrekoek, berriz, honako izen hauek dituzte: \u03ba\u03b1\u03c4\u03ac\u03bb\u03c5\u03c3\u03b5\u03c9\u03c2 (\u201cgaueko harrerarako egiturak\u201d) eta \u03ba\u03b1\u03c4\u03b1\u03b3\u03c9\u03b3\u03b1\u03af. Herodotoren arabera, 111 zeuden Sardesetik (Asia Txikian) Susarako (Persian) errepidean.\nHasiera batean, mansioei \"castra\" deitzen zitzaien, eta, seguruenik, lurrezko lubakiz itxitako kanpalekuak besterik ez ziren. Denborarekin, legioentzako kuartel eta hornitze-biltegi (\"horrea\") ez ezik, maila handiko bidaiariak hartzeko eraikin handi ere bihurtzen dira. Leku horietan, \"cisarii\"ek bi gurpileko (\"cisia\") edo lau gurpileko (\"esseda\") gurdiak alokatzen edo garraiatzen zituzten batetik bestera.\nGaltzada erromatarretan zehar zeuden beste geltoki mota batzuk.\nErromatar garaian idatzitako eta ondoren kopiatutako zenbait bide gidatan, Inperioan barna zeuden \"mansioak\" eta \"mutatioak\" aipatzen dira, bate zere \"mansioak\". Horrelakoa da, adibidez Antoninoren Ibilbidea, adibidez. Horiei esker, garai hartako herri eta hiri asko aurkitu ahal izan dira edo gutxi gorabeherako kokapena asmatu.\n\"Caupona\".\n\"Cauponae\" sistema pribatu bat jartzen zen \"mansio\"-etatik gertu. \"Mansio\" baten funtzio berberak zituzten, baina ospe txarrekoak ziren, eta hona, emagaldu eta lapurrak etortzen ziren.\n\"Taberna\".\nDiruz hobeto zebiltzan bidaiariek, \"cauponae\"-ak baino zerbait finagoa eskatzen zuten. Galtzaden lehen denboretan, galtzadaren batetik gertu zeuden etxeak, legez behartuta zeuden hala eskatzen zuen edonor hartzera. Ez dago inongo zalantzarik sarrien erabiltzen ziren etxeak laster bihurtu zirela lehen \"taberna\"-k, hauek, ostatuen antzekoagoak zirelarik, gaur egun taberna bezala ulertzen denarena baino.\n\"Mutatio\".\nGeltoki mota hauek, ibilgailu eta animaliei zerbitzua ematen zieten. \"Mutatioetan\", zaldiak aldatu eta freskoago zeuden beste batzuk hartzen ziren. 12-18 miliaka eraikitzen ziren. Konplexu horietan, gidariak, gurpilak edo gurdia egokitzeko zerbitzuak har zitzakeen edo botikak edo albaitari bat lortu bere animalientzat."}
{"id": "75633", "revid": "201", "url": "https://eu.wikipedia.org/wiki?curid=75633", "title": "Khorsabad", "text": ""}
{"id": "75642", "revid": "105290", "url": "https://eu.wikipedia.org/wiki?curid=75642", "title": "Korintoar ordena", "text": "Korintoar ordena arkitektura ordena klasikoetatik dotoreena eta apainduena da. Bere sorreraren meritua Kalimako greziar eskultoreari ematen zaio, K.a. IV. mendean. Funtsean, doriar ordenaren oso antzekoa da, azken honekin duen diferentzia bakarra kapitelaren forma eta tamainan dagoelarik. Korintoar ordenaren estilo arauen arabera eginiko eraikin nabarmenetako bat, Lisikratesen monumentua da, K.a. 334an eraikia izan zena.\nBerezitasun hauengatik ezaugarritzen da:"}
{"id": "75643", "revid": "119347", "url": "https://eu.wikipedia.org/wiki?curid=75643", "title": "Bezi", "text": "Bezi (ofiziala: \"Beci\") Sopuertako sei auzo edo parrokietako bat da (Bizkaia), udalerriko hegoaldean kokatuta dagoena Avellanedatik hurbil eta La Llana eta Herbosa auzune txikien artean.\n2007ko urtarrilaren 1eko erroldaren arabera, auzoak 123 biztanle ditu."}
{"id": "75644", "revid": "105290", "url": "https://eu.wikipedia.org/wiki?curid=75644", "title": "Khepri", "text": "Khepri, eguzki jainkoa, autosortua, betiereko biziaren ikurra, egiptoar mitologian, existentziaren etengabeko aldaketaren irudia zen.\nIkonografia.\nZerutik eguzki diskoa bultzatzen ari zen kakalardo bat bezala irudikatua izan zen. Baita kakalardo burudun gizon bat bezala ere, batzuetan, uas zetroa eta ankha zeramatzana.\nMitologia.\nKheprik bere burua sortzen zuen goizero, Eguzki \"berri\" bezala birsortuz, eta, horregatik, Atumekin lotua izan zen. Betiereko bizitzaren ikur bezala, goizeko eguzkia zen, Ra jainkoaren manifestazio bat. Piramideen testuen arabera, Lurra, Khepri jainkoaren kerru bat zen.\nBizidunek jasaten dituzten aldaketen hasiera sinbolizatzen du, jaiotzen direnetik hiltzen diren arte, baita bere birsortzea ere, Dauteko frogak gainditzen bazituzten.\nSinkretismoa.\nAtum jainkoarekin lotua izan zen, autosortutako eguzki jainkoa, batzuetan, Ra jainkoaren manifestazio bezala goiza argitzean.\nGurtza.\nBere santutegi nagusia, \"Iunu\"n, (Heliopolis)en zegoen, Kairotik gertu.\nKakalardo sakratua, hil errituetan erabilitakoa, Antzinako Egiptoko kuttunik ezagunenetako bat izan zen."}
{"id": "75645", "revid": "3829", "url": "https://eu.wikipedia.org/wiki?curid=75645", "title": "Vodka", "text": "Vodka (, ahoskatua; , ahoskatua; , ahoskatua) kolorerik eta usainik gabeko pattarra da. Almidoian oparoa den edozein landaretatik destilatu daiteke. Arrunki zekale-garauak edota gari-garauak erabiltzen dira, baina patatak edota melaza ere erabil daitezke. Vodka Errusiako eta Poloniako pattar nazionala da eta urtxoa (uraren txikigarria) esan nahi du. Ura polonieraz \"woda\" esaten da eta errusieraz \u0432\u043e\u0434\u00e1.\nVodkak %35 eta %50 arteko alkohol-gradu bolumetrikoa eduki ohi du. Poloniako, Lituaniako eta Errusiako Vodka klasikoek %40ko alkohol-gradu bolumetrikoa daukate, 1894an Alexandro III.ak vodkaren ekoizpena araupetu zuelako."}
{"id": "75646", "revid": "2241", "url": "https://eu.wikipedia.org/wiki?curid=75646", "title": "Carral", "text": "Carral izenburuak honako adiera ezberdinak eduki ditzake:"}
{"id": "75647", "revid": "119347", "url": "https://eu.wikipedia.org/wiki?curid=75647", "title": "Mercadillo", "text": "Mercadillo Sopuertako sei auzo edo parrokietako bat da (Bizkaia), udalerriko erdialdean kokatuta dagoena Carral eta Baluga artean. Auzune nagusia da, bertan udaletxea tartean baitago.\n2007ko urtarrilaren 1eko erroldaren arabera, auzoak 672 biztanle ditu.\nJaiak.\nUrtero abuztuaren 15ean Jasokundearen Ama eta irailaren 8an Andre Mariaren jaiotza ospatzen dituzte."}
{"id": "75648", "revid": "119347", "url": "https://eu.wikipedia.org/wiki?curid=75648", "title": "Baluga", "text": "Baluga Sopuertako sei auzo edo parrokietako bat da (Bizkaia), udalerriko iparraldean kokatuta dagoena.\n2007ko urtarrilaren 1eko erroldaren arabera, auzoak 767 biztanle ditu."}
{"id": "75649", "revid": "119347", "url": "https://eu.wikipedia.org/wiki?curid=75649", "title": "Olabarrieta (Sopuerta)", "text": "Olabarrieta (ofiziala: \"Las Barrietas\") Sopuertako sei auzo edo parrokietako bat da (Bizkaia), udalerriko mendebaldean kokatuta dagoena Artzentaleserako bidean. Bi auzunetan banatuta dago: Olabarrieta goikoa eta auzune nagusia.\ngaztelaniaz egindako itxuraldaketa baten ondorioz, auzoko izena sarritan agertzen da beste modu batzuetan: \"Labarrieta\" edo \"Las Barrietas\".\n2007ko urtarrilaren 1eko erroldaren arabera, auzoak 65 biztanle ditu.\nInguru naturala.\nAuzoa ohiko abiapuntua da Alen mendira (798 m) igotzekoa."}
{"id": "75651", "revid": "336", "url": "https://eu.wikipedia.org/wiki?curid=75651", "title": "Atum", "text": "Atum jainko sortzailea \"Bere kabuz existitzen dena\", egiptoar mitologian eguzki jainko bat zen.\nIkonografia.\nGizon bezala irudikatua izan zen, koroa bikoitza eramanez, edo bizardun agure bezala. Eguzki jainko bezala, ahari buruarekin, mangosta buruarekin edo Fenix hegazti bezala. Giza gorputzarekin irudikatutako lehen jainkoa da, lehenago, antzinako egiptoarren jainkoek, animalia forma baitzuten.\nMitologia.\nAtum Heliopoliseko kosmogoniaren arabera Nun izeneko hasierako ozeanotik jaio zen jainkoa da, berak bere burua sortuz (masturbazio, ttu, malko, izerdi edo beste modu batzuen bidez), Ra bere kontzientziaren bidez, gainontzeko jainkoak sortzen ditu: Shu eta Tefnut (airea eta hezetasuna), hauek, aldi berean, Geb eta Nuten gurasoak direlarik (lurra eta zerua), azken hauek, honako jainko hauen gurasoak direlarik: Osiris, Isis, Seth, Neftis eta Heru-uer. Atum, Menfisko teologiaren arabera, Ptahren bihotzetik sortua izan zen.\nBere lehen ondorengoek Heliopoliseko eneada sortzen dute. Bere seme-alaba Shu eta Tefnut, bere ttu edo masturbazioaren bidez sortu zituen. Herakleopolisen, bere eskua hasiera femeninoa zen, \"Nebethetepet\"en pertsonifikatuz \"Asetzearen Andrea\". Mito berantiarrago batzuen arabera, bere itzalarekin edo \"Iusaas\" jainkosarekin izan zituen harremanak.\nEpitetoak.\n\"Akatsgabea\" deitua izan zen, jainko sortzaile bezala \"Bere kabuz existitzen dena\" eta \"Unibertsoaren Amaierakoa\" bezala ere bai.\nSinkretismoa.\nRarekin lotua izan zen, Atum-Ra bezala, Ptahrekin eta, batzuetan, Osirisekin. Amonekin identifikatua izan zen, Amon-Ra bezala, Inperio Berrian\nGurtza.\nBere gurtza toki nagusia Heliopolis izan zen. Pithom, Meidum, Letopolis, Edfu, Herakleopolis eta Jargako oasian Egiptoko Aro Berantiarrean ere bai."}
{"id": "75652", "revid": "336", "url": "https://eu.wikipedia.org/wiki?curid=75652", "title": "Woolworth Building", "text": "Woolworth Building eraikina, 57 solairukoa, New Yorkeko etxe orratzik zaharrenetakoa eta ospetsuenetakoa da. Nahiz eta eraiki zenetik laurogeita hamar urte baino gehiago jadanik igaro diren, oraindik ere Estatu Batuetako berrogeita hamar eraikinik altuenetakoa da, eta New York hiriko hogei eraikin altuenetako bat. 1966an Woolworth eraikina \"National Historic Landmark\" izendatu zuten (eraikin, toki, egitura, objektu edo distritu bati Estatu Batuetako Gobernuak ematen dion izendapena, duen balio historikoa aintzat harturik).\nArkitektura.\nCass Gilbert arkitektoak eraiki zuen Woolworth Building, estilo neogotikoan. Frank Woolworth-engandik jaso zuen enkargua, 1910ean, konpainiaren egoitza nagusia diseinatzeko. Lower Manhattan-en (alegia, Manhattanen hegoaldean) dago kokatuta, Broadway-n, Park Place eta Barclay Street-en artean, New Yorkeko udaletxearen aurrez aurre.\nNahiz eta hasiera batean 190,5 metroko altuera izan behar zuen, azkenean eraikinaren altuera handitu egin zuten, eta 241 metro garai da. Eraikitzen bukatu zutenean, Woolworth Buildingek \"Metropolitan Life Insurance Company Tower\" dorreari gaina hartu zion eta munduko eraikinik altuena bihurtu zen. 1913ko apirilaren 24an ireki zen, Woodrow Wilson AEBko presidenteak Washington D.C.tik argiak botoi bat sakatuz piztu zituenean.\nEraikin ikusgarria da: arkitektoaren nahia izan zen zenbait elementu gotiko txertatzea etxe orratz moderno batean. Horrela, bada, Woolworth eraikinak badauka antzekotasunik Europako katedral gotikoekin. Eraikinaren irekiera-ospakizunean, S. Parkes Cadman apaizak \"Merkataritzaren Katedrala\" deitu zion. Xehetasun gotikoek gehienbat eraikinaren goiko aldea apaintzen dute, eta tamainaz oso handiak dira, espaloitik ongi ikusi ahal izan daitezen.\nEraikinaren lobby-ak sabai gangaduna eta mosaikoak dauzka, bai eta, besteak beste, Frank Woolworth eta Cass Gilberten eskulturak ere. Woolworthek zeukan bulego pribatua oraindik ere bere horretan gorde dute.\nMunduko eraikinik altuena izan zen, harik eta 40 Wall Street eraikina eta Chrysler Building egin ziren arte, 1930ean.\n1945era arte, eraikinak behatoki bat izan zuen, 58. solairuan.\nDorrearen fatxada nagusiak Brodwayra ematen du. Kanpoaldea kareharri-koloreko terrakota arkitektonikoz estalia dauka.\nAzken urteotako historia.\nWoolworth konpainia 85 urtez izan zen eraikinaren jabea, 1998 arte, Witkoff Group taldeari 155 milioi dolarrean saldu zitzaion arte.\n2001eko irailaren 11ko atentatuan suntsitu zituzten arte, World Trade Center-eko Dorre Bikiei maiz asko ateratzen zizkieten argazkiak halako moduan non, bi dorreen arteko hutsunean, Woolworth eraikina agertzen baitzen, dorreak zeuden tokitik hurbil kokatuta baitago.\n2001eko irailaren 11ko atentatuaren ondoren, Woolworth eraikinak ez zuen ez elektrizitate ez telefono zerbitzurik izan zenbait astez, baina ez zuen kalte garrantzitsurik jasan. Atentatuaren ondoren hartutako segurtasun-neurri zorrotzagoen ondorioz, gaur egun ezin da pasa eraikinaren lobby dotoreko puntu askotara, zeinak lehenago ikusgai turistiko erakargarria baitziren.\nEraikinak luzaroko lotura dauka goi-mailako hezkuntzarekin: Fordham University-ko zenbait eskola bertan kokatuta egon ziren XX. mendearen hasieran, eta gaur egun, besteak beste, bertako maizter da New York University-ko \"Center for Global Affairs\"."}
{"id": "75653", "revid": "42829", "url": "https://eu.wikipedia.org/wiki?curid=75653", "title": "Pi L.T.", "text": "\u03a0 L.T. edo Pi L.T. 1992-an sortutako Mungiako (Bizkaia) Metal taldea da. 1990eko hamarkada hasieran hasi zen proiektu hau Rafa Rueda, Txarli, Aitor eta Xanperen bitartez.\nIbilbidea.\n1995eko Euskadi Gazteako maketa lehiaketa irabazi ostean, beraien lehen diskoa kaleratu zuten Esan Ozenki zigiluaren bitartez. Disko hau, \"riff\" metaleroez eta soinu astunaz jositako diskoa izan zen eta \"Hil da jainkoa\" single-a oso ezaguna egin zen Euskal Herriko txoko guztietan.\nBi urte geroago (1997), bigarren diskoa kaleratu zuten (\"Denbora\") zigilu berdinarekin. Disko hau, beraien lehen lana baino elaboratuago eta esperimentalagoa izan zen. Baina nahiz eta kritika oso onak jaso, lehen diskoak baino kopia gutxiago saldu zituen. Hala ere, Euskal Herriko metal panoraman talde garrantzitsuenetakoa zela garbi utzi zuten.\n1999-an, \"3\" izeneko hirugarren disko kaleratu zuten. Disko honetan, aurreko bi diskoen kutsua elkartzen saiatu ziren.\n2002-an, \"Minus\" laugarren lana kaleratu zuten. Lan berri honetan, baxu-jotzaile berria estreinatu zuten, Txarlik taldea utzi baitzuen. Bere ordez, Evirus69 taldeko David sartu zen taldean. Disko hau Garate estudioetan grabatu eta ekoiztu zuten Haritz Arregiren laguntzarekin.\n2005ean formazio aldaketarik garrantzitsuena suertatu zen taldean. Aitorrek taldea uzten du eta bere ordez ez dute beste inoren laguntzarik jasoko teklatuetan aritzeko. Taldea beraz, gitarra, bateria eta baxuarekin geratzen da soilik. Formazio honekin, momentuz beraien azken lana den \"Game Over\" diskoa kaleratu zuten.\nTaldea.\nMungiako (Bizkaia) talde ausart honek euskal rock eta metalari aire berria eman zien 90eko hamarkadan, eta agerian utzi zuen irudimenez eta aurreiritzirik gabe oso urrun hel daitekeela. Bost disko kaleratu zituzten, eta Euskal Herritik kanpo ere jarraitzaile asko lortu zituzten. Taldeak azkena eman ostean, Rafa Rueda abeslari eta gitarristak bakarkako bideari ekin dio.\nBroken Bihotz taldeko Rafa Rueda (ahotsa eta gitarra) Aitor Abio (teklatuak) eta Jose Manuel Sampedro Xanpe-rekin (bateria) elkartu zen 1993an, rockaren barruan bestelako bide batzuk arakatzeko. Broken Bihotzekin pop-rock disko bat argitaratua zuen Ruedak, Denborak izen gradua galtzen duenean (IZ, 1992), eta Xanpe D69 eta Sentencia taldeetan ibilia zen. Hirukoteak osatu zuen taldearen ardatza, baina berehala Txarli Solano (baxua) batu zitzaien. Artean izenik ez zutela, entsegu batean lokaleko argia joan egin zen, eta grabagailua 3 minutu eta 14 segundotan gelditu zen. Lapsus tempore haren ostean, bazuten izena: PiLT. Lokalean bi maketa grabatu, eta bakarra saldu zuten. Hortik aurrera, gurpil zorora igo ziren: Euskadi Gazteako V. Maketa Lehiaketa irabazi zuten, Egin Txotx! lehiaketarako sailkatu, Bilbo Hiria pop-rock lehiaketan accesita jaso...\nLeioako (Bizkaia) Ama Irlandarren Ikastetxean grabatu zuten lehen diskoa, zuzenean eta zortzi egunean. Jose Lastrak grabatu zuen, aldageletan estudio txiki bat egokituta. Rocka, metala eta funky doinuak batu zituzten Pi.L.T estreinako lanean (Esan Ozenki, 1996), nazioarteko eragin indartsu eta berritzaileak bereganatuta. Ruedak \"adreilu\" hitzarekin definitu zuen diskoaren edukia. \"Hil da Jainkoa\" lehen singleak ate asko zabaldu zizkien, baina entzule asko azalean gelditu ziren. Ideia berritzaile asko ekarri zituzten, eta zuzenekoetan probokazioarekin eta performance-arekin jokatzen zuten: buzo zuriekin edota dantzariz jantzita, bidoiak jotzen... Teklatuaren erabilera nabarmentzekoa zen: \u00abBeti iruditu zaigu teklatua gaizki aprobetxatutako elementua dela, kutsu despektibo edo berbeneroa duena. Teklatua errebindikatu nahi genuen; gainera, rockarekin izan ditzakeen konbinazioak itzelak dira\u00bb (1). Unai Iturriaga bertsolariak idatzi zituen bi kanturen hitzak, \"Erraietatik\" eta \"Betirako ameskaitza\", eta bitxikeria gisa, inprobisaturiko pare bat pasarte instrumental ere jaso zituzten, \"Jolasean I\" eta \"Jolasean II\".\nKontzertu ugari egiten hasi ziren, eta horietako batean Clawfinger taldearekin harreman ona egin zuten. Horren ondorioz, elkarrekin kontzertu gehiago egitera gonbidatu zituzten norvegiarrek, esaterako Akizeko (Frantzia) nazioarteko jaialdian, 1997an. Urte berean, L\u00b4asturianu mu\u00e9vese Asturiasko hizkuntzaren aldeko bildumarako \"Hil da jainkoa\"-ren asturierazko moldaketa grabatu zuten (Dios ya morri\u00f3), Dixebra taldeko abeslari Xulio Eliperen laguntzarekin; halaber, Ikastola berria eraik dezagun Zuberoan bildumarako (Esan Ozenki, 1997) Aldapeko herri kantua moldatu zuten.\n1998an, Unbe mendiko Sagarminaga baserrira jo zuten, Jose Lastrarekin (Ama Say) bigarren diskoa grabatzera. Prozesu esperimentala izan zen, eta kantu batzuk aire librean grabatu zituzten. \"Denbora\" diskoak (Esan Ozenki, 1998) kutsu industrial handiagoa dauka eta joera berrietatik hurbil dago. Hitzetan, Unai Iturriaga eta Igor Martin de Vidalesen laguntza izan zuten, baina kantu gehienak Rafa Ruedak idatzi zituen.\nLuze gabe, hirugarren diskoa heldu zen. Lehenengo aldiz, grabazio estudio batean sartu ziren prozesuaren hasieratik, Tio Pete estudiora hain zuzen. \"3\" izenburua jarri zioten oraingoan diskoari, (Esan Ozenki, 1999) eta batez ere zuzenekoetan pentsatuz egin zuten. Sinpletasunaren bila jo zuten. Maketako kantu bat berreskuratu zuten, \"Bihar\". Ordurako taldeak ospea irabazita zeukan Espainiako metal zaleen artean, eta horren adierazle da Judas Priesten omenezko disko batean parte hartzera gonbidatu izana. \"Hard as iron\" izan zen \"Tributo a Judas Priest\" bildumari (Zero, 2000) Mungiako laukoteak egindako ekarpena.\nKontzertuez neka eginda, urtebeteko atsedena hartu zuten. Abestiak patxadaz egin ahal izan zituzten, baina asko sufritu zuten zuzenekorik gabe. Hortik dator izenburua: Minus (Metak, 2002). Txarli Solanok taldea utzi, eta Virus 69, Cobra edota Berri Txarrak taldeetan aritutako David Gonzalez baxu jotzaileak ordezkatu zuen. Horrekin batera, Jose Lastra eta Tio Pete alboratu, eta Garate estudiora jo zuten, Haritz Harregi soinu teknikariarengana. Hitzetan inoiz baino laguntza handiagoa jaso zuten kanpotik. Unai Iturriaga, Jon Maia, Igor Elortza, Kirmen Uribe eta Txuma Murugarrenek kantu bana idatzi zuten. Kolaboratzaileak ere bat baino gehiago izan ziren: Mikel Urbeltz biolin jotzailea, Aiora Renteria abeslaria (Zea Mays) eta Sergio Ruiz (Eraso!). Emaitza abesti luze eta pisutsuak dira, stoner kutsu handikoak. Askoren ustetan, taldearen disko onena da.\nOrdurako, Rafa Rueda hasia zen beste bide batzuk urratzen, Txuma Murugarrenen musikari gisa, baina baita bakarlari gisa ere. Bakarkako lehen diskoa atera ondoren, Kea (Metak, 2003), PI.L.T.ek azken diskoa kaleratu zuen, Game Over izenburu aski zehatzekoa (Metak, 2004). Abio teklatu jotzaileak taldea utzi, eta beste hirurak Azkarateko Katarain estudioan sartu ziren. Xanpek ekoitzi zuen, Angel Katarainekin batera. Teklaturik gabe, emaitza ez da hain aberatsa, eta gertuago dago stoner eta rocketik. Handik gutxira, taldea desegin egin zen.\nGeroztik, Rafa Ruedak bakarkako bideari eutsi dio, Saredun eskua (Gaztelupeko Hotsak, 2006) eta Zuhaitz okerretan gora noa (Autoekoizpena, 2008) kaleratu ditu, eta ekoizpen lanak egin ditu beste musikari batzuentzat (Petti). Estepan Urkiaga Lauaxeta-ren omenezko Ehungarrenean hamaika diskoa ere (Gaztelupeko Hotsak, 2005) koordinatu du. Xanpe, berriz, Gu Ta Gutarrak taldearekin aritu da, eta David Gonzalezek baxua jo du Gari eta Pettiren taldeetan, bere talde propioa sortu du (Cobra) eta gaur egun Berri Txarrak taldeko kidea da."}
{"id": "75655", "revid": "105290", "url": "https://eu.wikipedia.org/wiki?curid=75655", "title": "Eneada", "text": "Eneada (grezieratik \u1f18\u03bd\u03bd\u03b5\u03ac\u03c2, \"bederatziak\" esan nahi duena) egiptoerazko Pessedjet hitzaren grezieraranzko antzinako traslazio bat. Hitza, Heliopoliseko kosmogonia osatzen zuten bederatzi jainkoen taldea izendatzeko erabiltzen da, hiri honetako apaizek sortua. Talde honen zati, honako jainko eta jainkosa hauek ziren: Atum, Shu, Tefnut, Nut, Geb, Isis, Osiris, Neftis eta Seth.\nEgiptoarrek, euren jainkoen bateraketa familiarretarako joera handia izan zuten, lehenik bikoteka, indar sortzailea, printzipio femenino bat eta beste maskulino baten bidez irudikatuz. Bateratzearen ondoren, hiri bakoitzak bere jainkoaren nagusitasunagatik borrokatzen zuen, sorrera mito baten aurrean jarriz, familia taldeen buruan, bikoteak, hirukoteetara edo talde hanidagoetara pasa ziren, Eneadak sortzera iritsi arte, ia beti, euren artean harremana zuten bederatzi jainkok osatutakoak. Guzti hauetako garrantzitsuena, antzinakoena zen: Heliopoliseko Raren apaizek sortutako bertsioa. Tokiko kosmogonia guztiak onartuak ziren, eta guztiek zuten amankomuneko oinarri bat:\nHeliopoliseko kosmogonia.\nKosmogonia ulertzeko, beharrezkoa da Horusi buruz hitzegitea, belatz bezala irudikatutako jainkoa, toki ezberdinetan gurtua zena eta eguzkiarekin lotzen dena Naqada IItik aurrera, eta faraoiak irudikatzen duena, honela, erregearen izenik antzinakoena hain zuzen ere, Horusen izena izan dadin Horus Eskorpioi II.a erregetik, erromatar konkistararte dokumentatua dagoena. Raren kleroaren eragin handiagoak Heliopolisen, eguzki jainkoarekin nahastea eragiten du, faraoiek, Sa-Ra izena hartuz \"Raren Semea\" V. dinastiatik aurrera eta egiptoarrek Osirisgatik zuten jainkozaletasun hedatuak, erregea jainko horretan bihurtua izatea eragiten du hildakoan.\nEneadan, sorrera berez osatzen duten hiru printzipio ezberdin daitezke\nMundua oraindik existitzen ez zenean, guztia Nun izeneko ozeano kaotiko batean batua zegoen non Atum (Eguzkia) disolbatua zegoen, bere buruari buruzko kontzientzia hartu eta oihu egin zuen arte, Ra sortuz, honen tituluek, bere autonahikotasunaz hitz egiten dutelarik: \"Bere burua sortu zuena\", \"Hura (neska) eta Hura (mutila) handia\", eta muino bat altxarazten du \"Jatorrizko Muinoa\", lehen materia solidoa non sortzen duen eta sortutako guztia jartzen duen: printzipio maskulino eta femeninoa sortzen ditu, egiptoarrentzat, sorreraren ikur direnak, aireak, Shu, eta hezetasunak, Tefnut osatutakoak, gainontzeko jainko guztien arbasoak. Lehen bikote honetatik Nut (zeruko bobeda) eta Geb \"lurra\" jaiotzen dira.\nRak, Nut eta Geb elkartzea debekatu zuen, eta horregatik, desobeditu zutelako zigortu egin zituen, Shuri, Nut eta Geb banatzeko aginduz. Honela, Geb etzana, Nut bere gainean arkutua eta Shuk bien artean, ezagutzen dugun munduarentzako beharrezko espazioaren agerpena ahalbidetzen dute, bizidun guztiekin, baita gizateria ere, Atumen malkoetatik sortua. Madarikatu ere egin zituen, hilabete bakar batean ere seme-alabarik izango ez zutela aginduz, eta, horregatik, Osiris, Isis, Seth eta Neftis bere barnean hazten dira, eta Isisek, bere barnean erditzen du Horus. Tot jainkoak euren alde egin zuen, eta ilargiari, bost egun epagomeno lapurtu zizkion, bostak jaio zitezen. Osiris, \"Beste Munduko Erregea\", Isis \"Egiptoko Tronua\", bere seme Horus \"Egiptoko Erregea\", Seth \"Kaosa, basamortua\" eta Neftis \"gaua, heriotza\". Sethek eta Neftisek ez zuten seme-alabarik izan, baina Neftisek, Osirisekin, Anubis izan zuen, hildakoak beste mundura laguntzeko ardura zuena.\nTeoria honetan ez dira tokiko jainkoak agertzen Nut eta Geben seme-alabak jaio arte. Jainko kosmikoek, Atum, Shu, Tefnut, Nut eta Gebek ez dute euren omenezko tenplurik, ezta jairik ere, Geb eta Nut, beste jainko batzuen hilobi eta tenpluetan irudikatuak diren arren, Osiris, Isis, Seth eta Neftisek tenplu asko zituzten bitartean eta euren jaiak bost egun epagomenoetan ospatzen ziren, urtea amaitzean."}
{"id": "75658", "revid": "815954", "url": "https://eu.wikipedia.org/wiki?curid=75658", "title": "Proust", "text": ""}
{"id": "75659", "revid": "815957", "url": "https://eu.wikipedia.org/wiki?curid=75659", "title": "Joyce", "text": ""}
{"id": "75660", "revid": "15795", "url": "https://eu.wikipedia.org/wiki?curid=75660", "title": "Dostojevski", "text": ""}
{"id": "75661", "revid": "815960", "url": "https://eu.wikipedia.org/wiki?curid=75661", "title": "Schopenhauer", "text": ""}
{"id": "75663", "revid": "119347", "url": "https://eu.wikipedia.org/wiki?curid=75663", "title": "Akauzazte", "text": "Akauzazte, 1992an Matadeixen etxe okupatuan sorturiko Azkoitiar(Gipuzkoa) rock taldea da.\nHistoria.\n1992an beraien lehen maketa (\"Maite zaitut\") argitaratu zuten. Maketa hau, Matadeixe etxe okupatuan grabatua eta ekoiztua izan zen. 1995ean, beraien bigarren maketa grabatu zuten. Maketa honi \"Enlatatua\" izena jarri zioten eta kontserba lata baten barruan etortzen zen.\nNahiz eta autoekoizpenaren aldeko taldea izan,1998-an beraien lehen diska grabatu zuten Esan Ozenkiren bitartez. Hala ere disko hau bakarrik da beraien diskografia osotik, zigilu batekin atera dutena.\nBeraien azken bi lanak, Compa\u00f1ia de Sue\u00f1os Ilimitada zigilupean argitaratu dute. Zigilu hau, Akauzazte taldea bera eta Carlos Desastre lagunarekin batera sorturiko zigilua da. \"Azalberritan\" diska,2004-an kaleratu zuten eta \"04-05-01, Beran\", 2005. urtean.\nBeraien lanetaz aparte, Anari edo Lisab\u00f6rekin batera ere lan egin dute beraien diskoetan. Honez gain, bilduma askotan ere parte hartu dute.\nTaldekideak.\nRoge - gitarra eta ahotsa. \nJoxe - bajua eta ahotsa. \nArra - bater\u00eda. \nOier - gitarra.\nDiskografia.\nDiskak.\n&lt;li&gt;Maite Zaitut (Autoekoizpena, 1992). Lehen maketa K7 formatuan.\n&lt;li&gt;Enlatatua (Autoekoizpena, 1995). Bigarren maketa k7 formatuan. Kasetea kontserba lata baten barruan etortzen zen.\n&lt;li&gt;Ur Gardenak (Esan Ozenki, 1998). CD.\n&lt;li&gt;X (Autoekoizpena, 2002). Mini CD.\n&lt;li&gt;Azalberritan (Compa\u00f1\u00eda de Sue\u00f1os Ilimitada, 2004). CD eta liburua.\n&lt;li&gt;04-5-1, Bera (Compa\u00f1\u00eda de Sue\u00f1os Ilimitada, 2005). Zuzeneko CD-a.\nSplit-ak.\n&lt;li&gt;Gutural, Gutariko Bat eta Akauzazte (Arto Artian, 2006). Hiru [[CD]. Akauzazteren [[Disko konpaktu|CD-a]] \"Enlatatua\" diskoaren remasterizazioa da. Honez gain , \"Yonki\" abestiaren [[bideoklip|bideoklip-a]] dakar.\nBildumetako partehartzeak.\n&lt;LI&gt;\"Ariketa\" abestia \"Blas\u00e9\" bilduman ([[Amanita Records]], [[1997]]). [[Disko konpaktu|CD]].\n&lt;li&gt;\"Arnasa falta denean\" abestia \"Museum\" bilduman ([[Mer]], [[1999]]). [[Disko konpaktu|CD]].\n&lt;li&gt;\"Gorpuziega\" abestia \"Viajes\" bilduman ([[Septiembre Recuerdos]], [[2002]]). [[Disko konpaktu|CD]].\n&lt;li&gt;\"Bat\" abestia \"Oztopo Guztien Gainetik Bonberenea\" bilduman ([[Bomberenea]], [[2002]]). [[Disko konpaktu|CD]].\n&lt;li&gt;\"Armagedon\" abestia \" 113. Pasaiako Sarraskia Cr\u00f3nica de la Emboscada de Pasajes\" ([[2004]]). [[Liburu]]a [[Disko konpaktu|CD-arekin]].\nKanpo estekak.\n&lt;li&gt; Akauzazteren web orria\n&lt;li&gt; Compa\u00f1ia de Sue\u00f1os ilimitadosen web orria\n[[Kategoria:Euskal Herriko musika taldeak]]\n[[Kategoria:Euskal Herriko rock musika taldeak]]\n[[Kategoria:1990eko hamarkadako musika taldeak]]\n[[Kategoria:2000ko hamarkadako musika taldeak]]\n[[Kategoria:Azkoitiko musika taldeak]]"}
{"id": "75664", "revid": "815977", "url": "https://eu.wikipedia.org/wiki?curid=75664", "title": "Cartier-Bresson", "text": ""}
{"id": "75665", "revid": "815978", "url": "https://eu.wikipedia.org/wiki?curid=75665", "title": "Henri Cartier Bresson", "text": ""}
{"id": "75666", "revid": "815979", "url": "https://eu.wikipedia.org/wiki?curid=75666", "title": "Cartier Bresson", "text": ""}
{"id": "75667", "revid": "336", "url": "https://eu.wikipedia.org/wiki?curid=75667", "title": "Altamira Kobazuloa", "text": ""}
{"id": "75668", "revid": "90204", "url": "https://eu.wikipedia.org/wiki?curid=75668", "title": "Horus Eskorpioi II.a", "text": "Horus Eskorpioi II.a Antzinako Egiptoko gobernari bat izan zen, 0 dinastia deritzonekoa, Aro aurredinastikokoa.\nHorus Eskorpioi erregeari buruzko datuak oso zehatzak ez diren arren, benetan existitu zenik ere zalantzan jartzen da, aditu batzuk, K.a. 3100. urtean bizi izango zela diote, eta Nejen (Hierakonpolis) konkistatu zuela, Goi Egiptoko hiririk garrantzitsuena, herrialdeko gobernari nagusia bihurtuz.\nZeremonietako mazoa.\nHorus Eskorpioi erregearen existentzia, Hierakonpoliseko tenplu batean, XIX. mende amaieran James Edward Quibell eta Frederick William Greenek aurkitutako zeremonia mazo buru batengatik baieztatua dirudi, non faraoi bat agertzen den, garaiera handikoa, Goi Egiptoko koroa zuriarekin eta eskorpioi bat bere buru ondoan grabaturik dagoen eskorpioi batekin.\nMazo hau, Ashmolean Museoan zaindua, Egiptoko errege baten irudikapen antzinakoenetako bat da. Idazketa, jaio berria zen garai bati dagokio, erregearen ondoan eskorpioi bat grabatuz, hieroglifo eran, faraoiaren izena irudikatuko lukeena.\nBerak Hierakonpolisen eskainitako edalontzietako batean, Horus belatzak lagundua dago, Egiptoko erregetzaren ikurra.\nInterpretazioa.\nHau, Horus Eskorpioi izeneko gobernari baten existentziaren ebidentzia bezala interpretatu nahi izan da, Antzinako Egiptoren bateraketa edo honen hasiera egingo zuena, tradizioaren arabera, beranduago gertatu zena, K.a. 3050. urtean. Goi Egiptoko gobernariak Behe Egiptokoei nagusitu zitzaizkienean.\nHorus Eskorpioi erregeak aitzur bat darama bere eskuan, Nilo ibaiaren uholdeen ondoren dikeen irekierari buruzko erritu erlijiosoekin lotzen dena, edo zelaiko lehen ildoarekin. Banderek, hegaztiekin, Egiptoko nomoak sinbolizatuko lituzkete, papiro landare batzuek, gertaera, Behe Egipton gertatzen zela diote, zazpi petaloko lore bat ere badago goialdean, interpretatzeko zaila dena.\nBere hilobia.\nBeharbada, bere hilobia Umm el-Qaab Abidosen aurkitutakoa izan liteke, B-50 bezala deiturikoa.\nEskorpioi erregea Hollywooden.\nEskorpioi erregeak Dwayne Johnsonek protagonizatu zuen film estatubatuar bat inspiratu zuen."}
{"id": "75672", "revid": "201", "url": "https://eu.wikipedia.org/wiki?curid=75672", "title": "Jepri", "text": ""}
{"id": "75673", "revid": "119347", "url": "https://eu.wikipedia.org/wiki?curid=75673", "title": "The Scorpion King", "text": "The Scorpion King (eusk. \"Eskorpioi erregea\") 2002ko pelikula bat da, Dwayne Johnson, Michael Clark Duncan, Kelly Hu, Grant Heslow eta Ralf Moellerrek protagonizatua eta Chuck Russellek zuzendua. \"The Mummy\" filmaren spin off bat da, Mathayus, Eskorpioi erregearen istorioa jarraituz, \"The Mummy Returns\" pelikulan aurkeztutako pertsonaia.\nEskorpioi erregea pelikularen gertaerak \"The Mummy Returns\" baino 5000 urte lehenago gertatzen dira, eta Mathayusen jatorria eta Eskorpioi errege bezala boterera nola igo zen erakusten du. Horus Eskorpioi II.a izena Egiptoko aro aurredinastikoko gobernari bati dagokio.\nEskorpioi erregea, Dwayne Johnsonek paper protagonista bat izan zuen lehen pelikula izan zen, zinean, \"The Mummy Returns\" pelikulan, bigarren mailako pertsonai bezala debuta egin ondoren."}
{"id": "75674", "revid": "119347", "url": "https://eu.wikipedia.org/wiki?curid=75674", "title": "Aperribai", "text": "Aperribai edo Agirre-Aperribai Galdakaoko mendebaldean dagoen auzoa da, Basauriko mugan. 2007ko urtarrilaren 1eko erroldaren arabera, auzoak 2.311 biztanle ditu."}
{"id": "75675", "revid": "336", "url": "https://eu.wikipedia.org/wiki?curid=75675", "title": "EH-BI", "text": ""}
{"id": "75676", "revid": "512", "url": "https://eu.wikipedia.org/wiki?curid=75676", "title": "Fullmetal Alchemist", "text": "Fullmetal Alchemist Hiromu Arakawak idatzi eta marraturiko manga da. Jatorrizko japonieraz izena da, eta \"Altzairuzko alkimista\" esan nahi du. Ingelesezko izena mendebaldean entzutetsuagoa izateko dela pentsatzen da. FMA edo Hagaren (japonierazko izenaren laburdura) izenekin ere ezagutzen da.\nEsan bezala, manga honen egilea Hiromu Arakawa da, eta \"Square Enix\" ekoizleak argitaratu zuen \"Shonen Gangan\" aldizkari ospetsuan. 2002ko otsailean hasi zen argitaratzen hilero atal berri bat ekarriz (2008ko abuztuan oraindik argitaratzen jarraitzen da 86 atalekin). 2003an animea ematen zen Japonian, eta izugarrizko arrakasta izan zuen. Anime hau 2 denboralditan banatutako 51 kapitulu eta film bat (\"Fullmetal Alchemist the Movie: Conqueror of Shamballa\") ditu. Filma ematen zen unean Fullmetal Alchemist japoniarren anime gogokoena zen TV Asashi kateak internet bidez egindako inkesta baten arabera . 2004ean mangak Shogakukan Manga Award saria jaso zuen shonen kategorian . 2008ko abuztuan BONES estudioak Fullmetal Alchemist animearen beste telesail bat egingo zela ezagutarazi zuen mangaren 20. liburukian \nSinopsia.\nIstorioa gure munduaren antzekoa den batean igarotzen da, ezberdintasun nabarmen batekin: gure munduan makinen garapena eta fisika izan dira gehien garatutako zientziak, balizko mundu honetan, berriz, alkimiak hartu du leku hau. Hau ez da Erdi aroan eman zen alkimia magikoa eta kimikaren antzekoa, hau zientzia bat da, masaren kontserbazioan oinarritutakoa . Alkimia egiteko transmutatu nahi denaren egitura zehazki ezagutu behar da, eta transmutazio-zirkulu deituriko diagrama bat erabiliz pertsonaren energia bideratu egiten da helbururantz: zerbaiten itxura eta egitura aldatzea. Hala ere, alkimia ez da edozeinen eskura dagoen zientzia, iaiotasun jakin bat behar da lortzeko.\nFikziozko mundu hau, gurea bezala, herrialdetan egituratuta dago eta arraza ezberdinak daude. Maila teknologikoan lurrun-makinan oinarrituta dago. Hala ere, alderik harrigarriena ez dira lurrun-makinaz dabiltzan beribilak, besoak eta hankak ordezkatzeko erabiltzen diren gorputz-adar artifizialak baizik: \"Automail protesiak\". Hauek burmuinak igortzen dituen nerbio-bulkadez baliatzen da (nahiz eta egiazko gorputz-adarra ez egon), modu honetan mekanismo eta gailu multzoa mugitzen dira gorputz-adarraren mugimendua imitatuz.\nArgumentua.\nIstorio honek Elric anaien bizipenak erakusten ditu. Biak alkimia ikasi zuten txiki-txikitatik eta, nahiz eta honen bidez egitea debekatuta egon, beraien ama berpizteko saiakera egin zuten. Honi \"giza-transmutazioa\" deitzen zaio, eta jarraitu beharreko prozesua jakinez gero, honen bidez gizaki baten gorputza sor daiteke eta bertan hildakoaren arima sartuz, edo artifizialki sortutako beste bat.\n\"Giza-alkimia\", gainontzeko alkimia guztia legez, \"Elkartruke Baliokidearen Printzipioan\" oinarritzen da: balio jakin bateko zerbait eman behar da balio bereko beste gauza bat lortzeko . Hala ere, alkimia mota hau erabiltzeko balio handiko bi gauza behar dira: transmutazioa aurrera eramateko ezagutzak eta arima bera. Bi hauengatik ordaindu egin behar da. Elric anaiek ez zekiten ordaidu beharrekoa Alphonse-ren, anaia txikia, gorputza eta Edward-en, anaia nagusia, ezker hanka. Honen ondoren, etsipenez beteta, Ed-ek eskuin besoa sakrifikatu zuen bere anaiaren arima berreskuratzeko eta armadura bati lotzeko . Ed-ek galdutako atal ordezkatzeko Automail protesiak erabili zituen, eta hortik gutxira bere anaiarekin batera herrialdetik bidaiatzen hasi zen, beraien jatorrizko gorputzak berreskuratzeko era bilatzeko asmoarekin.\nHonetarako Ed-ek Roy Muntang Koronelaren eskaintza onartu zuen, bera armadan sartuz. Bertan \"Estatu-Alkimista\" titulua lortu zuen eta \"Fullmetal Alkimista\" (erabiltzen zituen metalezko gorputza-adarrengatik) ezizenarekin izendatua izan zen.\nBeren bilaketak hainbat abentura bizitzera eraman zituen. Bilaketa hau \"Filosofoen Harria\" bilatzera edo sortzera joatea ekarri zuen, honekin alkimia egin baitzitekeen \"Elkartruke Baliokidearen Printzipioa\" kontutan hartu gabe. Hala ere ez dira gailu hau lortu nahi duten bakarrak, \"homunkuluak\" deritzen izaki batzuk ere honek bila ari dira beraien asmo gaiztoak burutzeko."}
{"id": "75679", "revid": "336", "url": "https://eu.wikipedia.org/wiki?curid=75679", "title": "EH-AR", "text": ""}
{"id": "75680", "revid": "336", "url": "https://eu.wikipedia.org/wiki?curid=75680", "title": "EH-GI", "text": ""}
{"id": "75681", "revid": "336", "url": "https://eu.wikipedia.org/wiki?curid=75681", "title": "EH-NB", "text": ""}
{"id": "75682", "revid": "336", "url": "https://eu.wikipedia.org/wiki?curid=75682", "title": "EH-ZU", "text": ""}
{"id": "75683", "revid": "336", "url": "https://eu.wikipedia.org/wiki?curid=75683", "title": "EH-LA", "text": ""}
{"id": "75684", "revid": "1545", "url": "https://eu.wikipedia.org/wiki?curid=75684", "title": "Lehen Gerra Sakratua", "text": "Lehen gerra sakratua (K.a. 595-K.a. 585) Delfoseko Anfiktionia eta Krisako hiriaren artean gertatu zen. Gatazka, krisatarrek, Delfosera zihoazen erromesei egiten zien lapurreta eta tratu txarrengatik piztu zen, krisatarrek, Delfoseko lurretan egiten zituzten sarpenez gain. Gerra, Krisaren porrot eta suntsipenarekin amaitu zen. Gerra honen ezaugarri garrantzitsu bat, Krisaren setioan arma kimikoak erabili izana da, adibidez, otsababa, hiriko ur horniketa pozoitzeko erabili zena.\nGerraren arrazoiak.\nAntzinako Grezian, Krisa Korintoko Golkotik Delfoserako sarrera kontrolatzen zuen gotortutako hiri handi bat zen. Krisak, bere kokapenaren abantaila, Delfoseko Orakulura zihoazen erromesei tratu txarra emateko eta hauei lapurtzeko, zergak ordainarazi, eta Delfoseko lurretan sarpenak egiteko probestu zuen, Apolori sagaratua zegoen lurra. Jokaera honek beste greziar hiri batzuk, Anfiktionia eratzera eraman zituen, xede bakar bezala, Delfos babestea zuen aliantza militar bat, K.a. 600. urte inguruan eratutakoa. Anfiktioniak, orakulua kontsultatu zuen, Krisaren kontuari buruzko laguntza bilatu nahian, eta, erantzuna, erabateko gerrarako dei bat izan zen. Ligako partaideek, orduan, Krisa suntsitu eta inguruko tokietan hondamena eragingo zutela zin egin zuten. Horri, Apoloren izenean eginiko madarikazio bat gehitu zitzaion: lurrak ez zuen inongo laborerik emango, euren abereak eta euren emazteen seme-alabak desitxuratuak izango ziren, eta hirian bizi zen etnia osoa, suntsitua izango zen.\nKrisako setioa.\nErasoaren buruzagia, Sizioneko Klistenes tiranoa izan zen, bere uretako armada boteretsua hiriko portua ixteko erabili zuena, bere aliatuen armadak Krisa setiatu baino lehen. Ondoren gertatutakoa, eztabaidagaia da. Lehena,eta, beraz, fidagarriena, Tesalo idazle eta medikuak idatzitakoa da. Berak, K.a. V. mendean, erasotzaileek, hiriko ur hodi nagusia, hau zaldi baten hatz batek kaltetua izan ondoren aurkitu zutela idatzi zuen. Nebros izeneko mediku batek, aliatuei, ura otsababarekin pozoitzeko aholkatu zien. Otsababak, laster eragin zien beherakoa defentsariei. Honek, hainbeste ahuldu zituzten krisatarrak, setioari aurre egiten ezin izan zutela jarraitu. Krisa hartua izan zen eta bertako biztanleria guztia hila. Nebros Hipokratesen arbaso bat zen, eta beraz, istorio honek, askori, bere arbasoak pozoia erabili izan hau, Hipokrates, bere zinegite hipokratiko ospetsua ezartzera eramango zuen arrazoia izango ez ote zen pentsarazten die.\nHistorialari berantiarrek, istorio ezberdinak dituzte. Frontinoren arabera, I. mendean idatzi zuena, hodia aurkitu ondoren, aliatuek moztu egin zuten, hiri barruan, egarri handia sorraraziz. Denbora baten ondoren, hodia konpondu zuten, ura hirirantz joan zedin ahalbidetuz. Etsimendutako krisatarrak, lehenbailehen ura edaten hasi ziren, Klistenesek otsababarekin pozoitu zuela jakin gabe. Polienoren arabera, II. mendeko idazle bat, hodia aurkitua izan ondoren, erasotzaileek, urari, otsababa udaberrian gehitu zioten, krisatarrak urik gabe utzi gabe. Polienok, sinesgarritzat jotzen du ez Klistenesen estrategia, baizik eta Euriloko jeneralarena. Honetaz, bere aliatuak, Antizirako otsababa mordo bat batzea aholkatu zituela dio, bertan, Antiziran, oso ugaria baitzen. Frontino eta Polienoren bi istorioek, Tesaloren istorioaren emaitza berbera zuten: Krisaren erorketa.\nSetioaren istorio berri bat eman zuen azken historialari handia Pausanias izan zen, II. mendekoa. Gertaeren bere bertsioaren arabera, Atenaseko Solonek Pleistos ibaiaren ibilbidea desbideratu zuen, Krisara hel ez zedin. Solonek, horrela, krisatarrak egarriz garaitzeko itxaropena zuen, baina etsaia, ura, bere putzuetatik eta euritik lortzeko gai izan zen. Solonek, otsababa kopuru handi bat gehitu zion Pleistos ibaiaren urari, eta Krisarantz jarraitzen utzi zuen. Pozoiketak, orduan, aliatuei hiria suntsitzea ahalbidetu zien."}
{"id": "75685", "revid": "58701", "url": "https://eu.wikipedia.org/wiki?curid=75685", "title": "Zebda", "text": "Zebda Okzitaniako Tolosan sortutako musika talde frantziarra da. Rock, Rap edota Reggae estiloetan oinarrituriko abestiak sortzen ditu frantziar eta magrebtar musika tradizionalak nahastuz.\n2003an, aldi baterako banantzea erabaki zuten beraien proiektu pertsonalei tartea egiteko. Magyd Cherfik, bakarkako diskoa kaleratu zuen 2004an. Mouss eta Hakim Amokranek berriz, 2005ean kaleratu zuten.\n2008ko otsailean, taldea berriz taula gainera itzuliko zela adierazi zuten.\nDiskografia.\n&lt;li&gt;\"L'Ar\u00e8ne des rumeurs\" (1991)\n&lt;li&gt;\"Le Bruit et l'odeur\" (1995)\n&lt;li&gt;\"Essence ordinaire\" (1998)\n&lt;li&gt;\"Utopie d'occase\" (2002)\n&lt;li&gt;\"La Tawa\" (2003)\nKanpo estekak.\n Zebdaren web orria."}
{"id": "75686", "revid": "6327", "url": "https://eu.wikipedia.org/wiki?curid=75686", "title": "Eskorpioi erregea (pelikula)", "text": ""}
{"id": "75687", "revid": "336", "url": "https://eu.wikipedia.org/wiki?curid=75687", "title": "Krisa", "text": "Krisa (grezieratik \u039a\u03af\u03c1\u03c1\u03b1 \"Krissa\" edo \"Krisa\") Fozidako antzinako hiri bat izan zen, denbora askoz, \"Cirrha\" edo \"Kirra\" hiri berbera izan zitekeela uste izan zena. Pausaniasek, Cirrha, Krisaren antzinako izena zela dio, baina Estrabonek, bi hiri ezberdin zirela dio. Ulrichsen ikerketek bi hiri ezberdin zirela adierazi dute.\nKrisa lurrean barrena zegoen, Delfosetik hegomendebaldera, Parnaso mendiaren hegoaldeko zatian. Bere hondakinak, Chrys\u00f3ko hiritik distantzia gutxira ikus daitezke, 40 santuen eliza ondoan duelarik, harresien hondakinak geratzen dira. Hiriak, bertatik ez oso urruti zegoen badiari izena eman zion, eta, batzuetan, Korintoko Golko osoari. Estrabonek, hiriak, Italian, Metaponto izeneko kolonia bat sortu zuela dio.\nCirrha beranduago eraikia izan zen, Krisako badian, Pleitos ibaiaren ahoan eta Zirfis mendiaren magalean, eta, izatez, Krisako portua izan zen. Hondakinak, oraindik Magulan ikus daitezke, bereziki harresiak eta eraikin batzuk.\nBi hirien artean, iparraldean Parnaso mendia, ekialdean Zifis ibaia, eta mendebaldean lokriar ozoliarren mendiak zituen lautada handi bat zegoen, eta Anfisaraino iristen zen.\nDenborarekin, portua hiri handi batean bihurtu zen, Delfos bezala, Krisa, Pytho edo Pitoren santetugirik gabe (Delfosena zena) gainbehera etorri zen bitartean. Delfoseko biztanleak, tenplura, lurretik edo itsasoz joan zitezkeen, baina, bigarren bide honetatik, Cirrhak domeinatzen zuen pasabidea, hiri hau, pasabide eskubide handiak kobratzen hasi zen, eta ordaindu nahi ez zuten erromes batzuk, euren emazteek tratu txarrak jaso izanaz kexatzen ziren. Anfiktioniak, gerra adierazi zion Cirrhari K. a. 595 inguruan, eta K. a. 585ean, hiria hartu zuen, suntsitua izan zena. Ez dago Krisarekin zer gertatu zen jakiterik, baina litekeena da jada garrantzirik gabeko hiri bat izatea eta gainbehera etortzea bere portua galdu ondoren (bertako biztanleak Cirrha edo Delfosera joanak izango ziren). Hirian espoliatutakoa, anfiktioniak erabili zuen Pitiar Jokoak sortzeko. Cirrhako hiria eta lautada, landu ezin zitezkeen toki sakratu bezala izendatuak izan ziren, eta hala bete zen Filipo II.a Mazedoniakoaren garaian agindua bete gabe geratu zen arte, Anfisako hiriak lur horiek landu eta hiria berreraikitzen saiatu zen arte, bigarren gerra sakratua eraginez, non Filipo II.ak, anfiktioniak estratego bezala izendatua, Anfisa hartu zuen arte.\nHiria, dena dela, berreraikia izan zen, eta Delfoseko portu bezala erabilia izan zen. Apolo, Artemisa eta Letoren hiru tenplo zituen, estatua asko, eta, agian, hipodromoa eta estadioa (lehenago ere existitu zirenak)."}
{"id": "75688", "revid": "1310", "url": "https://eu.wikipedia.org/wiki?curid=75688", "title": "Onraita", "text": ""}
{"id": "75689", "revid": "219", "url": "https://eu.wikipedia.org/wiki?curid=75689", "title": "Illarraundiko malkorra", "text": "Illarraundiko malkorra Aralar mendilerroan dagoen mendi bat da, 1064 metroko garaiera duena, Iparraundi mendiaren garaiera berbera. Aralarko mendilerroaren hego-ekialdereneko muturrean dago. Bertan, mendiaren tontorrean, erpin geodesiko bat dago.\nIzena.\nInguruetan ahoz jasotako lekukotzak oso desberdinak dira eta hasieran \"Ira-\" (\u2018garo\u2019) ala \"Illar-\" (\u2018ginar\u2019) ote dagoen ez dute argitzen; horregatik, hainbat tokitan \"Iruaundi\" idatzita ageri da malkorraren izena. Dokumentazioak, ordea, \"Illarraundi\" eraren alde egiten duela dirudi, eta hala hobetsi du Euskaltzaindiaren Onomastika batzordeak.\nIrispideak.\nImotzeko haranean dagoen Goldaratzen kokatuz, bide bat abiatzen da ur gordailuen ezkerretik, eta GR 20tik (Aralarri itzulia), Illarraundiko malkorra eskuinetara eta Larrazpil ezkerretara banatzen dituen baso korridorera garamatza, hemendik, bietako edozeinetara joan daitekeelarik. P.R. seinale batzuk, zailtasunik gabe, Illarraundiko malkorrera daroa, honen erpin geodesikoa pagadiak estaltzen duelarik, ikuspena oztopatuz. Mendebaldeko aurpegitik, ibilaldia Madotzen edo Oderitzen has daiteke, biak ala biak Larrauneko kontzejuan aurkitzen direnak, Zuarrateko mendateak banatuak."}
{"id": "75691", "revid": "201", "url": "https://eu.wikipedia.org/wiki?curid=75691", "title": "Ekliptikaren zeihartasun", "text": ""}
{"id": "75699", "revid": "105290", "url": "https://eu.wikipedia.org/wiki?curid=75699", "title": "Nutazio", "text": "Nutazioa (latinetik \"nutare\" kulunkatu) bere ardatzaren inguruan bira egiten duten objektu simetrikoen errotazio ardatzean mugimendu arin ez erregular bat da. Honen ohiko adibideak giroskopioak, zibak eta planetak dira.\nLurraren kasuan, nutazioa, zeru esferan duen batez besteko posizioaren inguruan, Lurraren poloaren aldizkako kulunka da, Ilargiak planetagan duen eraginagatik, ziba baten mugimenduaren antzera, hau, indarra galdu eta erortzear dagoenean.\nLurraren kasuan, nutazioa prezesio mugimenduari gainjartzen zaio, erregularrak ez izateko moduan, baizik eta izurtuak, prezesio mugimenduagatik lurraren ardatzaren mugimendua espazioan proiektatzeak marraztuko lituzkeen kono teorikoak. Nutazioak, Lurreko poloak, 18,6 urtetik behin arkuko bederatzi segundo mugitzea eragiten du.\nEguzkiak, garrantzi gutxiagoko beste nutazio efektu bat eragiten du, urte erdiko batez besteko epearekin eta 0,55 arku segundoko gehienezko polo mugimenduarekin. Gainontzeko planetek ere eragiten dituzte aldaketak, perturbazioak deritzenak, baina, euren balio txikiagatik, garrantzi gehiegirik ez dutenak.\nNutazio mugimendua, James Bradley astronomo ingeleseak aurkitu zuen 1728an eta 20 urte beranduago, 1748an ezagutzera eman zen. 20 urte beranduagorarte ez zen jakin Lurraren ardatzaren mugimendu gehigarri honen jatorria Ilargiak eragindako grabitate erakarpena zela."}
{"id": "75701", "revid": "119347", "url": "https://eu.wikipedia.org/wiki?curid=75701", "title": "Elexalde (Galdakao)", "text": "Elexalde (\"Elejalde\" gaztelaniazko grafian) Galdakaoko erdialdean dagoen auzoa da, Kurtze erdigunetik hurbil dagoena. 2007ko urtarrilaren 1eko erroldaren arabera, auzoak 531 biztanle ditu.\nAndra Maria.\nAndra Maria eliza ederra auzoko ikur nagusia da, auzoari izena eman diona; izan ere, tokiko euskaran, \"elexa\" ahoskatzen da \"eliza\". XIII. mendeko eliza erromaniko-gotikoa da, Santxo Galdakao Torrezabal jaunak egina, gaur egun monumentu izendatua."}
{"id": "75702", "revid": "336", "url": "https://eu.wikipedia.org/wiki?curid=75702", "title": "Bekea", "text": "Bekea Usansolo eta Galdakao arteko auzoa da, Kurtze eta Erletxe artean dagoena. 2007ko urtarrilaren 1eko erroldaren arabera, auzoak 171 biztanle ditu."}
{"id": "75703", "revid": "512", "url": "https://eu.wikipedia.org/wiki?curid=75703", "title": "Kurtze", "text": "Kurtze (\"Gurutze\" euskara batuaz eta \"La Cruz\" gaztelaniaz) Galdakaoko auzo nagusia da, udaletxea eta zerbitzurik garrantzitsuenak dituena. Muguru eta Zabalea auzuneak barne hartzen ditu, eta Tximelarre auzunearen ondoan dago.\n2007ko urtarrilaren 1eko erroldaren arabera, auzoak 22.677 biztanle ditu.\nKokapena.\nKurtze auzoa Galdakaoko mendebaldean kokatua dago. Iparraldean Aranzelai, Usargoiti eta Egia auzoak ditu, Ipar Mendebaldean Urtebieta eta Urreta, Mendebaldean Tximelarre eta Zuhatzu, Hegoaldean Bekea, eta Ekialdean Elexalde, Errekalde eta Olabarri. Bere kale garratzitsuenak Bizkai, Juan Bautista Uriarte, Lapurdi, Iberluze eta Zablea dira. Kurtzeko Plaza, Agirre Lehendakaria, Santi Brouard eta Muguru Landa, beriz, enparantza garrantzitsuenak.\nAuzoguneak.\nKurtzeko auzoguneak Muguru, Plazakoetxe, Berezikoetxe, Zabalea eta Zabalgane dira.\nMuguru.\nKurtzeko auzogune handiena da, bertan udaletxea, kultur etxea, anbulatorioa eta Urreta kiroldegia aurkitu al dugu. Leku garrantzitsuenak Kurtzeko Plaza, Agirre Lehendakaria, Muguru Landa, Ardanza Lehendakaria eta Santi Brouard plaza dira.\nIparraldean Aranzelai, Usargoiti eta Egia auzoekin, Mendebaldean Urtebieta, Urreta, Tximelarre auzoekin eta Plazakoetxe eta Berezikoetxe auzoguneekin, Hegoaldean Zabalearekin eta Zabalganerekin egiten du muga.\nGainera, Bizkai kalea, auzoko kale luzeena auzogune hau zeharkatzen du, Kurtzeko Plazatik Zuatzaurre auzoraino.\nPlazakoetxe.\nPlazakoetxe auzogunea Kurtze auzoaren mendebaldean dago.\nIparraldean Tximelarrekin, Mendebaldean Zuhatzurekin, Hegoaldean Berezikoetxerekin eta Ekialdean Muguru rekin egiten du muga.\nPlazakoetxeko kaleak hauxe dira:\nEstanislao Irazbal\nJuan Bautista Uriarte\nZuberoa\nLapurdi\nNafarroa\nBerezikoetxe.\nBerezikoetxe auzogunea Kurtzeko hego-mendebaldean dago.\nIparraldean Plazakoetxerekin, Mendebaldean Zuhatzurekin eta Ekialdean Muguru eta Zabalearekin egiten du muga.\nBerezikoetxeko kaleak hauxe dira:\nIberluze\nPedro Kastillo\nTorrezabal\nLapurdi\nBerezikoetxe\nLoiola Inazio\nGernika\nJuan Bautista Uriarte.\nZabalea.\nZabalea auzogunea Kurtzeko Hegoaldean dago. Bertan Herriko Behargintza eta Ertzain-etxea kokatzen dira.\nIparraldean Mugururekin, Mendebaldean Berezikoetxerekin eta Ekialdean Zabalganerekin egiten du muga.\nZabalea auzogune oso aberatsa da. Zabalea kalearen hegoaldea ia txaletez josita dago.\nZabalea Kalea kale nagusia da. Beste kaleak hauxe dira:\nLapurdi\nJuan sebastian Elkano\nPontzi Zabala\nEtxeburu\nTomas Larrinaga\nSimon Linaza\nIberluze\nJuan Bautista Uriarte.\nZabalgane.\nAuzogune txikiena da eta biztanleri txikiena duena. Bakarrik osatzen dute:\nJuan Bautista Uriarte\nZabalgane Plaza\nErrekalde Bidea.\nIkastola.\nEguzkibegi ikastola Kurtze eta Elexalde artean dago. 2009ko Ibilaldiaren antolatzailea da."}
{"id": "75704", "revid": "119347", "url": "https://eu.wikipedia.org/wiki?curid=75704", "title": "Kaoba (zura)", "text": "Kaoba \"Swietenia\" generoko zenbait zuhaitzen zura da, Amerikan jatorria duena. Zuraren kolorea gorri ilunetik arrosara izan ohi da.\nKaoba zur finen adibide onena da, eta zurgindegitan oso estimatua da egur mota honekin erraz lan egin daitekeelako. Gainera, bizkarroien aurka iraunkorra da eta hezetasunaren kontra ondo mantentzen da. Hala dela eta, itsasontziak egiteko oso erabilia izan zen mendeetan zehar.\nBenetakoa zuhaitz honetatik ateratzen dute:"}
{"id": "75705", "revid": "98220", "url": "https://eu.wikipedia.org/wiki?curid=75705", "title": "Chariots of Fire", "text": "Chariots of Fire (euskaraz \"Suzko Gurdiak\") 1981 urtean Hugh Hudsonek zuzendutako kirol film historikoa da, 1924ko Olinpiar Jokoentzako prestatu ziren britainiar atleten bizitzetan oinarritua. Ben Cross, Ian Charleson, Nigel Havers, Cheryl Campbell eta Alice Krige aktoreek antzetu zuten.\nIzenburua.\nIzenburua William Blake ingeles musikagilaren \"Jerusalem\" edo \"And did those feet in ancient time\" (\"Eta antzinaroan oin horiek\") poematik hartua da, Ingalaterrako ikurretako bat izateaz gain herrialde honetan oso ezaguna den doinua eta ereserkia, maiz kirol ekitaldietan eta batez ere herrialde hartako errugbi selekzioaren partiduetan abestu ohi delarik.\nArgumentua.\n1920ko hamarkada, Erresuma Batua, Cambridgeko Unibertsitatea. Maila sozial eta sinismen ezberdinetako atleta gazte bik (Harold Abrahams eta Eric Liddell) helburu bera dute: 1924ko Udako Olinpiar Jokoetan parte hartzea. Eric Liddell (Ian Charleson) Jainkoa omentzeko korrika egiten duen eskoziar predikari ebanjelikoa da eta Harold Abrahams (Ben Cross) arrakasta soziala lortzeko korrika egiten duen judua da.\nMusika.\n (OGG Artxiboa)"}
{"id": "75709", "revid": "59723", "url": "https://eu.wikipedia.org/wiki?curid=75709", "title": "Gandhi (filma)", "text": "Gandhi 1982 urtean Richard Attenboroughek zuzendutako film historiko biografikoa da, Mohandas (\"Mahatma\") Gandhiren bizitzan oinarritua.\nSinopsia.\nFilmak Gandhiren (Ben Kingsley) bizitza azaltzen du: Hegoafrikan abokatu gazte zenetik \u2014bertoko hinduen eskubideak defendatzen zituen\u2014 Indiara itzuli arte (hor, britainiarren aurka bortizkeriarik gabeko jarkiera bultzatu zuen). Azkenean, Indiako beste politikari batzuekin batera, independentzia lortu zuen."}
{"id": "75711", "revid": "1491", "url": "https://eu.wikipedia.org/wiki?curid=75711", "title": "Jogurt", "text": "Jogurta, azido laktikoen \"Streptococcus thermophilus,\" \"Lactobacillus delbrueckii ssp. bulgaricus, L. casei\" eta \"Bifidobacterium bifidus\" bakterioen eraginez hartzitutako esne mota ugarietako bat da. Turkiarrek XI. mendean sartu zuten Ekialde Hurbilean, gero Balkanetan otomandarrek XIV. mendean. Gaur egun ohikoa da turkieraz mintzatzen diren herrialdeetan (Turkia, Azerbaijan, Kazakhstan...), Balkanetan (Bulgaria, Errumania, Grezia...) eta Ekialde Hurbilean ere etxean egiten da (Siria, Irak, Libano). XX. mendean izandako estandarizazioak eta ekoizpen industrialak munduko herrialde askotan kontsumo masiboko produktu bihurtu zuten. Mendebaldeko etxe asko-askotan gosariarekin edo postre modura hartzen da egunero.\nZeinahi esnerekin egin daitekeen arren, gaur egun behi esnez eginikoa zabaldu da ia planeta osoan. Jogurt industrialari txokolatea, fruta, banilla edota zapore-emaileak gehitzen zaizkio, garraztasuna ezkutatzeko.\nJogurtaren ezaugarriak.\nEstreinako esne hartzituak, ahuntz larruzko zahagietan eta ingurumenean berez dagoen mikroflora esne freskoan garatzearen ondorioz gauzatu ziren. Hartziduraren eragileak, esnearen azukreak azido laktiko bihurtzen duten bakterioak dira, batez ere. Ingurua azidotzeak, ur-esekiduran dauden proteina-agregatuak ezegonkortzen eta gel (mamia) bilakarazten ditu. Eskualde batetik bestera, hartzidura-orpoen eta artisau produkzio-tekniken aniztasun handiari esker, hamaika motatako zapore, kolore eta testurako produktuak sortzen ari dira egunero.\nGenero askotako bakterio laktikoak identifikatu dira esne hartzitu tradizionaletan (\"Lactobacillus, Lactococcus, Leuconostoc, Pediococcus, Streptococcus eta Bifidobacterium\"), are bakterio patogeno arriskutsuak ere, hala nola \"Escherichia coli\", \"Staphylococcus aureus\" edota \"Listeria monocytogenes\". \nXX. mendearen bigarren erdian, jogurta geroz eta handiago bilakatzen ari zen merkatuko kontsumo handiko produktu bilakatuta, \u201cjogurt\u201d zioen etiketak zehazki zer adierazten zuen jakiteko beharra sentitu zuen kontsumitzaileak.\nLegeek, leku batetik bestera, presentzia eta eraginkortasun biziki desberdinak dituzten arren, esneki hau arauturik dagoen herrialdeetan, \u201cjogurta\u201d izena ezin zaie eman, ez gehigarriak (koloratzaileak), testura-agenteak (emultsionatzaileak, egonkortzaileak, lodigarriak edo gelifikatzaileak, hala nola almidoia, pektina, gelatina) dituzten esnekiei, ez, hartziduraren ondotik, esne-bakterioak akabatzeko tratamendu termikorik jasan dutenei ere. Hona horietako batzuk: \u201cesne hartzitu zaporedunak\u201d, \u201cesne hartzitua duten edariak\u201d, \u201chartziduraren ondoren tratamendu termikorik jasan duten esne hartzituak\u201d eta \u201chartziduraren ondoren tratamendu bat jasan duten esne hartzituan oinarritutako edariak\u201d. \nJogurta produktu bizia da, prozesu termikoa nozitu duten produktuez oso bestelakoa, beste horietan iraupena luzatzen baita bakterio-floraren aktibitatea gelditzeari esker. Produktu bizi bat edukitzearen abantaila argi dago: organismo bizidunek laktosaren digestioa errazten dute hura digeritzeko zailtasunak dituzten pertsonengan, kaltegarriak izan daitezkeen germenen garapena mugatzeaz gainera.\nEtimologia.\nJogurt terminoa turkierazko hitz beretik hartu du euskarak: \"mamia\" esan nahi du. Erdi Aroko turkieraz jogurt hitzaren lehen aipamena 1070. urtekoa da. Esne hartzituak izendatzeko laurehun hitz ezberdin dabiltza mundu zabalean: jogurta, \"kisselo mlyako\" (\u201cesne garratza\u201d, Bulgarian), \"viili\" (Finlandian), \"zabade\" (Egipton), \"rayeb\" (Magreb eta Ekialde Hurbilean), \"matsoni\" (Georgian), \"madzoun\" (Armenian), \"mast\" (Iranen), \"dahi\" (Indian), \"katyk\" eta \"airag\" (behor esnez egina, Mongolian)... Ikusten denez, turkierazko jogurt hitza mailegatu duten hizkuntza gehienez gain, hauekin zerikusirik ez duten beste mintzaira batzuek bestelako terminoak erabiltzen dituzte, tokian tokiko sormenen emaitza, egitate baten lekuko: esne hartzitua elikagai ezaguna da herrialde askotan.\nHistoria: esne hartzituetatik jogurtetara.\nNeolitoan, estreinako esne hartzituak.\nJogurtaren historia eta esne hartzituena bera da: ardo-zahagietan edota ingurunean dabiltzan mikroorganismoak berez hartzi edo egosi dira esnetan, beste produktu bat emanik. \nNeolito garaitik eta abeltzaintza hasi zenetik (gure aroa baino 8500 urte lehenago), ganaduzaleak ohartu ziren esnea mamitu egiten zela bere bakterioek eraginik, edo entzimek eraginik, behien urdailez egindako zahagietan gordetzen zenean, gatzagiaren eraginez. Hartzidura laktikoa kontrolatzeak aukera ematen zuen esnekiak alteraziorik gabe kontserbatzeko, edari freskagarriak egiteko, edota garraio errazeko elikagaiak lortzeko; esate baterako, gazta, mamia xukatu ondoren.\nMilaka urte igarota, oraindik hartzen dira horrela hartzitutako edariak, ardi, ahuntz, behor, asto edo gameluen esnez eginikoak. \nJatorria, Balkanen eta Ekialde Hurbilaren artean.\nEsne hartzituen jatorria zehatz-mehatz mugatzea zaila bada ere, antzinateko datu arkeologiko eta historikoek Ekialde Hurbilaren eta Balkanen arteko eremuan izan zitekeela diote.\nEsnea hartzitzeko tekniken estreinako lekuko arkeologikoak, mami arrastoak dituzten txuloz jositako zeramikazko pieza sumeriarrak eta hilobi egiptoarrak dira. Hau da, elikatzeko xedez hartzitutako esnekiak existitzen ziren K.a. III. milurtekoan.\nK.a V. mendean, Herodotok gurina gurin-esnetik bereizteko teknika bat deskribatuz, eszitak esnea egurrezko ontzietan ipini eta \u201cnahasi eta nahasi\u201d aritzen zirela dio.\nEgun ezagutzen den bezala, jogurta aipatzen duten lehen lekukotasunak Plinioren deskribapenak dira, I. mendekoak. Bere idazki entziklopedikoetan, Plinio Zaharrak zioen tribu batzuek bazekitela \"esnea lantzen, azidotasun atsegineko likore bat osatzeko\". \"Jainkozko esentzia\" dela dio, gaitz askoren sendabide.\nHastapeneko esne hartzituak berezko hartziduraren ondorio izan ziren, ziurrenik: esne berria lurrezko ontzi batean, aire zabalean utzi, berez mamitu arte (24 - 72 ordu, giro-tenperaturaren arabera). Orduan, ahuntz-larruzko zahagi batean sartu eta itsas gatza emango zaio. Ondoren, \"mami espontaneo\" zahar horren zati bat esne epelean hazkuntza abiarazteko erabil daiteke. Hazkuntza hazkuntzaren ondotik eginez, beste mikroorganismo batzuen lehiari aurre egiteko eta eskualde jakin batean produktu hobeak emateko gai izango diren orpoak aukeratuko dira.\nEuropan, dirudienez, XX. mendean baino lehenago, Balkanetako eta Eskandinaviako herritarrek (Bikingoen garaia pasata) bakarrik hartzen zuten jogurta aldizka.\nJogurta, herritarra.\nStamen Grigorov ikertzaile bulgariarrak idoro zuen (1905) jogurtari azidotasuna ematen dion bakterioa (laktosa azido laktiko bihurtzearen ondorioz), bere herrialdetik ekarritako jogurt-lagin batzuetan. Hipotesia Parisen plazaraturik, harrera ona egin zitzaion Frantziako Zientzien Akademian eta mikroorganismoaren izena \"Lactobacillus delbrueckii subsp. bulgaricus\" finkatu zen, gaur arte.\nBestetik, Metchnikoff\u00a0 biologoak, Balkanetako mendialdeko herritarrek jogurta hartzearen eta luzaro bizitzearen artean nolako lotura zegoen aztertu nahi izan zuen. Haren iritziz, \u201czenbait bakterioren eragin patogenoak deuseztu egiten dira, esne garratzetan (Balkanetako jogurtetan, besteak beste) dautzan bakterio laktikoak xurgatuz\u201d. Haurren hesteetako gaitzetan jogurtak dituen onurak aurkitu zituen eta, aurrerantzean, esne mamitua txertatu zuen bere eguneroko dietan. Eragin mesedegarri horiek gaur arte ez dira ukatu eta, areago, probiotikoen inguruko ikerlanak ugalduz doaz etengabe. \nXX. mendearen hasieran jogurta farmazian bakarrik saltzen zen, kristalezko flaskoan, xede terapeutikodun produktutzat hartua baitzegoen, botikaren antzeko, alegia. Eskulangintzazko produktu hura laster industrial bilakatuko zen, Bartzelonan irekitako fabrika berri baten eskutik. Nagusiak \u201cDanone\u201d bataiatu zuen esneki hura, Daniel semearen diminutibo. Hasierako ontzi industrialak portzelanazko kikara zuriak ziren, barnealdea marroiz ilundua zutenak.\u00a0 Espainiako Gerra Zibila hasitakoan, jogurt industrialari frutak gehitu zizkioten, hutsik garratzegia gertatzen zitzaielako kontsumitzaile gehienei.\nHedapen handia, 1950etik aurrera.\nMendearen erdialdean hasi ziren jogurt lurrinduak kartoizko potoan komertzializatzen eta jogurtaren kontsumoa noranahi hedatu zen. Produktua dagoeneko ez zen farmazietan saltzen, esne-denda eta supermerkatuetan baizik.\nHorrela, jogurten kontsumoa hazi besterik ez zen egin Europa, Amerika eta Ekialdeko Asian, nahiz eta munduko parte hau esnefobo ezaguna zen: XX. mendearen kondarrean ere, esnekiak ez ziren Ekialde Urruneko herritarren ohiko elikagaia, baizik eta arroza, berdura, arrain eta haragia, batik bat.\nAzalpena.\n\"Codex Alimentarius\" araudi ezagunak esne hartzitua honela definitzen du: \u201cMikroorganismoen eraginari esker, esnearen hartzidura bidez gauzatzen den esnekia. Hasierako hazkuntzak bideragarri, aktibo eta ugariak izan behar dute produktuan, gutxieneko iraunkortasun-datara arte. Hartziduraren ondoren produktuari tratamendu termikoa ematen bazaio, mikroorganismoen bideragarritasunari dagokion eskakizuna ez da aplikatuko eta horrek \u201cesne hartzitua\u201d izena galtzea ekarriko du.\u201d\nAraua betetzeko, \u201cjogurt\u201d izena \"Streptococcus thermophilus\" eta \"Lactobacillus delbrueckii\" subsp. \"Bulgaricus\" dauzkaten esne hartzituek bakarrik agertu ahal izango dute. Beraz, \"bifidus\" eta antzeko bakterioez hartzitutako esneek ezin dezakete jogurt izena hartu: bifidobakterioek hestea ordu batzuetan kolonizatzen dute, eta \"Lactobacillus bulgaricus\" eta \"Streptococcus thermophilus,\" aldiz, iraupen luzekoak dira.\nKontsumitzeko jogurtak 10 milioi bakterio gutxienez eduki behar ditu gramoko, hau da, poto bakoitzean mila milioi, gutxi gorabehera . Hartzigarri horiek bizirik iraun behar dute azken produktuan eta kontsumoan ere. Jogurta irentsita, bakterio horiek hesteetan geratzen dira, eta bertan hartzidura lanean jarraitzen dute, digestioari lagunduz. Hartzigarri horiek dira, hain zuzen, osasunaren mesedetan dihardutenak.\nFabrikazio industriala.\nJogurt industriala esnearekin (oso, erdigaingabetu edo gaingabetuarekin) egiten da; normalean behi-esnea erabiltzen bada ere, beste ugaztunen esneek ere balio dute: ardi, ahuntz, behorrenak, etab. Esne hori pasteurizatuta dago, eta askotan esne hautsa gehitzen zaio; horrela, jogurtak esne arruntak baino proteina eta kaltzio gehiago izango du.\nJogurt industriala honela fabrikatzen da:\nJogurta etxean egitea.\nMundu zabalean, etxe askotan egiten da, komertziala baino goxoagoa izateaz gainera, nork bere zaletasunen arabera moldatzeko aukera duelako, lehengai nagusia (esnea) eta osagarriak (fruta fresko edo lehorrak, eztia, zereal-malutak\u2026) aukeratuta, produktu freskoa osatzeko, eta hori dena dendan baino prezio merkeagoan.\u00a0Hona jogurta egiteko modu bat:\nEdari begetalezko jogurtak.\nBakterioak elikatzeko laktosarik ez dutenez, soja, garagar, arroz edo antzekoez osaturiko edariekin ezin da jogurta egin, terminoaren adiera hertsian. Hala ere, edari horiek hartzitu egiten dira eta jogurt-aparatu batean ohiko jogurtaren antzeko emaitza lortzen da. \nKontsumoa.\nJogurta, etxekoa zein industriala, esnea eta esnekiak kontsumitzen dituzten herrialde guztietara iritsi da eta, Mendebaldean, ezti, azukre, marmelada edo fruta lehorrez gozaturik hartu ohi da ia egunero, gosaltzeko edo postre gisa. Ekialdeko Europan, jogurta ez ezik, jogurt estiloko krema eta edariak prestatzen dira, normalean onduak. gazituak, espeziatuak, etab.\nPropietate biologikoak.\nNutrizio balioa.\nBere zapore eta testuragatik preziatzen da jogurta baina, horiez gainetik ere, baditu abantaila ugari gure osasunarentzat: kaloria gutxi, gatz eta gantz gutxi, proteina asko eta potasio eduki handia du jogurt arruntak, soilak. Organismoak ez du kaltzioa, ohiko egoeran, asimilatzeko modukoa. Jogurt poto bakar batek, berriz, 140 - 180 mg kaltzioz hornituko gaitu.\nJogurt asko fruta, aroma edo edulkoratzaileez jantzita komertzializatzen dira eta hauen balio nutrizionala jogurt soilaren antzekoak dira; beste batzuek, ordea (\"brass\u00e9, velout\u00e9\" eta greko gehienak, esaterako) kaloria gehiago dituzte, esnea hartzitu aurretik esnegaina gehitu zaielako, testura hobetzeko xedez; batzuei almidoia erantsi zaie, gantzik gehitu gabe produktua trinkoago aurkezteko\u2026\u00a0 Aukera egunetik egunera zabaltzen ari da.\nMunduan, gizaki helduen % 65 inguruk esnearen laktosa azukrea digeritzeko zailtasunak izaten ditu. Laktosa digerituko badu, organismoak laktasa izeneko entzima erabiltzen du, baina honen jarduna motelduz doa gizakia zahartu ahala. Laktasa horren jarduera eskasaren ondorioz esnearekiko intolerantzia nozituko du gizakiak, eta sintoma ezagunak agertuko ditu: tripetako mina, sabeleko hantura, beherakoa, goragalea edota larruazaleko gaitzak (narritadura, gorritasuna, ekzema, etab.), alergiak edo loaren nahasteak.\nGainerako esnekiak ez bezala, jogurta kontsumitu dezake gizakiak, laktosarekiko intolerantzia nozitzen badu ere, jogurtak daukan azukrea errazago asimilatzen duelako organismoak.\nIkertzaileek egiaztatu dutenez, jogurta kontsumitzeak sintoma horiek arintzen ditu. Hori, bakterio bizidunen jarduerarekin lotzen da: jogurtaren hartzidura gertatzean, esneko laktosaren gehientsua kontsumitzen dute hartzigarriek, glukosa eta galaktosa bihurtzeko. Azkenik, jogurtaren testurari eta biskositateari esker, esnekia mantsoago igarotzen da hesteetatik, entzimei digestioa egiteko denbora luzeagoa emanez.\nOsasunarentzako onurak.\nJogurtak osasunean izan ditzakeen eraginez ikerketa asko-asko egin dira; horietako batzuk jogurt ekoizleek, beste batzuk osasun agentziek, eta emaitza kontrajarriak agertu dituzte batzuek eta besteek gai honen inguruan.\nAskotan faktore positibotzat jo izan bada ere, organismoaren kaltzio edukia osteoporosiaren aurkako babesgailu denik ez da zientifikoki frogatu, ez baita ikusi bata eta bestearen arteko loturarik.\nJogurta probiotikoa da beherako-mota batzuen iraupena laburtzen duelako, haurretan, batez ere. Osasunaren Mundu Erakundeak beherakoa tratatzeko garaian, esnearen partez jogurta hartzea gomendatzen du, organismoak esnea baino hobeto pairatzen duelako eta desnutrizioa saihesten, edo nahikoa elikadura normala errekuperatzen, lagun dezakeelako.\nMinbizi arriskuaz.\nFrantzian egin berri den ikerketa epidemiologiko batek frogatu du jogurta hartzen duten pertsonek adenoma kolorrektal handiak garatzeko arrisku arinagoa dutela; beste ikerlan batek, aitzitik, prostatako minbizien gorakada erakusten du pazienteetan.\nOdoleko kolesterol tasa.\nIkerlan batzuek erakutsi dute jogurta kontsumitu ohi izateak ez duela kolesterol tasa altxatzen; areago, hainbat kontinentetan eskala handian eginiko ikerketa itzelek frogatu dute jogurtak eragin mesedegarriak dituela hipertentsioan, gaitz kardiobaskularretan eta diabetesa nozitzeko arriskuan.\nHezurren osasuna.\nHezurren mineralizazioa eta hazkuntza osasuntsua laguntzen ditu jogurtak, mantenugai ugarikoa (fosforoa, kaltzioa, potasioa, proteina, bitaminak\u2026) eta bitamina-eduki handikoa den aldetik. Haurtzaroan eta nerabezaroan hezurrak garatzea sustatzen du. Bestetik, jogurtak dituen proteina eta fosforoak kaltzioa xurgatzea errazten dio organismoari.\nHortzen lagun.\nOso litekeena da esnekiek hortzen esmaltearen defentsa naturalak indartzea eta txantxar edo kariesen aurkako borrokan aritzea, eginiko ikerlanek frogatu dutenez: gaztak eta jogurtak bakarrik handitzen dute hortz-plakaren kaltzio eta fosforo maila eta pH-a jaisten dute, hortzak 6txantxarretik babestuz. Esnearen emaitzak, aldiz ez dira horren fidagarriak.\nDiabetesaren kontrako.\nJogurt asko kontsumitzeak (4 \u2013 5 ale astean) II motako diabetesa garatzeko arriskua arindu lezake, 204.000 pertsonekin 30 urtez eginiko ikerketen arabera."}
{"id": "75712", "revid": "98220", "url": "https://eu.wikipedia.org/wiki?curid=75712", "title": "Amadeus (filma)", "text": "Amadeus 1984 urtean Milo\u0161 Formanek zuzendutako film dramatiko biografikoa da, Peter Shafferren izen bereko antzezlanean oinarritua.\nSinopsia.\nFilmak Wolfgang Amadeus Mozarti (Tom Hulce) buruzko istorioa kontatzen du, \"flash-back\" baten bidez Antonio Salieri (F. Murray Abraham) bere etsaiak azaldua. Filmaren hasieran, Salieri agureak bere buruaz beste egitea saiatuko du bera Mozarten hiltzailea zela esanez."}
{"id": "75713", "revid": "1545", "url": "https://eu.wikipedia.org/wiki?curid=75713", "title": "Amadeus", "text": ""}
{"id": "75714", "revid": "336", "url": "https://eu.wikipedia.org/wiki?curid=75714", "title": "Neville Southall", "text": "Neville Southall (Llandudno, Conwy, 1958ko irailaren 16a-) futbolari ohi galestarra da, atezain postuan ibilitakoa.\nEverton FC taldean 17 urte eman zituen, 1981etik 1998 arte, 578 partida jokatuz. Galesko futbol selekzio nazionalarekin, bestela, 93 partida ofizialetan ibili zen."}
{"id": "75715", "revid": "336", "url": "https://eu.wikipedia.org/wiki?curid=75715", "title": "Mark Hughes", "text": "Leslie Mark Hughes (Ruabon, Wrexham, 1963ko azaroaren 1a-) futbolari ohi galestarra da, aurrelari postuan ibilitakoa.\nManchester United taldean 13 urte eman zituen, 345 partida jokatuz eta 119 gol sartuz.\nIbilbidea.\nGuztira 606 p (163 g)\nSelezkioa.\nGalesko futbol selekzio nazionalarekin, bestela, 72 partida ofizialetan ibili zen jokalari moduan, 16 gol lortuz. Selekzioaren entrenatzaile izan zen 1999tik 2004 arte."}
{"id": "75716", "revid": "98220", "url": "https://eu.wikipedia.org/wiki?curid=75716", "title": "Out of Africa", "text": "Out of Africa 1985 urtean Sydney Pollackek zuzendutako film dramatiko erromantikoa da, \"Isak Dines\"en (Karen Blixenen ezizena) autobiografian oinarrituta.\nSinopsia.\nFilmaren hasiera Danimarkan da, Karen Blixenek (Meryl Streep) Afrikan emandako urteak (1914-1931) gogoratzen dituenean: Bror von Blixen-Finecke baroiarekin (Klaus Maria Brandauer) ezkondu ondoren, Afrikara joan zen landetxe bat martxan ipintzeko. Bertan Denys Finch Hatton (Robert Redford) ehiztari eta pilotua ezagutu eta bien arteko amodiozko istorioa hasi zen."}
{"id": "75719", "revid": "336", "url": "https://eu.wikipedia.org/wiki?curid=75719", "title": "Ryan Giggs", "text": "Ryan Joseph Giggs (Cardiff, 1973ko azaroaren 29a-) futbolari galestarra da, erdilari postuan ibilitakoa.\nManchester United taldean jokatu du bere ibilbide osoan, 1990etik aurrera, jada talde honetan kondaira bat delarik, 536 partida jokatuz eta 101 gol sartuz. 2008ko maiatzaren 21ean Giggsek Bobby Charltonen marka gainditu zuen, Manchesterrekin partida gehien ibilitako inoizko jokalari bihurtuz.\nGalesko futbol selekzio nazionalarekin, bestela, 64 partida ofizialetan ibili da (1991-2007), 12 gol lortuz."}
{"id": "75721", "revid": "119347", "url": "https://eu.wikipedia.org/wiki?curid=75721", "title": "Daniel Owen", "text": "Daniel Owen (Mold/Yr Wyddgrug, Flintshire/Sir y Fflint, 1836ko urriaren 20a \u2013 Mold, 1895eko urriaren 22a), galesezko lehenengo eleberrigile ezaguna izan zen, narratzaile bikaina eta batzuen ustez \"Charles Dickens galestarra\" izan zena.\nAita eta bi anaia hil ziren meategi batean jazotako istripuan, Daniel jaioberria zenean. Gaztetan \"Yr Amserau\" (\"Denbora\") izeneko kazetan kolaborazioak egin zituen, bai eta jostun moduan ibili ere. Idazle moduan, XIX. mendeko gizartea islatu zuen haren liburuetan, Galesko iparraldean industrializazioak ekarritako aldaketa sozialak eta ekonomikoak deskribatuz. Halaber, apaiz metodista moduan ibili zen."}
{"id": "75722", "revid": "46640", "url": "https://eu.wikipedia.org/wiki?curid=75722", "title": "Platoon", "text": "Platoon (euskaraz \"Pelotoi\"), 1986ko Oliver Stonek zuzendutako gerra filma da. Oliver Stoneren Vietnamgo gerraren trilogiaren lehendabiziko filma da, \"Born on the Fourth of July\" (1989) eta \"Heaven &amp; Earth\" (1993) filmeek jarraitua.\nSinopsia.\nChris Taylor (Charlie Sheen) Vietnamgo gerran borrokatzeko eskola utzi duen estatubatuar soldadu gaztea da. 1967an Vietnamera heldu bezain pronto, gerraren sarraskiez konturatzen da. Taylor eta beste erreklutak 25. Infanteria Dibisioaren Bravo Konpainiara bidaliak dira, \"nonbait Kanbodiako mugatik gertu\"."}
{"id": "75723", "revid": "336", "url": "https://eu.wikipedia.org/wiki?curid=75723", "title": "Mikel Arteta", "text": "Mikel Arteta Amatriain (Donostia, Gipuzkoa, 1982ko martxoaren 26a) futbolari profesional ohia da. Manchester Cityko entrenatzaileen lantaldean lan egin zuen 2016tik 2019ra. FC Arsenalgo entrenatzaile-burua da gaur egun."}
{"id": "75726", "revid": "16654", "url": "https://eu.wikipedia.org/wiki?curid=75726", "title": "Iban Fagoaga", "text": "Iban Fagoaga Agirre (Bera, Nafarroa, 1980ko martxoaren 26a - ) futbolari nafar ohia da. Erdiko atzelari lanetan aritzen zen. 2008an Deportivo Alavesek fitxatu zuen eta ondorengo bi denboraldietarako kontratua zuen talde babazorroarekin, baina sorbaldako lesio baten ondorioz, denboraldi bukaeran erretiratu behar izan zen. Erretiratu eta gero entrenatzaile bilakatu zen."}
{"id": "75727", "revid": "512", "url": "https://eu.wikipedia.org/wiki?curid=75727", "title": "The Last Emperor", "text": "The Last Emperor (euskaraz \"Azken Enperadorea\") 1987 urtean Bernardo Bertoluccik zuzendutako film dramatiko biografiko bat da, Puyi Txinako azken enperadorearen bizitzan oinarrituta.\nSinopsia.\nFilmak Puyi Txinako azken enperadorearen bizitza kontatzen du. Hiru urte zituela enperadore bihurtu eta jainko izendatua zen 500 milioi txinatarrentzat. Pekingo Hiri Debekatuan gobernatu zuen, errepublikarrek harresien barruan sartu arte. Tronua utzi eta japoniarrek erabili zuten Mantxurian zegoela. Komunistek Puyi gartzelan sartu zuten bere burua garbitzeko. Bere bizitzaren azken urteetan lorezain bihurtu zen."}
{"id": "75729", "revid": "56334", "url": "https://eu.wikipedia.org/wiki?curid=75729", "title": "Roberto Cuevas", "text": "Roberto Cuevas (Abadi\u00f1o, Bizkaia, 1981eko urtarrilaren 30a - ) euskal herritar futbolaria da.\n2008an Deportivo Alavesek fitxatu zuen."}
{"id": "75730", "revid": "1545", "url": "https://eu.wikipedia.org/wiki?curid=75730", "title": "Jose Manuel Mateo Azkona", "text": ""}
{"id": "75731", "revid": "98220", "url": "https://eu.wikipedia.org/wiki?curid=75731", "title": "Rain Man", "text": "Rain Man 1988 urtean Barry Levinsonek zuzendutako filma da.\nSinopsia.\nFilmak Charlie Babbitt (Tom Cruise) yuppie berekoiaren istorioa kontatzen du. Aita hil eta gero, anaia nagusia duela aurkitzen du, ia oinordetza osoa (Buick bat izan ezik) hartu zuena. Hau, Raymond (Dustin Hoffman), autista savant da. Raymond Babbitten pertsonaia Kim Peeken oinarrituta dago."}
{"id": "75732", "revid": "336", "url": "https://eu.wikipedia.org/wiki?curid=75732", "title": "C\u00e9sar Caneda", "text": "C\u00e9sar Fernandez de las Heras Caneda (Gasteiz, Araba, 1978ko maiatzaren 10a - ), futbolean C\u00e9sar Caneda moduan ezaguna, euskal herritar futbolaria da. Eskuin edo erdiko atzelari gisa aritzen da.\n2010-11ko denboraldian 4 urteko egonera hasi zuenDeportivo Mirandesean, kapitaina izatera helduz. Bere semeak Aritz eta Unax futbolariak dira ere."}
{"id": "75733", "revid": "499", "url": "https://eu.wikipedia.org/wiki?curid=75733", "title": "Cesar Fernandez de las Heras", "text": ""}
{"id": "75734", "revid": "16654", "url": "https://eu.wikipedia.org/wiki?curid=75734", "title": "Natxo Garro", "text": "Ignacio Garro Gomez de Carrero (Gasteiz, Araba, 1981eko apirilaren 21a - ), futbolean Natxo Garro bezala ezaguna, euskal herritar futbolaria da.\n2011an Club Deportivo Mirand\u00e9sek fitxatu zuen."}
{"id": "75735", "revid": "816417", "url": "https://eu.wikipedia.org/wiki?curid=75735", "title": "Nacho Garro", "text": ""}
{"id": "75736", "revid": "105290", "url": "https://eu.wikipedia.org/wiki?curid=75736", "title": "Driving Miss Daisy", "text": "Driving Miss Daisy 1989 urtean Bruce Beresfordek zuzendutako filma da, izen bereko antzerki-lanean oinarrituta.\nSinopsia.\nFilmak Atlantan bizi den Daisy Werthan (Jessica Tandy) izeneko emakume judua eta Hoke Colburn (Morgan Freeman) bere txofer afroamerikarraren arteko harremanaren istorioa kontatzen du"}
{"id": "75738", "revid": "646", "url": "https://eu.wikipedia.org/wiki?curid=75738", "title": "Bifidobacterium", "text": "Bifidobacterium generoa bakterio Gram positiboz osatuta dago, bazilo itxura dutenak. Anaerobioak dira eta ez dira mugikorrak. Ez dute esporarik sortzen.\nBifidobakterioak heste lodian bizi dira, bertako bakterio saprofito garrantzitsuenetarikoak izanik (zenbait \"Clostridium\", \"Enterococcus\", enterobakterio eta \"Bacteroides\"-ekin batera). Heste-flora bakteriarrak funtsezko zeregina betetzen du elikagai digerituen eraldaketan eta degradazioan.\nGenero honen ezaugarri biokimiko nagusiak honako hauek dira:\nHartzidura hori dela eta, \"Bifidobacterium\"-ek bat egiten du azido laktikoen bakterioekin (\"Streptococcus\", \"Lactobacillus\"...), eta aspaldian \"Lactobacillus\" generoan sailkatzen zen. Hala ere, glukosaren hartzidura berezia du, azido laktikoaz gain azido azetikoa ere sortzen duelako.\n\"Bifidobacterium\" oso ugaria da bularreko-umeen heste lodian, titia kentzearekin gutxituz. Helduengan ere askoz urriagoa da. Biberoiaz elikatutako umeek ez dute bakterio hau haien heste-traktuan; amaren bularra jasotzen dutenek, berriz, bai. Ama-esneak gluzido berezi bat duela jakin da, \"bifidus\" faktorea, \"Bifidobacterium\"-en hazkuntza eragiten duena.\n\"Bifidobacterium\" oso garrantzitsua da ume jaioberrien osasunerako, heste lodian azidotasuna sortzen duelako (hartzidura laktikoa dela eta); azidotasun horrek beste bakterio patogenoen hazkuntza ekiditen du, infekzioak saihestuz. Hau da, besteak beste, pisuzko argudio bat bularra ematearen aldeko kanpainak sustatzeko ama berrien artean \nHelduentzat ere onuragarria da \"Bifidobacterium\": heste infekzioak saihesteaz gain, alergietan ere eragina ona duela ematen du. Hori dela eta, jogurt eta probiotiko askotan mikrobio hauen inokuluak gehitzen dira."}
{"id": "75739", "revid": "336", "url": "https://eu.wikipedia.org/wiki?curid=75739", "title": "Saunders Lewis", "text": "John Saunders Lewis (Wallasey, Merseyside, Ingalaterra, 1893ko urriaren 15a \u2013 , 1985eko irailaren 1a) galeserazko poeta, antzerkigile, historialari, literatura kritikari eta politikari galestarra izan zen.\nLehen urteak.\nFamilia galestar batean jaio zen, herrialdetik kanpo. Liverpoolgo unibertsitatean ikasten zebilela Lehen Mundu Gerrak harrapatu zuen eta soldadu ibili zen Hego Galesko talde batekin. Gerratea amaituta, Swanseako unibertsitatean segitu zuen, eta garai hartan literaturari buruzko lan aipagarriak idatzi zituen: \"A School of Welsh Augustans\" (1924), \"Williams Pantycelyn\" (1927) eta \"Braslun o hanes llenyddiaeth Gymraeg\" (\"An outline history of Welsh literature\") (1932).\nPlaid Cymruren sorrera.\nGerran bizi izandakoak gehi Irlandako independentziaren prozesuarekiko kidetasunak piztu zioten nazionalismoaren grina, eta 1925ean Gwynedden burututako Eistedfodd batean Galesko alderdi politiko baten inguruan hasi zen hausnartzen, beste lagun batzuekin batera, eta urte hartako abuztuan Plaid Cymru sortu zuten. Alderdiaren helburu nagusia Gales galeseraduna sortzea izan zen. Izan ere, urte haietan hiztunen beherakada nozitzen ari ziren.\nLewis alderdiaren presidentea izan zen 1926tik 1939ra, eta haren beste helburuen artean galestarrengandik gutxitutasun konplexua ezabatzea izan zen.\nLl\u0177n 1936.\n1936an gertakari batek astindu zuen gizartea: Ingalaterrako agintariek Ll\u0177n inguruan (Gwynedd) lehergailuen eskola bat eraikitzea erabaki zuten. Protesta handiak egin zituzten honen aurka, eta Saundersek Erresuma Batuko Gobernuari idatzi zion, \"Galesko kultura, hizkuntza eta literaturaren kabiak direnak gerrarako bide basatiak bultzatzeko leku bihurtzea\" gaitzetsiz. Irailaren 8an eskolaren eraikina sutan ipini zuten, eta Saunders eta beste kide bi epaitu eta kartzelaratu zituzten.\nBigarren Mundu Gerra.\nAlderdiaren barruan, Bigarren Mundu Gerraren aurrean jarrera kontrajarriak zeuden, eta Lewis britainiar armadari uko egitearen aldekoa zen. Bitartean, barne hauteskundeak galdu zituen William John Gruffydden aurrean.\nHizkuntzaren patua.\n1962an Saunders Lewisek irratian hitzaldia eman zuen, \"Tynged yr iaith\" izenburukoa (\"Hizkuntzaren patua\"), hiztunen galeraren arriskua aurreikusiz eta ekintzei ekiteko deituz. Urte hartako abuztuan Cymdeithas yr Iaith Gymraeg elkartea sortu zuten, gaur egun ere presio-talde nagusia dena.\nBibliografia.\nIdazle moduan, galeseraz lan egin zuen nagusiki, batik bat antzerkia landuz, ingelesez ere idatzi izan bazuen ere. Samuel Becketten \"En attendant Godot\" ere itzuli zuen, besteak beste.\n1970ean Literaturako Nobel Sarirako izendatu zuten, bere garaiko idazle galestarrik garrantzitsuenen artean baitzegoen.\nHauek dira haren lanik aipagarrienak:"}
{"id": "75740", "revid": "880", "url": "https://eu.wikipedia.org/wiki?curid=75740", "title": "Igor Mart\u00ednez", "text": ""}
{"id": "75741", "revid": "646", "url": "https://eu.wikipedia.org/wiki?curid=75741", "title": "Bifidobakterio", "text": ""}
{"id": "75742", "revid": "46380", "url": "https://eu.wikipedia.org/wiki?curid=75742", "title": "Dylan Thomas", "text": "Dylan Marlais Thomas (Swansea, Gales, 1914ko urriaren 27a \u2013 New York, 1953ko azaroaren 9a) ingeles hizkuntzako poeta eta idazlea izan zen. Halaber, istorio laburrak eta gidoiak idatzi zituen irratirako eta zinemarako, betiere ingelesez. Izan ere, guraso biak galeseradunak izan arren, seme-alabei ez zieten hizkuntza transmititu. Thomasek ospe handia bereganatu zuen AEBetan, eta haren lanik ezagunenak \"Under Milk Wood\" eta \"Do not go gentle into that good night\" dira. Alkoholismo arazoak izan zituen.\nBizitza.\nIkasketak jaioterrian egin ondoren, kazetari lanak egin zituen \"Herald of Wales \"eta \"South Wales Evening Post\" egunkarietan. 1934an \"Eighteen Poems \"argitaratu zuen, eta bi urte geroago \"Twenty-five Poems\". Bi poema liburu haiekin Londresko literatura giroa astindu zuen, Edith Sitwellen eta Herbert Readen onespen eta laguntzarekin. Gero arrakasta handia lortu zuen \"Portrait of the Artist as a Young Dog\" (1940, \"Artista gaztearen erretratua otsakume gisa\") autobiografiazko prosa lirikoak jasotzen dituen liburuarekin. \"The Map of Love\" (1940, \"Amodioaren mapa\") liburua poesia eta prosa lanak osatua zen. \"Death and Entrances\" (1946, \"Heriotzak eta sarrerak\") liburuak autorearen poemarik ezagunenak jasotzen ditu.\nGerra garaian irratsaioak idatzi zituen BBC irratirako, eta zinemarako gidoiak ere egin zituen.Bizitzako azken urteetan Estatu Batuetan bizi izan zen, hitzaldiak emanez. Hil ondoren \"Under Milk Wood\" (1954, \"Esnezko basoaren pean\") irratirako antzerkia eta \"Adventures in the Skin Trade\" (1966, \"Abenturak larruaren merkataritzan\") ametsa eta errealitatea nahasten dituen eleberri autobiografikoa argitaratu ziren."}
{"id": "75743", "revid": "6950", "url": "https://eu.wikipedia.org/wiki?curid=75743", "title": "Cauponae", "text": "Cauponae edo Caupona bidaiarientzako ostatu bat zen Antzinako Erroman. Hitz hau, jada zerbitzatzeko prest zegoen janaria eta edaria zerbitzatzen ziren dendei erreferentzia egiteko edo aisialdi tokiendako erabiltzen zen. \"Caupo\" bat, \"caupona\" baten arduraduna zen.\nOrokorrean, negozio hauek, diru gutxi zuten bidaiarientzat eskainiak zeuden, baina jende aberatsarendako ere existitzen ziren \"caupona\"-k\nGrezian, \"pandokeion\" deitzen ziren, eta enbaxadore eta beste bisitari batzuentzat ostatu bezala balio zuten. Gainera, Greziako herri ezberdinetan zegoen jaialdi ugaritasunarekin, ezinbesteko bihurtzen zen azpiegiturez hornitzea jaialdi horiek ospatzen ziren herrietan, erabilera handiko bideetan aurkitzen ziren herrietan gauza bera egiteaz gain.\nErroman, \"taberna, taberna diversoria, edo diversorium\" hitzak ere erabiltzen ziren, edaria zerbitzatzen zen eta dibertsioa eta kalitate txarreko ostatua ematen ziren ostatuei erreferentzia egiteko. \"Caupona\" batzuk, azkenean, putetxe bihurtu ziren, eta, horregatik, erromatar autoritateak, arrakasta handirik gabe, horiek debekatu edo erregulatzen saiatu ziren."}
{"id": "75744", "revid": "63274", "url": "https://eu.wikipedia.org/wiki?curid=75744", "title": "Taberna erromatar", "text": "Antzinako Erroman, taberna bat (pruralez tabernae), salmentarako azpiegitura bat zen, denda bat, eta ostatu hartzeko lekua ere eman zezakeen bide baten ertzean zegoenean.\nSaltoki gisa gaitutako kale edo atari batera ematen duen gela irekia. Ardoa saltzen bazuen, \"tabernae vinaria\" esaten zitzaion. Bide erromatar batean dagoen \"hosteria\" (ostatu) ere bada.\nDenda edo hostatu mota hauek inperio osoan zabaldu ziren. Batzuetan, \"taberna\"-k \"macellum\" baten barruan eraikitzen ziren.\nErromako Foroko \"tabernae\".\nErroman, Foroa ez zegoen jarduera ofizialetarako bakarrik, merkataritza-gune bat ere bazen, eta iparraldean eta hegoaldean denda-lerro bikoitz batek inguratzen zuen. Zaharrenak hegoaldekoak ziren (\"tabernae veteres\"), udako eguzki handia saihesteko moduan instalatuak. Esaten zen Tarkinio Prisko erregearen garaikoak zirela, eta, hain zuzen, baliteke taberna multzo hori Erroma etruskoaren garaikideak izatea, hiria merkataria eta artisaua baitzen batez ere. Denda horiek, hasieran zurezko dendatxo izan zitekeenak, Estatuarenak ziren, eta merkatariei alokatzen zizkien, bereziki harakinei. Geroago, une zehaztugabe batean, harategiak Foroaren iparraldera eraman zituzten, \"tabernae novae\" delakoetara. Orduan, \"tabernae\" zaharrak diru trukatzaileei esleitu zitzaizkien, aldi berean banku-eragiketak egiten baitzituzten. Horrek esan nahi du moneta-zirkulazioa garatuta zegoela eta, sarritan, Italiako herrialdeetako moneten arteko trukea egin behar zela. Egiantzezkoa da baldintza horiek ez gertatzea, baizik eta Tarentoren konkistaren ondoren (K.a. 272an), agian askoz geroago. Nolanahi ere, \"tabernae novae\" baziren K.a. III. mendearen amaieran, Plautok izendatu baitzituen bere komedietako batean.\nBide sarean.\nBideetan, erromatar galtzada batean zegoen geltoki bat zen, non atseden hartu edo gaua igarotzen zen, \"cauponae-a\" baino zeozer finagoa nahi zuten bidaiarientzat. Galtzaden lehen denboretan, galtzada batetatik hurbil zeuden etxeak, legez behartuta zeuden eskatzen zuen edonori ostatu ematera. Ez dago inongo zalantzarik, sarrien erabiltzen ziren etxeak, laster lehen \"taberna\" bihurtu zirela.\nErroma hazten ari zenez, bere \"tabernae\"-ak luxuzkoagoak bihurtu ziren, ospe ona edo txarra hartuz ematen zituzten zerbitzuen arabera. Ostatu hoberenetako bat Tabernae Caediciae delakoa da, Via Appian. Hiri asko, denboran zehar, \"taberna\" konplexu baten inguruan sortu ziren, Rhinelandeko Rheinzabern (antzinako izena: \"Rhenanae Tabernae\") eta Alsaziako Savernen, Rhin inguruan ere, (Antzinaroko izena: \"Tres Tabernae Caesaris\"\")\" kasuetan bezala."}
{"id": "75745", "revid": "90523", "url": "https://eu.wikipedia.org/wiki?curid=75745", "title": "Taberna", "text": "Taberna edo edaritegia, Ipar Euskal Herrian eta Nafarroan ostatu ere deitua, diru trukean mokaduak eta edariak bertan jan eta edateko eskaintzen dituen saltokia da. Maiz otorduak ere eskaintzen dituzte."}
{"id": "75746", "revid": "94547", "url": "https://eu.wikipedia.org/wiki?curid=75746", "title": "Mutatio", "text": "Antzinako Erroman, mutatio bat, galtzada erromatar batean zegoen geltoki bat zen, atseden hartzeko eta garraio bezala erabiltzen ziren animaliei zerbitzua emateko. \"Mutatioak\" zaldiak edo idiak aldatu eta freskoago zeuden beste batzuk hartzeko tokiak ziren, gurdiek behar zituzten konponketak egiteko tokiez gain.\n12-18 miliatik behin zeuden. Konplexu hauetan, gidariak, gurdia edo gurpilak egokitzeko zerbitzuak har zitzakeen, bere animalientzako botikak edo albaitaria lortu, atsedena edo janaria eman edo zaldiak aldatzeko.\nGeltoki hauek erabiliz, eta gurdi txandak eginez, Tiberio enperadoreak 500 milia egin zituen 24 ordutan bere anaia zen Druso bisitatzeko, gangrenaz hiltzen ari zena zaldi batetik erori ondoren. \"Mansio\" bakoitzeko, lau edo bost \"mutatio\" existitzen ziren.\nGasteizko Mariturriko aztarnategian \"Ab Asturica Burdigalam\" galtzada erromatarrarekin erlazionatuta zegoen \"mutatio\" bat aurkitu zuten arkeologoek 2000-2001 urte bitartean"}
{"id": "75747", "revid": "201", "url": "https://eu.wikipedia.org/wiki?curid=75747", "title": "Gerra napoleonikoak", "text": ""}
{"id": "75748", "revid": "119347", "url": "https://eu.wikipedia.org/wiki?curid=75748", "title": "Marion Eames", "text": "Marion Eames (Birkenhead, Cheshire, Ingalaterra, 1921eko otsailaren 5a -Dolgellau, Gwynedd, 2007ko apirilaren 3a) galeserazko eleberrigile nabarmena izan zen, hizkuntza horretaz aritutako emakumezko idazleen artean aipagarrienetarikoa.\nMarion familia galestarrean jaio zen eta haurtzaroa Dolgellau herrian igaro zuen 4 urte zituenetik. Musika zalea izan zen, eta harpa eta piano jotzen ikasi zuen Londonen.\nAberystwytheko unibertsitatean lan egin zuen BBCrako Cardiffen irrati ekoizle bihurtu baino lehen. Garai hartan \"Pobol Y Cwm\" saiorako gidoiak idazten zituen. Bestela, Plaid Cymru alderdian ere sartu zen.\nBibliografia.\nHaren lanik ezagunena \"Y Stafell Ddirgel\" (\"Gela sekretua\"), 1969an argitaratua, aurrerantzean telebistaratuko zutena. Bestela, 1995ean autobiografia argitara eman zuten.\nLan hautatuak:"}
{"id": "75749", "revid": "119347", "url": "https://eu.wikipedia.org/wiki?curid=75749", "title": "Chandlerren kulunka", "text": "Chandlerren kulunka Lurraren errotazio ardatzean aldaketa txiki bat da, Seth Carlo Chandler astronomo iparramerikarrak aurkitutakoa 1891n. Arkuko 0,7 segundoren aldaketa 433 eguneko epean suposatzen du. Beste hitz batzuetan, Lurreko poloak 3tik 15 metrorarteko diametroko zirkunferentzia ez erregular batean mugitzen dira, kulunkatze mugimendu batekin. Honek, ekinozioen prezesioaren gehigarri bat suposatzen du, kulunkatze handiago bat, betetzeko 25.000 urte behar dituena. Kulunkatzearen diametroa, aurkitu zenetik aldatu da, erregistraturiko bere mailarik altuena 1910ean lortuz. Bere jatorria ezezaguna da: kanpoko indar bategatik izan ezik, kulunka pixkana-pixkana desagertzen joan beharko litzateke. Hasiera batean, masa atmosferikoen banaketan eragiten dituzten fluktuazio klimatikoek eragindakoa zela uste izan zen, edo lurrazalpean gertatzen ziren balizko mugimendu geofisikoengatik. 2000ko uztailaren 18an, Jet Propulsion Laboratoryk (Zorrotada bidezko Propultsioaren Laborategia)k, Chandlerren kulunkaren jatorri nagusia, ozeano hondoaren presio fluktuagarria zela adierazi zuen, gazitasunean eta tenperaturan egondako aldaketek eta korronte ozeanikoen norantzen aldaketek eragindakoa. Chandlerren kulunka, satelite bidezko nabigazio sistemetan kontutan hartzen den faktore bat da (batez ere erabilera militarrekoetan). Aktibitate tektoniko nagusiaren eragilea bezala proposatua izan da: lurrikarak, bulkanismoa, El ni\u00f1o eta planetaren berotze globala, gaur egun, teoria hauek eusten dituzten daturik ez dagoen arren. 2006ko urtarrilaren 28an, Lloyd Stewart Carpenterrek \"Coast to Coast Am\" telebista saioan, Chandlerren kulunka geratu egin zela esan zuen (bere zabaltasuna hutsera murriztu zen), eta horrek ondorio katastrofikoak izan zitzakeela. Izan ere, sei asteko geldialdi esanguratsu bat gertatu zen, International Earth Rotation Serviceek 2006ko urtarrilean antzeman zuena. Organismo honek, kulunkaren aurresandako ibilbidean 90\u00bako aldaketa baten berri eman zuen (ohi, hazten edo murrizten doan espiral bat, zikloaren unearen arabera). Mugimendu eza, urte horretako otsailak 11raino mantendu zen, ordutik aurrera, berriz bere ohiko mugimenduarekin hasi zelarik. Anormaltasun honek interes handia piztu zuen zientzialarien artean, baina, orain arte, gertaera hau azaltzen duen teoriarik ez da proposatu, ezta Lurraren errotazio ardatzean aldaketak sortu dituen edo sortuko dituen ere."}
{"id": "75750", "revid": "336", "url": "https://eu.wikipedia.org/wiki?curid=75750", "title": "I\u00f1igo Calder\u00f3n", "text": "I\u00f1igo Calderon Zapateria (Gasteiz, Araba, 1982ko urtarrilaren 4a - ) euskal herritar futbolari ohia da. Eskuin atzelari moduan aritzen zen. Deportivo Alavesen harrobian aritutako jokalaria da eta 2004tik 2007ra bitartean Alicante CF aritu ondoren, 2007tik 2009ra Deportivo Alaveseko jokalaria izan zen. 2009an Ingalaterrako hirugarren mailara joan zen, Brightonera. Kapitaina izatea lortu izan zuen bertan."}
{"id": "75751", "revid": "56334", "url": "https://eu.wikipedia.org/wiki?curid=75751", "title": "Zigor Goikuria", "text": "Zigor Goikuria Garmendia (Arrigorriaga, Bizkaia, 1979ko ekainaren 16a - ) euskal herritar futbolari ohia da. Atezain lanetan aritzen zen."}
{"id": "75752", "revid": "336", "url": "https://eu.wikipedia.org/wiki?curid=75752", "title": "Roberto Pampin", "text": "Roberto Pampin Lopez (Barakaldo, Bizkaia, 1984ko urtarrilaren 5a - ) euskal herritar futbolari ohia da. Atezain postuan jokatzen zuen. Bizkarreko arazoak zirela eta, 25 urterekin erretiratu behar izan zen. Gaur egun entrenatzaile gisa aritzen da."}
{"id": "75753", "revid": "135540", "url": "https://eu.wikipedia.org/wiki?curid=75753", "title": "Ander Ala\u00f1a", "text": "Ander Ala\u00f1a Puerta (Bilbo, Bizkaia, 1981eko azaroaren 2a - ) euskal herritar futbolaria da. Atzelari postuan jokatzen du Deportivo Alaves taldean."}
{"id": "75754", "revid": "119347", "url": "https://eu.wikipedia.org/wiki?curid=75754", "title": "Josu Etxaniz", "text": "Josu Etxaniz Irazabal (Elgeta, Gipuzkoa, 1985eko abenduaren 6a) gipuzkoar futbolaria da. Atzelari postuan jokatzen du.\nEtxaniz Eibar taldeko harrobian ibilitakoa da. 2007-08 denboraldian Barakaldora utzita joan zen."}
{"id": "75755", "revid": "56334", "url": "https://eu.wikipedia.org/wiki?curid=75755", "title": "Jon Urzelai Inza", "text": "Jon Urzelai Inza (O\u00f1ati, Gipuzkoa, 1977ko martxoaren 1a - ) euskal herritar futbolaria da. Atzelari postuan jokatzen du."}
{"id": "75757", "revid": "96586", "url": "https://eu.wikipedia.org/wiki?curid=75757", "title": "Lillian Hellman", "text": "Lillian Florence Hellman (1905eko ekainaren 20a; 1984ko ekainaren 30a) Ameriketako Estatu Batuetan jaiotako antzerkigile eta zinema gidoilaria izan zen. Ideia aurrerakoien defendatzaile sutsua, harreman luze eta estua izan zuen Dashiell Hammett idazlearekin; itxura batean honek asmatutako \"Nora Charles\" literatur pertsonaia Lillian zuen oinarri. Dorothy Parker idazlearekin ere oso hurbileko tratua izan zuen. Hellmanen antzezlan ezagunenak \"The Children's Hour\", \"The Little Foxes\" eta \"Toys in the Attic\" dira. Hirurak ala hirurak zinemarako egokituak izan ziren arrakasta handiz. 1952an Lillian Hellman HUAC (House Un-American Activities Commnitee) delakoaren aurrean agertzeko agindua jaso zuen. Hellmanen lagun izandako Hammett Ameriketako Estatu Batuetako Alderdi Komunistako kidea izana zen, eta berori lotura nahikoa izan ei zuten aitortzera deitzeko. Erantzuna, ordea, ez zuten espero: \"\"Ez da gizalelekoa, zikina oso eta nazkagarria baizik, aspaldi ezagutu nuen jendea salatzea neure burua aske ikusteko\".\" Ondorioz zerrendetarako bidea (\"blacklist\") egin zuen eta lanerako aukera sasoi luze baterako ukatu zioten."}
{"id": "75760", "revid": "56334", "url": "https://eu.wikipedia.org/wiki?curid=75760", "title": "Lucy Lawless", "text": "Lucille Frances Ryan (Auckland, 1968ko martxoaren 29a - ) Zeelanda Berriko aktorea da."}
{"id": "75768", "revid": "105290", "url": "https://eu.wikipedia.org/wiki?curid=75768", "title": "Mizenastar zibilizazioa", "text": "Mizenastar zibilizazioa Brontze Aroaren amaierako zibilizazio aurreheleniko bat da. Peloponesoko Mizenas hiritik hartzen du izena, Atenas, Pilos, Tebas eta Tirinto ere kokaleku garrantzitsuak zirelarik. Minoikoek merkataritzatik etekina lortu zuten bezala, mizenikoek konkista erabili zuten.\nHistoria.\nMizenasko zibilizazioak bostehun bat urte hartu zituen : K.a. 1630 urtetik 1100 urtera, gutxi gorabehera. Denbora bitarte hartan, beraz, loaldi luze batetik esnatuta bezala, bertako tradizioei ezer gutxi zor zien zibilizazio bat sortu zen bat-batean. Zibilizazio hartako hiriak, zibilizazio minoikokoak bezala, jauregien inguruan sortu ziren. Hiri haietan aurkitu ziren artelanak Minoskoak bezalatsukoak izanik, mizenastarrak Kretatik joanak ote ziren pentsatu zen hasieran ; gaur egun, ordea, greziar leinu primitiboen ondorengoak zirela uste da, K.a. 2000 inguruan lurralde hartara aldatuak.\nMizenastar zibilizazioa K. a. 1600. urte aldera sortu zen eta kultura aristokrazia gerlariak menperatu zuen. K. a. 1400 inguru, mizenastarrek zibilizazio minoikoaren bihotza zen Kreta azpiratu zuten. Minoikoez gain, Troia (mizenastarren aurkari zen hiri-estatu boteretsua) ere garaitu zuten bi aldiz, gatazka honi buruz dagoen froga bakarra mitologiarekin nahasten diren Homero eta beste autore batzuen testuak diren arren. Minostarren Lineal A izeneko idazkera bereganatu zuten mizenastarrek, Lineal B deritzon idazkera sortuz haien hizkuntza, grezieraren dauzkagun lehen aztarnak, idazteko.\nMizenastarrek noblezia \"tholoi\" izeneko hilobietan ehorzten zuten (adibidez \"Atreoren altxorra\"), zibilizazio honen ezaugarri behinenetakoa. Gorpuarekin batera, ezpatak edo gerrarako beste tresna batzuk ehorzten zituzten. Nobleek urrezko maskarak ere eraman zituzten, baita tiarak, armadura eta bitxidun armak ere.\nK. a. 1100 inguru, mizenastar zibilizazioa amaitu zen. Antzinateko greziarrek beraiek gainbehera hau azaltzen zuten beste herri greziar baten, doriarren, inbasioarengatik, baina arkeologiak ez du teori honen froga frankorik erakutsi. Hiri andana arpilatuta gertatu ziren eta, historialariek Aro Iluna deitutakoa hasi zen.\nAurkikuntza.\nZibilizazio hau XIX. mendearen amaiera aldera aurkitu zuen Heinrich Schliemann arkeologoak, Mizenas (1874) eta Tirintoko (1886) zulaketetan. Schliemannek Homeroren Iliada eta Odisean deskribatutako mundua aurkitu duela konbentzitzen da. XX. mendearen hasieran Arthur John Evansen ikerketek mundu mizenastarri autonomia ematen diote zibilizazio minoikoarekiko, denboran bere aurretikoa dena.\nArkitektura.\nMizenasko zibilizazioaren goren mailan arkitektura lan aipagarriak egin ziren : jauregi edo gotorleku handiak, muino malkartsuetan, harresi ikaragarriez (5 m zabal) inguratuta . Nahiko ezagunak dira Mizenas eta Tirintokoak (Argolida), haina aipagarria da ere, adibidez, Gla gotorlekukoa (Beozia), zeinak 3 kilometroko harresia baitzuen. Harresi sendo horiek igarotzeko ateak ere ez ziren, noski, nolanahikoak ; ezagunena, beharbada, Mizenasko Lehoien atea da, gotorleku hartatik gorde den atalik inportanteena. Benetan ikusgarria da ateburuko erliebea : bi lehoi, zutabe baten alde banatan, atezain. Haien gorputz tinko gihartsuek eta egikera simetrikoak antzinako Ekialde Hurbilaren eragina iradokitzen dute.\nMizenasko jauregiak egoitza gotortuak ziren beste ezer baino gehiago, eta gotortasun horrexek bereizten ditu Kretako jauregietatik, erabat ingurura zabalik. Salbuespen bakarra dago : Pilos. Esango litzateke ezen Pilos, Mesenia urrutian bakarrik, ez zela beste herrien erasoen beldur.\nJauregiotako gela nagusia, jauregiaren erdigunea, nolabait esateko, audientzia aretoa zen : \"megarona\". Lauki zuzen baten itxurako gela handia zen megarona ; gelaren erdian, sabaiari eusten zioten zurezko lau zutaberen artean, sutondo biribil bat zegoen. Megaronaren aldamenetan beste gela asko izaten zen : janari biltegia (ardo eta olio pitxerrez betea), baxera gordetzeko gela, artxiboa (buztinezko oholtxoez beterik apalak) etab. Gela batzuk kanpotarren logeletarako gordetzen ziren eta beste txiki bat, lur egosizko ontzi edo upel moduko bat zuena, bainugelatzat erabiltzen zen. Gela gehienetan freskoz apainduta zeuden hormak.\nHilobiak.\nHilobi arkitekturan ere hilobi mota berri bat sortu zen, biribila eta kupuladuna.\nMuinoren albo batean egiten zen : muinoa albo batetik zulatu, ganbera biribil baten itxura emanez hustu, eta lurrezko tumulu batez estali. Korridore luze bat izaten zen, \"dromosa\", barruko ganbera biribilerako sarbide. Hilobi horietako bat ixten zuen atearen arrasto gutxi batzuk aurkitu dira : zurezko ate gotor bat izan bide zen, bolizko eta urrezko apaingarriekin. Hilobi hauen hormak egiteko erabilitako harriak, putzu hilobietako harkoskor landugabeak ez bezala, harlanduak ziren, zehaztasun handiz ebakiak. Handienak, zeina bere bikaintasunagatik Atreoren altxorra deitzen baita (Mizenas), zortzi metroko ataburu erraldoia du, 120 bat tonakoa.\nArtea.\nPutzu hilobiak.\n\"Putzu hilobiak\" lurrean oso barne zulatutako putzu handi moduko batzuk ziren ; paretak harkoskorrez eta buztinez eginak zituzten, eta hartxintxarrez estalia zorua.\nBarrunbea ixteko, habeak jartzen ziren, eta harlosak edo landareez egindako tapiz moduko bat, buztinez irazgaiztua, gainean. Hilobia hegika jarritako harlosa handiez inguratzen zen, hilen lekua bizien lekutik bereizteko.\nHila lurrean jartzen zen, bere bitei, arma eta metal landuzko gauzen artean. Hilobietako batean, adibidez, hogeita hamar bat arma aurkitu ziren hiru gerlariren ondoan ; beste batean, berriz, emakume eta haurren gorpuzkinak zeuden, urrezko apaingarri eta edergailu ugariren azpian.\nHilobiotan aurkitutako gauzen artean aipagarriak dira mozorroak ; gizonen aurpegien mozorroak dira denak. Oso ezaguna da Schliemannek Argosko eta Mizenasko errege Agamemnonen mozorrotzat jo zuena (30,3 cm). Itxura lasaiko aurpegia da : luzarana, masaila puztuxeak, sudur luze zorrotza, ezpain fineko ahoa, bizarra eta bibote luzea ditu. Atentzioa ematen dute haren begiek, luzaranak eta itxi-itxiak. Mozorro guztiak daude teknika berdinez eginak : tarte handiak mailuaz joz eginak, eta xehetasunak, berriz, tresna zorrotz batez landuak. Ezpata eta sastakaiak lantzen ere trebetasun handia erakutsi zuten Mizenasko urregile eta brontzegileek ; bolia, urrea, lapis lazulia eta harri kristala erabiltzen zituzten heldulekuko zuraren eta ahoko brontzearen apaingarri, eta animaliak eta ehizaldiak irudikatzen zituzten batez ere. Urregintzako lanik harrigarrienak sastakai damaskinatuak dira : urrea, zilarra, elektroa (urre eta zilar nahastura, anbar kolorekoa) eta niela (esmalte beltza) maisutasunez konbinaturik daude, halako eran ezen gai horien kolore nahasketek (zuria, horia, gorrizta eta beltza) metal gaineko fresko ikusgarri moduko bat eratzen baitute.\nHilaren ondoan aurkitutako gauzen artean aipagarriak dira, azkenik, bitxiak eta metal bitxizko ontziak.\nMizenasko bitxigintza, armetarako brontzegintza bezala, Minosko tradizioan oinarritu zen batez ere, baina ez hartan bakarrik, esan baitaiteke putzu hilobietan bi tradizio independentek bat egin zutela : tradizio greziarrak, batetik, eta Minoskoak, bestetik.\nGauza asko eta era askotakoak aurkitu dira hilobiotan, emakumeen gorpuzkinen ondoan batez ere, baina baita gizonen ondoan ere : koroak eta diademak, urrezko xafla eta zirrindolak jantzietan josteko, lepokoak, eskuturrekoak eta orkatilekoak, kateak, orratzak, belarritakoak, eraztunak. Batzuk -diademak, adibidez- hilentzat berariaz egindakoak zirela uste da.\nMetal bitxizko ontziek Mizenasko aberastasunaren neurria ematen dute : hilobi zaharrenetan (B zirkuluko hilobiak) urrezko hiru eta zilarrezko bi aurkitu ziren ; geroagokoetan (A zirkuluko hilobiak), berriz, urrezko hogeita lau eta zilarrezko hogei.\nOntzi txikiak dira gehienak, eta bi motatakoak bereiz daitezke : edateko erabiltzen zirenak (edontziak) eta isurtzeko erabiltzen zirenak (pitxerrak). Landare eta animalia irudiez apaintzen ziren batez ere, baina baita eguneroko bizitzako gertaerez ere, behin edo behin. Artelan hauetan ere bi aldetako eragina nabari da, Kretakoa, batetik, eta kontinente barrukoa, bestetik.\nHorma irudiak.\nKretakoak bezala, Mizenasko zibilizazioko jauregi eta etzeetako hormak (eta zoruak) pinturez apaindu ziren. Hiru gai nagusi erabili zituzten margolanotan : gizarte bizitza, erlijio bizitza eta izadia (izurdeak, olagarroak, arrainak). Beste gai nagusi bat, hartu zuen hedaduragatik besterik ez bada, apaindurazko marrazkia da. Mizenasko pinturak Kretako arte moldeari jarraitu zion, oro har, baina, adibidez, Knossosko jauregiko irudien mugimendu askatasunaren aldean, hura baino askoz zurrunagoa da.\nNolanahi ere, nekez aurkituko da Kretan Mizenasko fresko zati baten marrazkiaren bikaintasuna. Jainkosa baten marrazkia da (K.a. XIII. mendea) ; bularretik burura bitarteko zatia besterik ez da gorde. Blusa lepo-has batez jantzita dago, eskuturrekoez eta lepokoaz apaindua, sorbaldez beheragoko hiru txirikorda luzetan duela orraztua ilea.\nEsku batean daramatzan bitxiei begira bezala dago. Harrigarriak dira haren aurpegi soslaiaren garbitasuna eta eskuen eta begiaren marrazkiaren bikaintasuna.\nZeramika eta plastika lanak.\nMizenasko zibilizazioaren ezaugarri berezienetako bat zeramika da, zeinak, bide batez esanda, oso lotura estua baitu pinturarekin. Zibilizazioa bera bezala Kretako ereduan oinarritu zen hasieran Mizenasko zeramika ere, bai formetan bai gaietan, baina putzu hilobien garaian ezin bereizi bazitekeen ere Mizenasko ontzi bat Kretako batetik, bilakaeraren bilakaeraz bere molde propioa hartu zuen, margozko dekorazioa estilizatuz, eskematizatuz eta soilduz. Estilo berri hori Peloponeso osora ez ezik, Greziako erdialdera eta Eubeara ere zabaldu zen, zeramikagintza mota berriaren eta zibilizazioaren beraren gailentasunaren erakusgarri.\nBeste arte adierazpen batzuk.\nMizenasen ez zen, Kretan izan ez zen bezala, estatua handietarako zaletasunik. Tamaina handiko lan bakarra ezagutzen da : igeltsu margotuzko emakume (edo esfinge bat ote?) buru bat (K.a. XIII. mendea). Aldiz, lur egosizko estatua txiki asko aurkitu dira hilobietan, kontinente osoan. Jainkosak dira gehienak, eta egikeran desberdinak badira ere, badute zenbait ezaugarri komun : buru txikia hiruki itxuran moldatua, begi handi irtenak eta sudur nabarmena ; lepo luze iraina, zilindro itxurako enbor soila gorpuztzat, eta erantsitako bi kono txiki bulartzat.\nBesoak altxatuta eta koroa buruan irudikatzen da askotan, margo beltz edo marroizko marra soilez apainduta.\nAzkenik, metalezko eta bolizko lanei dagokienez, aipatu beharrekoak dira Vafioko urrezko edontziak (K.a. 1500 inguru) eta Mizenasko bolizko hiru jainkosak (K.a. 1550-1400 inguru), zein baino zein bikainagoak. Bolizko irudi honetan atentzioa ematen du keinuen fintasunak eta irudien gizatasunak, ez baita antzinako artearen munduan, greziarrak iritsi arte ez behinik behin, hurkoarenganako maitasuna halako berotasunez eta edertasunez irudikatzen duen obrarik."}
{"id": "75769", "revid": "512", "url": "https://eu.wikipedia.org/wiki?curid=75769", "title": "Putzuzulo gaztetxea", "text": "Putzuzulo gaztetxea Zarauzko Bizkaia kalean Lizundia oihal fabrika zaharrean kokatutako gaztetxea da. 2005eko urriaren 30ean sortu zen, herriko 200 bat gaztek eraikin hori okupatu zutenean.\nNahiz eta hasieran gazteak eraikinetik kanporatzeko arriskuan izan zen, oihal fabrikaren jabearekin eta Zarauzko udalarekin negoziatu ostean, urtero berritzen duten akordio batera iritsi ziren, gaztetxeak han jarrai dezan.\nPutzuzulo gaztetxea Xakela Gaztetxe Asanbladak kudeatzen du. Gaur egun, hainbat ekitaldi antolatzen dira Zarauzko gaztetxean, bai Xakelak berak eta baita herriko beste hainbat eragilek ere. 2006. urtetik aurrera Arraio irrati libreak Gaztetxetik emititzen du.\nEkintza ugari antolatzen ditu, beste batzuen artean Zarauzko Kopla Txapelketa adibidez."}
{"id": "75770", "revid": "10891", "url": "https://eu.wikipedia.org/wiki?curid=75770", "title": "Gabela", "text": "Gabela, modu orokorrean, kontsumo orokorreko produktu bati kargatzen zaion zerga da, hots, zeharkako zerga.\nHistoria ekonomikoan, maiz erregistratzen da, beste zerga mota batzuekin alderatuz, kobratzeko erraztasunagatik. Gatzari buruzko gabela, jatorriz siziliarra, oso garrantzitsua izan zen Frantziako Antzinako Erregimenean. Antzerako zergak egon ziren Espainia eta beste herrialde batzuetan. Atzeragarriak izatearen kritika jaso zuten, txiroak aberatsak baino gehiago kaltetzen zituelako, azken horiek zergak ordaintzetik libre baitzeuden, klase pribilegiatukoak izateagatik, edo zegokion kontsumo ondasunaren ekoizpen propioa izateagatik (orokorrean jakiak). Gatzari zegokionez, modu pribatuan eskuratu ahal izatea ezohikoa zenez, zerga unibertsalagoa izaten zen. Kasuren batean, gatza eta gatzagak estanko edo monopolio gisan erabiltzen ziren, beste erregalia batzuk bezala, erregearen onurarako. Monarkak kontratu bidez utz zezakeen, edo pertsona soil bati utzi edo, halaber, noble edo eklesiastikoren bati hobari gisan eman."}
{"id": "75771", "revid": "6327", "url": "https://eu.wikipedia.org/wiki?curid=75771", "title": "Zibilizazio mizeniko", "text": ""}
{"id": "75772", "revid": "59723", "url": "https://eu.wikipedia.org/wiki?curid=75772", "title": "Iliada", "text": "Iliada (antzinako grezieraz: \u1f38\u03bb\u03b9\u03ac\u03c2, \"Ili\u00e1s\") greziar epopeia da, K.a. IX. mende inguruan idatzia. Betidanik Homerok idatzia dela uste izan bada ere, teoria asko dira haren egileari buruz. Dena dela, mendeetan zehar ahoz aho gordetako kontakizuna izan zen, Homerok jaso zuena; Homeroren garaiaren aurreko esapide eta hitz ugari daudenez, teoria hori onartu da. 15.537 bertsoz osatuta dago, hexametro daktilikoetan onduak, eta 24 rapsodatan banatuta. Lanaren izena Troiaren izen grekotik eratorria da: \"Ilion\".\nLan homerikoen kontestua.\nIliada eta Odisea Antzinako Greziako obrarik garrantzitsuenak dira. Kantu gisa agertzen zaizkigu eta Homero izan omen zen kantuon biltzailea.\u00a0Kantuak izaki, abesteko eta ez irakurtzeko testuak ziren. Izan ere, Homerok epopeiak instrumentu musikal baten laguntzaz kantatzen zituela ere badirudi.\u00a0\nIliada eta Odisea idatzi ziren garaia ere ez da gauza segurua, eta obra barneko elementuen bidez asmatu behar da zein garaitan osatu ziren. Bi lan handi horietako milaka bertsoak Homeroren eskuek idatzi zituztela pentsatzea ameskeria litzateke, eta are gehiago, pentsatzea bertso horiek erabat berriak eta orijinalak zirela. Ezin jar daiteke zalantzan Homeroren poemek aurreko tradizio aberatsa dutela oinarrian, eta ondasun horrek guztiak bildu zituela poema horiek. Eta egileari dagokionez, Homero benetan existitu zela pentsatu behar da, eta Iliada eta Odisea-ren egilea bera izan zela. Baina Homeroren biografia, antzinako gainerako egileena bezalaxe, fantasiaz beterik dago. Dena dela, hainbat arrasto historiko eta arkeologikoren arabera, K.a. VIII. mende inguruan, eta zehatzago mende horren bigarren erdialdean, sortu ziren bi poema handi horiek.\nHelegitea.\n\"Iliada\" helegite honekin hasten da:\nGertakizuna.\n\"Iliada\"-k Troiako gerrako azken 51 egunetan gertatua kontatzen du eta Akiles greziar heroia du protagonista. Greziar indarrek, Agamemnon buru dutela, hiria setiaturik dute, Menelaoren emazte Helenaren eta Paris Troiako printzipe maitalearen bila. Agamemnonek esklabo bat lapurtu dio Akilesi: Briseida. Akiles haserretu eta gudulekutik alde egiten du, eta akeiarren (greziarren) ostea ahulduta uzten du.\nGreziarren artean, Fenix, Ayax, Odiseo eta bi heraldo\u00a0(iragarleak) bidaliak dira Nestorren partetik, Akilesi barkamena eskatzeko. Akilesi borrokara bueltatzeko eskatzen diote baina aukera horri uko egiten dio. Eguzkia ateratzerakoan guda berriro hasi egiten da. Agamenon zauritua da eta guda uzten du.\nHector troiarraren eta Ayaxen artean liskarrak daude. Borroka honetan hil diren pertsonak mendekatzeko. Ayaxek Hector zauritzen du eta Hector gudatik ateratzen da. Geroago, Hectorrek su ematen dio greziarren nabe bati eta Patroklo, Akilesen laguna, hiltzen du. Menelaok Euforbo hil eta Patrokloren gorpua babesten du eta nabeetara eramaten du. Patroklo hiltzean Akilesen haserrea areagotu eta gudu-lekura itzultzea erabakitzen du. Honela, Akiles gudara bueltatzen da Patrokloren ohorez. Akiles eta Agamemnon adiskidetu egiten dira. Akilesek Hektor hiltzen du eta gero Patrokloren hilketaren ohorez joku batzuk egiten dira. Priamok hamaika egun eskatzen ditu Hektorren hilketarengatik. Hamabigarren egunean, troiarrek guda berriro hasten dute. Iliadak ez du bukaera biribilik; izan ere, Troiaren konkista ez da liburu honetan kontatzen.\nJainkoen eta gizonen ekintzak nahasten dira narrazioan. Izan ere, jainkoek etengabe parte hartzen dute Iliadaren gertaeretan, adibidez, Aresek eta Apolok troiarrak lagunduz eta Atenea eta Herak greziarren alde eginez.\nGaiak.\nGai ugari agertzen dira poema epiko honetan zehar: adiskidetasuna, ohorea, itzulera, borroka eta garaipena, errespetua... Baten bat nabarmentzekotan, da: Akilesek ideia hori hoberen haragitzen du. Iliadaren ikuspegian, gerran eta borrokan ausardia eta kemena erakustea da ohorea lortzeko bidea. Narrazio konplexua da, jainko ugarik parte hartzen baitute ekintzetan eta konfliktoak etengabeak direlako, ez soilik gerran etsai direnen artean, greziarren edo troiarren beraien artean ere bai.\nEstiloa.\nBi elementu nabari daitezke estiloan:\nTransmisio testuala.\nK.a. II. mendeko Iliadaren kopiak papiroetan kontserbatu izan dira, baina zaharrena K.a. 520. urtean aurkitutakoa da. Testu hau \u00a0Atenaseko festetan \u00a0Atenearen ohorez errezitatzen zen.\nEragina.\nAro klasikoko greziarrek eta ondorengo belaunaldiek Homeroren \"Iliada\" eta \"Odisea\" Antzinako Greziako literatura-iturri nagusitzat hartu eta greziar pedagogiaren oinarri gisa erabili zituzten. Gerora ere, \"Odisea\" eta \"Iliada\" literatura unibertsaleko abiapuntutzat jo eta historia osoko literatura-lan garrantzitsuenetan kokatu dira, egun ere indarrean dauden errukia, maitasuna eta beste zenbait baloreren berri emanez. Herra, mendekua, nostalgia, patua eta ospea dira olerkian agertzen diren beste zenbait kontzeptu. Bestalde, garrantzi historiko handikoa da, Mizenastar zibilizazioaren ezaugarri asko ezagutzera ematen baititu.\nKultur eragin handiko obra da. Izan ere, \"Iliada\" prosara, bertsora, antzerkira, zinemara, telebistara eta istorioetara pasatu da eta Mendebaldeko kulturaren elementu funtsezkoetako bat da.\nSalbador Barandiaranek itzuli zuen euskarara, eta 1956an argitaratu zen, \"Iliasena\" izenburuarekin."}
{"id": "75775", "revid": "336", "url": "https://eu.wikipedia.org/wiki?curid=75775", "title": "Heinrich Schliemann", "text": "Heinrich Schliemann (Neu-Bukow, Mecklenburg) 1822ko urtarrilaren 6a - Napoles (Italia) 1890ko abenduaren 26a) alemaniar aberatsa zen, dirutza lortu ostean arkeologiari ekin ziona. Troia aurkitu zuen eta beste makina aurkikuntza egin zituen Mizenas, Tirinto eta Orkomenon, Iliadak benetako tokiak deskribatzen zituela frogatuz.\nBizitza.\nHizkuntza zahar ugari ikasi eta Errusian dirutza handia egin ondoren, Greziara joan zen (1868) Homeroren poemetan aipatzen ziren herriak aurkitzeko asmotan. 1870. urtean ustez Troia behar zuen lekuan indusketa lanak hasi zituen eta lau hiriren hondakinak aurkitu zituen, bata bestearen gainean eraikiak. Horietako hiri batean Priamo pertsonaia mitologikoaren altxorra aurkitu zuelakoan zegoen. Mizenas, Orkomeno, Tirinto eta Itakako uhartean lan egin zuen, eta Mizenasko zibilizazioko aztarna ugari aurkitu zituen. Argitara eman zituen teoria asko zuzenak ez baziren ere, bideak zabaldu zizkion greziar arkeologiari. Obra nagusiak: \"Ithaka, der Peloponnes und Troja\" (1869, \"Itaka, Peloponeso eta Troia\"), \"Troja und seine Ruinen \"(1878, \"Troia eta bertako hondakinak\"), \"Myken\u00e4\" (1878, \"Mizenas\"). 1892an argitaratu zen bere autobiografia."}
{"id": "75776", "revid": "201", "url": "https://eu.wikipedia.org/wiki?curid=75776", "title": "Joniar ordena", "text": "Joniar ordena, kronologikoki, arkitektura ordena klasikoetatik bigarrena izan zen, bere jatorria K. a. VI. mendean izan zuelarik, Asia Txikiko mendebaldeko kostan eta Zikladetan, hau, Greziako hegoekialdean dagoen uhartedi bat Egeo Itsasoan. Doriar ordena baino lirainagoa, bere estiloaren adibide asko utzi du, horien artean, Atenea Nik\u00e9ren Tenplua nabarmendu behar delarik, Atenasko Akropolian dagoena.\nEzaugarriak.\nHonako berezitasun hauek ezaugarritzen dute joniar ordena"}
{"id": "75777", "revid": "512", "url": "https://eu.wikipedia.org/wiki?curid=75777", "title": "Alan Llwyd", "text": "Alan Llwyd edo jatorriz Alan Lloyd Evans (Dolgellau, Gwynedd, 1948-) galeserazko poetarik emankorrenetarikoa da. Halaber, \"Barddas\" literatura aldizkariaren editorea da.\nBangorreko unibertsitatean ikasi zuen eta 1973ko Eisteddfoden bi sari irabazi zituen. Bestela, \"Hedd Wyn\" (1992) pelikularako gidoia idatzi zuen, Oscar Sarirako izendatu zutena."}
{"id": "75779", "revid": "336", "url": "https://eu.wikipedia.org/wiki?curid=75779", "title": "Flatiron Building", "text": "Flatiron Building, eraiki zenean Fuller Building, New Yorkeko Manhattanen dagoen etxe orratz bat da. Hiruki forma du, 22 solairu eta 86,9 metroko altuera. Eraikinaren egitura altzairuzkoa da. Bosgarren Etorbidean dago, 175. zenbakian, eta bere barrutiari izena ematen dio, Flatiron District. Daniel Burnhamek eta Frederick Dinkelbergek diseinatu zuten, eta 1902an amaitu zutenean hiriko eraikinik altuenetako bat izan zen. 14. kalearen iparraldean zegoen bi etxe orratzetako bat zen, kale bat ekialderago dago Metropolitan Life Insurance Company Towerrekin batera. Eraikina Bosgarren Etorbideak, Broadwayk eta East 22. Kaleak sortzen duten hiruko formako bloke batean dago. Eraikinak antzinako arropa-lisagailu baten itxura dauka, eta hortik datorkio \"Flatiron\" izena.\nEraikina etxe-orratzik paradigmatikoenetako bat da, \"New Yorkeko ikur nabarmena\". Hegoaldean Madison Squareren amaiera ezartzen du eta iparraldean Ladies' Mile Barruti Historikoa. 1966an New Yorkeko eraikin historiko izendatu zuten, 1979an AEBko leku historikoen erregistroan sartu zen eta 1989an National Historic Landmark erregistroan sartu zen.\nArkitektura.\nBeaux-Arts estiloko eraikin hau Chicagoko Daniel Burnham-ek diseinatu zuen. Estilo klasikoko zutabe greko baten antzera, eraikinaren fatxada, kareharri-koloreko terrakota arkitektonikozkoa, hiru zati horizontaletan banatuta dago.\nAltzairuzko eskeleto bat duten lehenbiziko eraikinetakoa zenez gero, 87 metroko altuerara iristeraino jaso ahal izan zen; garai hartako bestelako eraikuntza-metodoak erabiliz, nekez lortu ahal izango zen altuera hori.\nEraikinak daukan izkina biribilduan, eraikinaren zabalera soil-soilik 2 metrokoa da. Hogeita bi solairu dauzka, eta, nahiz eta sarritan Manhattanen zutik dirauen etxe orratzik zaharrena dela esaten den, egiazki Park Row Building (1899) zaharragoa da, bai eta altuagoa ere.\nNew Yorkeko Flatiron Building ez da tankera honetako lehenbiziko eraikina. Arropa-lisagailu baten forma duen hirugarren eraikina da (lehenbizikoa Torontoko Gooderham Building da, 1892an eraikia, eta bigarrena, Atlantan 1897an eraikitako beste bat). Baina bi eraikin horiek txikiagoak dira New Yorkeko Flatiron Building baino.\nEraikinak izandako oihartzuna.\nEraikina egin zutenean, bere izen ofiziala \"Fuller Building\" izan zen, George A. Fuller-en omenez, eraikina finantzatu zuen konpainiaren fundatzailea, eraikina egin baino bi urte lehenago hil zena. Esan bezala, eraikina \"Flatiron Building\" gisa ezagun egin zen, hain zuzen, eraiki zeneko orubearen formak baldintzaturik arropa-lisagailu (\"flat iron\") baten antza zeukalako.\nEraikina berehala oso ezagun egin zen New Yorkeko biztanleen artean. Apustuak egin ohi zituzten, eraikinaren hondakinak noraino eroriko, haize-bolada batek jo eta lurreraino botatzen zuenean. Kontua da, dena den, gaur egun oraindik ere zutik dirauela.\nXX. mendearen hasieran, eraikin honen inguruan haize-korronte bortitz samarrak sortzen ziren, gune honetan zenbait kale gurutzatzeak \"haize-tunel\" efektua eragiten zuelako. Horrela, ba, haizeak emakumeei garai hartako gona luzeak altxatzen zizkien, orkatilak agerian utziz, eta gizon ugari biltzen omen zen inguru hauetan, horrelako ikuskizuna ez galtzeko.\nFlatiron Building gaur egun.\n1989an \"National Historic Landmark\" izendatu zuten (eraikin, toki, egitura, objektu edo distritu bati Estatu Batuetako Gobernuak ematen dion izendapena, duen balio historikoa aintzat harturik). Baina ez da ahaztu behar bulego-erabilerari eusten diola gaur egun ere. Laster zenbait argitaletxeren egoitza nagusia izango da.\nSpiderman-en filmetan Daily Bugle egunkariak bere bulegoak zeuzkan eraikina balitz bezala agertzen zen. Telebistako iragarkietan eta dokumentaletan ere maiz ikusten da, New Yorkeko ikur bereizgarri gisa."}
{"id": "75780", "revid": "336", "url": "https://eu.wikipedia.org/wiki?curid=75780", "title": "Arkitrabe", "text": "Arkitrabea arkitektura klasikoko taulamenduaren behereneko zatia da. Bere egitura-funtzioa ateburu zein leihoburu bezala funtzionatzea da, estalkiaren pisua zutabeei igortzeko.\nEstalki lauko arkitekturan funtsezko elementua da, sistema arkitrabatuko arkitekturari izena ematen diola. Greziar arkitektura klasikoa eta bere aurrekaria, egear arkitektura, egitura arkitrabatuen adibide tipikoak dira, lehenago, eraikin monumental egiptoarrak ere, estalki lau edo ateburudunekin eraiki ziren arren."}
{"id": "75782", "revid": "105290", "url": "https://eu.wikipedia.org/wiki?curid=75782", "title": "Saxonia-Altenburgoko Dukerria", "text": "Saxonia-Altenburgoko Dukerria, gaur egungo Turingia alemaniar estatuan zegoen antzinako dukerria zen, Ernestoar Dukerriena Wettin etxe saxoniarraren Ernestoar lerroko dukeek gobernatzen baitzuten.\nHistoria.\nSaxonia-Altenburgoko dukerria, 1572an Federiko Gilermo I.ak gobernatzen du, Saxonia-Weimar Dukerriko Juan Gilermoren maiorazko adarrekoa. Adar hau 1672an desagertu zenean, Saxonia Gothako Dukerriko Ernesto I.a Pietatetsuarengana pasa zen. Batutako dukerriek Saxonia-Gotha-Altenburgoko Dukerria osatu zuten.\nBi dukerriek elkarrekin jarraitzen dute 1825 arte Saxonia-Gotha-Altenburgoko Federiko IV.a hiltzen denean. Urte honetan, Altenburgo berriz eratzen da dukerri batean, Saxonia-Hildburghausen adarrera pasatuz, honen dukeak, bere dukerriari uko egiten diolarik, Saxonia-Meiningenen onurarako. Saxonia-Altenburgoko dukerri berriak 1918rarte jarraitzen du, urte horretan, Turingiako estatua eratzen delarik."}
{"id": "75783", "revid": "119347", "url": "https://eu.wikipedia.org/wiki?curid=75783", "title": "Sasi ardi", "text": "Sasi ardia edo sasi-ardia Euskal Herriko mendietan bizi den bertako ardi arraza bat da.\nArdi gogorrak dira, oso landatarrak eta bizitzeko baldintza erdi basatietan moldatzen dira mendian, askotan oso leku sastrakatsu eta gaitzetan. Sasi ardiak sarritan ia artzainen zaintzarik gabe moldatzen dira irauteko.\nArdi hauen ohiko erabilera nagusia haragitarako izan da, bereziki arkumeak aprobetxatuz. Gaur egun sasi ardiak oro har ez dira jezten, arkumeek hazteko esnea behar baitute. Hala ere gaur egun gero eta garrantzi gehiago ematen zaio sasi ardiaren erabilerari laguntzaile gisa mendiko larre eta ekosistemak mantendu eta kontserbatzeko .\nHiruki itxurako burua duten ardiak dira honakoak, belarri tente eta txikikoak, profil zuzenekoak eta begi handiak eta oso espresiboak. Bular aldean ez daukate artilerik, eta hanka finak dauzkate. Adardunak edo adargabeak izan daitezke eta lehen esan bezala, ez dute talderako joerarik erakusten.\nUrtarrilaren erdialdera erditzen dira. Amatasun ona erakusten dute eta erditze onak izaten dituzte. Apirilaren hasiera aldean baserritarrek basora eramaten dituzte ardiak eta han egoten ohi dira modu estentsiboan azaroa arte, orduan berriro biltzen baitituzte baserriko ingurunean.\nIzenaren etimologia.\nEtimologia argia du, \"sasi\" eta \"ardi\" izenak elkartuta eratua baita; beraz, sasietan dabilen ardia esan nahi du, eta halaxe da. Sasi ardiak baso, sastraka eta sasietan bizi dira, beste ardi arrazarentzat gaitzak diren toki eta bazkalekuetan.\nHegoaldean mutur gorri ttipia izena ere erabiltzen da, sinonimo gisa.\nLapurdin eta Nafarroa Beherean xaxi ardia, gorri tipia edo manexa ttipia ere deitzen dute. Izen horietan guztietan nabarmentzen da ardi arraza honen tamaina txikiagoa, beste ardi arrazekin (ardi latxa, kasu) konparatuta.\nOiartzun aldera, bada esaera zahar bat: \u00abSasi-ardia: txikia baina gogorra\u00bb.\nJatorria.\nSasi ardi arrazaren eboluzioa bere inguruko garapen eta aldaketa sozioekonomikoei lotuta egon da. Aldaketa hauek baldintzatu dituzte bere ingurua eta abere hauek ustiatzeko erak.\nSasi ardia Ardi latxa muturgorriren ekotipo edo barietatetzat hartua izan da, baina berezko ezaugarri morfologikoekin. Sasi ardia betidanik ezaguna eta bereizia izan da bere eremuan baserritarren zein artzainen aldetik. Oso ingurune latzean bizi ohi dira, erdi basati, larra, sasi, txilar eta oteen artean, beste bazkarik gabe.\nInguru horietan, hautaketa naturalak bere eboluzioa baldintzatu du artzainen esku hartzea baino, eta era honetan beraien berezko ezaugarriak garatu dituzte, ardi arraza bat sortu arte.\nNahiz eta lehen aipatu dugun moduan sasi ardiak betidanik izan diren ezagunak artzainen artean, arrazaren onarpen ofiziala askoz beranduago etorri zen.\nArrazaren aurreneko aipamen bibliografikoa 1997.en urtekoa da. M. Gomez Fernandezek sasi ardiaren deskribapen laburra egin zuen orduan. Urte berean sasi ardia espainiar Estatuko interes bereziko ardi arrazen katalogoan sartu zuten.\nEgungo egoera.\nArraza onarpen ofiziala eman eta gero (mugaz bi aldetan emandako onarpena izan zen, Frantziar eta Espainiar erakundeen zein Euskal Herriko hegoaldeko bi gobernu autonomoen aldetik) Euskal Herriko herrialdeetan sasi ardia hazteko elkarteak sortu ziren. Nafarroakoa Sasiko deitzen da, eta Euskal Autonomia Erkidegokoa Sasi Ardi Hazleen Elkartea. Elkarte horiek muga administratiboen gainetik elkarlanean eta ardi erdi basatien euskal arraza honen etorkizuna kudeatzeko asmoz lanean dihardute.\nMitologia eta sinesmenak.\nEuskal Herrian sinesmen multzo handia dago aharien eta ardien inguruan. Gauza normala da, kontutan hartuz euskal kultura zaharrean artzaintzak izan duen garrantzia.\nZalantzarik gabe, sasi ardiak animalia izuti eta erdi basatiak izanik, eta gainera malkar eta basoen biztanleak, elezahar eta sinesmen askoren iturri izan dira.\nKopurua, egoera eta banaketa geografikoa.\n60. hamarkadatik aurrera, haien banaketa eremuan, industria garapena gertatu zen eta, horren ondorioz, landa inguruneak baserri lanetarako uzten joan ziren poliki-poliki eta basoberritzeko koniferak sartu.\nBaserrietan gero eta lanesku gutxiago zegoenez, arrazaren ustiapena baldintzatua zegoen. Haragiaren produkzioa lehenesten hasi zen eta larreko arkumeak hazten hasi ziren, gero, ilea mozteko biltzen ziren garaian (ekainean eta uztailean) saltzeko. Aharik hoberenak urte bat betetakoan zikiratzen ziren, eta hiru edo lau urte zituztenean \"zikiro\" gisa saltzen ziren.\nProdukzioa hobetzeko, ahari latxa mutur-gorriak sartu ziren sasi ardiekin nahasteko, gorpuzkera handiagokoak eta otzanagoak zirenak, artaldea aiseago gobernatzeko. Horregatik jatorrizko populazioa nahasi da, eta gaur egun sasi ardi bakar batzuk baino ez dira gelditzen.\n90eko hamarkadan, orografia zaileko eskualde hauetan esnetarako behien produkzioa uzten hasi zen, eta belardi asko libre gelditzen hasi ziren baserrien alboan. Belardi horiek ardiak neguan, hots, erditze garaian bazkatzeko erabiltzen hasi ziren. Ustiapen sistema \"hobetua\" esaten zaio honi, izan ere, sistema tradizionalean herri lurrak besterik ez baitzen erabiltzen, urte osoan.\nEgun Malerrekan, Aiako Harriaren inguruetan eta Bortzirietan daude Nafarroa Garaiko sasi ardiak. Leitza, Goizueta, Arano, Ezkurra, Arantza, Lesaka eta Bera herrietan.\nItziarren, Aizarnan, Elgoibarren, Ataunen, Zaldibian eta Azkoitian daude sasi ardien taldeak.\nEzaugarriak.\nEzaugarri orokorrak.\nPisu ertain edo arineko animaliak dira. Hiruki formako eta soslai zuzeneko burua, adierazkorra eta artilerik gabekoa. Belarri txikiak, horizontalak edo pixka bat jasoak, adi dagoen uneetan atzerantz zuzenduak. Gorputz-enbor luzea eta triangeluarra, harmonikoa, artile zuriz estalia. Udaberrian eta udan lepo azpia eta paparra artilerik gabe geratzen dira. Gorputz adar finak eta mugimendu bizkor eta arinak, sasi artean jauzika ibiltzeko aproposak.\nEzaugarri bereziak.\nBurua.\nOndo proportzionatua eta erabat triangeluarra aurretik nahiz albotik ikusita, sakona. Baraila-arkua nabarmena da eta atzeratuta dago. Adarduna edo adarrik gabekoa, arretan nahiz emeetan, baina emeen adarrak, egonez gero, txikiak dira. Kopeta zabal eta laburra. Kopeta eta sudur aldea apur bat zapalduta dago. Ohi baino atzerago kokatutako belarriak, txikiak, horizontalak edo pixka bat jasoak, alerta uneetan atzerantz zuzenduak. Orbita nabarmenak, almendra formako begi handiak, malko-bide labur baina nabarmenetan luzatzen direnak. Aurpegi luzea, gorrixka, albotik ikusita zuzena edo apur bat ganbila, mutur ondo proportzionatuan amaitua. Ezpain irmoak, meheak, ilunak, eta ezpain-komisura sakona. Sudur zuloek inguruan ile zurixka dute.\nLuzera eta lodiera ertaineko lepoa emeetan, laburragoa eta gihartsuagoa arretan. Sekzio biribilekoa, gaineko eta azpiko ertzak zuzenak eta paraleloak ditu. Tente eduki ohi dute, 45\u00ba-ko angeluan. Ez du girgilorik ez tolesik. Lepoaren behealdean lepoko gorrixka eta ileduna dute.\nGorputz-enborra.\nTriangeluar samarra, luzea, sakona. Saihetsak kakotuak dira eta bularraldeari triangelu forma ematen diote. Soingurutze lausoa, bizkar eta gerrialdeko lerroarekin bat egiten duena. Honek gora egiten du apur bat, zabala eta horizontala da. Bular estua, sakon bezain zabala, eta bularrezur ez oso nabarmena. Zerra karratua, apur bat eroria, luzera- eta zabalera-diametroak berdintsuak dituena, baita aurreko eta atzeko zabalera-diametroak ere, inklinazio txikikoa. Isats iletsua.\nGorputz-adarrak.\nHanka-jarrera egokia, hanka meheak, luzera ertainekoak. Bai hezurrak bai giltzadurak oso sendoak dira.\nAurrekoak: luzera ertaineko sorbalda, oso inklinatua (ia bertikala), eta saihetsekin etenunerik gabe elkartua, plano berean. Beso ondo proportzionatua. Luzera ertaineko besaurrea, mehea. Belaun luzea baina gutxi markatua, bat egiten duena kanabera oso mehe eta luzearekin. Belaunaren perimetro bertsuko hazkoskorrak, eta apatx txikiak, oso markatuak, ireki samarrak eta ondo taxutuak.\nAtzekoak: izter eta hanka ertainak, luzera bertsukoak. Garapen ertaineko eta angelu irekiko belauna. Atzeko kanaberak eta apatxak, meheak izan arren, aurrekoak baino sendoagoak dira. Atzetik begiratuta paraleloak dira eta bananduta daude, errapeari leku zabala uzten diotela.\nAzala.\nFina eta zuri arrosakara.\nKolorea eta artilea.\nKolore zuria. Artile zuria, zakarra eta txima triangeluarretan irekia. Ez ditu estaltzen burua eta lepoa.\nNeurria.\nPisu ertaineko edo pisu arin samarreko animaliei dagokien garaiera, ezarritako pisuekin proportzionatua.\nPisua.\nEmeek 35 eta 45 kilogramo bitarteko pisua dute. Arrek, 45 eta 55 kilogramo bitartekoa.\nErrapeak.\nErtainak, globo itxurakoak, bilduak, gorrixkak, simetrikoak; erro txikiak eta ondo nabarmenduak. Errapeak ez daude pigmentaturik.\nBarrabilak.\nErtainak eta simetrikoak; poltsa segmentatu gabea. Artilerik gabe.\nEzaugarri baztertzaileak.\nArrazaren ereduaren deskripzioaren arabera, akats hauek kontuan hartzekoak dira eta horiek zuzentzera joko da:\nSoslaiak.\nAzpikonbexutasunerako joera izatea handia eta harmoniarik gabekoa izatea.\nBelarriak.\nAtrofikoak edo luzeak, eta beherantz zuzenduak izatea.\nGorputzeko akatsak.\nGorputz osoak edo zati batek itxura akastuna izatea (zelatua, karpa-bizkarra, beste kolore bateko zerrenda, hanka-jarrera akastunak, etab.).\nOrbanak.\nOrban beltzak edukitzea.\nPigmentazioak.\nPigmentazioa mukosetan.\nAkats baztertzaileak.\nProgmatismoa.\nGoiko edo beheko prognatismoa.\nGenitalak.\nOrgano genitalen akatsak.\nAdarrak.\nAdar handiak, emeetan.\nIzaera eta portaera.\nIzaera izutia duen ardia da, baldintza gogorretan bizitzeko egokitua.\nBerez oso menditarra eta gogorra den arraza da, eta oso leku latzera egokitzen da. Ez dute taldeka biltzeko sena handirik.\nUdaberrian, ardiak erditu eta gero, ama arkumearekin edo hiruzpalau ardien taldetan biltzen dira. Gero udazkenean, zuhaitzen hostoak erori eta gero, talde handiagotan batzen dira, baina hala ere beste ardi arrazetan baino txikiagoak berriro udaberrian sakabanatzeko."}
{"id": "75784", "revid": "90523", "url": "https://eu.wikipedia.org/wiki?curid=75784", "title": "Glasatu", "text": "Gozogintzari dagokionez, glasatua edo glasa, ur, azukre, limoi-zuku eta zuringoarekin eginiko pasta erdi-oretsu bat da.\nErabilerak.\nGalleta eta gozopilak estaltzeko erabiltzen da, itxura politago bat emateko, glasa kolorez tindatzeko koloratzaileak gehitzen zaizkio."}
{"id": "75785", "revid": "1545", "url": "https://eu.wikipedia.org/wiki?curid=75785", "title": "Toffe", "text": "Toffea () karamelu krematsu bat da, almibarrean dagoen karameluarekin egiten dena eta gurina gehitzen zaio, karameluaren kolorea xigortua denean. Nahasketa egosten da, modu homogeneoan geratu arte, esne-gaina gehitzen zaio eta karamelua egosten amaitzen da, honela, nata hartzitzea eragotziz.\nOspetsuak dira toffe ingelesak. Espainian ezagunak dira Tafallako pinazizko toffeak. Solano eta \"Avi\u00f3n\" ere, toffe marka ezagunak dira.\nToffearen aldaerak.\nToffeetatik abiatuta, jada eginak edo bere prozesuan, zenbait produktu egin daitezke. Adibidez: ur gazizko toffeak, Azukrezko gozokia (ez da esnezko gozokiarekin nahastu behar), toffe zaporetik abiatuta, banilla edo txokolate zaporeak gehitu dakizkioke edo txokolatea gehitu dakioke txokolatedun azukrezko gozoki bihurtzeko."}
{"id": "75786", "revid": "105290", "url": "https://eu.wikipedia.org/wiki?curid=75786", "title": "Azukrezko gozokia", "text": "Azukrezko gozokia karamelu kristalino bat da, gutxi gora-behera, piruleten antzerakoa, pixkat bigunagoa, baina txiklea bezain leuna izan gabe. Gozoki mota bat da, karameluaren gogortasuna lortu arte, azukrea esnearekin irakiten jarriz egiten dena, ondoren, nahasketa irabiatuz, hoztu eta gogortasun leun eta krematsua lortzen duen arte.\nEraketa kristalinoa desiragarria da errezeta honetan. Mikro-kristal oso txikiak azukre gozokian, guztiek gozoki honetan nahi dutena da, bere elastikotasuna eta bere testura irmo baina lauaz gain. Gozoki honen sekretua, azukrearen kristalizazio azkarrean dago.\nHistoria.\nAzukrezko gozokia AEBetan asmatua izan zen. Jatorri zehatza ez dago batere argi, baina badago Vassar Collegeko Emelyn B. Hartridgen errezeta bat, 1886an datatua dagoena. Uste denez, lehen azukrezko gozokia, porrot egindako karamelu sorta baten emaitza izan zen, 1886ko otsailaren 14an egina, hortik bere izena (ingelesez, azukrezko gozokiari \"Fudge\" deitzen zaio, hain zuzen ere, porrot egitea esan nahi duena).\nMackinac uhartea eta AEBetako Michigan estatuko iparraldeko beste hiri turistiko batzuk, azukrezko gozokia egiteagatik ospetsuak dira."}
{"id": "75788", "revid": "105290", "url": "https://eu.wikipedia.org/wiki?curid=75788", "title": "Mackinac uhartea", "text": "Mackinac uhartea Huron Lakuan, Laku Handietako batean dagoen uharte bat da, Michigan estatuaren bi penintsulen artean, AEBetan. Uharte txikia, turistentzako tokia da eta bisitari askok bisitatzen dute urtero udan.\nUhartea, britainiarrek, 1800ean gotorleku bezala erabiltzen zuten. AEBek hitzarmen bidez lortu zuten, eta uhartea, parke nazional bat izatera pasa zen, herrialdeko bigarrena. Gaur egun estatu parke bat da. Kotxeak ez daude uhartean onartuta. Zaldi asko dago garraiorako."}
{"id": "75789", "revid": "1545", "url": "https://eu.wikipedia.org/wiki?curid=75789", "title": "Ofikleido", "text": "Ofikleidoa edo figlea (frantsesetik \"bugle\", \"ophicl\u00e9ide\"ek eragina; grezieratik \"hophis\", sugea eta \"kleis\", giltza) metalezko haize musika tresna bat da, letoizko hodi luze batez eratua, erditik tolestua, diametroa gehitzen doana bere ahokaduratik kanpairaino, eta airearen igarotzea itxi eta ireki egiten duten giltzekin.\nMusika tresna hau jotzen duen pertsonari ere figle esaten zaio.\nFuntzionamendua.\nOfikleidoa, giltzadun kornetak eta \"quinticlave\" deituriko ofikleido altua bezala (bere familiako beste bi partaideak), beste haizezko musika tresnek ez duten moduko digitazio sistema bat du. Giltza guztiak, bat izan ezik, ohi itxita egoten dira eta jotzaileak giltzari dagokion palanka zapaltzen duenean bakarrik irekitzen dira. Justu kanpaiaren azpian dago tonu zuloen estalkirik handiena, baina ohi irekita egoten da eta palanka zapaltzen denean bakarrik ixten da.\nHistoria.\nBadaude ofikleido edo figlea 1817an asmatua eta 1821ean Jean Hilaire Ast\u00e9 musika tresna egileak patentatua izan zela dioten berriak. Orkestra erromantikoan, metalen sekzioko egiturako muina da, Pizkundeko serpentoiaren ordez. Bere inguruan tolesten den hodi luze batez eratua dago, eta ahoko batekin interpretatzen da, metalezko gainontzeko haize musika tresnetan bezala. Hasiera batean, bederatzi giltza zituen, eta, ondoren, beste hiru gehitu zitzaizkion, hamabira heldu arte. Ofikleidoaren familiaren musika tresna ezberdinak Si bemol, Do, Mi bemol edo Fan afinatuak egon daitezke. Familia honetako musika tresnarik ohikoena, Si bemol edo Doan afinaturiko figle baxua da.\nOfikleidoa, tuba eta eufonio edo bonbardinoagatik ordeztua izan zen, Italia aldean XX. mende hasierara arte ezaguna izaten jarraitu zuen arren, eta oraindik gaur egun, profesionalki joa da. Azken figle handienetako bat Sam Hughes izan zen.\nMusika lanak eta konposatzaile nabarmenak.\nMusika tresna honentzat idatzitako lehen partitura, Gaspare Spontinik 1819an idatzitako \"Olimpie\" operakoa izan zen. Ofikleidoa erabiltzen duten beste musika lan ospetsu batzuk \"Elias\" eta \"Uda gau bateko ametsa\" lanaren obertura dira, Felix Mendelssohnenak; bai eta Hector Berliozen \"Sinfonia fantastikoa\" ere, geroagoko orkestazio batean tuba batek ordeztu duen arren. Giuseppe Verdik eta Richard Wagnerrek ere musika tresna honentzat konposatu zuten."}
{"id": "75790", "revid": "9289338", "url": "https://eu.wikipedia.org/wiki?curid=75790", "title": "John Cale", "text": "John Davies Cale (Ammanford, Carmarthenshire, 1942ko martxoaren 9a-) rock musikari eta konpositore galestar emankorra da, The Velvet Underground taldekidea izan zena. 1965etik aktiboan, Lou Reed, Brian Eno, Patti Smith eta The Stoogesekin ere elkarlan egin izan du.\nIngelesez abesten duen arren, galesera lehen hizkuntza eduki izan zuen."}
{"id": "75793", "revid": "105290", "url": "https://eu.wikipedia.org/wiki?curid=75793", "title": "Kurutzeaga", "text": "Kurutzeaga Aralar mendilerroan dagoen mendi bat da, 1308 metroko garaiera duena. Mendilerroko mendirik garaiena den Intzako dorretik ekialdera 1500en bat metrora dago. Gertu geratzen da Arrutako lepoa izeneko lepoa, Araitzeko haranetik igotzea ahalbidetzen duena, 1000 metro beherago. Tontorra, Arrutako Ga\u00f1e edo Arrutako Kakoa ere deitzen da.\nIrispideak.\nGuardetxeko ibilbidea beti dago hortxe Aralarko tontorretara iristeko, baina, honetaz gain, alpinoagoak eta interesgarriagoak diren bideak ere badaude, Araitzen abiatzen direnak bezala. Intzatik, ibilbide bakarti batek Arrutako lepora daroa, non Basaun iturri dagoen. Hemendik, tontorrera gailur taldetik iristen da beste misteriorik gabe. Guardetxeko bideari dagokionez, Unagako ptozutik igarotzen dela esan behar da, hona, Pagomaritik eta Desamendi eta Desamendi Txiki artean dagoen Urrutiko lurri\u00f1a lepotik iristen delarik, edo, nahiago izanez gero, Lekoaingo pasabidetik, Desamendi Txiki eta Txameni mendien artean dagoena."}
{"id": "75794", "revid": "512", "url": "https://eu.wikipedia.org/wiki?curid=75794", "title": "Bemol", "text": "Musikan, bemola () nota baten aurretik jartzen den alterazio bat da, tonoerdi kromatiko bat jaisteko. Bemol bikoitza ere erabil daiteke alterazio asko dituzten partituretan.\nBemola armaduran aurkitzen bada, nota hori joko da partitura osoan, edozein dela notaren zortziduna. Baina, nota horren aurrean idatzitako bekoadro batek, efektu hau ken dezake, eta sostenitu batek, notari eragin diezaioke konpasaren tonalitatean."}
{"id": "75796", "revid": "98220", "url": "https://eu.wikipedia.org/wiki?curid=75796", "title": "Falarika", "text": "Falarika zurezko lantza bat zen, punta, metalezkoa zuena eta 90 zentimetroko luzerakoa zena. Sekzio karratukoa zen, piluma bezala. Punta, iztupa eta bikearekin edo beste substantzia erregarri batekin estaltzen zen. Falarika, piztu eta jaurti egiten zen. Honek, batez ere, bi xede zituen: Lehenik, etsaien aurka jaurtitzen bazen, armajantzia kendu behar izatea eragiten zuen, larru eta metalezkoa zen eta piztu egiten baitzen. Ezkutuarekin geratua bazen, orokorrean zurezkoak eta larruzkoak zirenak, metala izan arren, erasoa jasaten zuenak ezkutua ere kendu behar izatea eragiten zuen. Honela, suak zuen eragin psikologikoaz gain, erasoa jasaten zuena babesik gabe geratzen zen. Bigarrenik, setio makinen aurka piztuta botatzen ziren, hauek ere zurezkoak baitziren.\nTestu batzuetan, jatorri erromatarreko arma bezala adierazten den arren, dirudienez, bere jatorria iberiarra da eta badaude erreferentziak kartagoarren aurka Saguntoko setioan erabili izanarenak."}
{"id": "75797", "revid": "23317", "url": "https://eu.wikipedia.org/wiki?curid=75797", "title": "Zuringo", "text": "Zuringoa (izen arrunta) edo albumena (izen zientifikoa) arrautzak gorringoaren inguruan duen likido erdigardena da, enbrioia elikatzen eta babesten duena. \nOsaera.\nNagusiki, uretan disolbatutako %\u00a015eko proteina kopuru batean datza. Proteinen artean nagusia oboalbumina da, %55a inguru. Gorringoak ez bezala, zuringoak gantz kopuru oso urria du. 80\u00a0\u00b0C-an berotzen bada, koagulatu egiten da, eta kolore zuria hartzen du. \nOkerreko ustea da zuringoa arrautzaren zitoplasma dela. Arrautzaren zitoplasma gorringoa da, biteloz betea dagoena eta nukleo txikia bazter batean kokaturik duena. Zuringoa zelulaz kanpoko egitura bat da eta arrautza barnean dagoen enbrioia babesten eta elikatzen du. \nErabilerak.\nZuringoak, gizakientzat, erabilera asko du, batez ere sukaldaritzan, eta, horren barnean, gozogintzan nagusiki. Muntatuz, merengea eta beste gozo batzuk egiten dira. Pastelak estaltzeko ere erabil daiteke. San Blas opilei, labetik atera ondoren, arrautza zuringo muntatuzko geruza bat ematen zaie."}
{"id": "75800", "revid": "336", "url": "https://eu.wikipedia.org/wiki?curid=75800", "title": "Ur lurrun", "text": "Ur-lurruna uraren fase gaseosoa da. Hidrosfera barruko uraren egoeretako bat da. Ur-lurruna ur likidoa lurruntzean edo irakitean edo izotza sublimatzean gerta daiteke. Ur-lurruna gardena da, atmosferaren osagai gehienek bezala. Baldintza atmosferiko tipikoetan, ur-lurruna etengabe sortzen da lurrunketa bidez, eta kondentsazio bidez desegiten da. Airearen gainerako osagai gehienek baino dentsitate txikiagoa du, eta konbekzio-korronteak eragiten ditu, hodeiak eta lainoa sor ditzaketenak.\nHidrosferaren eta Lurraren ziklo hidrologikoaren osagai bat denez, bereziki ugaria da Lurreko atmosferan, non berotegi efektuko gas gisa eta berotzearen atzera-elikatzaile gisa jarduten baitu, eta gas ez-kondentsagarriek (karbono dioxidoa eta metanoa, esaterako) baino gehiago eragiten dio berotegi efektu totalari. Ur-lurruna lurrun gisa erabiltzea garrantzitsua izan da janaria prestatzeko eta osagai nagusi gisa energia-ekoizpenean eta industria-iraultzatik garraio-sistemetan.\nUr-lurruna nahiko arrunta da atmosferan, baita Eguzki-atmosferan, Eguzki-sistemako planeta guztietan eta objektu astronomiko askotan ere, satelite naturaletan, kometetan eta asteroide handietan barne. Era berean, Eguzki-sistematik kanpo ur-lurruna detektatuz gero, antzeko banaketa izango litzateke beste planeta-sistema batzuetan. Lurruna zeharkako proba bat ere izan daiteke, eta, planeta-masako zenbait objekturen kasuan, lurrun likido estralurtarraren presentzia bermatzen du.\nPropietateak.\nLurrunketa.\nUr-molekulek gainazal bat utzi eta inguruan gas modura barreiatzen direnean, ura lurrundu egin dela esaten da. Ur-molekula batek agregazio-egoera desberdinetara aldatzeko energia zinetikoa xurgatzen du. Energia zinetikoaren transferentzia horren neurriari energia termiko deritzo, eta ur-molekulen tenperaturan diferentzial bat dagoenean bakarrik gertatzen da. Ur-lurrun bihurtzen den ur likidoak beroaren zati bat darama berarekin, lurruntze bidezko hozte izeneko prozesuan. Airean dagoen ur-lurrun kantitateak zehazten du molekulak zer maiztasunekin itzuliko diren azalera. Lurrunketa garbia gertatzen denean, uraren gorputzak hozte garbia jasaten du, uraren galerarekin zuzenean lotuta dagoena.\nAtmosferako baldintzek mugatu egiten dute lurruntze bidezko hoztea. Hezetasuna aireko ur-lurrunaren kantitatea da, eta airearen lurrun-edukia higrometro izeneko gailuen bidez neurtzen da. Neurketak, oro har, hezetasun espezifiko edo erlatiboaren ehuneko gisa adierazten dira. Atmosferaren tenperaturek eta uraren azalak oreka-lurrunaren presioa baldintzatzen dute; % 100eko hezetasun erlatiboa gertatzen da ur-lurrunaren presio partziala oreka-lurrunaren presioaren berdina denean. Baldintza horri asetasun oso esaten zaio. Hezetasuna 0 gramokoa da aire lehorreko metro kubiko bakoitzeko, eta 30 gramokoa metro kubiko bakoitzeko, lurruna 30 \u00b0C-an ase dagoenean.\nSublimazioa.\nSublimazio deritzo ur-molekulek izotzaren azala ur likido bihurtu gabe zuzenean uzten duteneko prozesuari. Sublimazioak azaltzen du neguaren erdialdeko tenperatura baxuen peko urtzearen ondorioz gertatzen den izotzaren eta elurraren desagertze motela. Efektu hori modu nabarmenenean erakusten duen kontinente bakarra Antartika da, Lurreko prezipitazio-tasarik txikiena duen kontinentea baita. Ondorioz, milaka urteko elur-geruzak sublimatu diren eremu handiak daude, eta haietan zeuden material ez-lurrunkorrak atzean utzi dira.\nKondentsazioa.\nLurruna beste azal batean kondentsatzen da azal hori ihintz-puntuaren tenperatura baino hotzago dagoenean edo aireko ur-lurrunaren oreka gainditu denean. Ur-lurruna azal batean kondentsatzen denean, beroketa garbia gertatzen da azal horretan. Batetik, ur-molekulak energia termikoa dakar berarekin eta, bestetik, atmosferako tenperatura pixka bat jaisten da. Kondentsazioak hodeiak, lainoa eta prezipitazioa eragiten ditu atmosferan, betiere hodeien kondentsazio-nukleoek posible egiten dutenean. Aire-pakete baten ihintz-puntua da aireko ur-lurruna kondentsatzen hasi aurretik hoztu behar den tenperatura. Atmosferako kondentsazioak hodei-tantak eratzen ditu.\nGainera, lurrun-kondentsazio garbia gertatzen da azaletan, azaleko tenperatura atmosferako ihintz-puntuaren tenperaturaren berdina edo txikiagoa denean. Deposizioa fase bereiziko trantsizioa da, kondentsaziotik bereizia, eta ur-lurrunetik izotza zuzenean eratzea eragiten du.\nKondentsazioa zenbait hozte mekanismoren bidez gertatzen da: 1) Beroaren eroapen edo erradiazio bidezko galera zuzena. 2) Airearen igoeraren ondorioz gertatzen den aire-presioaren erorketarengatiko hoztea, hozte adiabatikoa ere esaten zaiona. Airea mendien eraginez igo daiteke, mendiek airea gorantz desbideratzen baitute konbekzioz eta fronte hotz eta beroen bidez. 3) Hozte adbektiboa, edo airearen mugimendu horizontalaren ondoriozko hoztea.\nErreakzio kimikoak.\nZenbait erreakzio kimikok ura dute produktu gisa. Erreakzioak inguruko airearen ihintz-puntua baino tenperatura altuagoetan gertatzen badira, ura lurrun bihurtu, eta hezetasun lokala handitu egiten da. Ihintz-puntuaren azpitik, aldiz, kondentsazio lokala gertatzen da. Ura sortzen duten ohiko erreakzioak bi motatakoak dira, batetik, airean hidrogenoa edo hidrokarburoak, edo oxigenoa duten beste gas-nahaste batzuk erretzea, eta, bestetik, oxidatzaileekiko erreakzioen ondorioz gertatzen direnak.\nGainera, beste erreakzio kimiko edo fisiko batzuk ere gerta daitezke ur-lurruna dagoenean, besteak beste, burdinaren edo altzairuaren oxidazioa, polimerizazioa edo forma-aldaketa.\nLurraren atmosfera.\nNabarmentzekoa da atmosferako uraren % 99 baino gehiago lurrun moduan dagoela, eta ur-lurrunaren kondentsazioak hodeiak, euria, elurra eta bestelako prezipitazioak eragiten dituela. Kondentsazioan zehar askatutako lurruntze-bero sorra faktore garrantzitsuenetako bat da atmosferaren energia-balantzean, eta fenomeno meteorologikoak eragiten ditu, adibidez, ekaitzak eta zikloiak. Gainera, ur-lurruna berotegi-efektuko gas garrantzitsua da, infragorrian xurgatzeko gaitasun handia duelako.\nUr-lurrunak atmosferaren motor termodinamikoan lan egiteko bitarteko gisa duen papera garrantzitsua da, eguzkiaren energia termikoa energia mekaniko bihurtu eta haizea sortzen baitu. Ur-lurruna lurrundu egiten da lurzoruaren beroaren ondorioz, eta goiko atmosferaraino igotzen da, non hoztu eta kondentsatu egiten delarik, hodeiak eta prezipitazioak sortzen dituen. Prozesu horrek konbekzio bertikala eta horizontala ezartzen ditu atmosferan, eta landaredia haztea ahalbidetzen du.\nUr-lurrunak ihintz-puntu eta izozte-puntu garrantzitsuak ditu, polo-erakarpen handia duelako, karbono dioxidoaren eta metanoaren moduko berotegi-efektuko beste gasek ez bezala. CO2-aren kontzentrazioaren igoerak berotegi-efektua eragiten du, baina ur-lurruna altitude handietan ugaritzen denean, neurriz kanpokoa izaten da horren inpaktua, eta aire-trafikoak eta metanoaren oxidazioak eragindako berotze-efektu handiagoa dakar.\nUr-lurrunaren neurketei eta ezaugarriei dagokienez, aipatzekoak dira ihintz-puntua, hodeiak, hezetasun erlatiboa eta lurrun-presioa. Gainera, atmosferako ur-edukia etengabe berritzen da lurrunketaren eta prezipitazioaren ondorioz, eta ur-lurrunak troposferan duen iraupen-denbora 9 eta 10 egun artekoa da, gutxi gorabehera. Ur-lurruna atmosferaren masaren % 0,25 ingurukoa da, eta, klima-aldaketaren ondorioz, etorkizunean kontzentrazioa handitzea espero da. Sumendien erupzioek ere askatzen dute ur-lurruna atmosferara, baina atmosferako ur guztiarekin alderatuta, haien ekarpena hutsala da."}
{"id": "75802", "revid": "119347", "url": "https://eu.wikipedia.org/wiki?curid=75802", "title": "Platero y T\u00fa", "text": "Platero y T\u00fa Euskal Herriko 1980ko hamarkada amaieran sortu zen Rock taldea zen. Beraien influentziak, AC/DC edo Le\u00f1o bezalako taldeak izan ziren.\nHistoria.\nPlatero y tu Bilbon jaio zen taldea da. \"Ke\" taldea desagertu zenean, Juantxu Olano eta Uoho, beraien entsegu lokalean jotzen hasi ziren. Honen ondoren, Maguila eta Fito sartu ziren taldean, laukote bezala geratuz.\nLehen kontzertuetan lortutako diruarekin, Iru\u00f1eako \"Arion\" estudioan lehen maketa grabatu zuten (Burrock'n'roll). Maketa honetako oso kopia gutxi atera zituzten eta gaur egun oso zaila da kopiaren bat lortzea.\n1991-ean, Bartzelonako Wellcome Records zigiluak lehen diska ateratzeko aukera eman zien (Voy a acabar borracho). Disko honekin ez zuten ospe handia lortu baina bai DRO diskoetxeak beraien abestiak ezagutzeko. Diskoetxe honek, \"Burrock'n'roll\" diska berriro kaleratu zuen, kasu honetan CD formatuan.\n1993-an, beraien laugarren diska grabatu zuten (Vamos tirando). Diska honetan, Hertzainak taldearen bertsio bat (R&amp;R Batzokian) egiteaz gain, zuzeneko abesti bat ere kaleratu zuten (Mirame).\nBeraien bostgarren diska, 1994-an iritsi zen (Hay poco Rock &amp; Roll). Oraingoan ere, DRO diskoetxearekin ekoiztu zuten lan berria. Diska honen 50.000 kopia baino gehiago saltzea lortu zuten.\n1995 eta 1996 bitartean, biran pasa zuten eta beraien zuzeneko diska berria grabatu zuten (A pelo). Diska honekin sekulako arrakasta lortu zuten eta VHS formatuan ere kaleratu zuten.\n1997-an \"7\" izeneko zazpigarren diska kaleratu zuten. Diska honetan, Platero y turen aldaketa musikala nabaria da. Urte honetan iada, taldeko partaideak beste proiektu batzuetan murgiltzen hasi ziren. Fitok adibidez, bere lehen diska grabatu zuten Fito &amp; Fitipaldis taldearekin. Uoho berriz Extremoduro taldearekin kolaboratzen hasi zen.\n2000. urtean beraien azken diska grabatu zuten (Correos) eta bira berri bati ekin zioten. Bira hau 2001-ean amaitu zen eta taldea desegin egin zen. Beraien azken kontzertua, 2001-eko Bilboko Aste Nagusian eman zuten Marea taldearekin batera.\nDiskografia.\n&lt;li&gt;Voy a acabar borracho, LP, (1991), Welcome Records. 1996-an CD-an remasterizatua DRO-ren eskutik.\n&lt;li&gt;Burrock'n'roll, LP eta CD, (1992), DRO. 1990-ko Maketaren berrargitarapena.\n&lt;li&gt;Muy deficiente, LP eta CD, (1992), DRO.\n&lt;li&gt;Vamos tirando, LP eta CD, (1993), DRO.\n&lt;li&gt;Hay poco Rock &amp; roll, LP eta CD, (1994), DRO.\n&lt;li&gt;A pelo, en vivo, 2 CD, (1996), DRO.\n&lt;li&gt;7, CD, (1997), DRO.\n&lt;li&gt;Correos, CD, (2000), DRO.\n&lt;li&gt;Hay mucho Rock'n roll, Volumen I, CD, (2002) eta Volumen II, CD, (2005), DRO.\nKanpo Loturak.\n&lt;li&gt; Platero y T\u00faren web orria"}
{"id": "75804", "revid": "201", "url": "https://eu.wikipedia.org/wiki?curid=75804", "title": "Arraultza zuringo", "text": ""}
{"id": "75807", "revid": "119247", "url": "https://eu.wikipedia.org/wiki?curid=75807", "title": "Yemenen banaketa administratiboa", "text": "Yemenen banaketa administratiboa 20 gobernantzia eta munizipalitate batean egiten da, 2004ko otsailetik aurrera."}
{"id": "75809", "revid": "98220", "url": "https://eu.wikipedia.org/wiki?curid=75809", "title": "Dances with Wolves", "text": "Dances with Wolves 1990 urtean Kevin Costnerrek zuzendutako western filma da.\nSinopsia.\nEstatu Batuetako Gerra Zibilean, Dunbar tenientea (Kevin Costner) amerindiar lurraldeetara bidalia da, bakarrik. Egunak pasa ahala, \"galtzerdiak\" izena jarri dioen otsoa eta gertuko siux herriko taldea izango ditu lagun."}
{"id": "75810", "revid": "1545", "url": "https://eu.wikipedia.org/wiki?curid=75810", "title": "Dances With Wolves", "text": ""}
{"id": "75811", "revid": "9451981", "url": "https://eu.wikipedia.org/wiki?curid=75811", "title": "Unforgiven", "text": "Unforgiven (euskaraz \"Barkamenik ez\") 1992 urtean Clint Eastwoodek zuzendutako westerna da. Clint Eastwood, Gene Hackman, Morgan Freeman eta Richard Harris aktoreek antzeztu zuten.\nFilmak western generoa biziberritu zuen, Eastwoodek Don Siegel eta Sergio Leone zuzendariei eskaini zien, halako asko zuzendu zituztelako.\nLau Oscar Sari irabazi zituen: Film onenaren Oscar Saria, Zuzendari onenaren Oscar Saria (Clint Eastwood), Taldeko gizonezko aktore onenaren Oscar Saria (Gene Hackman) eta Muntatze onenaren Oscar Saria (Joel Cox). Gainera, Gizonezko aktore onenaren Oscar Sariaren (Clint Eastwood) izendapena ere jaso zuen, nahiz eta azkenean saria Al Pacinok \"Scent of a Woman\" (\"Emakumearen esentzia\") filmeko antzezpenarengatik irabazi.\nArgumentua.\n1880an, Kansasen, William Munny (Clint Eastwood), adinean sartutako pistolari erretiratua, alarguna eta ume batzuen aita, bere seme-alabak aurrera ateratzeko estuasun ekonomikoak pasatzen ari da. Irtenbide bakarra lan bat egitea du: gaztaroko Ned Logan (Morgan Freeman) adiskidea eta eskarmenturik gabeko Schofield Kid (Jaimz Woolvett) gazte ahoberoarekin batera, Wyoming estatura joan behar du, Little Bill Daggett (Gene Hackman) sheriffaren Big Whiskey herrian emagaldu bati aurpegia ebaki dioten bi gizon hiltzera."}
{"id": "75815", "revid": "119347", "url": "https://eu.wikipedia.org/wiki?curid=75815", "title": "Harajuku", "text": " Tokioko Shibuya auzoko gunea da, Harajuku geltoki inguruan dagoena hain zuzen. Yamamote metroko linea erabilita heldu daiteke bertara.\nMeiji santutegi xintoista eta Yoyogi parkea bertan daude.\nBeste alde batetik, alde hau nazioartean ezaguna da bertan ikus daitekeen gazte janzkera estilo eta modagatik. Larunbat eta igandeetan gazte ugari ikusten dira modu \"harrigarri\" hauetan jantzita, batez ere Jing\u00fc-bashi zubiaren inguruan (Yoyogi parkearen sarreran)."}
{"id": "75818", "revid": "98220", "url": "https://eu.wikipedia.org/wiki?curid=75818", "title": "Forrest Gump", "text": "Forrest Gump 1994 urtean Robert Zemeckisek zuzendutako filma da, Winston Groomen izen bereko eleberrian oinarrituta.\nSinopsia.\nFilmak Forrest Gumpen (Tom Hanks) istorioa azaltzen du, 75 adimen-koziente duena. Bere bizitza bidaia epiko bihurtuko da: izar historikoak ezagutuko dit, herriko kulturan eragina izango du eta gertaera historikoetan izango da, beti benetako esanahiaz konturatu gabe.\nKanpo estekak.\nTRAILERRA"}
{"id": "75820", "revid": "98220", "url": "https://eu.wikipedia.org/wiki?curid=75820", "title": "The English Patient", "text": "The English Patient 1996ko Anthony Minghellak zuzendutako film dramatiko erromantikoa da, Michael Ondaatjeren izen bereko eleberrian oinarrituta.\nSinopsia.\nBigarren Mundu Gerran, iraganik gabeko gizon bat (Ralph Fiennes) larriki zaurituta dago. Hana (Juliette Binoche) erizainak gizona zaintzeko lana hartzen du, italiar monasterio huts batean."}
{"id": "75821", "revid": "46640", "url": "https://eu.wikipedia.org/wiki?curid=75821", "title": "Shakespeare in Love", "text": "Shakespeare in Love (euskaraz \"Shakespeare Maitemindua\") 1998 urtean John Maddenek zuzendutako komedia erromantiko historiko filma da. William Shakespeare antzerkigilearen fikziozko amodio bat kontatzen du, \"Romeo eta Julieta\" lana idazten ari zen garaian kokatuz.\nSinopsia.\nFilmak William Shakespeare (Joseph Fiennes) idazlea eta Viola de Lesseps (Gwyneth Paltrow) emakume handikiaren arteko amodiozko istorioa azaltzen du."}
{"id": "75822", "revid": "512", "url": "https://eu.wikipedia.org/wiki?curid=75822", "title": "Gladiator", "text": "Gladiator 2000 urtean Ridley Scottek zuzendutako film historiko epikoa da. Russell Crowe, Joaquin Phoenix, Connie Nielsen, Oliver Reed, Richard Harris, Derek Jacobi, Djimon Hounsou eta Ralf Moeller aktoreek antzeztu zuten.\nFilm honek 1960ko hamarkadatik Hollywoodeko zinemagintzak ia guztiz txokoratua zuen eta bere Urrezko Aroan puri-purian egon zen Antzinako Erroman girotutako Peplum zinema generoa ate handitik berreskuratu zuen.\nBost Oscar Sari irabazi zituen: Film onenaren Oscar Saria, Gizonezko aktore onenaren Oscar Saria (Russell Crowe), Efektu berezi onenen Oscar Saria, Jantzi-diseinu onenaren Oscar Saria eta Soinu onenaren Oscar Saria (Bob Beemer, Scott Millan eta Ken Weston).\nArgumentua.\nMaximus Decimus Meridius jenerala (Russell Crowe), Marko Aurelio enperadorearen (Richard Harris) laguna, Komodok (Joaquin Phoenix) saldua eta erail saiatua da. Esklabo bihurtuta, Maximus gladiadoreen hareatik altxatzen da bere familiaren hilketagatik mendekua hartzeko.\nPertsonaiak.\nSariak.\nGladiator filma 36 zeremonia desberdinetara nomitanua izan zen , 73\u00aa oscarren edizioa gehituz , BAFTA sariak eta urrezko globo sariak . Pelikula honek guztira 119 izendapen izan zituen , eta 48 sari irabazi zituen . Baita ere , zazpi izendapen beste kategoria desberdinetara , aktore hoberena gehituz (Joaquin Phoenix) eta zuzendari hoberena (Ridley Scott). Azkenik , Hans Zimmer eta Lisa Gerrard musikagile onenaren saria irabazi zuten Urrezko globo sarien banaketan."}
{"id": "75823", "revid": "512", "url": "https://eu.wikipedia.org/wiki?curid=75823", "title": "A Beautiful Mind", "text": "A Beautiful Mind 2001 urtean Ron Howardek zuzendutako film dramatiko biografikoa da, Sylvia Nasaren izen bereko liburuan oinarrituta.\nSinopsia.\nFilmak John Forbes Nash (Russell Crowe) matematikariaren bizitza azaltzen du. Honek eskizofrenia jasan zuen eta gaitza gainditu zuen Alicia (Jennifer Connelly) emaztearen laguntza eta bere nahimenari esker. Azkenean Ekonomiazko Nobel Saria lortu zuen."}
{"id": "75824", "revid": "512", "url": "https://eu.wikipedia.org/wiki?curid=75824", "title": "Chicago (2002ko filma)", "text": "Chicago 2002 urtean Rob Marshallek zuzendutako film musikala da, izen bereko Broadwayko musikalean oinarrituta.\nSinopsia.\nChicago 1920ko hamarkadan, Roxie Hart (Ren\u00e9e Zellweger) eta Velma Kelly (Catherine Zeta-Jones) hiltzaileak edozer egiteko gai dira, bata heriotz zigorra saihesteko eta bestea ospea lortzeko hurrenez hurren. Horretarako Billy Flynnen (Richard Gere) laguntza izango dute, Chicagoko abokaturik likitsenetariko bat."}
{"id": "75825", "revid": "512", "url": "https://eu.wikipedia.org/wiki?curid=75825", "title": "Be\u00f1at Axiari", "text": "Be\u00f1at Axiari edo Be\u00f1at Achiary (Donapaleu, Nafarroa Beherea, 1947) euskal kantaria eta perkusiojolea da. Baionako Kontserbatorioan ahots teknikaren irakaslea da.\nBiografia.\nEuskal folkak emandako talderik berritzaileena izan zen Urria. Inprobisazioan oinarritutako herri musikaren irakurketa aberatsak, taldearen zuzeneko emanaldi ikusgarriek eta Iparraldeko bizitza kulturalarekin zuten lotura zuzenak itzal handiko taldea bilakatu dute, nahiz eta sekula ez izan ezagun-ezaguna. Be\u00f1at Axiari (Donapaleu, Nafarroa Beherea, 1947) kantari eta perkusio jotzailearen jardun aberatsak jarraipena eman dio Urriaren izateari.\n\"Talde hau ez da orain denbora bateko Urria talde bera. Beste pertsona batzuekiko harremanetatik sortu da; elkar barne topatzeko eta gure kasualitatezko hitzetan eta gure elkar kutsatzean sorturiko musika bat egiteko gogo bizitik\", zioten Bruma altxatzean (IZ, 1979) taldearen disko bakarraren sarreran. Berez, testu horrek ederki kokatzen gaitu euskal folkak emandako talderik iraultzaileenaren ikuspegian. Iraultzailea, musika egiteko zein ulertzeko eragatik, eta iraultzailea, haien ikuspegi politikoagatik zein hainbat herri mugimendurekin zuten harremanagatik.\nClaude Etxelekonek (gitarra), Christine Martineauk (biolina), Pantxoa Axiarik (perkusioa), Christian Vienssansek (saxofoia, flauta, kapoul), Be\u00f1at Axiarik (ahotsa) eta Bruno Roman Ruizek (biolina) osatzen zuten taldea garai hartan. Laster batean bildu zitzaien Pascal Gaigne okzitandar jatorriko gitarrista eta konposatzailea (Amaia Zubiria, Imanol). Inprobisaziotik zein herri musikatik edaten zuen taldeak, eta horregatik, agian, askoz ere ikusgarriagoa gertatzen zen zuzenean. Horrela azaldu zuen Be\u00f1at Axiarik: \"Urriaren erreferentziak askotxo dira. Hasteko, Euskal Herriko musika tradizional batzuen oihartzuna dago. Nire barruan ditudan Zuberoako doinuak betiere kantatzen segitzen dut. Baina badira beste eragin musikal batzuk ere. Europako bat-bateko musikaren ildotik datozenak eta hemen guztiz ezezagunak direnak\" (1).\nGarai hartako euskal folk taldeekin alderatuta, nabaria da Urrian dagoen haustura gogoa. \"Garbi azaltzen da konflikto bat dela, eta nik uste dut maila jakin batean gure lur honetan ez dagoela kultura sortzerik hausturarik burutu gabe, aurrerapauso bat eman gabe nolabait. Gero ere, gure komunikazioaren edukiak entzute jarrera bat eskatzen du, entzute jarrera aktibo bat. Ez gauza baten jasotze soila. Erlazio berri batzuk sortu nahi ditugu publikoarekin, eta hori ez dago sekula aldez aurretik irabazia, hori guk irabazi behar dugu. Espektakuluaren magiaren bitartez lortu beharra dago hori\" (1). Horixe gertatu zen, hain zuzen ere, Urriaren beste ekarpen berritzaile nagusia: taldearen eszenaratze landua.\nTaldekideek harremanak zituzten Iparraldeko zein Frantziako hainbat antzerki talderekin, eta emankorra gertatzen zen haien arteko hartu-emana, baita hainbatetan elkarlana ere. Hartu-eman horiek jarraituak izan dira, gainera, Be\u00f1at Axiariren kasuan (Tafurs, Theatre des Chimeres, Theatre Du Rivage, Koldo Amestoi, Biarritz Balleta...).\nPascal Gaignek, Be\u00f1at Axiarik eta Christine Martinauk osatu zuten taldearen muina 80ko hamarkadaren bigarren erdialdera arte, talde desagertu zen arte. Sekula ez zuten erabateko arrakastarik izan, baina beren nortasun berritzailearen lekukotasuna utzi zuten hamaika emanaldi eta elkarlanetan.\nPascal Gaignek ibilbide mamitsua egin du ondoren, bai hainbat musikariren gitarrista gisa, bai Amaia Zubiriarekin osatutako bikotean, bai konposizioaren alorrean, hainbat filmetarako musika sortuta.\nBe\u00f1at Axiari bilakatu da, zalantzarik gabe, Urriaren \"izpirituaren\" jarraitzaile zuzena. Ibilbide emankorra egin du eta Europan Euskal Herrian baino ezagunago da. Alde batetik, euskal tradiziotik hurbilago dauden diskoak ditu: Arranoa (Ocora, 1988), Ene kantu ferde ta urdinak (Elkar, 1989), Euskal kantak Ama-Lur abesbatzarekin grabatutako lana (EMI, 2001)... Bestetik, inprobisazioaren mundutik zuzenean edaten duten lanak ditu: Achiary, Carter, Holmes (CCAM, 1994); Ce n'est pourtant (L'Empreinte Digitale, 1996), Michel Doneda saxofoi jotzailearekin egindakoa; Leitza larrea (Agorila, 2000); (Nord Sud, 2003), gwana musika, flamenkoa eta euskal kantaren arteko topaketa bitxia... Halaber, kolaboratu egin du Pedro Soler gitarristarekin (Pr\u00e8s du coeur sauvage...), Etage 34 rock taldearekin (Etage 34)... Azkenik, bestelako hamaika ikuskizunetan ere parte hartu du -Emazte zuriaren bila ikuskizuna; Santa Kruz apaiza eta Juan Martin Pueyrredon pastoralak; Oihana auhenka ikuskizuna; Batekmila, antzerkia eta dantza uztartzen dituena...- eta bere nortasunaren arrastoa utzi du Axiarik\nGuztira, hamabost disko baino gehiago grabatu ditu, eta askok esan izan dute Europako ahots hoberena duela Be\u00f1at Axiarik. Vietnamdik Marokora doazen mundu osoko hamaika musikarirekin lan egin izan du eta etengabea dabil Europa osoko agertokietan. Gainera, Ipar Euskal Herriko bizitza kulturalaren animatzaile aipagarria da, Errobiko Jaialdia antolatzen baitu, mundu osoko ahozko transmisioaren inguruan 1995etik urtero Itsasun (Lapurdi) egiten den jaialdia."}
{"id": "75826", "revid": "817355", "url": "https://eu.wikipedia.org/wiki?curid=75826", "title": "Be\u00f1at Achiary", "text": ""}
{"id": "75827", "revid": "817357", "url": "https://eu.wikipedia.org/wiki?curid=75827", "title": "Benat Achiary", "text": ""}
{"id": "75830", "revid": "98220", "url": "https://eu.wikipedia.org/wiki?curid=75830", "title": "The Departed", "text": "The Departed 2006 urtean Martin Scorsesek zuzendutako filma da. Leonardo DiCaprio, Matt Damon, Jack Nicholson, Mark Wahlberg, Martin Sheen, Ray Winstone, Vera Farmiga eta Alec Baldwin aktoreek antzeztu zuten.\n\"Infernal Affairs\" (2002) hongkongdar filmaren berregokitzapena da.\nArgumentua.\nBoston, Francis \"Frank\" Costello (Jack Nicholson) bertoko irlandar mafiaren buruzagiak Colin Sullivan (Matt Damon) informatzailea Massachusettseko Polizian sartu du. Aldi berean, poliziak William Costigan, Jr. (Leonardo DiCaprio) Costelloren taldean infiltratuko du. Behin alde biak egoeraz jabetuta, infiltratuak topatu beharko dituzte."}
{"id": "75831", "revid": "98220", "url": "https://eu.wikipedia.org/wiki?curid=75831", "title": "No Country for Old Men", "text": "No Country for Old Men 2007 urtean Coen anaiek zuzendutako filma da, Cormac McCarthyren izen bereko eleberrian oinarrituta.\nSinopsia.\nMendebaldeko Texas, 1980ko ekaina. Llewelyn Moss (Josh Brolin) ehiztariak basamortuan droga-tratu batean galdutako dirua aurkituko du. Mexikora ihes egitea saiatuko da baina trafikariek bera harrapatzeko Anton Chigurh (Javier Bardem) hiltzailea bidaliko dute."}
{"id": "75833", "revid": "6327", "url": "https://eu.wikipedia.org/wiki?curid=75833", "title": "Sasardia", "text": ""}
{"id": "75834", "revid": "201", "url": "https://eu.wikipedia.org/wiki?curid=75834", "title": "Arrosa (kolorea)", "text": ""}
{"id": "75835", "revid": "201", "url": "https://eu.wikipedia.org/wiki?curid=75835", "title": "GHz", "text": ""}
{"id": "75836", "revid": "201", "url": "https://eu.wikipedia.org/wiki?curid=75836", "title": "MHz", "text": ""}
{"id": "75838", "revid": "336", "url": "https://eu.wikipedia.org/wiki?curid=75838", "title": "Asier Goiria", "text": "Asier Goiria Etxebarria (Amorebieta, Bizkaia, 1980ko irailaren 19a - ) euskal herritar futbolaria da. Aurrelari postuan jokatzen du.\n2008/09 denboraldian lehen mailan jokatuko du aurrenekoz, Numantzia taldearekin."}
{"id": "75839", "revid": "9316952", "url": "https://eu.wikipedia.org/wiki?curid=75839", "title": "Markel Robles", "text": "Markel Robles Zugadi (Lekeitio, Bizkaia, 1979ko ekainaren 12a - ) euskal herritar futbolaria da. Erdilari postuan jokatzen du."}
{"id": "75840", "revid": "56334", "url": "https://eu.wikipedia.org/wiki?curid=75840", "title": "Ra\u00fal Garc\u00eda Fern\u00e1ndez", "text": "Ra\u00fal Garc\u00eda Fern\u00e1ndez (Hernani, Gipuzkoa, 1976ko ekainaren 30a - ) gipuzkoar futbolari ohia da. Atzelari postuan jokatzen zuen."}
{"id": "75841", "revid": "56334", "url": "https://eu.wikipedia.org/wiki?curid=75841", "title": "Ibon Larrazabal", "text": "Ibon Larrazabal Landa (Mungia, Bizkaia, 1980ko urtarrilaren 22a - ) euskal herritar futbolari ohia da. Erdilari postuan jokatzen zuen."}
{"id": "75843", "revid": "16654", "url": "https://eu.wikipedia.org/wiki?curid=75843", "title": "David Acaz", "text": "David Acaz Mart\u00ednez (Iru\u00f1ea, Nafarroa, 1975eko maiatzaren 19a - ) futbolari nafar ohia da. Erdilari edo atzelari postuan jokatzen zuen. Erretiratu eta gero entrenatzaile bilakatu zen."}
{"id": "75845", "revid": "56334", "url": "https://eu.wikipedia.org/wiki?curid=75845", "title": "Roberto Lombra\u00f1a", "text": "Roberto Lombra\u00f1a Hompanera (Bilbo, Bizkaia, 1975eko azaroaren 13a - ), Txiki Lombra\u00f1a bezala ere ezaguna, bizkaitar futbolari ohia da. Erdilari postuan jokatzen zuen. Bere anai gaztea Javi futbolaria zen ere."}
{"id": "75846", "revid": "1712", "url": "https://eu.wikipedia.org/wiki?curid=75846", "title": "Artatxagan", "text": ""}
{"id": "75847", "revid": "1712", "url": "https://eu.wikipedia.org/wiki?curid=75847", "title": "Gaintxorrotx", "text": ""}
{"id": "75848", "revid": "336", "url": "https://eu.wikipedia.org/wiki?curid=75848", "title": "Txema A\u00f1ibarro", "text": "Txema A\u00f1ibarro Astondoa (Zeberio, Bizkaia, 1979ko uztailaren 26a - ) euskal herritar futbolari ohia da. Erdiko atzelari postuan jokatzen zuen.\n2015ean Erretiratu egin zen eta Athletic Juvenil C entrenatzen hasi zen."}
{"id": "75850", "revid": "6327", "url": "https://eu.wikipedia.org/wiki?curid=75850", "title": "Zibilizazio mizenastar", "text": ""}
{"id": "75851", "revid": "6327", "url": "https://eu.wikipedia.org/wiki?curid=75851", "title": "Arkitektura mikeniko", "text": ""}
{"id": "75853", "revid": "512", "url": "https://eu.wikipedia.org/wiki?curid=75853", "title": "Lewis Milestone", "text": "Lewis Milestone (Leib Milstein zuen benetako izena; Kishinev, Besarabia, 1895eko irailaren 30a - Los Angeles, 1980ko irailaren 25a) zinema zuzendaria izan zen, Oscar Saria bitan irabazitakoa.\nKishineven jaio zen, Bessarabian, egun Moldavia, artean Errusiar Inperioaren lurraldea zen hartan. Lehenengo Mundu Gerra hasi aurretik Ameriketako Estatu Batuetara joan zen, eta armadan izena eman bitartean hainbat lanetan jardun zuen. Gerran zuzendari laguntzaile egin zuen lan, erreportajeak filmatzen. 1919an estatubatuar herritartasuna lortu zuen. Gerra amaituta, Hollywoodera joan zen eta muntatzaile eta zuzendari laguntzaile aritu zen, harik eta Howard Hughesek \"Two Arabian Knights\" filma zuzentzeko aukera eskaini zion arte: horrela 1928ko Zuzendari onenaren Oscar Saria irabazi zuen, sari horiek banatzen hasi ziren aurreneko urtean hain zuzen ere. Bi urte geroxeago eta \"All Quiet on the Western Front\" filmagatik bigarren Oscar saria jaso zuen, Erich Maria Remarque idazlearen eleberrian oinarritua. Hurren etorri zen \"The Front Page\", eta lan honengatik sarietarako izendapena ere jaso zuen; irabazi ez baina. 1940an ostera ere izendatu zuten \"Of Mice and Men\" filmagatik. Milestoneren lan garrantzitsuenak 30eko eta 40ko hamarkadetakoak dira, eta kameraren erabilera iaioa eta argitzeko abilezia ezaugarri izan zituen. 1950etik aurrera zinemarako zein telebistarako egin zuen lan.\nLewis Milestone 1980an hil egin zen."}
{"id": "75857", "revid": "512", "url": "https://eu.wikipedia.org/wiki?curid=75857", "title": "Sinfonia fantastikoa", "text": "Sinfonia fantastikoa (ofizialki ) deritzona, Hector Berlioz musikari eta konposatzaile frantziarrak 1830ean idatzitako musika-lana da. Egilea, musika-lan hau idazteko Henrietta Constance Smithson aktoresan shakespeartarrean inspiratu zen, honetaz erabat maiteminduta zegoelarik. Musika-lan hau musika programatikoaren adibide argi eta eder bat da. Musika-lan hau, bost mugimendutan banatuta dago:\nSinfoniaren istorioa.\nSinfoniak, xehetasunez beteriko istorio bat kontatzen du. Arrazoi honegatik, musika programatikoaren adibide hoberenetako bat dela esaten da, beharbada, azpigenero honetako lehenengokoetakoa ere bada. Istorioa honako hau da:\nEtsitako musikari gazte batek, bere burua opioarekin pozoitu du, eta, amets luze batean amesgaizto eta ikuskariak izaten ditu, bere maitearen ideia behin eta berriz burura datorkiolarik. Iraganeko poz eta tristeziak gogoratzen ditu, bere maitea bere bizitzan agertu aurretik, eta ondoren, bere neska bere bizitzan agertu ondoren, bihurtu zen jeloskorra, erlijioaren kontsolamendu bakarra zuelarik.\nBigarren mugimenduak, dantzaldi baten musika gogorarazten du, non, dantzaren birekin, berriz bere maitea ikusten duen.\nHirugarren mugimendua, oso zaila izan zen Berliozentzat. Zelaian, bi artzainek melodia bat jotzen dute euren txirulekin euren behiei deitzeko. Dena lasaitasuna da bere maitea berriz agertzen den arte, heroiagan, egonezina sorraraziz. Beste artzainak bere txirula jotzen du, baina oraingoan ez dago erantzunik. Une horretan, eguzkia sartu egiten da, urrun jo duen trumoi batekin batera. Ondoren, eszenan isiltasuna nagusi da\nUrkamendirako martxa, gau bakar batean idatzia izan zen, Maitearen hilketaren ametsa dakar, heroia, horregatik, heriotza zigorrera kondenatzen dutelarik. Martxak, bere pauso erregularrarekin ditu bere une basatienak, segizioak, heroiaren heriotza ikusteko biltzen den jendetza artean tokia egiten ari den bitartean. Maitea, aizkora heroiaren leporantz jaisten ari den unean agertzen da.\nAzken mugimendua, akelarre bat da, deabruzko ospakizun baten orgia basati bat. Maitearen irudiak, orain, iseka bizi bat dirudi. Hil kanpaiak, azken judizioaren \"Dies Irae\" ereserkiaren gainetik entzuten dira, eta dantzarekin nahasten dira. Mugimendu honetako hil kanpaien musika Wendy Carlosek erabili zuen \"A Clockwork Orange\" eta \"The Shining\" filmen soinu bandetan."}
{"id": "75858", "revid": "1712", "url": "https://eu.wikipedia.org/wiki?curid=75858", "title": "Sinfonia fantastica", "text": ""}
{"id": "75860", "revid": "201", "url": "https://eu.wikipedia.org/wiki?curid=75860", "title": "Ekliptikaren ardatz", "text": ""}
{"id": "75867", "revid": "56334", "url": "https://eu.wikipedia.org/wiki?curid=75867", "title": "Artikutza", "text": "Artikutza geografikoki Goizuetako udalerrian baitan dagoen barruti edo eskualdea da. Hala ere, Donostiako Udala 1919tik haren jabea da eta iristeko bidea aldiz Oiartzungo Altzibar eta Karrika auzoetatik abiatzen da. Esparru natural eder honek 3700 hektarea inguru hartzen du, barruan 6 milioi zuhaitz inguru dituen baso zabala gorde duelarik.\nEuskal Herriko ingurunerik euritsuena eta zaharrenetarikoa da.\nUrtegiko Enobieta erreka birsortzen.\nBestela, Artikutzako urtegia (\"Enobieta errekakoa\") 1947tik 1953 arte eraiki zuten, baina Inoiz ez zen egonkortu behar bezala. 1992az geroztik jardueratik kanpo zegoen. Donostia urez hornitzeko egin zuten, baina ibaian beheragotxo dagoen A\u00f1arbeko urtegiak egin izan du hori 1976tik Artikutzakoren laguntzarik gabe. 2017an Donostiako udalak urtegia deuseztatzeko erabaki zuen. 2019an Ekonobieta erraka birsortzeko prozesua aukera paregabe bat da tamaina horretako lan batek biodibertsitatean duen eragina aztertzeko. Mundu osoan zaharkituta edota erabilerarik kanpo geratu diren urtegien kopurua handitzen ari denean, ez dago informazio nahikoa gisa honetako aktibitate batek ingurumenean.\nIbaien errestaurazioan aditu den EHUko ikertzaile Arturo Elosegik Artikutzako urtegia ikertzen ari da ibaien errestaurazioko aplikazio praktiko gisa. 2017an hasi ziren urez husten, segurtasun arazoak zituelako eta ez zelako erabiltzen, eta 70 urte lehenagoko egoerara itzuli nahi dute ingurua. Natura ikertzeko laborategi bat da, eta nazioartetik ikerlariak etortzen dira, Artikutzakoa Europako basorik zaharrenetariko bat delako. Kantauri itsasoko ertzean hoberen mantendu den espazioetako bat da Artikutza. Urtegia Goizuetako lurretan (Nafarroa) badago ere, Donostiako Udalaren esku dago ustiaketa. Biodibertsitate handiko eremua da. Ia mende batez ezohiko modu batean zaindu eta babestu du administrazioak.\n2022an \"Urak aske\" dokumentala plazaratu zuen Bego\u00f1a Zubiak bailara berreskuratzeko prozesuaz.\nBitxikeriak.\nArtikutzan grabatu ziren ETB 1 telebistaren Balbemendi telesaileko hainbat kanpoaldeko eszena."}
{"id": "75868", "revid": "336", "url": "https://eu.wikipedia.org/wiki?curid=75868", "title": "Tirano", "text": "Tiranoa (grezieraz: , \"tyrannos\"), egungo esanahiarekin, estatu edo erakunde batean botere ia absolutua duen agintaria da. Izenak konnotazio negatiboak ditu, bere interesak menpekoenen gainetik jartzen dituen agintari krudel eta bortitzarena.\nHitzaren zentzu klasikoan ordea, boterea bere kabuz, lege hereditario edo konstituzionaletatik at, lortu zuenari egiten dio erreferentzia. Aginte mota hau tirania da. Gobernu era honen jatorria Antzinako Grezian dago, non tiranoek gizarteko behe-mailako kideentzat erreforma sozialak eta obra publikoak egin zituzten. Sistemak epe luzera porrot egin zuen, gizabanako baten ospean oinarritzen baitzen, bere oinordekoak indarkeria erabiltzen zutelarik boterean mantentzeko.\nEtimologia.\nTirano hitza latinezko \"tyrannus\" (\u00abagintari ez-legezko\u00bb) eta grekoko \u03c4\u03cd\u03c1\u03b1\u03bd\u03bd\u03bf\u03c2 (\"tyrannos\", \u00abPolisko jauna, agintaria\u00bb) berez zentzu iraingarririk ez zuten hitzen eratorria da.\nHistoria.\nTirania Grezian sortu zen K.a. VII. mende inguruan, salerosketa nagusi zen hirietan, besteak beste Korinton, Epidauron, eta geroago Atenasen eta Sirakusan. Garai hartan Greziako hirietako aginpidea aristokrata oligarken esku zegoen; haien interesak, ordea, ez zetozen merkatari eta eskulangileen interesekin bat. Egoera horretan aitzakia harturik zenbait aristokrata handinahik, hiritarren eskubideak babestuko zituztelakoan merkatari eta eskulangileen laguntza lortu eta haiek zuten indarrari esker aginpidea eskuratu zuten.\nTirano askok, ordea, beren indarra eta ondasunak babestearren nagusikeriaz eta ankerkeriaz jokatu zuten, gainerakoen eskubideak kontuan hartzeke; jarrera hura zela eta, tiranokeriak gaitzespen zentzua hartu zuen pixkanaka, Atenasen erregimen demokratikoa eta konstituzioa indarrean jarri zirenetik bereziki. Dena dela, gaur egun aginpidea indarrez hartzen duen eta nagusikeriaz eta ankerkeriaz diharduen gobernua izendatzeko diktadura hitza erabiltzen da tiranokeria baino gehiago."}
{"id": "75870", "revid": "58701", "url": "https://eu.wikipedia.org/wiki?curid=75870", "title": "Anje Duhalde", "text": "Anje Duhalde (Arrangoitze, Lapurdi, 1950eko irailaren 12a) musikaria da. Bai taldean, bai bakarka jardun du.\nBizitza.\nHasiera.\n1970eko hamarkadan hasi zen musika egiten, \"Fuego\" taldean hain zuzen ere. Musika talde honetan bateria jotzen hasi zen. 15 urterekin hasi zen plaza talde hartan jotzen, baina jendaurrean Baionako antzokian abestu zuen lehen aldiz, 1973an, Maite Idirinekin batera. Mikel Laboa eta Etxamendi eta Larralde ere aritu ziren emanaldi hartan. Hurrengo urtean grabatu zituen bere lehen bi kantuak (\"Beste batekilan\" eta \"Goizero\"), single baterako. Bi kantuek Daniel Landart idazlearen hitzak zituzten, eta Duhalderen eta haren arteko harreman estuaren lehen fruitua izan ziren.\nErrobi.\nHorren ondoren Mixel Ducau lagunarekin batera lehen Euskal Rock taldea sortu zuen; \"Errobi\" izenez bataiatu zuten talde mitikoa. Talde honetan abeslari eta gitarra-jotzaile lanetan ibili zen, Rock progresiboa eta nazioarteko beste hainbat joera hurbilduz. Landartek idatzi zituen Errobiren kantu gehienetako hitzak. Urte batzuez plaza askotan jo eta gero, Errobi desegin zenean bakarlari bezala segitu zuen, baina kosta egin zitzaion Errobiren itzaletik aldentzea. Bakarlari lan horretan, tradizioarekiko atxikimenduak pisu handiagoa hartu du rock eta pop moldeko kantuetan.\n1980 urtean \"Errobiaren hegitik\" atera zuen, aurretik eginda zeuzkan zenbait kantu bildu zituen bere bakarkako lanari hasiera emanez eta bizitza osoa eman du ogibide horretan.\nBeste hainbat lankidetza.\nElkarlan asko egin dituen bakarlaria da Anje Duhalde. \"Akelarre\" taldearekin, esaterako, lau urtez ibili zen, berbenaz berbena, Euskal Herriko txoko guztiak ezagutzen. Akelarreren bi diskotan parte hartu zuen, \"Gau pasa\" eta \"Ari gara\" izenekoetan.\nBaina berbenero alde horrek ez zion eragozten bere bidetik segitzea, eta \"Erroz eta oroz\" edota \"Nahas-mahas\" diskoak dira horren adibide. Geroago, Xabier Amuriza bertsolariarekin egindako lanaren emaitza plazaratu zuen 1991n. \"Xabier Amurizarekin kantari\" diskoa txapeldunaren bertsoekin osatua dago, Duhaldek gitarra eta ahotsa jarri dizkio eta musika bion artean egina da. Lan bikain horren ondoren \"Bakezaleak\" (1992) atera zuen, oso kritika onak jasoz, eta 1993an \"Zuzenean\" disko bikoitza, non bere kanten bilduma egiten zen. Harrezkero \"Azkarate\", \"Pinpirin eta Florian\" eta \"George Brassens kantari\" diskoak plazaratu ditu.\nAnje Duhaldek sentimendua duen edozein musika gustatzen zaiola dio eta bere idoloak (Neil Young, Bob Dylan, Paul Simon...) ez ditu aldatu. Kantari engaiatua, zentsura dela eta arazoak izan ditu.\nIrratiko esataria.\nAnje, ordea, ez da musikagintzara mugatu. Irrati uhinetan ere ibilitako esataria dugu. 1990eko hamarkadan Baionako Gure Irratian aritu zen lehenik, eta ondoren Bilbo Hiria Irratian irratian, egoitza Bizkaiko hiriburuan duen Kafe Antzokitik."}
{"id": "75871", "revid": "105290", "url": "https://eu.wikipedia.org/wiki?curid=75871", "title": "Arardo", "text": "Arardo, Jainko edo jainkosa baten izena izan zen Akitania erromatarraren garaina, Pirinio aldean. Zenbait aldareen inskripzioetan azaltzen da bere izena.\nSaint-Bertrand de Comminges herrian azaltzen da berari buruzko inskripzioa. Baita Ardiege herrian ere.\nEz dugu bere ezaugarrien berri.\nEtimologia.\nBaliteke ardiarekin zerikusirik izatea. Hala ere Koldo Mitxelenak \"arardo\" hitza aitzineuskaraz ardoa esan nahi duela dio. Hau hala balitz, baliteke Jainko honek ardoarekin zer ikusirik izatea, zebait jainko klasikoekin, Baco edo Dioniso Jainkoen kasu.\nGogoratu halako parekotasuna ematen dela besbete zenbait dibinitate pririniarren kasu, Andosto akitaniar eta Herakles jainko klasikoen artean, esate baterako.\nToponimia.\nPirinioetako zein Euskal Herriko toponimian, zenbait leku izen topatzen dugu \"Ardo\" izenarekin, eta lagundu zezaketen Arardoren etimologia argitzen edo dibinitatearen inguruko informazioa ematen."}
{"id": "75872", "revid": "1659", "url": "https://eu.wikipedia.org/wiki?curid=75872", "title": "Erregearen bosten", "text": "Erregearen bostena edo kintoa 1504an Gaztelako Koroak Ameriketako koloniei ezarritako zerga bereziari esaten zaio. Hango meategietan edo lapurreten bidez lortutako metal preziatuen, nagusiki urrea eta zilarra, ehuneko hogei (%20) erregearentzat zen.\nAurrekariak.\nMesopotamia.\n2.650 K.a.tik aurrera, erregeek gastu militarren gehikuntza izan zelako, gotorlekuak, ekipoak, soldaduak eta sariak, zergak ezartzea eta kontrolatzea erabaki zituzten. Eta anbizio expansionistak atzerriko lurralde eta hiriak menperatzea lortu zuenean, errege konkistatzaileen zerga ezarri zuen.\nAntzinako Egipto.\nAdministrazioa eta Ogasuna oso garatuta zeuden, eta gobernuak hainbat zerga biltzen zituen faraoiaren sostengurako, lurralde guztien jabea baitzen. Adibide bat Genesis-en aurkitzen dugu, hau da, Kristau Bibliako Itun Zaharreko lehen liburuan. 47. kapituluan, 1300 K,a.tik inguru, Jose Patriarkak esan zion jendeari: \"Nik hazia erosi dizuet, eta zuek lurra ereingo duzue. Fruitu horietatik, lau zati zuen mantentze-lanetarako izango dira, eta bosgarrena faraoiari emango diozue.\nEstatu musulmanak.\nIberiar penintsulako estatu\u00a0musulmanetan erregearen kintoa indarrean egon zen Erdi Aroan zehar. Hondakinak eta gerrako harrapakinak ondorengo eran banatzen ziren: kintoa erregearentzat kendu ondoren, norbanako bakoitzak bere gosea asetzeko adina har zezakeen, gainerakoa ondare komunari emanez. Zaldizkoak bi zati jasoko zituen; infanteak bat, etab.\nEspainian.\nHamabosgarren mendean, merkatariek Gineatik Andaluziara eramaten zituzten beltzen salmenten bosgarrena penintsulan kobratzen zen.\nPortugalen.\nEspainiak ezarritako erregeordetzekin ez bezala, Portugalgo Amerikako lurralde administrazioaren forma Brasilgo kapitaintzak izan ziren. Afrikako eta Ozeaniako herrialdeekin batera, Portugalgo Inperioaren barne zeuden. Kontzesionarioa zen kapitaintzaren agintari gorena. Portugalgo erregearen eta kontzesionarioaren arteko lotura juridikoa bi dokumentuetan ezarri zen: Jabetza eskutitza, jabetza baieztatzen zuena, eta Gutuna, eskubideak eta betebeharrak zehazten zituena.Gutuna batez ere kolonoek Koroari ordaindu beharreko zergekin lotuta zegoen. Metalak eta harribitxiak aurkituz gero,% 20 Koroarentzat zen.\nAmeriketako bostena.\nGaztelako koroak izen horrekin ofizialki 1504an ezarri zuen. Zerga hura meatzeetatik ateratako metal bitxiei \u2014batez ere urreari eta zilarrari\u2014 ezarri zitzaien, bai eta beste salgai batzuei ere, Espainiar Inperioaren menpeko Ameriketako lurretan.\nZergaren portzentaia.\nZerga honen zenbatekoa, hasiera batean, bere kolonietan lortutako metal edo bitxi aberastasuneko ehuneko hogeia zen, Habsburgo etxearen erorketa eta espainiar tronura Borbon etxearen iritsierarekin, aldaketa batzuk abian jartzen dira meatzaritza ekoizpena berrabiatu eta bultzatzeko, garai horietan krisian zegoena. Zergaren zenbatekoa jeitsi egiten da, ehuneko hamarrera (hamarrena), urteetan aurrera, ehuneko bost edo ehuneko zortzira, edo gutxiagora jeitsiko zena kolonizatzearen amaiera ingurura.\nZergaren norakoa eta forma.\nZerga hau administrazio kolonialak kobratzen zuen Errege Kutxak izeneko organismoaren bidez. Monarkiaren eskuetara, metal preziatuzko barra eran iristen zen.\nGarraioa.\nGaraiko espainiar ontzietan, Erregeren bostenaren ahal zen gehiena garraiatzeko, egon ziren artelanak, urre edo zilarrezko barratan bihurtzeko urtu zirenak, honela bere garraioa errazteko. Horregatik, urriak dira kolonaurreko garaietako metal horietako artelanak.\nArtelan hauetako batzuk, Erregeren bostenetik libratu ziren, eta, aldi berean, urtuak izatetik, Indietan aberastu ziren konkistatzaile batzuk, euren ustez Lima eta beste hiri batzuetako euren jauregietarako politenak ziren artelanak mantendu izanagatik.\nUrrezko eta zilarrezko beste atal batzuk, gaur egun ikus daitezke, hilobietan lurperatuta zeudelako eta beranduago aurkituak izan zirelako.\nZenbatekoa guztira.\nEvo Morales Boliviako presidenteak honako hitzaldia eman zuen 2013ko uztailean Europar Batasunean, eskatzen zioten kanpo zorra zela eta: \"\u201c\u2026 Nik ere eska ditzaket ordainketak, eta interesak ere erreklama ditzaket. Indietako Artxiboan ageri da, ordainagiria ordainagiriaren gainean, eta sinadura sinaduraren gainean, 1503tik eta 1660 urteen artean soilik, Ameriketatik Sanl\u00facar de Barramedara 185 mila kilo urre eta 16 milioi kilo zilar iritsi zirela\"\u201d.\nBitxikeriak.\nZerga honen gaztelerazko izenak, Quinto Real, alegia, Nafarroako lurralde bati eman zion izena, gazteleraz, Quinto Real eta euskeraz Kintoa bezala ezaguna dena."}
{"id": "75873", "revid": "119347", "url": "https://eu.wikipedia.org/wiki?curid=75873", "title": "Central Park", "text": "Central Park (euskaraz \"Parke Zentrala\") EEBBko New York hiriko parke publiko handi bat da, Manhattan uhartearen erdian kokatua. Urtero hogeita bost milioi inguru bisitari izaten dituenez, Estatu Batuetako hiri-parke bisitatuena da. Ezin konta ahala film eta telebista-serietan agertu izanaren ondorioz, mundu osoan ezaguna da; bereziki, bertako zelaietatik ikus daitekeen etxe orratz-perspektiba egiazki aparta. Central Park, Monako baino ia bi aldiz handiagoa da eta ia zortzi aldiz handiagoa Vatikano hiriarekin konparatzen badugu.\nParkea.\nParkea \"Central Park Conservancy\" erakundeak kudeatzen du. Irabazi-asmorik gabeko erakundea da, \"New York City Department of Parks and Recreation\" departamentuarekin sinatuta daukan kontratu bat dela medio.\nCentral Parkek honako kale hauekin mugatzen du: iparraldetik, West 110th Street; hegoaldetik, West 59th Street; mendebaldetik, Zortzigarren Hiribidearekin; eta ekialdetik, Bosgarren Hiribidearekin. Baina kale horiek, Central Parken paretik pasatzean, izena aldatzen dute (Bosgarren Hiribideak izan ezik, bere izena mantentzen baitu), eta horrela, Central Park North, Central Park South eta Central Park West izenak hartzen dituzte, hurrenez hurren.\nParkearen aldameneko zonarik gehienak eraikin ikusgarriz eta garestiz beteta daude.\nParkea diseinatu zuten Frederick Law Olmsted paisaia-arkitektoak eta Calvert Vaux arkitektoak.\n1963an, Central Park \"National Historic Landmark\" izendatu zuten (eraikin, toki, egitura, objektu edo distritu bati Estatu Batuetako Gobernuak ematen dion izendapena, duen balio historikoa aintzat harturik).\nParkearen zatirik handienak itxura guztiz naturala eta berez sorturikoa izatearena daukan arren, kontua da gizakiak diseinatua dela, egiazki. Parkeak itxura naturaleko zenbait laku eta urmael dauzka, oinezkoentzako bidezidor-sare zabala, izotz gaineko irristaketan ibiltzeko bi pista, zoo bat, Central Park Conservatory Garden (estilo frantseseko lorategi bat), animalien natur erreserba bat, baso naturalez osaturiko zona zabal bat, urtegi bat (korrika egiteko bide batez inguratua), eta zerupeko anfiteatro bat, Delacorte Theater izenekoa, \"Shakespeare in the Park\" uda-jaialdiko jarduerak egiten direnekoa. Halaber, zelai handiak nahiz txikiagoak dauzka han-hemenka barreiatuta; horietako batzuk rock-taldeen kontzertu jendetsuak egiteko erabiltzen dira, edo kirola modu informalean egiteko, edo, besterik gabe, jendea lasai etzanda egoteko. Hesiz inguraturiko haur-jostaleku mordo bat ere badago eskueran.\nParkean animalia asko daude, eta migrazioan doazen hegaztientzako egiazko oasi bat da, batez ere udazkenean eta udaberrian. Horregatik, txori-behatzaile ugari bertaratzen dira urte-sasoi horietan. Gutxi gorabehera, 200 hegazti-espezie desberdin aurki daitezke.\nParkea autoentzako errepide batzuek ere zeharkatzen dute."}
{"id": "75874", "revid": "512", "url": "https://eu.wikipedia.org/wiki?curid=75874", "title": "Labana", "text": "Labana bere orria kirtenaren barnean toles daitekeen aiztoa da bereziki, nahiz eta aizto edo ganibet soila izendatzeko ere erabiltzen den. Kirtenera lotzen duen ardatz baten inguruan mugitzen da orria, ahoa horretarako prestatuko ildo baten barnean gordeta gera dadin. Zenbait labanak luzetara mugitzen den orria dute, kirtenetik kanpora eta barrura. Aizto tolesgarri itxi batean, kirtenak ez du ahoa erabat babesten, eta, horretarako, zorro baten beharra dago eramateko.\nHitza.\n\"Labana\" hitzak \"-a itsatsia\" du."}
{"id": "75875", "revid": "105290", "url": "https://eu.wikipedia.org/wiki?curid=75875", "title": "Zeru polo", "text": "Zeru poloak Lurraren errotazio ardatzak zeru-esfera mozten dituen bi puntu dira: zeruko ipar poloa eta zeruko hego poloa. Lurretik ikusita, izarrek puntu horien inguruan egiten dute bira.\nZeruko ipar poloa.\nEkinozioen prezesioagatik, zeru poloak izarrekiko mugitzen dira, eta, ondorioz, hemisferio bakoitzean iparrizar]rra ez da berbera urteen igaroan. Gaur egun, iparrizarra ipar hemisferioan, Hartz Txikiaren isatsaren muturrean dagoena da, polotik hurbilen dagoena delako, gradu bat baino gutxiagoko distantzia dagoelarik, oraindik gehiago hurbiltzen joango da eta 2100an, zeruko ipar poloa eta iparrizarraren arteko distantzia ez da 28' baino gehiagokoa izango. Une honetatik aurrera, poloa izarretik aldenduko da, hau, iparrizarra, beste 25.780 urte arte izango ez delarik.\n1930 inguruan zeru poloa 11 magnitudeko izar baten ondotik pasa zen, urte batzuez, \"Polar\u00edsima\" izena hartu zuena. Gaur egun poloa beragandik aldentzen da, urteko 20\"ka. Prezesio mugimendu honen epea 25.780 urtekoa da eta mendez mende jaisten doa. Beste alde batetik, zeru poloak euren inguruan mugitzen diren ekliptikaren poloak ez dira aldaezinezkoak, ekliptikaren planoa motelki kulunkatzen baita, Lurrak, beste planeta batzuengandik jasaten dituen perturbazioen ondorioz."}
{"id": "75876", "revid": "105290", "url": "https://eu.wikipedia.org/wiki?curid=75876", "title": "Taila (zerga)", "text": "Taila zerga zuzen bezala, modu pertsonalean biltzen dena da. Inposaketa prozesuari tailazio deritzo. Taillea Frantzian, Antzinako Erregimenean, zerga nagusienetako bat zen eta atzeragarritzat jotzen zena, pribilegiatuak zerga hori ordaintzetik libre baitzeuden, hain zuzen ere, gizarteko aberatsenak. Antzinako Erregimeneko Espainian, antzerako zergak zeuden, petxeroek bakarrik ordaintzen zituztenak."}
{"id": "75877", "revid": "105290", "url": "https://eu.wikipedia.org/wiki?curid=75877", "title": "Arbendolondo", "text": "Arbendolondoa (baita ere arbendol, arbendolatze) da zuhaitz hosto erorkorra, (\"Prunus (Amygdalus) dulcis\") \"Rosaceae\" familiakoa. Haren hazia arbendola da, fruitu lehor oso estimatua.\nHego Euskal Herrian almendrondo esan ohi zaio (baita ere almendra, almendroi; fruituari, almendra). Ipar Euskal Herrian, berriz, amandaondo (baita ere amanda eta amandatze; fruituari, amanda).\n10 metroko altuera edukitzera irits daiteke. Zurtoin lisoa dauka, berdea eta marroia gaztea denean eta zartatua, ezkatatsua eta grisaxka zahartzen denean. Hosto sinpleak dauzka, lantza-formakoak, luzeak, estuak eta mutur zorrotzekoak, 7-12 cm-ko luzerakoak eta berde biziak, ertz oxkarratu edo horzdunak. Loreak bakarka edo 2-4 aleko taldeetan ekoizten ditu; pentameroak dira, bost sepalodunak eta bost petalodunak, zuritik arrosara joan daitezkeen koloretakoak, 3-5 cm-ko diametrokoak. Haziak 3-6 cm luze dira, drupa motakoak, exokarpo eta mesokarpo zaildunak eta endokarpo gogordunak, oblongoak, elipsoidalak, haragi lehorrekoak, ilupadunak, berdeak, dehiszenteak. 9 hilabete behar dute heldutasunera iristeko.\nFruta-arbola hau eskualde beroetan hazten da, ez baitu hotza ongi jasaten. Arbendolondo gehienak lehorreko lurretan landatzen dira, lurzoru aske eta hareatsuetan."}
{"id": "75878", "revid": "1712", "url": "https://eu.wikipedia.org/wiki?curid=75878", "title": "Almendrondo", "text": ""}
{"id": "75879", "revid": "23317", "url": "https://eu.wikipedia.org/wiki?curid=75879", "title": "Arbendol", "text": "Arbendola, Hego Euskal Herrian almendra, arbendolondoaren fruitua da. Kanela koloreko geruza oso fin batek estaltzen du, bai eta jangarria ez zen kanpo azal gogor bat eta lehortuz doan azal orlegi bat ere. Kanpo azal horiek arbendolaren pisu gehiena osatzen dute, hortaz, arbendonalaren zati jangarria pisuaren %40ra murrizten da.\nBarietateak.\nArbendolondoaren barietateak oso ugariak dira munduan zehar. Bi multzo handitan sailkatzen dira fruituak, oskol gogorra dutenak eta oskol biguna dutenak. Iberiar penintsulan agertzen diren barietateak honako hauek dira:\nNutrizio balioa.\n100 gramo arbendolek 580 kcal ematen ditu, 2.423 kJ hain zuzen ere. \nMineral ugari dauzka, hala nola potasioa (733 mg), fosforoa (481 mg), magnesioa (270 mg), kaltzioa (269 mg), burdina (3,71 mg), zinka (3,12 mg) eta maila txikiagoan manganesoa, kobrea, sodioa eta selenioa.\nErabilera.\nAzkenburuko tradizionalak egiteko oso erabilia da; turroiak, mazapanak, tartak, izozkiak... Oskola kentzen zaio eta ondoren tostatu egiten da behar duen marroi kolorea hartu arte.\nArbendolaren esnea eta hortxata ere egiten da. Beganoentzako arbendol esnea proteina iturri garrantzitsua da esate baterako. \nArbendol olioa ere erabiltzen da, bai lurringintzan eta baita botikak egiteko ere.\nEkoizpena.\nBost kontinentetan ekoizten da arbendola. Kopuru handienak Estatu Batuetan eta Espainian ekoizten dira."}
{"id": "75880", "revid": "13403", "url": "https://eu.wikipedia.org/wiki?curid=75880", "title": "Almendra", "text": ""}
{"id": "75885", "revid": "105290", "url": "https://eu.wikipedia.org/wiki?curid=75885", "title": "Petxero", "text": "Petxeroa Antzinako Erregimeneko Gaztelako Erresuman, behe Erdi Arotik Aro Modernoaren amaiera arte, zerga pertsonalak (petxak) ordaintzeko derrigortasuna zuen gizartearen zatia zen: ohiko eta ez ohiko zerbitzuak deritzenak. Derrigortasun honek, eta ez aberastasunak, ezaugarritzen zuen gizarte maila hau. Beste zerga batzuk, alkabalak adibidez, produktuen gainekoak izanik, unibertsalagoak ziren.\nPetxeroen alderantzizko egoeran salbuetsiak zeuden: azken hauek, estamentuagatik (nobleak, elizgizonak), lurralde foruagatik edo erregearen mesedeagatik, petxarik ordaintzen ez zuten pribilegiatuak ziren, eta kasu partikular mordoa izaten zen. Zerbitzuak Gorteetan, hirien bozkekin onartzen baitziren, pribilegiatuek hauekin inplikaturik egoteari utzi zioten. Honek, neurri handi batean, instituzio honen izaera azaltzen du eta baita Hispaniar Monarkiarekin zuen harremana ere. Oso bestelakoak ziren parlamentu ingelesa eta Frantziako Estatu Orokorrak, beren artean biziki desberdinak izanda ere.\nAlkalako Ordenamenduak, petxeroen inskripzioa \"txanpon eta neurrien padroi\"etan aurreikusten zuen, euren ordaintzeko derrigortasunari uko egiteko moduak eragozteko.\nNafarroa eta Aragoiko Erresumetan ere petxa deitutako zergak ordaintzen ziren eta petxero hitza erabiltzen zen.\nBere erabilera zabalean, plebeio, herri xehe, edo hirugarren estatu hitzen sinonimotzat har daiteke, eta ez hain zehazki \"zerga-ordaintzaile\"-rena, azken hau gaur egungo estatuei dagokielako."}
{"id": "75888", "revid": "105290", "url": "https://eu.wikipedia.org/wiki?curid=75888", "title": "Larrazpil", "text": "Larrazpil Aralar mendilerroan dagoen mendi bat da, 1066 metroko garaiera duena. Illarraundiko malkorrarekin batera, mendilerroko ekialdereneko muturrean dago. Bertan, Aralarko beste hainbat menditan bezala, trikuharri bat dago.\nIrispideak.\nImotzeko haranean dagoen Goldaratzetik, G. R. 20tik ateratako P. R. marka batzuek, Iruandiko Malkorraren tontorrera daroate, tontor hau Larrazpiletik banatzen duen lepo-korridoretik igaroz, alanbre hesia erreferentzia hartuta iristen dena. Metro gutxitara trikuharri bat du, eta bertan, landaredia pixkat ireki egiten da, Sarbil, Andimendi eta Urbasako mendiak ikustea ahalbidetuz, Burunda eskualdearen beste aldean aurkitzen direnak."}
{"id": "75889", "revid": "44278", "url": "https://eu.wikipedia.org/wiki?curid=75889", "title": "Sarbil", "text": "Sarbil Nafarroa Garaiko mendilerroa da, Iru\u00f1erriaren mendebaldean dagoena. Andimendiko mendilerroaren azken muturreko mendilerrotzat hartzen da. Iru\u00f1erriaren eta Gesalazko haranaren (Lizarrerria) artean dago.\nMendilerroan dagoen Saldise Ollaran udalerriko kontzejuak ematen dio izena mendilerroari."}
{"id": "75890", "revid": "336", "url": "https://eu.wikipedia.org/wiki?curid=75890", "title": "Aneurin Bevan", "text": "Aneurin Bevan edo Nye Bevan (Tredegar, Monmouthshire, 1897ko azaroaren 15a \u2013Chesham, Buckinghamshire, Ingalaterra, 1960ko uztailaren 6a) politikari galestar ezaguna izan zen, Erresuma Batuko Alderdi Laboristakoa, XX. mendeko erdialdean bere alderdian kide nabarmena eta Osasun Ministroa izan zena (1945-1951), National Health Service zerbitzu publikoaren sorrera (1948) bultzatu egin zuena."}
{"id": "75892", "revid": "105290", "url": "https://eu.wikipedia.org/wiki?curid=75892", "title": "Errege patronatu", "text": "Errege patronatua (edo Patronatu Eskubidea), aita santuek Espainia eta Portugaleko erregeei eman zizkieten pribilegioak ziren, hauek, Amerikan, ebangelizazioa eta Eliza Katolikoren ezarpena laguntzearen truke. \"Romanus Pontifex\" (1455) eta \"Inter Caetera\" (1456) buldetatik eratorri zen Portugalen onurarako emanak herrialde honen ibilbide atlantikoetan eta Alexandroar buldetatik, 1493an igorriak, Amerikaren aurkikuntzaren ondoren, Errege Katolikoek eskatuta. Errege patronatua edo indianoa Espainiar monarkiarentzat Julio II.a aita santuak baieztatu zuen 1508an.\nPatronatu indianoa.\nEliza zuzentzeko monarkaran botereak gehituz joan ziren denboraren igaroan. 1539an, Karlos I.a Espainiakoa enperadoreak, apezpikuek Aulki Santuari egin beharreko eskakizunak bere eskutik igarotzea esigitu zuen, aita santuaren dokumentuei \"errege baimena\" ezarriz beteak izan zitezen. 1574an, \"Indietako patronatua\" edo \"errege patronatu indianoa\" izeneko Errege Zedula igorri zen, instituzioa finkatu zuena. Bertan, errege baimenpean, elizen, katedralen, komentuen eta ospitaleen eraikuntza, apezpikutzak, artzapezpikutzak, duintasunak, onurak eta beste eliza kargu batzuk ematea geratzen zen. Prelatuek, egiten zuten guztiaren berri eman behar zioten erregeari. Apaizgoak emateko, apezpikuak lehiaketara deitu behar zuen, eta, aukeratutako hautagaietatik, autoritate zibilaren aurrean bi aurkeztu behar zituen, honek erabaki zezan. Gainera, artzapezpikuek Aulki Santura eginiko \"Ad l\u00edmina Apostolorum\" bisitaren dispentsa lortu zen, apezpikuen korrespondentzia Indietako Kontseiluen begiraletzaren mende jarri zen, probintzia kontzilioak, erregeorde eta presidenteen zaintzapean egin behar ziren, komentuak edo etxe erlijiosoak eraikitzeko, erregeari, fundazio, hazienda eta tokiko erlijiosoen zenbatekoari buruzko txostena bidali behar zitzaion eta erregearen onespenaren zain egon, goiko erregular bakar batek ere ezingo zuen bere lana egin erregearen baimena jaso gabe, komentuko bizitzaren zaintza agindu zen, bere betebeharrak betetzen ez dituzten eklesiastikoak zigortuz. Errege Auzitegia epaimahaian bihurtzen da, lehen instantzian, elizako gatazkak konpontzeko. Azkenik, elkarte erlijioso batzuei, Frantziskotar ordenari kasu Amerikarako bikario Apostolikoaren irudia inposatu zitzaien, goiko botere orokorra mugatzen zuena.\nErrege patronatuak Elizak misiolari asko izatea, baliabide ekonomikoak eta finantzarioak izatea eta, batez ere, bere mugikortasuna eta zabalkuntza erraztea ahalbidetu zuen. Dena dela, aita santuaren perspektibarako hain onuragarriak izan ez ziren beste ondorio batzuk ere izan zituen, eliza erregearen boterearen mende egotea adibidez, Erromaren isolamendua eta diziplina erlijioso eta eklesiastikoaren erlaxatzea, apezpiku eta goiko erlijiosoen autoritatea ahuldu zenez.\n\"Encomienda\" bezalako instituzioek, eta titulu justuak bezalako eztabaidek, argi uzten dute zein zen, domeinu kolonialerako justifikapen erlijiosoaren benetako garrantzia. Hispaniar Monarkiak Elizarengan zuen kontrola, ez bakarrik Amerikan, baizik eta baita Penintsulan ere (apezpikuen aurkezpena, Gurutzada bulda, ordena militarrei buruzko kontrola eta Inkisizioa) inbidiak sortzen zituen Erreforma Protestantea bezalako mugimenduak arrotz egiten ez zitzaizkien beste europar monarkia batzuetan, edo, Frantzia katolikoan, galikanismoa eta erregalismoa.\nBorbondar dinastiapean, eta ideia liberal berrien ondorio bezala, espainiar legelarien artean, doktrina berri bat agertu zen: patronatua eta Eliza estatuaren mende egotea ez zetozen Aulki Santuaren emate batetatik, baizik eta erregearen subirautzarekin lotua zegoen eskubide baten emaitza bat zen. Doktrina hau, Espainian mantendua, XIX. mendearen hasieran independizaturiko estatu gazteek deitu zuten, Eliza Katolikoarenganako patronatu eskubidea euren lurraldeen barnean erreserbatu zutenak."}
{"id": "75893", "revid": "1545", "url": "https://eu.wikipedia.org/wiki?curid=75893", "title": "Errege Zedula", "text": "Errege Zedula (edo Erregeren Zedula) Espainiako erregeak XVI. mendea eta XIX. mendearen artean igorritako agindu arrazoitu bat zen. Bere edukiak, garrantzi juridikoko gatazka bat konpontzen zuen, legezko jokaerako jarraibide bat ezartzen zuen, instituzioren bat sortzen zuen, errege-karguren bat izendatzen zuen, eskubide pertsonal edo kolektibo bat ematen zuen edo akzio zehatzen bat agintzen zuen.\nNagusiki itsasoz harandiko espainiar domeinuetan erabilia (Amerika eta Filipinak), kasu gehienetan Indietako Kontseiluaren laguntzarekin."}
{"id": "75894", "revid": "336", "url": "https://eu.wikipedia.org/wiki?curid=75894", "title": "Etalides", "text": "Greziar mitologian, Etalides Hermes eta Eupolemiaren semea izan zen. Ez zuen sekula ezer ahazten, bere aitak oparitu zion haga bati esker. Bere patua, batzuetan hilen artean eta besteetan bizien artean bizitzea zen. Urrezko ahari-larruaren bila joan zen Argo ontziaren tripulazioaren zati izan zen, non, bere oroimen bikainari esker, mezulari lanak egin zituen."}
{"id": "75895", "revid": "151966", "url": "https://eu.wikipedia.org/wiki?curid=75895", "title": "Khous", "text": "Khous 2001. urtean Berriozarren (Nafarroa) 5 lagunek sortutako euskal musika taldea da.\nIru\u00f1eko maketarik gabeko taldeen lehiaketan parte hartu zuten eta bigarren saria lortu zuten. 2002an, Cortoman\u00eda 2002 film-laburren jaialdirako aurkeztu zen \"Anacr\u00f3nica Moderna\" film laburraren soinu-bandak Khousen hiru abesti zekartzan. Film laburrak soinu-banda onenaren saria jaso zuen.\nIbilbidea.\n2004an Khousek \"El s\u00f3tano\" estudioan grabatutako bere lehendabiziko maketa kaleratu zuen taldearen izenpean. Maketak arrakasta izan zuen eta Gipuzkoako zenbait gaztetxetan jotzeko aukera eskaini zien. 2005ean Euskadi Gaztea XV. maketa lehiaketa irabazi zuten.\n2008ko otsailean, I\u00f1aki Llarenak zuzendutako 4i estudioetan bere lehen diskoa ekoiztu zuten, \"Taupaden bidetik\" izenekoa eta Baga-biga diskoetxearen zigilupean.\n2008ko ekainean Andres DJak taldea utzi zuen. 2009ko urtarrilean Khous taldeak jakinarazi zuen Raul bateriajoleak lan kontuengatik taldea uzten zuela eta Aritz bateriajole berria aurkeztu zuen.\n2010ean Loturak (Malditodigital) haien bigarren lana aurkeztu zuten. Berriro I\u00f1aki Llarenaren ekoizpenean, Realworld studios(UK)-etan grabatua, Drew Mazurek- en eskutik nahastuta eta Jacob Hansen-ek Masterizatua.\n2011ean Taldea Villa de Bilbao-ko 23.edizioan finalera iritsi eta bigarren saria jasoko dute Euskal Herriko talde hoberena bezala geratuz.\n2012an Eneko Lezak (baxujolea) taldeak utzi eta Luis Belmontek hartu zuen bere lekua.\n2013 taldearen soinua gogortzen da Itsukeria (I/III) Geroaren hazia, haien trilogiaren lehenengo partea kaleratzearekin. Diska Aberin estudioetan grabatu, nahastu eta masterizatzen da.\n2014ean Geroaren haziak trilogiaren lehenengo bideoa \"Kontuz ibili\" kaleratzen dute, Honekin Track1 bideoklip lehiaketa irabaziko dute.\n2014ean Fedea(II/III) trilogiaren bigarren partea NX estudioetan grabatuko dute, beranduago Aberin estudioetan nahasia eta masterizatua izango dena.\n2015ean Luisek (baxujoea) taldea utzi eta 2016an Hegoik hartuko du bere lekua.\n2015ean Geroaren haziak trilogiaren bigarren bideoa \"Ispilua\" izenarekin kaleratzen dute\n2018an Geroaren haziak trilogiaren hirugarren eta azken atala Sinergia(III/III) kaleratzen dute Art Gates Records disketxearekin. Lan hau Aberi Estudioetan ekoiztu eta grabatuko dute. "}
{"id": "75896", "revid": "336", "url": "https://eu.wikipedia.org/wiki?curid=75896", "title": "Egipto (greziar mitologia)", "text": "Greziar mitologian Egipto (antzinako grezieraz \u0391\u1f34\u03b3\u03c5\u03c0\u03c4\u03bf\u03c2 \"A\u00edgyptos\"), Belo eta Ankinoeren semea, afrikar errege bat zen.\nArabiako gobernaria, Egiptoko tronura igo zen (izena eman zion herrialdea) bere aita hil ondoren. Orduan, bere anaia bikia zen Danao, Libiako erregea, euren seme eta alaben arteko ezkontza onartzera behartu nahi izan zuen (Egiptok berrogeitamar seme zituen eta Danaok beste hainbeste alaba, danaideak). Azkenik, ezkontza aurrera eraman zen, baina seme alaba guztien heriotzarekin amaitu zen, batenarekin izan ezik, Linzeo. Oso mindua, Egipto, orduan, Akaiara erretiratu zen hil zen arte."}
{"id": "75898", "revid": "201", "url": "https://eu.wikipedia.org/wiki?curid=75898", "title": "Erret patronatu", "text": ""}
{"id": "75899", "revid": "105290", "url": "https://eu.wikipedia.org/wiki?curid=75899", "title": "Ankinoe", "text": "Greziar mitologian Ankinoe edo Akiroe Nilo ozeanidaren alaba da, naiade bat.\nBelo egiptoar erregearekin ezkondu zen, eta, honekin, Egipto, Danao, Zefeo, Fineo, Fenix eta Agenor izan zituen, azken hau Kadmoren aita.\nAres jainkoak liluratua izan ondoren, jainko honekin izandako harreman batean seme bat izan zuen, Siton izenekoa eta, Hegesiporen arabera, Palenea eta Retea izeneko bi alaba biki, beste hainbeste hiriri izena eman zietenak."}
{"id": "75900", "revid": "56334", "url": "https://eu.wikipedia.org/wiki?curid=75900", "title": "Errobi (taldea)", "text": "Errobi Euskal Herriko folk eta rock taldea izan zen. 1973-an Anje Duhalde eta Mixel Ducauk sortu zuten. 1985-ean agur esan zuten \"Agur T\u00b4erdi\" diskoarekin, baina 2005-ean beraien disko guztiak birmasterizatuta kaleratu zituzten kaxa bakarrean.\n70ko hamarkadan Europan eman zen Rock musika progresiboaren eztandarekin batera sortu ziren. Euskal Herrian, Errobirekin batera, beste zenbait talde ere ere sortu ziren eztanda haren ondorioz, Itoiz, Izukaitz eta Haizea. Talde haiek, psikodelia eta folklore euskalduna batzen zituzten.\nErrobi Euskal Herriko eta euskarazko rockaren lehendabiziko taldetzat hartzen da eta, horregatik, geroko beste musikari euskaldunentzat erreferentziazkoa, hala edukiz nola formaz. Aditu askoren ustez, \"Ametsaren bidea\" diskoa (Xoxoa, 1979) da Euskal Herrian egin den disko progresista onena da.\nTaldekideak.\n&lt;li&gt; Anje Duhalde - Ahotsa eta gitarra.\n&lt;li&gt; Mixel Ducau- Ahotsa, gitarra eta teklatua.\n&lt;li&gt; Be\u00f1at Amorena - Bateria eta ahotsa.\n&lt;li&gt; Jean Phocas - Baxua.\nLehenagoko taldekideak.\n&lt;li&gt; Mikel Halty (1973-1978): baxua.\nTaldea.\nRockarena ez ezik, euskal kantagintzaren izen mitikoa da Errobi. Anje Duhaldek eta Mixel Ducauk sortutako taldeak euskarazko rockaren lehen harria jarri zuen 70eko hamarkadaren erdialdean, Niko Etxart zuberotarrarekin batera. Hark bezala, euskal tradizioaren melodiari atxikiz, atzerritik heldutako doinu berrien harmoniak bereganatu zituen, Euskal Herriaren arazo kulturalaz eta politikoaz arduratutako hitzekin lagunduta. Ez zuen luze iraun, baina arrasto sakona utzi duten zenbait disko laga zituen ondare gisa. Errobi desegin eta gero, nork bere bidea musikari lotua egin dute Duhaldek eta Ducauk.\nAnje Duhaldek eta Mixel Ducauk lizeoan elkar ezagutu zuten, baina 1973an disko denda batean topo egin eta musikaz hitz egiten hasi ziren. Gustuetan bat zetozela konturarik, elkarrekin talde bat egiteko asmoari ekin zioten. Garai hartan, Pabe aldeko Bacchanales taldean ari zen Ducau, eta Duhaldek bateria jotzen zuen El Fuego plaza taldean. Luze gabe El Fuegon abesten eta gitarra jotzen hasi zen Ducau, eta hirukotea osatzen zuen musikaria Jean Phocas baxu jotzailea zen.\nBikote baten egitasmoa zen Errobi, eta formatu horretan eman zituen lehen kontzertuak. I\u00f1igo Aranbarri idazleak Gure mendea liburuan jasotzen duenez, Gernikan (Bizkaia) egin zuen lehen emanaldia Hegoaldean. \"Nahikoa izan da baten batek Niko Etxartek oparitutako ikurrin horietako bat ateratzea poliziak kargatu eta Daniel Landarten hitzak tiro hotsen artean galtzeko\" (1). Daniel Landart ez zen agertokira igotzen, baina taldeko hirugarren kidetzat hartua zen. Hark idatzitakoak ziren kantu guztien hitzak, Iparraldeko problematika sozial eta kulturalaren berri ematen zutenak (turismoa, emigrazioa, hizkuntza...). Duhalderen hitzetan, \"Danielek ezinbesteko lan bat egin zuen. Gure tripako minak ateratzen ginituen ahal ginuen bezala. Hirurogeiko hamarkada zen, 68ko maiatza iragan zen, bazen momentuko su artifizial bat bezala, ideiak toki guzietatik ateratzen zirela eta beste, gero, hirurogeita hamarreko hamarkadan izan zen desilusio piska bat (...). Gure inguruko egoera zelako eta Danielena ere, bera langile zen eta ni ere hortaratua ninduten. Tripako min horren ateratzea zen eta ere mundu hortarik jalgitzea gisa batean\" (2).\nEuskarazko lehen rock diskoa grabatu izanaren ohorea du Errobi taldeak. 1975. urtea zen, eta Hego Euskal Herrian zalaparta politiko eta soziala nabaria zen arren, Ipar Euskal Herrian dena zen lasaitasuna eta herriko giroa. Urte hartan, 45 kontzertu eman zituen. Bacchanales taldearen inguruan ibilitako lagunek Donibane Lohizunen (Lapurdi) eraikitako estudioan grabatu zen Errobi (Elkar, 1975), eta Jean Phocasek soinu teknikari gisa egindako lehen lanetako bat izan zen. Phocas bera Errobiko baxu jotzailea izan zen garai batean, baina berehala utzi zuen tresna soinu teknikari lanari emateko. Michel Haltyk ordezkatu zuen bolada batean, eta ondoren Jean Paul Gillesek hartu zuen baxua. Errobiko beste taldekidea Be\u00f1at Amorena (bateria) izan zen.\nIpar Euskal Herrian baino harrera beroagoa jaso zuen Errobik Hegoaldean, non \"Perttoli\", \"Aitarik ez dut\", \"Kanpo... edota \"Zuretzat\" ezinbesteko bilakatu ziren garaiko dantzaldietan. Kantaldi politikoen garaia zen, mezua musikari nagusitzen zitzaionekoa, eta Errobik haize freskoa ekarri zion gazte jendeari. Hitzak kutsu politiko handikoak izan arren, Errobiren agerraldiak kontzertuak ziren, ez mitin politikoak.\nErrobik euskal kantagintzari zekarkion berrikuntza nagusia ahots harmonien erabileran eta moldaketak lantzeko joeran zetzan, eta haiek euskal tradiziotik gertu zeuden melodiekin josteko trebetasunean. Halaber, folk-rock soinu aratza, garbia lortzen zuen taldeak.\nErrobiren bigarren diskoa, Gure lekukotasuna (Elkar, 1977), ia lehenengoarekin batera eman zen ezagutzera. Aurrekoaren ildoa jarraitu zuen, eta, berriz ere, Daniel Landartek idatzi zituen letra ia denak. Besteak beste, \"Gure lekukotasuna\", \"Euskadi\", \"Lantegiko hamar manamenduak\" eta \"Xileko langileria\" nabarmendu ziren, bederatzi kantuen artean. Errobiren lehen aroa itxi zuen disko horrek; izan ere, handik aurrera, hitzen karga politikoa galduz joan zen, eta musika aldetik ere, beste bide batzuk jorratu zituen taldeak. Hirugarren diskoan islatu zen aldaketa, Ametsaren bidea izenekoan (Xoxoa, 1979). Aurretik, zuzeneko diskoa kaleratu zuen, Bizi bizian (Xoxoa, 1978), Tolosan eta Azkoitian emandako bi kontzerturen zatiekin. Euskal Herrian zuzenean grabaturiko lehen rock diskoa izan zen.\nAmetsaren bidea aurrerapauso handia izan zen Errobiren garapenean. \"Diska egiteko era guztiz aldatu genian. Lehenik musika egin genian, kontzepto bereziko diskoa nahi genian. Benetako talde lana izan huen, testua ere geurea, Be\u00f1at Amorenak eta Gillesek ere parte hartuz. Nire musikari bizian izan dudan esperientziarik interesgarriena. Erritmo zaharrak, gaurkoekiko nahasketak... Ez zekiat asko salduko zen, baina zuzenean jendeak oso gustora hartzen zian\", azaldu zuen Duhaldek (3). Arriskatu egin ziren lan horrekin; lau kantuz bakarrik osaturikoa zen, eta horietako bi (\"Ametsaren bidea\" eta \"Andere\"), 17 eta 13 minutukoak hurrenez hurren; Soft Machine, Caravan eta halako taldeen eragina nabari zen, eta Ducauk jotako saxofoi solo izugarriak zituen. Disko horri esker, Euskal Herriko mugak gainditu zituzten. Frantziako \"Lib\u00e9ration\" egunkariak Bordelen emandako kontzertu baten gainean argitaratutako kritika: \"Aztertutako soinu akustiko eta elektrikoen paletan bilatzen saiatu dira, eta belarriak zabaltzeko gonbita egiten digute; desio artistiko perfekzionista bat sumatzen da\". Bilboko \"El Correo Espa\u00f1ol\" egunkarian irakurria: \"Gure aurrean dugu Euskadiko musikaren historiako oinarrizko diskoetako bat\". Espainiako El Pa\u00eds egunkariko musika kritikari Jose Manuel Costak rock bilduma baterako 200 disko funtsezkoen artean aukeratu zuen.\nUne horretan, Frantziako CBS diskoetxe handiak diskoa grabatzeko eskaintza egin zion taldeari; taldeak jarritako baldintzak onartu egin zituen, euskaraz abestearena barne, baina azken orduan taldea desegin zuten Ducauk eta Duhaldek. \"Nire bizian ikusi dudan musika hondamendirik handiena da\", esan zuen Errobiren Frantziako managerrak, Bernard Tavitianek (4).\nAmetsaren bidea-k urteko diskorik onenari emandako saria jaso zuen Durangoko Liburu eta Disko Azokan. Aurrerantzean hartu beharreko norabideaz sortutako desadostasunek ekarri zuten Errobiren amaiera. Duhaldek bakarkako disko bat kaleratu zuen berehala, Errobiaren hegitik (Xoxoa, 1980), Errobiren garaitik idatzita zituen kantuekin, eta Ducauk, Gillesek eta Amorenak Xango osatu zuten, jazz garaikideko hirukotea. Geroago, Parisko estudio batean lanean hasi zen Ducau, eta han grabatu zuten Errobiren azken diskoa, \"Agur t'erdi\" (Xoxoa, 1985), laguntzaile frantsesekin. Diskoetxeak proposatuta egin zuten diskoa, eta ez zuen harrera onik izan. Duhalderen arabera, \"beste garai bat zen, rock erradikala zegoen pil-pilean, eta ez genuen ondo kalkulatu. Agian hori neurtzea ez da artista bati dagokiona. Atzera begiratuta uste dut disko hori ez genuela egin beharko; orduan konturatu ginen utzi genuen Errobi hura ez zegoela birsortzerik. Nahiko artifiziala zen dena eta oso eroso sentitzen ez zarenean hobe da beste gauza batzuk egitea\" (5). Taldeak kontzertu bakan batzuk eman zituen diskoa aurkezteko, eta, ondoren, betiko desegin zen.\n2003. urtean talde lapurtarraren diskografia osoa, CD formatuan eta birmasterizaturik, biltzen duen kutxa argitaratu zuen Elkar diskoetxeak.\nDiskografia.\n&lt;li&gt; Errobi (Elkar, 1975).\n&lt;li&gt; Gure Lekukotasuna (Elkar, 1977).\n&lt;li&gt; Bizi Bizian (Xoxoa, 1978).\n&lt;li&gt; Ametsaren Bidea (Xoxoa, 1979).\n&lt;li&gt; Agur T'Erdi (1985).\n&lt;li&gt; Errobi (2003). Errobiren 5 diskak CD formatuan birmasterizatuak azaltzen diren kaxa."}
{"id": "75901", "revid": "105290", "url": "https://eu.wikipedia.org/wiki?curid=75901", "title": "Taupaden bidetik", "text": "Taupaden bidetik Khous musika taldearen 1. diskoa da, 2008. urtean Baga-biga diskoetxearen zigilupean argitaratutakoa."}
{"id": "75902", "revid": "201", "url": "https://eu.wikipedia.org/wiki?curid=75902", "title": "Erret Zedula", "text": ""}
{"id": "75903", "revid": "336", "url": "https://eu.wikipedia.org/wiki?curid=75903", "title": "Hegesipo", "text": "Hegesipo Jerusalemekoa (Jerusalem, 110 inguru - 180) idazle paleokristaua izan zen, Elizaren lehen historialaritzat jotzen dena.\nBizitza.\nErroman 20 urtez bizi izan zen, Anizeto eta Eleuterio aita santuen agintaldietan. Elizaren barnean sortzen ziren teoria gnostikoak aurrez aurre jarri zituen. Tradizioak, bere bidaietan zehar, mendebaldeko eta ekialdeko gune kristau nagusienak bisitatu zituela adierazten du, eta, poztasun handiz heresia guztiak pertsona soilengandik zetozela adierazi zuen, baina eliza edo egoitza episkopal bakar bat bera ere ez zela akats horretan erori.\n177an Jerusalemera itzuli zen, bertan oso aguretua hilez. Eliza katolikoaren barnean, elizaren historiako aitatzat hartzen da, aita santuen lehen zerrenda idatziz, San Petrigandik hasi eta Anizetorarte. Idatzi zuen \"Elizaren Historia\"-ren atal batzuk baino ez dira kontserbatzen, eta Kristoren Pasiotik, egilearen garairaino kontatzen zuen."}
{"id": "75904", "revid": "98220", "url": "https://eu.wikipedia.org/wiki?curid=75904", "title": "Kontos", "text": "Kontosa sarmaziarren eta irandar jatorriko beste zalditeria batzuetan erabilitako lantza luzea da.\nKontosa, sarmatar herriak erabilitako zalditeriako lantza baten izen greziarra da. Sarmaziarrak, Errusiako estepetako tribu nomada talde bat ziren. Beranduago, Armenia eta Partiako katafraktoek erabili zuten (zalditeria oso astuna), Sasaniar Inperioko savaranoarrez gain.\nEzaugarriak.\nEgurrez egina, kontosa I. mendearen erdialde inguruan garatua izan zen, lantza labur mota batzuetatik abiatuta, izen orokorrekin greziar eta erromatar analetan deskribatuak.\nMorfologikoki, kontosak, esan den bezala, egurrez egina, 3 edo 4 metroko luzera zuen, handiago batzuk ere egin izango ziren arren, 4,5 metrokoak. Bere tamainagatik berarekin kargatzen zen bi eskuetan, zaldia belaunekin gidatzen zen bitartean (estriboa askoz berandugorarte ez zela garatu esan behar da), honek, bakarrik esperientziadun zaldun batek bakarrik eraginkortasunez erabiltzea eragiten zuena (estepetako herri nomadak, sarmatarrak edo partiarrak bezala, zaldun gisa nabarmentzen ziren).\nErromatar Inperioak, beranduago, kontosaren ezaugarriak hartu zituen, bi eskuekin erabili behar izatea barne, contus izeneko beste lantza batean. Ondoren, bizantziarrek kontariona garatuko zuten, katafraktoek esku bakarrarekin erabiltzen zuten arma, bere azpian, besaurrearekiko paraleloa zen lerro bat jarraituz."}
{"id": "75905", "revid": "105290", "url": "https://eu.wikipedia.org/wiki?curid=75905", "title": "Anfibol", "text": "Anfibolak silikatoen taldeko mineral multzo bat dira, inosilikatoen azpitaldekoak. Kaltzio, magnesio eta burdinadun metasilikatoak dira.\nAnfibolen funtsezko egitura unitatea, silizio eta oxigenozko tetraedroa da (SiO4), kate bikoitz luze eran lotua. Anfibol mineral bakoitzaren formula kimikoa, kate bikoitzean eginiko aldaketa metalikoen emaitza da: RSi4O11.\nAnfibol izena grezieratik dator, \"\u03b1\u03bc\u03c6\u03b9\u03b2\u03bf\u03bb\u03bf\u03c2 - amphibolos\", anbiguoa esan nahi duena, mineral hauek aurkezten dituzten barietate aldagarriengatik, itxura eta konposaketari dagokionez.\nOinarrizko arroka metamorfiko eta plutonikoetako mineralik ohikoenak, hornblendak eta aktinolita dira. magmatikoetako funtsezko mineralak dira eta anfibolitaren ezinbesteko osagai bat. Euren kolorea beltza edo berde iluna da eta itxura beirakara edo esnetsua dute.\nAnfibol mineralak.\nEspezie eta barietati anitz ezberdintzen dira. Garrantzitsuenetako batzuk, honako hauek dira:"}
{"id": "75907", "revid": "105290", "url": "https://eu.wikipedia.org/wiki?curid=75907", "title": "Anfibolita", "text": "Anfibolita arroka metamorfiko eta igneo mota bat da, nagusiki anfibol mineralez osatua dagoena.\nHornblendita hitza, modu ohikoagoan erabiltzen da modu mugatuan arroka igneoentzako. Hornblenda anfibolentzako gehiago erabiltzen da. Anfibolita metamorfikoak, igneoak baino ugari eta aldagarriagoak dira, ohi testura latz edo ertainezkoak direlarik eta hornblenda eta plagioklasaz osatuak daude.\nBasaltoa eta gabroa bezalako arroka igneo primarioak, anfibol arrokekin lotuta egon daitezke.\nAnfibolita faziesa.\nAnfibolita faziesak, arroka metamorfikoen sailkapenari dagozkien faziesen banaketa nagusietako bat da, tenperatura eta presio altu edo ertainetan eratutako arrokak hartzen dituena (gehienez ere 510\u00a0\u00b0Cko tenperatura).\nIntentsitate gutxiagoko tenperatura eta presioek epidota-anfibolita fazieseko arrokak sortu zituzten, eta intentstiate handiagokoek granulitako faziesekoak. Anfibolak, diopsidoak, epidotak, plagioklasak, wollastonitak eta granate mota batzuk, orokorrean anfibolitazko faziesetan aurkitzen diren mineralak dira.\nZabalki banatuak daude Aurrekanbrikoko gneisetan, eta, ziuraski, mendi tolesduren zatirik sakonenetan eratu ziren."}
{"id": "75908", "revid": "119347", "url": "https://eu.wikipedia.org/wiki?curid=75908", "title": "Infoasturies", "text": "Infoasturies Asturiasko egunkari digital alternatibo bat da. 2006. urtean hasi zen eta Espublizastur taldeak editatzen du. Albisteak asturieraz eta gaztelaniaz argitaratzen dira. 2008ko urrian Asturiasko gobernuak asturiera sustatzeko Asturiasko hedabideei emandako diru-laguntzarik jaso ez duen hedabide bakarra da Infoasturies.."}
{"id": "75910", "revid": "105290", "url": "https://eu.wikipedia.org/wiki?curid=75910", "title": "Abyan gobernantzia", "text": "Abyan Gobernantzia Yemengo 21 gobernantzietako bat da. Bere hiriburua Zinjibar da. 20.380 km\u00b2ko azaleran 433.819 biztanle zituen 2004an.\n1990era arte Hego Yemengo probintzietako bat izan zen."}
{"id": "75917", "revid": "59723", "url": "https://eu.wikipedia.org/wiki?curid=75917", "title": "Hedd Wyn", "text": "Hedd Wyn 1992an egindako galesezko filma da, Alan Llwydek idatzia eta Paul Turnerrek zuzendua. 1993an, ingelesa ez den hizkuntza batean egindako film onenaren Oscar Sarirako hautagaia zen. Filmaren antzezle nagusia Huw Garmon zen, Ellis Evans/Hedd Wyn pertsonaia antzeztu zuena. Hedd Wyn poeta galestarraren bizitzan oinarrituta dago, Meirionnydd konderriko haren jaioterritik Lehen Mundu Gerraren trintxeretaraino."}
{"id": "75920", "revid": "105290", "url": "https://eu.wikipedia.org/wiki?curid=75920", "title": "'Adan gobernantzia", "text": "'Adan Gobernantzia Yemengo 21 gobernantzietako bat da. Bere hiriburua Aden da. 825 km\u00b2ko azaleran 589.419 biztanle zituen 2004an. Urte horretarte hainbat uharte ere batzen zituen baina 2004tik aurrera Sokotra uhartea Hadhramaut Gobernantziari atxiki zion gobernuak. Antzinako Yemengo hiriburua zen Krater portu hiria eskualde honetan zegoen.\nAden hiria Britaniarren esku egon zen 1839 eta 1967 urteen artean. Azkeneko urte hoenta independentzia lortu eta Hego Yemenen barruan egon zen. 1990an bi herrialdeak batu zirenetik Aden hiriburu komertziala da."}
{"id": "75921", "revid": "105290", "url": "https://eu.wikipedia.org/wiki?curid=75921", "title": "In It Together", "text": "In It Togethe 12 Tribu musika taldearen 2. diskoa da, 2002. urtean argitaratutako eta beraiek ekoiztuta. Urrestillan grabatutakoa da, \"Who\u00b4s Your Leader\" beraien lehen diskoa bezala, baina nahasketa lanak Santanderren egin zituzten, Loud &amp; Alone taldeko Robertoren laguntzaz."}
{"id": "75923", "revid": "119347", "url": "https://eu.wikipedia.org/wiki?curid=75923", "title": "Atanarjuat", "text": "Atanarjuat 2001ean egindako Kanadako filma da, Zacharias Kunukek zuzenduta. Batzuetan Atanarjuat: The Fast Runner (euskaraz: \"Atanarjuat: Korrikalari arina\") ere deitua da, titulua itzultzen duen azpititulua erabiliz. \"Atanarjuat\" lehendabiziko inuktituterazko filma zen, Inuit herriaren hizkuntza.\nSinopsia.\nAntzinaroan kokatuta, filmak inuiten kondaira azalduko du. Ia guda zibilaren egoeran dagoen komunitate batera, xaman gaiztoa etorriko da madarikazioa botatzeko. Madarikazioak pertsonai nagusien bizitzetan eragina izango du."}
{"id": "75927", "revid": "512", "url": "https://eu.wikipedia.org/wiki?curid=75927", "title": "Jean Isidore Harizpe", "text": "Jean Isidore Harizpe (Baigorri, Nafarroa Beherea, 1768ko abenduaren 7a - Lakarra, Nafarroa Beherea, 1855eko maiatzaren 26a), lehenbiziko Harizpeko kondea, militarra izan zen, Frantziako Armadan aritu zena; 1851n, Frantziako marexal izendatu zuten.\nHasierako urteak.\nJean Isidore Harizpe 1768ko abenduaren 7an jaio zen, Baigorriko Gaineko karrikan. Etxalde handikoa zen, eta aitak apaiz batengana bidali zuen eskolatzera. 1792an boluntario sartu zen Pirinioetako mugak babesteko sortu ziren Euskal Herriko Ehiztariak izeneko lau konpainietako batean. 1793an, Espainiaren aurkako Konbentzio Gerra hasi zelarik, Euskal Herriko Ehiztarien konpainia bateko kapitain izendatu zuten. Baigorri inguruan borrokatu zen Espainiako armadaren aurka; Arrola, Izpegi eta Berderizko guduetan bereziki nabarmendu zen, eta koronel maila erdietsi zuen.\nKonbentzio Gerra 1795ean amaitu zen, Basileako Bakea izenpetu zenean. Horren ostean, Harizpe Bordelera igorri zuten, eta Garona Garaiko matxinatuen aurka borrokatu zen. 1799an, Grisons Kantonamenduko kanpainian jardun zuen, MacDonalden agindupean. Italiako kanpainian Moncey eta Bruneren agindupean ibili ondoren, Angulemako Euskal Herriko Ehiztarien brigada-erdiko buruzagi izendatu zuten 1802ko maiatzean.\nNapoleondar Gerrak.\n1804. urtean, Frantziako Inperioa aldarrikatu zenean, Napoleonen konkista asmoen alde agertu zen Harizpe. 1805 eta 1806an Jacques Desjardinen dibisioan borrokatu zen. Alemaniako Jenako guduan zauritu zuten 1807ko urtarrilean, eta brigadako jeneral izendatu zuten ondoren. Soult marexalaren agindupean, Gludstadt, Heilsberg eta Friedlandgo batailetan parte hartu zuen, eta berriro zauritua izan zen.\nIberiar penintsulara jo zuen 1808an, Moncey marexalarekin, eta bost urtez borrokatu zen Espainiako gudarostearen aurka. Lannes marexalaren agindupean parte hartu zuen Tuterako guduan eta Zaragozako setioan. Lannes Frantziara itzuli zelarik, Suchet jeneralaren estatu nagusi-buru bilakatu zen. Belchite, Tarragona, Lleida eta Valentzian borrokatu ondoan, Ohorezko Legioa jaso zuen eta konde izendatu zuten. 1814an Ipar Euskal Herrira jo zuen, Soult marexalak deituta; Orthezen eta Tarben borrokatu ostean, erretreta jo behar izan zuen Okzitaniako Tolosaraino, ingeles osteei ezin eutsirik.\nAzken urteak.\nBorboi errege-erreginen berrezarpenean, San Luisen zaldun bihurtu zen. Napoleonen ondoan jarraitu zuen, hala ere, Ehun Egunetan (1815), Pirinioetako mugetako zaindari gisa, eta kargu guztiak kendu zizkion Luis XVIII.a Frantziako erregeak. Pirinioetako departamenduetako Komandante Nagusi izendatu zuten 1830. urtean eta Frantziako pare bost urte geroago. Bere barrutiko diputatua izan zen 1831 eta 1834an. Marexal titulua, ordea, Napoleon III.aren eskutik jaso zuen 1851. urtean. Bigarren Inperioko senatari izendatu zuten 1852an. Lakarrako bere gazteluan hil zen 1855ean, 87 urte zituela, eta bertako hilerrian dago hobiratua. Haren izena Parisko Garaipen Arkuan dago idatzia, mendebaldeko aldean.\nHarizperen balorazioa.\nFrantziar estatuarentzat euskal herritar guztiz eredugarria den bitartean, euskaltzale eta abertzaleen ikuspuntua ezin ezberdinagoa da. Adibidez, hauxe idatzi zuen Piarres Xarritonek 1991n:\n1991an Muskildi herriak, Pier Paul Berzaitz idatzitako Harizpe pastorala taularatu zuen eta hortik dator kritika."}
{"id": "75930", "revid": "512", "url": "https://eu.wikipedia.org/wiki?curid=75930", "title": "Koba berri", "text": "Koba berria Aralarko mendilerroan dagoen kobazuloa da. Arruazun dago, Txuritxoberri izeneko toponimoan. Gela bakarra du."}
{"id": "75938", "revid": "512", "url": "https://eu.wikipedia.org/wiki?curid=75938", "title": "Potxiketako leizeak", "text": "Potxiketako leizeak Aralarko mendilerroan dueden bi kobazulo dira. Arruazun daude, Txuritxoberri izeneko toponimoan, Done Mikel Aralarkoaren Santutegira doan bidearen bi aldetan. Hasieran jaitsiera handia du eta geroago horizontala den kobazuloan bilakatzen da."}
{"id": "75939", "revid": "448", "url": "https://eu.wikipedia.org/wiki?curid=75939", "title": "Aralarko San Migel", "text": ""}
{"id": "75940", "revid": "512", "url": "https://eu.wikipedia.org/wiki?curid=75940", "title": "Ursaltoko kobak", "text": "Ursaltoko kobak Aralarko mendilerroan dauden bi kobazulo dira. Biak oso gertu daude, baina 30 metroko altuera ezberdintasuna dute. Arruazun daude, Uztokiko bordetatik gertu, Lakuntzatik Aralarko Guardetxera doan bidearen ondoan.\nLehenengo kobak hainbat estalaktita apurtu ditu barruan eta bigarrenak zulo baten itxura du."}
{"id": "75941", "revid": "512", "url": "https://eu.wikipedia.org/wiki?curid=75941", "title": "Saldiasko koba", "text": "Saldiasko koba Aralarko mendilerroan dagoen kobazuloa da. Arruazun dago, Ursaltoko kobetatik gertu. Betekin handia du."}
{"id": "75942", "revid": "1310", "url": "https://eu.wikipedia.org/wiki?curid=75942", "title": "Agorril", "text": ""}
{"id": "75944", "revid": "512", "url": "https://eu.wikipedia.org/wiki?curid=75944", "title": "Aitzondo leizea", "text": "Aitzondo leizea Aralarko mendilerroaren magaletan dagoen kobazuloa da. Uharte Arakilen dago, izen bereko mendiaren magalean. Herritik Zamartzerako bidea hartu behar da eta bertan sarrera ikusgarri bat dauka."}
{"id": "75945", "revid": "10891", "url": "https://eu.wikipedia.org/wiki?curid=75945", "title": "Gustave Uhart", "text": "Gustave Cl\u00e9ment Louis Henri Uhart (Uhartehiri, 1791ko uztailaren 17a - Limoux, 1860ko maiatzaren 5a) euskal funtzionario eta politikaria zen.\nBiografia.\nGustave Uhartek Zuberoakoa zuen familia: aita Jean-Bernard Uharteko markesa (1765-1834) eta ama Louise-P\u00e9tronille-\u00c9tiennette d\u2019Angosse (1772-1793).\nGaztetan hasi zen Administrazioan, osaba Charles d'Angosse Landetako prefetaren idazkaria izanik; gero, Ehun Egunetan, Rhin Garaikoa izango zena. Berrezarpenean lanbiderik gabe geratu zen baina laster berreskuratu zuen, Prades (1821-1828) eta Baionako (1828-1832) suprefet izanik. Gero prefetaren idazkari Pauen (1842-1846) eta suprefeta Bazasen (1846-1848) bihurtu zen.\n1848ko Iraultzaren ondoren, Euskal Herrian Kontseilari Orokor hautatu zuten, baina 1848ko abuztuaren hauteskundetan postua galduko du. Berriro Limouxeko suprefet izendatuko zuten 1850 eta 1852 artean.\nAita markesa 1834an hil eta gero, Gustevek baroi titulua erabili zuen. 1820an, Alexandrine S\u00e9galas ezkondu zuen Donapaleun eta lau seme-alabak izan zituen. Azkena, Victorrek, markesa titulua erabili zuen eta 1878an ondorengorik gabe hil zuen Buenos Airesen. Gustave Uhart Ohorezko Legioaren zalduna zen.\nLanak.\nGustave Uhartek lan hauek idatzi zituen:"}
{"id": "75946", "revid": "512", "url": "https://eu.wikipedia.org/wiki?curid=75946", "title": "Sorgin Etxea", "text": "Sorgin Etxea leizea Aralarko mendilerroan dagoen kobazuloa da, Aitzondo mendiaren magaletan 780 metroko garaieran. Zamartzetik Aralarko San Migelera doan bidean bi aho ezberdin ditu, tunel horizontal batekin."}
{"id": "75947", "revid": "336", "url": "https://eu.wikipedia.org/wiki?curid=75947", "title": "E\u00f1aut Zubikarai", "text": "E\u00f1aut Zubikarai Go\u00f1i (Ondarroa, Bizkaia, 1984ko otsailaren 26a - ) euskal herritar futbolaria da. Atezain postuan jokatzen du, Zeelanda Berriko Auckland City taldean. Errealaren harrobian hazitakoa da.\nZubikarai 2003tik 2008ra Sansen ibili zen gero lehen taldera igo zen arte. 2008tik 2014ra oso gutxi jokatu zuen izan ere Bravo gehiago zen Montainerrentzat gero 2014ean Bravo Bartzelonara joan zen eta Zubikarai bakarrik geratu zen atezain moduan. Hainbat hautagai eduki ondoren Jagoba Arrasatek 2014ean Geronimo Rulli fitxatu zuen eta Rullik lekua kendu zion Zubikarairi. Hala ere,Rulli lesionatu egin Europa Leagueko previa batean eta horregatik Zubikaraiek jokatu zituen ligako lehen 15 partidak. Ordea ez zuen oso ondo jokatu, ez zituen meritu asko egin titularra izateko eta Rulli osatu zenean berriro Rulli izan zen titularra hurrengo ligako eta kopako partidetan. 2015eko udan Errealak adierazi zuen Zubikaraik ez zuela klubean jarraituko.\nErabaki horren aurrean, Portugalgo Tondela taldera joatea erabaki zuen, eta handik, 2016ean, Zeelanda Berrira joan zen. Erretiratu ondoren bertan geratu zen atezain entrenatzaile gisa."}
{"id": "75948", "revid": "16654", "url": "https://eu.wikipedia.org/wiki?curid=75948", "title": "Ximun Duhour", "text": "Ximun Duhour Demay (Kanbo, Lapurdi, 1984ko apirilaren 6a - ) euskal herritar futbolaria da. 2007/08 denboraldian atezain postuan jokatzen zuen Real Sociedad B taldean eta 2008/09 denboraldirako libre dago."}
{"id": "75949", "revid": "105290", "url": "https://eu.wikipedia.org/wiki?curid=75949", "title": "Zinjibar", "text": "Zinjibar edo Zindjibar Yemengo kostaldean dagoen hiri bat, Aden hiriaren ekialdean. Abyan Gobernantziako hiriburua da. Hiriaren zentrua kostaldetik 5 kilometrora dago, baina gaur egun kostaldean dagoen herri arrantzalearekin batu da. 2005ean 71.000 biztanle inguru zituen.\n1944an britainarrek euren egoitza administratibo gisa aukeratu zuten. 1962an Fadliko sultana Zinjibarrera bizitzera joan zen, nahiz eta bere egoitza Sukhran egon.\nZinjibar izena arabiarrek Indiako ozeanoko Afrikako kostari ematen zioten izenetik dator, Zanzibar bezala."}
{"id": "75952", "revid": "2048", "url": "https://eu.wikipedia.org/wiki?curid=75952", "title": "Aden", "text": "Aden (arabieraz \u0639\u062f\u0646) Yemengo hiri garrantzitsu bat da. Gaur egun portu garrantzitsuena izateaz gain 'Adan Gobernantziako hiriburua ere bada. Historikoki britainiar kolonia garrantzitsu bat izan zen, eta Hego Yemen edo Yemengo Errepublika Herritar eta Demokratikoko hiriburua.\nAdengo antzinako itsas-portu naturala desagertutako sumendi baten kraterrean datza, penintsulara istmo txiki batez loturik. Portu hau lehenengoz Awsan Erreinuak erabili zuen K.a. V eta VII. mendeen artean. Gaur egungo portua penintsularen beste aldean dago.\nAden hiria hainbat auzok osatzen dute: Krater, jatorrizko itsas-portua; Ma'alla, gaur egungo portu berria; Tawahi, kolonialismo garaian \"Steamer Point\" izena zuena; eta Gold Mohurreko etxeak. Khormaksar, istmoan kokatuta, gorputz diplomatikoa, Adengo Unibertsitatea, aireportua eta bestelako bulegoak ditu. Kontinentean Sheikh Othman dago, antzinako oasia; Al-Mansura, Britainiarrek diseinatutako hiri bat; eta Madinat ash-Sha'b, Hego Arabiar Federazioaren hiriburua izendatu zutena.\nAdenek Adengo golkoari izena ematen dio."}
{"id": "75953", "revid": "105290", "url": "https://eu.wikipedia.org/wiki?curid=75953", "title": "Krater (Yemen)", "text": "Krater edo Kraytar (ofizialki Seraa) Yemengo Aden hiriko auzorik zaharrenetariko baten izena da. Desagertutako sumendi baten kraterrean egoteagatik datorkio izen hau."}
{"id": "75954", "revid": "25421", "url": "https://eu.wikipedia.org/wiki?curid=75954", "title": "Krater (argipen)", "text": "Krater hitzarekin honakoak izendatzen ditugu:"}
{"id": "75955", "revid": "336", "url": "https://eu.wikipedia.org/wiki?curid=75955", "title": "Naroa Iturri", "text": "Naroa Iturri Lizarribar (Hernani, Gipuzkoa, 1976) euskal herritar kazetaria da.\nETB 1eko \"Bertatik Bertara\" telebista saioan hasi zen bekadun. Ondoren \"Ikusgela\" telesaioan erreportari egon zen eta honen aroa bukatzean, \"Sut&amp;Blai\" saioan jarraitu zuen. Andoni Aizpuruk aurkezten duen \"Horrelakoa da bizitza\" telesaioan kolaborazioak egin zituen kazetari bezala. 2009tik 2017ra, Hamaika Telebistako erredaktore burua izan zen eta Donostiako zuzendaria.\nEgun Askabide Klinikan egiten du lan eta 2019tik aurkezle gisa ari da Ekhi\u00f1e Atorrasagasti zuzentzen duen \"Kolpez kolpe\" saioan. "}
{"id": "75956", "revid": "8799024", "url": "https://eu.wikipedia.org/wiki?curid=75956", "title": "Andoni Aizpuru", "text": "Andoni Aizpuru Murua (Gabiria, Gipuzkoa, 1964ko uztailaren 11) kazetaria eta telebista aurkezlea da. Irakasle ikasketak egin zituen, eta euskaltegiko irakasle aritu zen hainbat urtez, baina Euskal Irrati Telebistan lan egiteko proba batera aurkeztu eta eguraldiaren berri emateko aukeratu zuten. Hain zuzen ere eguraldi saioekin egin zen ospetsu, ukitu pedagogikoa ematen diolako eta oso euskara aberatsa eta adierazkorra darabilelako. Elorrion bizi da.\nETB 1 telebista katean \"Euskadi zuzenean\" saioa aurkeztu zuen Maddalen Iriarterekin batera. Ondoren, \"Bertatik Bertara\" telesaioa gidatu zuen zenbait urtetan zehar. Gainera, \"Barnetegia\" realitya aurkeztu zuen. Halaber, \"Bi Errepidean\" saioa aurkeztu zuen Urko Aristirekin batera. \"Horrelakoa da bizitza\" saioa ere gidatu zuen. Gaur egun eguraldiaren arduraduna da.\nSariak.\nAndoni Aizpuruk, kazetari eta telebista aurkezle gisa egindako ibilbide luzean, hainbat sari jaso ditu."}
{"id": "75957", "revid": "119347", "url": "https://eu.wikipedia.org/wiki?curid=75957", "title": "Iratxe Mugire", "text": "Iratxe Mugire (Barakaldo, Bizkaia, 1984) euskal kantautorea da. Oviedon fisioterapia ikasi zuen.\nBiografia.\n12 urterekin kantak sortzeari ekin zion eta urte bat geroago gitarra jotzen ikasi zuen. 17 urterekin \"Innis Fodhla\" diskoa grabatu zuen. Diska honekin Gazte Leiho (Senpere) lehiaketako hirugarren saria lortu zuen.\n2013an berriz ekin zion kanta berriak sortzeari eta 2016an \"La piel transparente\" diskoa kaleratu zuen."}
{"id": "75960", "revid": "105290", "url": "https://eu.wikipedia.org/wiki?curid=75960", "title": "Ad Dali' gobernantzia", "text": "Ad Dali' Yemengo 21 gobernantzietako bat da. Bere hiriburua Ad Dali' da. 4.448 km\u00b2ko azaleran 470.564 biztanle zituen 2004an."}
{"id": "75961", "revid": "105290", "url": "https://eu.wikipedia.org/wiki?curid=75961", "title": "Ad Dali'", "text": "Ad Dali' edo Dhala (arabieraz \u0627\u0644\u0636\u0627\u0644\u0639) Yemengo hiri bat da, Adendik 80 kilometrora, Qatabahtik 15 kilometrora, Djabal Djihaf mendiaren hego-ekialdeko magaletan. Antzinako Ipar Yemen eta Hego Yemengo mugatik gertu dago. Oso biztanle gutxi gizi dira eta bertan amiri leinuko emirra bizi da, Shafil eskualdea kontrolatuz."}
{"id": "75962", "revid": "63274", "url": "https://eu.wikipedia.org/wiki?curid=75962", "title": "Aberri (jainkoa)", "text": "Aberri, Raymond Lizop ikerlariaren lanen arabera, Akitania erromatarraren garaian Pirineo aldean gurtzen zuten Jainko baten izena da. Bertan, zenbait inskripzio azaltzen dira bere izenarekin.\nEsate baterako, Garona Garaiko Saint-Bertrand de Commingesen aurkitutako inskripzioak, honako testoa dauka latinez; Aberri deo, eta itzulpena \"Aberri jainkoari\" da.\nJose Migel Barandiaranen arabera, Erromatarren garaiko eta Jainko honi buruzko zenbait hilarri eta iskripzio agertzen dira eskualde piriniarrean, garai batean euskaraz egiten zen eremuan. Izena euskal kutsukoa izan arren, ez daukagu jainko honen ezaugarrien inguruko datu gehiagorik, eta horregatik ezin dugu handik datu baligarririk atera Euskal Mitologiaren ikerketan sakontzeko."}
{"id": "75964", "revid": "105290", "url": "https://eu.wikipedia.org/wiki?curid=75964", "title": "Metak", "text": "Metak diskoetxea, Esan Ozenki diskoetxea desagertu zenean sortu zen 2001ean. 2006ko Urtarrilean, arazo ekonomikoak medio eta salmenten beherakadaren ondorioz, diskoetxeak ateak itxi zituen.\nMetakek iraun zuen bitartean, Euskal Herriko taldeez gain, beste lurralde edo hizkuntzetako talde edo bakarlarien diskak ere kaleratu zituzten beste azpizigilu batzuen bitartez. Horrela, AlterMetak (Euskaraz abesten ez zuten taldeentzat sortua) Pil-Pil Sessions (Musikari ezberdinen arteko kolaborazio diskak kaleratzeko sortua) edo Kontrakalea ekoizpena azpi zigiluak sortu zituzten."}
{"id": "75965", "revid": "119247", "url": "https://eu.wikipedia.org/wiki?curid=75965", "title": "Hornblenda", "text": "Hornblenda, anfibolaren taldeko mineral silikatoen segida bati ematen zaion izena da. Bere formula orokorra honako hau da: Ca2(Mg,Fe,Al)5(Al,Si)8O22(OH)2. Hiru molekularen nahaste isomorfoa da: kaltzio-burdina-magnesio silikato bat, aluminio-burdina-magnesio silikato bat, eta burdina-magnesio silikato bat.\nIzena, alemanieratik dator \"Horn\" (adarra) eta \"blende\" (blendenetik = dizdira egin) eta mineralaren dizdirari erreferentzia egiten dio.\nOrokorrak.\nHornblenda, arroka askoren zati da, granitoa, gneissak. Anfiboliten osagai nagusia da.\nBere kristal sarean, burdina, magnesio eta aluminio ioiak, elkarren artean alda daitezke inongo arazorik gabe, eta, beraz, zaila da magnesio-hornblenda, ferro-hornblenda eta alumino-hornblenda deritzen mineral ezberdinak ezberdindu edo baita banatzea ere, duen elementu nagusiaren arabera. Arau orokorraren arabera, burdina kopuru handiagoa duten mineralek, kolore ilunagoa dute.\nHornblenda oso arrunta izan arren, ez da ohi bildumetan egoten, ez baititu kristal ikusgarriak eratzen."}
{"id": "75966", "revid": "105290", "url": "https://eu.wikipedia.org/wiki?curid=75966", "title": "Aluminio silikato", "text": "Aluminio silikatoa aluminio oxidoa (Al2O3) eta kuartzoa (SiO2) dituen mineral bat da.\nAluminio silikato batzuk, honako mineral hauek dira: feldespatoa, kloritak, buztina, granitoa, puzolarria..."}
{"id": "75968", "revid": "1712", "url": "https://eu.wikipedia.org/wiki?curid=75968", "title": "Aluminosilikato", "text": ""}
{"id": "75969", "revid": "56334", "url": "https://eu.wikipedia.org/wiki?curid=75969", "title": "Feldespato", "text": "Feldespatoak nagusiki, arroka igneoak osatzen dituzten mineral taldeak dira, beste edozein motatako arroketan ere aurki daitezkeen arren. Feldespatoak, aluminio, kaltzio, sodio edo potasiozko silikatoei dagozkie, edo base hauen nahasteei.\nBere egitura, siliziozko oinarri batean (Si4+) datza, non, zati bat, isomorfikoki, aluminioagatik aldatua izan den. Kargak desorekatzean, katioi metalikoekin konpentsatzen dira (K+, Na+, Ca+2).\nMonokliniko edo triklinikoak izan daitezke. Kolore zurikoak dira, dirdira beirakaradunak edo oso kolore argietakoak. Bere jatorria petrografikoa da, oso ugariak eta magmaren solidotzearen bidez eratutakoak. Oso aldagarriak dira eta kaolinizazio izeneko prozesu baten bidez narriatzen dira.\nFeldespato guztiak mineral gogorrak dira, 2,5 eta 2,75 arteko pisu espezifikodunak. Bi talde handitan banatzen dira:\nKuartzoa eta mikarekin batera, granitoa osatzen duen mineraletako bat da, honen deskonposaketa, meteorizazioaren arduraduna delarik. Feldespatoaren meteorizazioa (edo kaolinizazioa), giro hezeetan eta karbono dioxidoz CO2 kargatuetan gertatzen da. CO2a CO3an bihurtzen da, potasioa, kaltzioa edo sodioarekin lotzeko, karbonatuak sortuz, kaltzioaren kasuan kaltzita deritzo. Euren aldetik, silikato bikoitzek, aluminio silikato hidratatuak eratzen dituzte, kaolina, alegia."}
{"id": "75972", "revid": "105290", "url": "https://eu.wikipedia.org/wiki?curid=75972", "title": "Pisu espezifiko", "text": "Substantzia baten pisu espezifikoa, bolumen unitate bakoitzeko sustantzia horrek duen pisua bezala definitzen da. Substantziaren pisua, honek hartzen duen bolumenagatik zatituz kalkulatzen da. Unitateen Sistema Teknikoan metro kubikoko kilopondioetan neurtzen da (kp/m\u00b3). Nazioarteko Unitate Sisteman, metro kubikoko newtonetan (N/m\u00b3).\nformula_1 \u00f3 formula_2\nNon:\nMateriaren propietate fisiko bat da, edozein substantziarentzat erabil daitekeena, eta bere erabilera oso zabala da Fisikaren barnean.\nLurraren grabitatepean, kilopondioa, kilogramo baten baliokidea denez, magnitude honek, espresaturiko dentsitatearen zenbaki balio berbera du (kg/m\u00b3)"}
{"id": "75973", "revid": "336", "url": "https://eu.wikipedia.org/wiki?curid=75973", "title": "Mongul", "text": "Mongul fikziozko pertsonaia da, DC Comicsen unibertsokoa, Supermanen etsaia. Lehen aldiz, DC Comics Presents 27. zenbakian agertu zen (1980ko abendua) Len Wein gidoilariak eta Jim Starlin marrazkilariak sortutakoa. Dena dela, beharbada, Mongul, Alan Mooreen \"Guztia duen gizonarentzat\" istorioan zuen paperagatik ezagunagoa izango da (\"For the Man Who Has Everything\"), \"Superman Annual\" 11. zenbakian argitaratua izan zena (1985). Mongulen istoriotako batzuk, lehen aipaturikoa barne Justiziaren Liga marrazki bizidun telesailaren atal bezala egokituak izan dira.\n\"Supergizonen erregealdia\"ren argumentuan zehar, Superman Ziborrarekin batzen da Kostaldeko Hiria suntsitzeko, Linterna Berdea (Hal Jordan)en bizilekua. Gero, Superman Ziborra eta Mongulen plana, Metropolis suntsitzea zen, baina Superboy, Steel eta Supermanek geldiarazi zituzten."}
{"id": "75976", "revid": "105290", "url": "https://eu.wikipedia.org/wiki?curid=75976", "title": "Madalenaitz", "text": "Madalenaitz Aralar mendilerroan dagoen mendi bat da, 860 metroko garaierakoa. Mendilerroaren hegoaldereneko zatian dago. Txikia da, baina txundigarria. Bere izenaren jatorria, dirudienez, bertan Santa Maria Magdalenaren omenezko ermita baten esistentzian dago, eta ez bere forman, madalena baten antzerakoa.\nIzatez, mendi luzanga bat da, Aralar mendilerroan elementu tektoniko bat suposatzen duena. Bere magalak biziki malkartsuak dira eta landaredi ugariarekin, ezpela adibidez. Iparraldeko aurpegia, horma handi lau bat da, eta arinki eroritakoa. Tontorrean elkartzen diren kareharrizko ezproiek, itxuraz, ez dute behar tekniko askorik behar igarotzeko, lurrarekin zikintasunagatik izan ezik. Zehazki, mendebaldeko ezproiak ez du inongo zailtasunik. Dena dela, ohiko iritsiera, gailur somital luze eta zabal osoa igotzean datza, Olazabalgo lepotik mendebalderanzko norantzan. Burteko txamenie izeneko toponimo baten esistentziak, bide bat, zuzenean Ira\u00f1etatik tontor honetara igotzen zela susmarazten du. Mendi honetatik gertu, Urrunzure ibaiaren iturburua dago.\nIrispideak.\nOlazabalgo lepora Hiriberritik iris daiteke. V formako labarrean sartu behar da, ekialdean, monolito harritsu bat uzten duena. Posible da, baita ere, haran honen eskumako ezproia igotzea igoera errazean. Ezproi honen oinarrian iturri bat dago eta, p\u00ecxkat goraxeago, utzitako txabola bat. Hemendik, zuzenean tontorrerantz abiatzen da, Olazabalgo pasabide gainean. Labarra alde batera ez uzteko erreferentzia bat, Beraztegiko ermita erromanikoaren ekialdean geratzen dela da, larre eder baten erdian.\nUharte Arakiletik Aralarko San Migeleranzko bidea hartuz Mikel Berriko ermitatik, Urrunzureko labarrean sar daiteke, tontorraren iparraldean, bere kareharrizko frontoia miresteko, Olazabal leporaino, nondik tontorrera iristen den."}
{"id": "75977", "revid": "1545", "url": "https://eu.wikipedia.org/wiki?curid=75977", "title": "Kakahuete (landarea)", "text": "Kakahuetea (\"Arachis hypogaea\") lekadunen familiako landare-espezie bat da. Jatorriz Perukoa da. Bere euskal izena nahuatl hizkuntzako \"tl\u0101lcacahuatl\" hitzetik dator, alegia, \"lurreko kakaoa\" (\"tlalli\", \"lurra\", eta \"cacahuatl\", \"kakao aleak\").\nLandare urteroko belarkara da, 30-50 cm hazten dena. Aurkako hostoak dauzka, pinatuak, lau hostoxkadunak (aurkako bi bikote; ez dauka muturreko hostoxkarik), hostoxka bakoitza 1-7 cm luze eta 1-3 cm zabal. Lekadunen lore tipikoa dauka, 2-4 cm artekoa, horia eta zain gorriduna. Polinizazioaren ondoren, 3-7 cm-ko leka bat ekoizten du, bakoitza 1-4 haziduna.\nKakahuetea Perukoa da jatorriz, baina Amerikako jatorrizko biztanleek Hego Amerikako eta Mexikoko beste eskualde batzuetara hedatu zuten bere laborantza. Europako kolonizatzaileek Europara eta Afrikara eraman zuten. Egun Txinan eta Indian ekoizten da eskala handian, bai eta Afrikan ere.\nBere fruitua gordinik edo erreta jaten da. Indiako eta Hego-ekialdeko Asiako sukaldaritzan oso erabilia da kakahuete-olioa."}
{"id": "75978", "revid": "336", "url": "https://eu.wikipedia.org/wiki?curid=75978", "title": "Broadway", "text": "Broadway New Yorkeko hiribide ospetsu bat da, Manhattanen eta Bronx barrutiko zati batean kokatua. Uhartea iparraldetik hegoalderaino zeharkatzen duen errepiderik zaharrena da, hiriak New Amsterdam izena zueneko garaitikoa. Berez, \"Broadway\" izena nederlanderazko \"Breede weg\"-etik ingelesera eginiko itzulpen bat da, eta \"bide zabala\" esan nahi du. Broadway hiribidearen tarte bat Estatu Batuetako antzerki-industriaren muina da.\nManhattaneko kale eta hiribide elkarrekiko perpendikularrek osatzen duten sarean, Broadway salbuespena da, bere ibilbideak ez baitu lerro zuzen bat egiten, baizik eta biribildua eta bihurgunetsua da.\nHistoria.\nBroadway jatorrizko amerikarrek eginiko bide gisa sortu zen (\"Wickquasgeck Trail\" gisa ezagutua). Hasiera batean, bide horrek paduren eta haitzen artetik zeharkatzen zuen Manhattan uhartea. Herbeheretarrak iritsi zirenean, bide hori laster bihurtu zen uharteko errepide nagusia, New Amsterdametik ateratzen zena, uhartearen hegoaldeko erpinetik.\nHiribidearen nondik norakoa.\nBroadwayk Manhattan oso-osoa zeharkatzen du, hegoaldetik iparraldera, hegoaldeko Bowling Green-etik Inwood-eraino, iparraldean.\nDiagonalki zeharkatzen ditu Manhattaneko kaleak, 1811ko plan bati jarraituz antolatuak (Commissioner's Plan), eta hiribideekin gurutzatzen den puntuetan forma irregularreko plaza edo espazio ireki batzuk sortzen dira (Union Square, Madison Square, Herald Square, Times Square eta abar). Gurutzadura horiek direla-eta, orube batzuek forma berezia daukate, eta horren ondorioz zenbait eraikin interesgarri sortu dira, hala nola Flatiron Building eraikin entzutetsua."}
{"id": "75980", "revid": "119347", "url": "https://eu.wikipedia.org/wiki?curid=75980", "title": "Abarca de Campos", "text": "Abarca de Campos Espainiako herri bat da, Gaztela eta Leon erkidegoan, Palentziako probintzian eta Tierra de Camposeko eskualdean dagoena.\nUdalerri mugakideak.\nAbarca de Camposek, honako herri hauek ditu mugakide: iparraldean, Autillo de Campos, ekialdean Fuentes de Nava, hegoaldean Castromocho eta mendebaldean Villarramiel\nSariak.\n1996an, herriak, \"Europa Nostra\" saria jaso zuen bere edertze eta zaharberritze lanengatik."}
{"id": "75983", "revid": "105290", "url": "https://eu.wikipedia.org/wiki?curid=75983", "title": "Fazies", "text": "Fazies arroka sedimentarioen paleontologia eta litologia (forma, tamaina, bere bikorren kokapena eta bere mineral konposaketa bezala) ezaugarrien multzoa, harri horiek sortu ziren ingurumenaren baldintzak zeintzuk ziren ezagutzeko aukera ematen duena. Faziesa sedimentazio baldintza zehatz batzuetan eratzen den arroka bereizgarri baten forma ideala da, prozesu edo giro partikular bat isladatzen duena. Faziesak aztertzeko ezaugarri makroskopikoak \"(fazies)\" edo mikroskopikoak \"(mikrofazies)\" har daitezke kontuan. Horrez gainera, \"litofazies\"ak eta \"biofazies\"ak bereizten dira; faziesen azterketa litografia ezaugarriak kontuan hartuta egiten denean esaten zaio litofazies, eta paleontologia ezaugarriak kontuan hartzen direnean, berriz, biofazies.\nFazies hitza, Amanz Gressly geologo suitzarrak sortu zuen 1838an, eta egungo estratigrafiaren oinarrietarako bere ekarpen garrantzitsuetako bat izan zen, honek, aurreko neptunismoaren ideiak ordezkatu zituelarik."}
{"id": "75984", "revid": "536", "url": "https://eu.wikipedia.org/wiki?curid=75984", "title": "Erakundeen psikologia", "text": "Lanaren psikologia, erakundeen psikologia nahiz psikologia industriala gizakia lan egoeretan aztertzen duen psikologiaren adarra da, banakako zein gizarteko dimentsioetan. Ikuspuntu aplikatu eta praktiko batetik, langileari sortzen zaizkion arazoak ulertzen eta soluzio bideak aurkitzea ere da bere zeregina.\nLanaren psikologiaren eremua.\nLanaren psikologiak banakoaren ezaugarrietan ezartzen du indarra, horiek jokabidearen determinatzailek direlakoan. Azken batean, banakoen arteko desberdintasunen psikologian oinarritzen delarik. Erakundeen psikologiak erakundearen ezaugarrietan ezarriko luke lehentasuna, erreferentzia teorikoak psikologia sozialetik eta soziologiatik jasoaz. Dena den, DRENTH-ek (1984, 3.or.) dioen bezala, bi ikuspuntu horiek estu loturik daudenez, beraiek banatzea ia ezinezkoa da.\nLanaren eta erakundeen psikologia izaera aplikatuko azpiespezialitatez osatua dago: Pertsonalaren Psikologia, Erakunde-jokabidea, Ingeniaritza-psikologia, Bokazio eta bilakaera aholkularitza, Erakunde-garapena eta Industria harremanak. Dena den, bere izaera zientifiko eta profesionala ere kontuan hartu behar dira.\nErakundeen psikologiaren gaia bertako gizabanakoen arteko harremanak eta ezberdintasunak dira. Era berean, langileen trebetasunak eta beharrak aztertzen ditu gizabanakoek lanean duten errendimendu maila hautatu, hezi eta hobetzen ditu. Zeregin horiek Lanaren eta Erakundeen Psikologian zaharrena da, eta berarekin hasi zen psikologiaren adar hau: hautaketa, etengabeko prestakuntza eta ebaluaketa, alegia.\nErakundearen jokabidea ikasketa esparru honetan alor berrienetakoa da. Lanean diharduen gizabanakoen jarrera zein jokabideengan erakundeen eraginaz arduratzen da; rol, jokabide, talde, komunikazio, lidergo eta kulturaz hain zuzen. Bere azterketa maila zenbaitetan garatzen da: maila pertsonala, taldearena, erakundearena eta soziala.\nIngeniaritza-psikologiak gizabanakoak eta makinak osatzen duten sisteman nola lan egiten den ezagutzearekin loturik dago. Era berean, ekoizpena nahiz langileriaren segurtasuna hobetzearren, makina eta taldeen diseinuan dihardu. Beste alde batetik, bokazio eta bilakaera aholkularitzak berma eta aholkua eskaintzen ditu hautapen profesionalean, batzuetan lanbidera zuzendu eta besteetan lantegi barruan banakoaren garapen egokienaren aukeraketan bermatuz. Azkenik, erakundearen garapena erakundeen psikologiaren ardura da: erakundeen efizientzia edo egokitasuna lortzearren beraien hobekuntzan eta eraldaketan saiatzen da."}
{"id": "75991", "revid": "119347", "url": "https://eu.wikipedia.org/wiki?curid=75991", "title": "Sedimentazio", "text": "Geologian, sedimentazioa jalkitze-prozesu bat da, non uretan edo beste fluido batean esekitako material solidoa ibaibide, aintzira edo itsasoaren hondoan edo ertzetan metatzen den, materiala garraiatzen duen ur korrontearen emarian, abiaduran eta sekzio forman dauden aldaketengatik. Adiera zabalago batean, glaziar eta itsaslabarretan gertatzen diren materialen metaketari ere egiten dio erreferentzia.\nSolidoak likidoetan sedimentatzea Stokesen legeak gobernatzen du, partikulak, euren diametroa eta, likidoarenarekin alderatuz pisu espezifikoa zenbat eta handiagoa eta likidoaren likatasuna zenbat eta txikiagoa izan errazago sedimentatzen direla dio. Horregatik, sedimentazioa erraztu nahi denean, partikulen diametroa gehitzen saiatzen da, batzuk besteei gehituaraziz, koagulazio eta flokulazio deritzon prozesuan.\nBertan sedimentazioa eragiteko eraikitako gailuak, honako hauek dira:\nSedimentazio prozesua onuragarria izan daiteke, ur tratamenduan pentsatzen denean, edo kaltegarria, urtegien bolumen erabilgarriaren murrizketan pentsatzen denean, edo drainatze edo ureztatze kanal baten edukieraren murrizketan.\nSedimentazioa ur edangarritzearen eta hondakin uren garbiketaren zati den prozesu bat da.\nHondakin uren tratamenduaren kasuan, prozesu hau materia solido fina, organikoa edo ez, hondakin uretatik kentzeko erabiltzen da, hemen, ura, sedimentazio gailu batetik igarotzen da, non materialak metatzen diren gero kanporatzeko. Sedimentazio prozesuak, DBO5a %20tik %40rarte murriz dezake, eta zintzilik dauden solidoak %40tik %60rarte."}
{"id": "75994", "revid": "105290", "url": "https://eu.wikipedia.org/wiki?curid=75994", "title": "Stokesen legea", "text": "Stokesen legeak Reynolds zenbaki txikien isuri laminar erregimen batean fluido likatsu baten barnean mugitzen ari diren objektu esferikoek jasaten duten marruskadura indarrari erreferentzia egiten dio. 1851n eratorri zuen George Gabriel Stokesek, Navier-Stokesen ekuazioen kasu zehatz bat ebatzi ondoren. Orokorrean, Stokesen legea baliogarria da abiadura txikietan mugitzen ari diren partikula esferiko txikien mugimenduan.\nStokesen legea honela deskriba daiteke:\nnon R esferaren erradioa, \u03bd bere abiaudra eta \u03b7 fluidoaren likatasuna\nReynolds zenbaki txikien izaerak, isuri laminar bat adierazten du, esfera eta behealdeko ingurunearen arteko abiadura erlatiboa balio kritiko zehatz batetara bezala itzul daitekeena. Baldintza hauetan, inguruneak eskaintzen duen erresistentzia, gorputzar itsatsitako geruza mugatik abiatutako fluido geruzak batzuk beste batzuen gainean irristatzeari kontra egiten dioten marruskadura indarren ondorioz da ia esklusiboki. Stokesen legea, esperimentalki frogatu da fluido eta baldintza anitzetan.\nPartikulak bertikalki erortzen ari baldin badira fluido likatsu batean euren pisu propioagatik, euren erorketa edo sedimentazio abiadura kalkula daiteke, marruskadura indarra grabitatearekin berdinduz.\nnon"}
{"id": "75995", "revid": "105290", "url": "https://eu.wikipedia.org/wiki?curid=75995", "title": "Abiadura muga", "text": "Abiadura muga edo abiadura terminala amaigabeko fluido batean mugitzen ari den gorputz batek indar iraunkorpean hartuko lukeen gehienezko abiadura da. Adibide argi bat nahiko altueratik erorketa librean erortzen ari den paraxutista batek hartzen duen abiadura muga da.\nAdibideak.\nformula_1\nformula_2\nnon\nMagnitude ordena.\nErorketa librean doan gorputz batek, atmosfera batean, azeleratu egiten du grabitatearen ondorioz. Baina azelerazio hau geroz eta txikiagoa da, marruskadura indarra gehitu egiten baita abiadurarekin. Une bat heltzen da, non marruskadura indarra eta grabitatea berdinak diren, eta objektua abiadura iraunkorrean erortzen da. Erorketa librean erortzen ari den gizaki batentzat, posizio horizontalean eta gorputzadarrak luzaturik, abiadura muga, gutxi gora- behera, 55 m/sko da (200 km/h) eta ur tanta batentzat, gutxi gora-behera 9 m/s (32 km/h), bere tamainaren arabera."}
{"id": "75997", "revid": "336", "url": "https://eu.wikipedia.org/wiki?curid=75997", "title": "Letopolis", "text": "Letopolis Behe Egiptoko II. nomoaren hiriburuaren greziartutako izena. Aro aurredinastikoan sortua izan zen, ekialdeko Mediterraneoko merkataritza hiri garrantzitsu bat zelarik, beranduago, bakarrik Menfisek itzal egin ziolarik.\nIzen egiptoarra: Khem, Rehesu. Izen greziarra: Letopolis. Izen arabiarra: Ausim.\nHiriko jatorrizko jainkoak Horjenty-Irty, Horusen formetako bat eta bere emazte Sekhmet \"magian aditua\", \"Mendebaldeko Andrea\" eta \"Maitasun pasionalaren jainkosa\" izan ziren.\nHirian, Anubisen omenezko tenplu bat existitu zen, baita Horusen santutegi bat ere, baina gaur egun, hondakin arkeologikoak baino ez dira geratzen."}
{"id": "75998", "revid": "1310", "url": "https://eu.wikipedia.org/wiki?curid=75998", "title": "Paiueta", "text": ""}
{"id": "75999", "revid": "512", "url": "https://eu.wikipedia.org/wiki?curid=75999", "title": "Katioi", "text": "Katioia ioi bat da (atomoa edo molekula) karga elektriko positiboa duena, hau da, behar baino elektroi gutxiagoekin. Katioiak, oxidazio egoera positibo batekin deskribatzen dira.\ngatzak, tipikoki, katioi eta anioiekin osatuta dago (lotura kimikoa, sekula lotura ionikoa bakarrik ez den arren, beti dago lotura kobalente bat)."}
{"id": "76000", "revid": "336", "url": "https://eu.wikipedia.org/wiki?curid=76000", "title": "Amonio", "text": "Amonioa katioi monobalente bat da, amoniakoaren molekulatik abiatuta eratuta dagoena (\"NH3\"), non nitrogenoak, erdialdeko atomoa dena, bere banatu gabeko elektroi parea, protoi batekin (H+) lotura kobalente datibo bat osatzeko erabiltzen dituen, honela, amonio ioia sortuz: NH4+. Molekulako nitrogenoak hibridazioa aurkezten du \"sp3\":\nAmonioa gernuaren osagaietako bat ere bada, urea, sodio eta kloruroarekin batera.\n\"h2 \u2192 H+\"\n\"h1 \u2014 H \"\n\"h1 \u2014 H \"\n\"h1 \u2014 H \"\nAmonioa uretan, orekan dago honako erreakzio honen arabera:\n\"NH4+ \u21d4 NH3 + H2O\"\nBr\u00f8nsted-Lowryren azidoa da, protoi hau inguruneari uzten baitio. Honako azidotasun konstantea duen azido ahula da: \"Ka = 1,8\u00b710-5\""}
{"id": "76001", "revid": "77396", "url": "https://eu.wikipedia.org/wiki?curid=76001", "title": "Filgi Claverie", "text": "Filgi Claverie Mitxelena (Biarritz, Lapurdi, 1959ko urtarrilaren 2a) Gizarte arloko goi-mailako diplomaduna da. Enpresen kudeaketan aritu zen lehenik, eta ondoren gizarte arloan. 1991tik goiti, ofizioz kultura arduraduna da, bereziki Ipar Euskal Herrian.\nEuskal kultur militante gisa, besteak beste, Hazparneko Eihartzea Kultur etxeko sortzailetarik bat izan da, Euskal Kultur Erakundeko sortzaile, diruzain eta lehendakariordea, Seaskako lehendakaria, Etxepare Institutuko Zuzendaritza batzordeko kidea eta Bureau Europ\u00e9en des Langues Moins R\u00e9pandues\u00a0gobernuz kanpoko elkartearen lehendakariordea izan da.\nBiarritz Culture eta Maitaldia dantza festibalaren sortzaile eta zuzendaria izan da. Ondotik, Dantzaz Konpainia sortu eta zuzendu zuen, 2013a\u00a0arte. Gaur egun, Iparraldeko Errobi Herri Elkargoko kultura zuzendaria da."}
{"id": "76002", "revid": "201", "url": "https://eu.wikipedia.org/wiki?curid=76002", "title": "Dodekafonismoa", "text": ""}
{"id": "76004", "revid": "512", "url": "https://eu.wikipedia.org/wiki?curid=76004", "title": "Anioi", "text": "Anioia ioi bat da (atomoa edo molekula) karga elektriko negatiboa duena, hau da, behar baino elektroi gehiago dituena. Anioiak, oxidazio-egoera negatibo batekin deskribatzen dira.\nGatzak, tipikoki katioi eta anioiz osatuta daude (lotura kimikoa erabat lotura ionikoa ez den arren, beti dago lotura kobalente bat)\nForma.\nIngurunearen PH (protonizazio ingurua) mailaren arabera substantziak anioi edo katioi bezala aurkitzen ditugu, hau da karga negatiboarekin edo positiboarein (neutro izaten dena normalean).+\nEskubiko irudian ikusten denaren arabera + ikurrak PH maila altua adierazten du, hau da protoi kontzentrazio maila altua dagoela eta horrexegatik positiboki kargatzen da molekula, lotura datiboak sortuz.\nAnioi garrantzitsuak.\nAnioi azidoak ere badaude"}
{"id": "76006", "revid": "105290", "url": "https://eu.wikipedia.org/wiki?curid=76006", "title": "Neubat", "text": "Neubat, 90ko hamarkada amaieran Gasteizen jaio zen Euskal Herriko Rock taldea da. Rockaren barruan, Stoner Rock estilo jorratzen duela esan dezakegu eta euskaraz osaturiko abestiak egiten dituzte.\nBeraien diskoez gain, Sorkun abeslariarekin batera bi diska grabatu dituzte eta diskoetxe propioa (Matasellos) sortu dute."}
{"id": "76008", "revid": "336", "url": "https://eu.wikipedia.org/wiki?curid=76008", "title": "Filgi claverie", "text": ""}
{"id": "76009", "revid": "512", "url": "https://eu.wikipedia.org/wiki?curid=76009", "title": "Zaldiko Maldiko kultur elkartea", "text": "Zaldiko Maldiko kultur elkartea Iru\u00f1eko elkartea da. Hiriko euskaldunen biltoki izatea eta oro har euskararen erabilera sustatzea du helburu. Elkarteak 130 bazkide inguru ditu. Sergio Barandiaran Santiago da egun zuzendari burua.\nHaren izena Iru\u00f1eko Erraldoi eta Buruhaundien konpartsaren pertsonaia batetik dator.\nKokapena.\nElkartearen egoitza Iru\u00f1eko Ansoleaga karrikako 9-11 zenbakian dago, hiriaren alde zaharrean.\nHistoria.\nHastapenak eta sorrera.\n80ko hamarkadaren hasieran, Iru\u00f1erriko euskaldunen sakabanaketa eta konpaktazio falta ikusirik, euskaltzale talde bat bildu zen eta Iru\u00f1ean euskaldunen biltoki bat egitea deliberatu zuen. Urte horietan, Iru\u00f1ean, euskarazko kultur ekitaldiak bakanak baino bakanagoak ziren. Horrela sortu zen Zaldiko Maldiko elkartearen proiektua.\nElkartea Nafarroako Gobernuaren elkarteen erregistroan 1981. urteko urtarrilaren 28an eman zuen alta.\nJarduera.\nKultur jarduera.\nHasiera-hasieratik elkartearen lan-ildo nagusietariko bat euskarazko kultur ekitaldiak eskaintzea izan da. Urritik ekainera bitartean euskarazko kultur programazio bat du urtero.\n1981. urtetik, hainbat eta hainbat hitzaldi eta mahainguru izan dira bertan, euskal kulturaren inguruko ahotsik garrantzitsuenak pasatu direla Zaldiko Maldiko elkartetik. Bakar batzuk aipatzearren, bertan izan dira Bernardo Atxaga, Unai Elorriaga, Joseba Tapia, Pako Aristi, Antton Luku, Pello Zabala, Koldo Zuazo, Hasier Etxeberria, Arantxa Urretabizkaia, Iban Zaldua, Asisko Urmeneta, Alfonso Martinez Lizarduikoa, Roldan Jimeno, Mikel Belasko, Mikel Urdangarin, Patziku Perurena, Pablo Sastre, Xabier Erize, Anjel Lertxundi, Txillardegi, Itxaro Borda, Patxi Zabaleta, Kike Amonarriz, Xabier Kintana, eta beste asko eta asko. Horrez gainera, eguneko gizarte gaiei buruzko hainbat hitzaldi eta mahai-inguru antolatu izan dira (Euskal Selekzioak, Euskararen Legea, Irlandako Bake Prozesua, Iru\u00f1ea-Andoain autobia, Abiadura Handiko Trena, Itoizko urtegia, Euskal musikaren egoera, Gazteak eta telebista, unean uneko nazioarteko gatazkak...).\nNolanahi ere, hamabostean behingo ekitaldi horiez landara, Zaldiko Maldiko elkarteak hainbat ekitaldi \u201cberezi\u201d antolatzen ditu urtean zehar: euskaldunentzako partxis, mus eta xake txapelketak, zine proiekzioak, ikastaro bereziak, \"Karrika Gurea da\" izeneko festak, \"Irakurriz libertitzen gara\" ekimenaren inguruko solasaldiak, besteak beste.\nEgun bereziak.\nKultur ekitaldiez gain badaude urtero ospatzen diren zenbait egun:\nSanta Ageda eguna, non bazkideak Iru\u00f1eko karriketatik abestera ateratzen diren.\nSanferminetan, elkarteko taberna zabalik izaten da Arturo Campion euskaltegiaren eskutik, Iru\u00f1eko jaietan euskal giroa sustatzeko asmoz. Urteen poderioz, Euskal Herriko herrialde guztietatik Sanferminetara etortzen diren euskaldun guztientzako topagune eta erreferentzia ezinbestekoa bihurtu da Zaldiko Maldiko.\nBazkidearen eguna.\nSanto Tomas eguna.\nBeste erakundeetan parte hartzea.\nZaldiko Maldikok honako erakundeetan hartzen du parte:\nKanpo harremanak.\nKanpoko talde euskaltzaleek ere, eskatuz gero, lokala erabil dezakete. Izan\nere, Euskalerria Irratiak, Nafarroako Bertsozaleen Elkarteak, Karrikirik, Sortzenek, AEK-k eta IKAk, esate baterako, sarritan erabiltzen dute egoitza, dela bazkari-afari bereziren bat egiteko, dela bilerak edo prentsaurrekoak egiteko.\nAipatzekoak ere beste elkarte edo eragile batzuekin mantentzen den harremana, hala nola:\nZaldiko Maldiko sariak.\nUrtero, Lamien Urrezko Orrazia (1986 urtetik) eta Asto-gorotz Joarea (2007 urtetik aitzin; lehenago \"Asto-masto\" saria ere deitua) izeneko sariak banatzen ditu, euskararen aldeko lanean nabarmendu den erakunde/pertsonari eta euskararen kontrako jarrerarik sutsuena erakutsi duen erakunde/pertsonari oparituz.\nInformazio gehiago izateko ikusi Zaldiko Maldiko sariak.\nErreferentziak.\n\"\u201cCon parecida finalidad de crear espacios f\u00edsicos y humanos donde los euskaldunes puedan practicar su lengua, desarrollando a la vez actividades culturales y gastron\u00f3micas, se han creado sociedades en las que es normativo utilizar el euskera. En Iru\u00f1a e Iru\u00f1erria existen varias. Zaldiko Maldiko, creada hacia 1981, agrupa a 130 socios. Otros tantos forman Arrano Elkartea de Iru\u00f1ea y Axular de Burlada. En Estella tuvo el mismo fin Gure Hizkuntza\u201d\"\nNavarra. Historia del Euskera. 1997. Txalaparta. Jose Mar\u00eda Jimeno Jurio.\nKanpo estekak.\nhttp://zaldikomaldiko.eus/"}
{"id": "76017", "revid": "6327", "url": "https://eu.wikipedia.org/wiki?curid=76017", "title": "Kar", "text": ""}
{"id": "76018", "revid": "105290", "url": "https://eu.wikipedia.org/wiki?curid=76018", "title": "Al Bayda' gobernantzia", "text": "Al Bayda' (arabieraz \u0627\u0644\u0628\u064a\u0636\u0627\u0621) Yemengo 21 gobernantzietako bat da. Bere hiriburua Al Bayda' da. 9.270 km\u00b2ko azaleran 571.778 biztanle zituen 2004an."}
{"id": "76019", "revid": "105290", "url": "https://eu.wikipedia.org/wiki?curid=76019", "title": "Al-Hudaida gobernantzia", "text": "Al-Hudaida (arabieraz \u0627\u0644\u062d\u062f\u064a\u062f\u0629) Yemengo 21 gobernantzietako bat da. Bere hiriburua Al-Hudaida da. 13.250 km\u00b2ko azaleran 2.161.379 biztanle zituen 2004an."}
{"id": "76020", "revid": "63274", "url": "https://eu.wikipedia.org/wiki?curid=76020", "title": "Anderexo", "text": "Anderexo, edo \"Anderixo\" Akitania zaharrean erromatar garaiko jainkosa baten izena izan dela uste dute batzuek, eta besteentzat pertsona izena da bakarrik. Izen hori zenbait inskripziotan azaltzen da.\nGarai hartako beste zenbait jainko-jainkosen kasuan bezalaxe ez dugu bere ezaugarriren berri.\nEtimologia eta beste zenbait izen.\nAnderexo, antza, andere edo andere\u00f1o esan nahi du.\nBalizko jainkosaren izenaren zenbait aldaera:\nGogoan izan da Mariren inguruko elezahar eta sinismenetan hura izendatzeko sekula ez dela \"Jainkosa\" hitza erabiltzen, eta bai ordea \"Andre\" (bizkaieran eta Goierriko gipuzkeran, \"Andra\"), \"Dama\" edo \"Se\u00f1ora\" deiturak; hala nola \"Andra Mari Munoko, Andra Mari Muiroko, Anbotoko Se\u00f1ora, Amuteko Damie, Damatxo, Arroilbeltzeko Andra...\"\nInskripzioak.\nInskripzioetan izen hau antroponimoa dela esaten dute epigrafista gehienek. Jose Mar\u00eda Blazquez historialariak uste zuen Arango haraneneko Escunhau herrian aurkitutako aldarearen inskripzioan, \"Anderexo\" hori \"Ilurberrixo\" jainkoaren epiteto bat zela. Mitxelenak, ordea, emakume izena ikusi zuen hitz horretan, aldarea eskaintzen zuen pertsonaren izena, hain zuzen.\nILURBERRIXO/ ANDEREXO/ [ \nIdazkunaren kodea: CIL XIII, 23 = IRC-02, 00061\n\"Ilurberrixo\" datiboan deklinatutako jainko izena da. Idazkun honen originala ostu zuten duela urte batzuk, eta herritar batek kopia bat dohaintzan eman zuen.\nBestalde, argazkian ageri den bezala, Ande, Anderexo, Anderexso eta antzeko izenak arruntak ziren Akitania zaharrean. Adibidez, idazkun honetan:\n\"BONBELES HAR- / BELEXSIS F(ilius) V(iva) AND- / EREXSO CONDAN- / NOSSI F(ilia) VXOR P(osuit).\"\nIdazkunaren kodea: CIL XIII, 324 = CAG-31-02, 140. or."}
{"id": "76021", "revid": "105290", "url": "https://eu.wikipedia.org/wiki?curid=76021", "title": "Al Jawf gobernantzia", "text": "Al Jawf' (arabieraz \u0627\u0644\u062d\u062f\u064a\u062f\u0629) Yemengo 21 gobernantzietako bat da. Bere hiriburua Al Jawf da. 39.500 km\u00b2ko azaleran 451.462 biztanle zituen 2004an."}
{"id": "76022", "revid": "105290", "url": "https://eu.wikipedia.org/wiki?curid=76022", "title": "Al Mahrah gobernantzia", "text": "Al Mahrah' (arabieraz \u0627\u0644\u063a\u064a\u0636\u0629) Yemengo 21 gobernantzietako bat da. Bere hiriburua Al Ghaydah da. 98.249 km\u00b2ko azaleran 89.093 biztanle zituen 2004an."}
{"id": "76023", "revid": "58701", "url": "https://eu.wikipedia.org/wiki?curid=76023", "title": "Kalimotxo", "text": "Kalimotxo %50a ardo beltzaz eta %50a Coca Colaz egindako alkoholdun edaria da, batzuetan kali edo motxo ere deitua.\nIzenak.\n\"Kalimotxo\" hitza Bizkaian sortua bada ere, beste hainbat lekutan edaten dute nahastura:\nPrestaketa.\nBatzuetan masusta-likore piska bat ere botatzen dute. Badaude nahastura antzeko batzuk:\nNahastura kantitate ezberdinetan zerbitzatua da:\nJatorria.\n1970eko hamarkadan nahasketa jadanik edan bazuten ere, \"Rioja libre\" izenaz ezaguna zen. Kalimotxo izena 1972ko Algortako Portu Zaharreko jaietan \"Antzarrak\" izeneko kuadrilak asmatua zen. Txosnan zegoen kide batek erositako ardoa aukeran ez zegoela konturatu eta edakera txarra disimulatzeko zerbait bota behar zutela erabaki zuen. Izenaren asmatzaileak \"Kalimero\" eta \"Motxo\" zirenez, \"Kalimotxo\" izena jarri zioten."}
{"id": "76024", "revid": "119347", "url": "https://eu.wikipedia.org/wiki?curid=76024", "title": "Deobriga", "text": "Deobriga Plinio Zaharra eta Pomponio Melak aipatutako autrigoien lurraldeak osatzen zuten hamar bat izan zen. Miranda Ebrotik 3 kilometrora dagoen \"Arce-Mirap\u00e9rez\" izeneko aztarnategi arkeologikoan zegoen.\nEtimologia.\nBatzuek \"Deobriga\" izena latinezko \"Deo-\" aurrizkitik (euskaraz: jainkoa) eta \"-briga\" (euskaraz: gotorlekua) atzizkitik datorrela uste dute. Besteek izena hiria eratu zuen Idubedo erregetik, Tubalen iloba, eta Brigo bere semetik datorrela diote.\nKokapena.\nUrteak urte, hiriaren kokapena eztabaidatua izan da: Larrazubin, Lantarongo Cabriana auzoan, Bri\u00f1asen edo Haron.\n\u00c1ngel Casimiro de Govantesen ustez Ebroren alde bitan zegoen, Dondon eta Tondon desagertutako herrixkak eta Bri\u00f1as artean banatuta.\n2004an Ondare Babesa taldeko ikertzaileek \"Arce-Mirap\u00e9rez\" izeneko aztarnategian kokatu zuten. Ikerketa honen arabera, Deobriga \"Arce-Mirap\u00e9rez\" aztarnategiaren hegoaldean zegoen, El Infierno izeneko muinoan, Ebrotik gertu.\nHori horrela bada, antzinako Erromako garaietan hiria (Astorga-Bordele) galtzadan zegoen, Antoninoren Ibilbidean XXXIV. iter zena."}
{"id": "76027", "revid": "105290", "url": "https://eu.wikipedia.org/wiki?curid=76027", "title": "Brutal Melody", "text": "Brutal Melody 1994an Arrasaten sortu zen Hardcore taldea da.\nHistoria.\nBrutal Melody 90ko hamarkadan Arrasaten sortu zen hardcore taldea da. Lehen kontzertua 1995eko apirilaren 29an eskeini zuten Arrasateko Gaztetxean Kashbad eta BAP!!ekin batera.\n1998 urtean Villa de Bilbao lehiaketan parte hartu eta Espainiar Estatuko 900 musika talderen artean, lehiaketako lehen saria jaso zuten.\n1999 urtea amaieran, Juan Sangrek taldea utzi behar izan zuen, Ekon taldearekin zituen konpromisoengatik. Heloy plaentxiarrak ordezkatu zuen.\n2000 urtean eman zuten azken kontzertua."}
{"id": "76030", "revid": "1659", "url": "https://eu.wikipedia.org/wiki?curid=76030", "title": "Ilun (mitologiako pertsonaia)", "text": "Ilun, Comminges aldeko Jainko baten izena erromatarren garraian. Akitania zaharreko Pirinioetako beste zenbait lekuetan ere azaltzen da, aldareetako inskripzioetan.\nLuchonen dagoen inskripzio batek, zera esaten du:\n\"ILUNNI / DEO / ---- / V(otum) S(oluit) L(ibens) M(erito)\"\nBeste inskripzio batean; \"ILUNO DEO\".\nEtimologia eta beste izenak.\nEmaten duenez, ilun eta iluntasunarekin zer ikusirik badu."}
{"id": "76032", "revid": "90204", "url": "https://eu.wikipedia.org/wiki?curid=76032", "title": "William Cameron Menzies", "text": "William Cameron Menzies (New Haven, Connecticut, 1896ko uztailaren 29a - Los Angeles, Kalifornia, 1957ko martxoaren 5a) Ameriketako Estatu Batuetako zinema zuzendari, arte zuzendari eta ekoizlea izan zen, Oscar Sari bi jasotakoa. Kolorea erabiltzen aurrenekoetakoa izan zen. 1924an ekin zion Hollywooden lan egiteari, \"The Thief of Bagdad\" (1924) ekoizpenean parte hartuta. Jarraian datoz \"The Bat\" (1926), \"The Dove\" (1927), \"Sadie Thompson\" (1928), eta \"Tempest\" (1928). David O. Selznickek \"Gone with the Wind\" 1939ko filmean parte hartzeko deitu zuen, aurreko urtean \"The Adventures of Tom Sawyer\" ekoizpenean egin zuen lana gogoko izan zuelako. \"Around the World in Eighty Days\" (1956) ekoizpena izan zen bere azken filma, minbiziak jota hil baitzen hurrengo urtean. Menziesen zuzendari lanak urriak izan ziren, baina horien artean berebiziko garrantzia dauka \"Things to Come\" (1936) filmak, Herbert George Wells idazleak sortutako gidoi batean oinarrituta.\nArte zuzendari jardun zuen honako film hauetan:\nEkoizpenaren diseinua:\nZuzendari:\nEkoizle:\nGidoilari:"}
{"id": "76033", "revid": "512", "url": "https://eu.wikipedia.org/wiki?curid=76033", "title": "Serialismo", "text": "Serialismoa bere izenak dioen bezala, serieak erabiltzen dituen konposaketa teknika bat da, hau da, nota talde bat errepikapenik gabe, ordena zehatz batean erabiltzen direnak. Kasurik ohikoena dodekafonismoa da, eskala kromatikoko hamabi notak erabiltzen dituena. Eskala kromatikoko hamabi nota hauek serie finko bat eratzeko moduan egituratzen dira, garapen musikalaren gai edo motibo bezala egiten duena, zati melodikoan zein armonikoan, egitura progresioetan edo materialen aldaketetan. Serieak, kontaezinbeste forma har ditzake konposaketa batean, armonikoak zein melodikoak, entzuleak nabaritzen ez dituenak.\nSinonimo gisa erabiltzen ez denean, serialismoa, dodekafonismotik, ordenatuak izan daitezkeen edozein dimentsio musikaleko elementu kopuruan ezberdintzen da, iraupena, altuera, dinamikoak edo tinbrea adibidez. \"Serie\" hitza ez da definizio matematikoarekin nahastu behar, erabili behar diren eskalak, zenbaki sekuentzia batean proiektatzen direnean erabiltzen diren arren. Adibidez, serie aritmetikoa, serie armonikoa (bere agerpen akustikoa barne, armoniko naturalen seriea bezala, eta bere alderantzizkoa, azpiarmonikoen seriea bezala ezagutzen dena) serie geometrikoa, Fibonacciren seriea edo serie amaigabea.\nSerialismoa Schonbergek erabili zuen 1920tik aurrera, baita bere ikasle ziren Alban Berg eta Anton von Webernek ere. Dena dela, 1940ko hamarkadatik aurrera, seriea, elementu musikal guztien ardatz bateratzailea bihurtzen da: melodia, armonia, tinbrea, testura etab... Serialismo orokor bezala izendatu dena da, abangoardiako joeren dominatzailea 1950etik aurrera, ospea galduz 1980ko hamarkadatik aurrera. Serieak, euren artean independenteak, konplexuak egiten dira, nahastu egiten dira, modu matematikoan egituratzen dira. Ez dago gairik, hitzaren zentzu tradizionalean. Erritmo aldakorrek bultzada efektua eragiten dute, ez sekuentzia itxiena. Pierre Boulez eta Olivier Messiaen, teknika hau bere azken ondorioetararte garatu zuten bi konposatzaile izan ziren.\nSerialismoa modu zabalean erabili zuten beste konposatzaile batzuk Karlheinz Stockhausen, Luigi Nono eta Jean Barraqu\u00e9 izan ziren, euren burua, garai batzuetan, serialismoa, bere edozein barietatetan erabiltzera behartu zutenak euren musika idazteko. Beste batzuk gehiago, konposaketa zehatz batetarako edo konposaketaren baten sekzioren batentzako erabili zuten, Aaron Copland, Igor Stravinski, Benjamin Britten, Arvo P\u00e4rt, Alfred Schnitke, Dmitri Xostakovitx eta baita jazz konposatzaileak ere.\nOinarrizko definizioa.\nSerial hitzaren erabilera musikarekin loturan, Rene Leibowitzek sartu zuen frantsesera 1947an, eta, berehala, Humphrey Searleek gauza bera egin zuen ingelesaren kasuan \"Zw\u00f6lftontechnik\" (dodekafonismoa) edo \"Reihenmusik\" (musika seriala) hitzen itzulpen alternatibo bezala, modu independentean, alemanieran, Karlheinz Stockhausen eta Herbert Eimertek sartua 1954an \"serielle Musik\" bezala, esanahi ezberdin batekin baina musika serial bezala ere itzultzen dena.\nSerialismoa, nagusiki bere egitura printzipioagatik definitzen da, ordena batean erabiltzen diren elementu serie bati dagokiona (jarraikako nota edo nota jokoa) edo modu berezietan maneiatzen direnak, musikalanari batasuna emateko. Serialismoa, Arnold Schoenbergek \"The Method of Composing with Twelve Notes related only to one another\" (\"Euren artean lotutako hamabi notekin konposatzeko Metodoa\") edo dodekafonia, deitu zueneko musika guztiari ematen zaio, eta bereetatik eboluzionatu zuten metodoei. Batzuetan, zehazkiago bakarrik musikan emateko erabiltzen da, non, altueraz gain elementu bat, sekuentzia serialak tratatu dezakeena den."}
{"id": "76038", "revid": "42829", "url": "https://eu.wikipedia.org/wiki?curid=76038", "title": "The Solanos", "text": "The Solanos, Euskal Herriko taldea zen eta 2004an sortu zen. Xabier Solano eta Oscar Benasen bitartez, rocka eta trikitia uztartzen zituen musika taldea zen.\nTaldea sortzearen ideia Xabi Solanori bururatu zitzaion Fermin Muguruza eta Kontrabandarekin biran zegoenean. Xabiren arabera, trikitiaren soinuak oso arrera hona izan zuen bira honetan eta horregatik sortu zuen The Solanos taldea.\n2005-ean, beraien lan bakarra grabatu zuten (The Solanos) Angel Katarainen laguntzaz Katarain estudioetan. Urte horretan bertan, Euskal Herrian kontzertuak eskaintzen ibili ziren.\n2006-an, The Solanos taldeko kide batzuk Sagarroi taldearen \"Radiochango\" abestian kolaboratu zuten."}
{"id": "76039", "revid": "201", "url": "https://eu.wikipedia.org/wiki?curid=76039", "title": "Eguzki energia", "text": ""}
{"id": "76040", "revid": "1545", "url": "https://eu.wikipedia.org/wiki?curid=76040", "title": "Galera", "text": "Galera arraunen indarrarekin bultzatutako itsasontzi bat da, eta, batzuetan, baita haizeak ere, horregatik izaten zituen haize-oihal handiak.\nGalera, Antzinatetik existitzen da. Jatorrian, arraunlari ilara bat erabiltzen zuen itsasontziaren alde bakoitzean. Beranduago, feniziarrek bi ordenatan zeuden bi arraunlari ilarako galera asmatu zuten. Ilara bat goian eta beste bat beherago zuen. Azkarragoa zen baina mugikortasuna galdu gabe, galeraren eboluzio honi biarrauneko zeritzon. Antzinako Grezian hiruarraunekoa asmatu eta erabili zuten, hiru arraunlari ilarako galera. Antzinako erromatarrek, eta beraien aurretik kartagoarrek bostarraunekoa erabili zuten, hiru ordenatan banatutako bost arraunlariz osatuta zegoena, bi goian, bi erdian eta beste bat behean. Ohikoena, biarraunekoak erabiltzea zen.\nArraunlariak, ohi, esklabu edo presoak ziren. Mende askotan, galeretarako kondena, zigor posible guztien artean krudelenetako bat bezala mantenduko da, hainbeste, Miguel de Cervantesek bere Kixotean aipatzen duela.\nErdi Aroan ez zen aurrerapen handirik egin itsasontziak eraikitzeari dagokionez. Ilara gehigarri bat muntatzeko berritasuna, baztertua izan zen. Dena dela, galerek, kultura ezberdinei, distantzia handietara hedatzea ahalbidetu zieten. Hau izan zen bikingoen drakkar ospetsuaren kasua.\nXV. mendean itsasontzi mota berri bat agertzen da, karabela izenekoa, haize oihal ezberdinak erabiltzen zituen arraunlaririk gabe nabigatzeko, eta, horregatik, galerak baino tripulazio txikiagoa behar zuen. Baina karabelak ez zuen berehala galera ordezkatu. Ideia bat egiteko: Amerikaren aurkikuntzaren garaian, 1492an, Kristobal Kolonen espedizioak bi karabela eta karraka batean nabigatu zuen, baina kristau potentziak Otomandar Inperioaren aurka Lepantoko Guduan 1571n bildutako flota galerena zen. Hau izan zen galerak erabili ziren azken gudu historikoa.\nPizkundean, tarteko itsasontzi mota bat agertzen da, galeaza izenekoa, galeoiaren aurrekaria.\nEspainian XVIII. mendearen erdialdera arte existitu ziren Errege Armadaren barnean maila berezi batean, bere jantzi eta aginte kate propioarekin."}
{"id": "76042", "revid": "96586", "url": "https://eu.wikipedia.org/wiki?curid=76042", "title": "Patricia Ryan Nixon", "text": "Thelma Catherine \"Pat\" Ryan Nixon (1912ko martxoaren 6a \u2013 1993ko ekainaren 22a) Richard Nixon, Estatu Batuetako 37. presidentearen emaztea izan zen, 1969 eta 1974 artean herrialde honetako Lehen Dama izan zena. Pat Nixon bezala ezagutzen zen.\nLehen Dama bezala karitatezko hainbat ekimen bultzatu zituen eta Etxe Zurirako 600 artelan eta altzari erosi zituen, aurreko agintaldietan egin zirenak baino askoz gehiago. Ordurarte gehien bidaiatu zuen Lehen Dama izan zen, 80 herrialde inguru bisitatu zituelarik; borroka gunebat bisitatzen ere lehena izan zen. Bere kargua 1972an amaitu zen, Nixon presidenteak Watergate eskandaluagatik dimisioa aurkeztu zuenean."}
{"id": "76043", "revid": "105290", "url": "https://eu.wikipedia.org/wiki?curid=76043", "title": "Galeaza", "text": "Galeaza (italieratik \"galeazza\" \"galea\" galeraren handigarria XV. mendetik XVII. menderarte eraiki zen galera handi mota bat da. Itsasontzi mota hau gehien erabili zen garaia XVI. mendea izan zen.\nHauekin, galerek baino artileria gehiagoko itsasontzi bat eta itsas zabalean nabigazioa hobeto jasan zezakeena lortu nahi zen.\nLuzera eta zabaleraren arteko proportzioa, galeretan baino txikiagoa zen, 6:1 edo baita 5:1 ere izan zitekeena.\nVeneziarraka izan ziren itsasontzi mota hau eraikitzen lehenak, XVII. mendeko galeaza baten ohiko neurriak 59 metroko luzera, 9 metroko zabalera eta 3,35 metroko zingoa ziren, &amp;,5 metroko zurkaitz batekin. Estalki mugigarria zuten, eta, beraz, arraunlariak estalita zihoazen, ez galeretan bezala, non estalperik gabe zihoazen, klimaren aldaketak jasan beharrez. 20 kanoi eta 30 harri jaurtitzaile eraman zitzakeen. Alde bakoitzeko 32 arraunlari zeramatzaten, eta arraunak 15 metroko luzera izatera hel zitezkeen, eta honek, arraun bakoitzeko, zazpi edo zortzi gizon izatera behartzen zuen. Naoak bezala branka biribilekoak ziren.\nOhiko galerak baino motelagoak ziren eta itsas baldintza nahiko kaxkarrak zituzten."}
{"id": "76044", "revid": "56334", "url": "https://eu.wikipedia.org/wiki?curid=76044", "title": "Elizabeth Virginia Wallace Truman", "text": "Elizabeth Virginia Wallace Truman (1885eko otsailaren 13a - 1982ko urriaren 18a), Bess Trumanbezala ezagunagoa, Harry S. Truman Estatu Batuetako presidentearen emaztea izan zen eta herrialde honetako Lehen Dama 1945 eta 1953 artean."}
{"id": "76045", "revid": "313", "url": "https://eu.wikipedia.org/wiki?curid=76045", "title": "Bess Truman", "text": ""}
{"id": "76046", "revid": "313", "url": "https://eu.wikipedia.org/wiki?curid=76046", "title": "Pat Nixon", "text": ""}
{"id": "76048", "revid": "1545", "url": "https://eu.wikipedia.org/wiki?curid=76048", "title": "Susa (hiria)", "text": "Susa (, ahoskatua; , ahoskatua; , \"Shush\"; ; Bibliaren hebreeraz: , \"Shush\u0101n\") Elamdar, Persiar eta Partiar inperioen antzinako hiria izan zen, Tigris ibaitik 240 kilometro ekialdera kokatua, gaur egungo Irango hego-mendebaldean. Gaur egun, antzinako hiritik, hondakin zelai handi bat baino ez da geratzen, baina badago hiri bat bere izenetik eratorria, Xux, gertu.\nSusa, eskualdeko kokaleku antzinakoenetako bat da, ziur aski K.a. 4. milurtekoan sortua. Beranduago Elamdar Inperioaren hiriburu bihurtu zen. Izena elamera dator, forma anitzetan idazten zen (\"\u0160u\u0161an, \u0160u\u0161un\", etab...) eta, dirudienez, \"Sus\u0259n\" ahoskatzen zen. \u0160u\u0161an babiloniar eta asiriar inperioek inbaditu zuten kanpaina bortitzetan. Babiloniar konkistaren ondoren, izena ez zen behar bezala interpretatu eta \"\u0160u\u0161an\" (\u00ablilia\u00bb) hitz semitarekin lotua izan zen.\nBaliteke Ziro II.aren erregealditik (K.a. 559-K.a. 529) Persiar Inperioaren hiriburuetako bat izatea. Aldi berean, izena eman zion satrapiaren hiriburua ere izan zen, Susiana alegia. Susatik abiatu omen zen Xerxes I.a K.a. 481eko udan, Kritaliarantz (Kapadozia) Grezia konkistatzeko. Alexandro Handiak konkistatu zuen K.a. 331n."}
{"id": "76049", "revid": "201", "url": "https://eu.wikipedia.org/wiki?curid=76049", "title": "Hiru truku", "text": ""}
{"id": "76051", "revid": "336", "url": "https://eu.wikipedia.org/wiki?curid=76051", "title": "Kimera (mitologia)", "text": "Greziar mitologian, Kimera (antzinako grezieraz \u03a7\u03af\u03bc\u03b1\u03b9\u03c1\u03b1 \"Khimaira\"; latinez \"Chim\u00e6ra\"), munstro itsusi bat zen, Tifon eta Ekidnaren alaba, Asia Txikiko eskualdeetatik ibiltzen zena jendea izutu eta artaldeak eta beste animalia batzuk jaten, Ortrorekin, Esfingea eta Nemeako lehoiaren ama izan zen.\nDeskribapenak aldatu egiten dira. Batzuk ahuntz gorputza, suge edo herensuge baten atzealdea eta lehoi baten burua zuela zioten, beste batzuk, berriz, hiru buru zituela: bata lehoiarena, beste bat akerrarena, bizkarraldetik irteten zitzaiona, eta azkena herensugearena, isatsetik irteten zitzaiona. Dena dela, deskribapen guztiek gauza batean bat egiten dute: bere buruetakoren bat edo gehiagotik sua botatzen zuela, alegia. Biziki azkarra zen.\nKimera, azkenean, Belerofontek garaitu zuen Pegasoren laguntzarekin, hegodun zaldia, Liziako Iobates erregearen agindupean. Kimeraren heriotzaren zenbait deskribapen daude: batzuk, Belerofontek bere lantzarekin zeharkatu zuela diote soilik. Beste batzuk, berriz, lantzaren muturra berunez estaliz hil zuela diote. Berun hau, Kimeraren arnas gartsuaren aurrean jarrita urtu zen.\nJatorria eta gaur egungo esangura.\nKimera grezieratik dator \u03a7\u03af\u03bc\u03b1\u03b9\u03c1\u03b1 \"Khimaira\", akerra esan nahi duena. Baliteke, mitoaren atzean, benetako borroka bat egotea, gerra buruzagi bat edo akerrarekin zerikusia izan zezakeen ikurra, izena edo tituluren bat zuen bidelapur baten aurka.\nKimera edo kimeriko hitza, sarri, fantasiazkoaren paradigma bezala erabiltzen da, batez ere onuragarria denean: utopikoa. Ingelesez eta gazteleraz testuinguru teknikoetan, metafora bezala erabiltzen da, iturri ezberdinetatik datozen ezaugarri konbinatuak dituzten gauzak deskribatzeko. Genetikan, adibidez, bi iturri ezberdin edo gehiagotik abiatuta sortutako organismo edo ehun bat, kimerikoa deritzo, edo kimerismoz jota dagoela, beste emale batzuen organuekin transplantatutako gaixoen kasuan bezala. Nahasketa edo hibridazio zentzu hori, gaztelerara ere pasa da egungo fikzioen bidez (ordenagailu jokoak, anime, manga...)\nKimera bezala txinatar lehoi edo Furen zakurrei ere deitzen zaie."}
{"id": "76052", "revid": "336", "url": "https://eu.wikipedia.org/wiki?curid=76052", "title": "Iobates", "text": "Iobates (grezieraz \u1f38\u03bf\u03b2\u03ac\u03c4\u03b7\u03c2 \"Iobates\") Liziako erregea zen, Antea eta Filonoeren aita. Hasieran, Preto Tirintoko erregeak, Iobates bilatu zuen Belerofonte hil zezan, baina Iobatesek, ordurako, Belerofonte zuzenean ez hiltzeko, hau Kimeraren aurka borrokatzera bidali zuen."}
{"id": "76053", "revid": "201", "url": "https://eu.wikipedia.org/wiki?curid=76053", "title": "Kimera (greziar mitologia)", "text": ""}
{"id": "76054", "revid": "336", "url": "https://eu.wikipedia.org/wiki?curid=76054", "title": "Preto", "text": "Greziar mitologian, Preto (grezieraz \u03a0\u03c1\u03bf\u1fd6\u03c4\u03bf\u03c2 \"Proitos\"), Abante eta Aglaiaren semea, Tirintoko errege bat da (Iliada iv. 157).\nAkrisioren anaia bikia (Argoseko erregea), berarekin jaiotzatik, Argolidako harana leihatzerarte kexatzen da.\nTirintoko tronua Argosekoatik aldatu zuen bere anaia Akrisio hil ondoren, Perseok eskaturik, nahi gabeko hilketa honen orbanak, bere aitona Akrisioren tronuan errege izatea debekatzen baitzuen."}
{"id": "76055", "revid": "336", "url": "https://eu.wikipedia.org/wiki?curid=76055", "title": "Tirinto", "text": "Tirinto (antzinako grezieraz \"\u03a4\u03af\u03c1\u03c5\u03bd\u03c2\" eta gaur egungo grezieraz \"\u03a4\u03af\u03c1\u03c5\u03bd\u03b8\u03b1\") mizenastar aztarnategi arkeologiko bat da, Argolidako nomos greziarrean, Peloponesoko penintsulan, Naupliatik kilometro batzuk iparraldera.\nTirinto, muino baten gainean zegoen gotorleku bat izan zen, duela zazpi mila urte baino gehiago okupatua izan zena, Brontze Aroaren hasieratik. Bere gorengo maila K.a. 1400 eta K.a. 1200 artean lortu zuen. Bere elementu nabarmenenak bere jauregia, tunelak eta harresi erraldoiak izan ziren, batez ere azken hauek, hiriari, \"Tirinto harresi handiena\" homeroar epitetoa eman baitzioten. Antzinatean, hiria Herkulesi buruzko mitologiarekin lotu zen. Iturri batzuek hemen kokatzen dute heroiaren jaiolekua.\nTirintoko jauregiaren megaron ospetsuak, atondo zabal bat du, gela nagusia, non, eskuineko hormaren hondoan tronua egon zen, eta erdialdean tximinia bat ere bazuen, zurezko lau zutaberekin inguratua, mizenastar estilokoak, sabaiarentzako euskarri bezala balio zutenak.\nTokia gainbehera etorri zen zibilizazio mizenastarraren amaierarekin batera, eta erabat ahaztua geratu zen denboraren igaroan. Pausaniasek K.a. II. mendean bisitatu zuen. Heinrich Schliemannek industu zuen 1884-1885ean, eta gaur egun, gaur egungo indusketak egiten dira bertan.\nTirinto, Gizateriaren Ondarearen Paisaia Kultural bezala izendatua izan zen 1999an. Tokiko bisitariek kokapenaren tokirik garaiena asfaltatua izan dela ikus dezakete, neurri batean, gotorleku itxura emanez, eta beste neurri batean, heliportu itxura."}
{"id": "76056", "revid": "105290", "url": "https://eu.wikipedia.org/wiki?curid=76056", "title": "Argolida", "text": "Argolida (, ahoskatua; ) Greziako prefektura bat da, Peloponeson. Bere hiriburua Nauplio da.\nHistoria.\nPrefektura, K.a. 1600etik ospetsua da bertan akaiatarrak ezarri eta Kretarekin merkataritza harremanak hasi zituztenean. Mizenas eta Tirintoko hirien hondakinak horren froga dira.\nLurraldearen batasuna ez zen lortu, Troiako Gerra eta doriarren inbasioaren ondoren, Argolida zenbait hiri etsaitan banatu baitzen, horietatik garrantzitsuena, Argos. Hiri hauek, espartar eta atenastarren arteko gerratan parte hartu zuten. K.a. 146an, erromatarren eskuetara pasa ziren."}
{"id": "76058", "revid": "56334", "url": "https://eu.wikipedia.org/wiki?curid=76058", "title": "Gaztainondo", "text": "Gaztainondoa, gaztaina edo gaztaina arbola (\"Castanea sativa\") Fagaceae familiako zuhaitz bat da. Jatorriz Hego-ekialdeko Europakoa eta Asia Txikikoa da. 20-35 m-ko garaiera eta 2 m-ko diametroko enborra edukitzera irits daitekeen zuhaitz hosto erorkorra da. Bere hostoak oblongo-lantzeolatuak dira, 16-28 cm luze eta 5-9 cm zabal dira, eta ertzean hortz zorrotzak dituzte.\nGaztainondoak klima epela eta hezetasun egokia behar du ondo hazi eta gaztaina-kopuru handiak lortzeko. Oso sentikorra da udaberriaren azken parteko eta udazkenaren hasierako izozteen aurrean, eta ez ditu lurzoru karedunak gustuko. Basoetan itzal txikia jasan dezake, baina argia du gustuko.\nGaztaiondoa oso zuhaitz urtetsua da eta ez dira gutxi gero mila urtera iritsitako zuhaitzak. Esate baterako, Etna sumendiaren ondoan. Italian, bazegoen \"100 zalditako gaztainondoa\" izeneko ale handi bat. Horrela, XVIII. mendean enborraren diametroak 15 metro zituen eta Joana Arc-ekoabarne hartan babestu omen zen ehun zaldizkorekin batera. 3.000 urteko gaztainondoa omen zen hura. Bertzalde, Poqueira izeneko tokian (Sierra Nevada), mila urteko gaztainondo bat zegoen eta enbor barnean morisko familia bat bizi zen, ehungailua eta guzti.\nJatorria.\nJatorriz, Europa mediterraneoko zuhaitza da. Badirudi greziarrak izan zirela gaztainondoa lehenak landatzen. Erromatarrek, aldiz, zuhaitz hori Europako erdialdera eta iparraldera zabaldu zuten. Izen zientifikoa (\"Castanea sativa\") Greziako hiri zahar baten izenetik dator, Kastanis. \"Sativa\" hitzak, aldiz, landatua erran nahi du. Erdi Aroan, monjeak arduratu ziren zuhaitza zabaltzeaz, oinarrizko elikagaia baitzen (\"ogiaren zuhaitza\" erraten zitzaion), baina europarrak Ameriketara iristearekin batera, artoak eta patatak hartu zuten gaztainaren tokia.\nEzaugarriak.\nHosto erorkorreko zuhaitz handia da; 35-40 m garai izatera irits daiteke. Adaburu zabala, biribildua eta irregularra du.\nZurtoina \u2013 Azala.\nZurtoina zuzena, lodia eta laburra izaten du. Zilar kolorekoa da zurtoinaren azala, eta zartadurak ditu.\nHostoak.\nHostoak sinpleak, txandakatuak eta erorkorrak dira, eta hortz handi eta oso irregularrak dituzte.\nHostoen kolorea, hasieran, berdea da; udazkenean, berriz, horia izaten da.\nLoreak.\nLandare monoikoa da: ale bakoitzak bi sexuetako loreak dauzka, 10-20 cm-ko luzera daukaten gerbak osatuz. Lore arrak gerbaren goiko aldean sortzen dira, eta emeak behealdean. Ekainaren bukaeran eta uztailean agertzen dira, eta udazkenerako lore emeek 3-7 hazi gordetzen dituzten kupula arantzadunak ekoizten dituzte.\nFruitua.\nGaztainondoaren fruituak -gaztainak- akeniomotakoak dira, eta udazkenean heltzen dira. Zuhaitzean daudenean, binaka edo hirunaka bildurik daude kupula (morkots, lakatz) arantzatsu berde batean. Honek 5 eta 11 zentimetro arteko diametroa du eta 2tik 7ra gaztainez osatuta egon ohi da.\nGaztaina morkots barnean erortzen da lurrera urritik abendura. Morkotsak bildu eta harrizko eraikuntza txikietan gordetzen ziren, adarrekin, iratzeekin eta harearekin nahasirik eta noizean behin, eragin behar zitzaien, ez usteltzeko. Harrizko eraikuntza zilindriko txiki horietako batzuek metroa izaten zuten altueran. Horrela, morkotsak pixkana ireki eta gaztainak poliki-poliki ateratzen ziren barnetik. Horrela ez ziren horren azkar lehortzen. Baina, gaztaina urte osorako kontserbatzeko, lehortu behar izaten zen (kearen bidez, eguzkitan, labeetan...). Gaztaina horri gaztaina zimela erraten zaio.\nErabilerak.\nGaztainondoa aspalditik lantzen den zuhaitza da bere hazi jangarriak eskuratzeko. Erromatarren garaian Europa mendebalde eta iparraldean sartu zen.\nHaziak, gaztainak alegia, gordinik, erreta, egosita, lehortuta, xigortuta, edo konfitatuta jaten dira. Azkenburukoak egiteko erabil daiteke: budinak, bizkotxoak, etab. Haragiz osatutako janarien osagarri gisa ere erabiltzen da. Sukaldaritzan baditu beste erabilera batzuk ere, hala nola irina egiteko (gailetak edo pastelak egiteko), ogia egiteko, zerealen ordezko gisa, kafearen ordezko gisa edo zopak loditzeko.\nZurari doakionez, saskigintzan oso erabilia izan da gaztainarena. pilotan erabiltzen diren xisteren uztaia eta saihetsak, esate baterako, gaztaina zurez egiten dira, tolesteko oso moldagarria delako."}
{"id": "76059", "revid": "119347", "url": "https://eu.wikipedia.org/wiki?curid=76059", "title": "Gaztaina", "text": "Gaztaina gaztainondoaren fruitua da, Pagazeo familiako zuhaitza, Ipar Hemisferioan ohikoa dena. Fruitua arantzadun morkots baten barnean agertu ohi da, honek 5 eta 11 zentimetro arteko diametroa du eta 2tik 7ra gaztainez osatuta egon ohi da. Irailetik azarora bitartean erortzen da zuhaitzetik.\nJatorria.\nGaztaina gaztainondo (\"castanea sativa\") zuhaitzaren fruitua da, jatorria Asia Txikian du, K. a. V. mendean Greziara igaro zen, eta handik gainontzeko Europa osora.\nEnergiadun fruitua.\nKarbono hidratoetan aberats eta nitrogenatuetan urriak, esnez lagundurik jaki zeharo bikaina. Honez gain gaztainondoak ez du zainketa berezirik behar, bere fruitua biltzen erraza eta nahiko denbora luzez ongi kontserbatzen da, baldintza guzti hauek gure gizartean oinarrizkotzat bilakatu zuen. Gaztainondoak lorea maiatza eta ekainean ematen du, fruitua aldiz urri aldera. Leku laiotz edo ospeletakoa da, euria sarri egiten duen tokitakoa, baldintza hauek gure herrialdean zehar bere hedapena erraztu dute.\nGaztaina Euskal Herrian.\nIpar Europako beste hainbat herrialdeetan bezala, mendeetan zehar gaztaina atlantiar Euskal Herriko funtsezko dietaren zati izan da. Gaztainak baserri giroko gizartearen oinarrizko jaki izan dira, esan liteke orain ez asko arte \"oinarrizko jakia\" izan zela.\nBelaunaldiz-belaunaldi gaztaina ezinbesteko jakien multzoko bat zen, eta hau baieztatzen duten testu idatzi ugari daude. Honela, XVI. mendean, adibidez, Jean Baptiste Bruyerin Champier mediku eta gastronomoak honako hau zioen Frantziako Perigord eskualdeko biztanleek gaztainarekin zuten loturari buruz:\nGugandik gertuago eta jada Euskal Herrian 1914 urte aldera Serapio Mujika zera zioen Gipuzkoari buruz:\nAstigarragan adibidez, 1756an elizari elikagai edo jakietan ordaindu zioten: garia, baba eta 649 errealeko balioko abelburua; 232 erreal eta 17 marabedi sagar eta liho; 1.556 erreal eta 17 marabedi arto eta gaztain. Honek garai hartan gaztainak zuen garrantzia adierazten du; artoak eta gaztainek beste gainontzeko produktu guztien balorea bikoizten baitzuten.\nOrokorrean Euskal Herri hezeko jendearen elikapenean oinarrizko elementuak bost izan zirela esan dezakegu: babak, babarrunak, artoa, gaztaina eta txerria. Gizarte hobekuntzekin elementu hauek beste batzunegatik ordezkatuak izan ziren. Espainiako Gerra Zibila batera eta batez ere \"gosete garaia\" zenarekin batera, beste jakien eza arintzeko asmoz lehengo produktu horiek banatu ziren eta soilik 1950eko hamarkada ostean bigarren maila batean bazterturik gelditu ziren.\nAzukrearen orokortzera arte, gaztaina egosi eta erreak etxebizitzetako ohiko deserta edo postreak izan dira, aldiz egun nabarmenetan gaztainak ogi labean erre ohi ziren, noski, Euskal Herrian usadiozko postreak izan diren mamia, gaztanbera eta fruituen salbuespenarekin. Bitxikeria gisa, Resurreccion Maria Azkue jaunak Gipuzkoa eta Bizkaiko hainbat tokitan jasotakoa aipatzea merezi du, horren arabera gaztaina gordinak jan ezkero urdailean tripa-zorriak sortzen omen ziren.\nAmaitzeko, Daniel Maria P\u00e9rez Altamira ikerlariak emandako datu bitxia aipatu liteke, honen arabera, antzina Arabako Gaubea haranean gaztainekin kafea ere egin ohi zen, horretarako gaztainak erre, txikitu eta kafe aleekin egin ohi zen tratamendu berbera burutzen omen zen, urarekin egosi eta gero \"txinoan\" pasatuz. Hortik dator kafe txarra ateratzen deneko esaera herrikoia: \"Honek gaztaina ura zirudik\".\nBilketa eta kontserbazioa.\nGaztainaren bilketa irailetik azarora bitartean egiten da, lurrera eroritako morkotsak bilduz eta zuhaitzak makil luzeekin astinduz. Fruitua soilik nahiz morkots eta guzti, horretarako propio egindako zurezko matxarda tradizionalak erabiliz, biltzen dira.\nEuskal Herrian kontserbazio modu hauek jaso dira:\nGaztainen inguruko kultura.\nGaztainak sukaldaritzan.\nGaztaina erreak.\nUrtetan, dietaren osagai garrantzitsua izan ondoren, gaztaina erreak gaztainak prestatzeko modu ohikoena da egun. Zizka-mizka moduan jaten dira, kalean, gaztaina-saltzaileei erosita, nahiz bertan prestatu eta banatu egiten diren kanpoko ospakizunetan askotan. Prestatzeko, gaztainen azala ebaki egin behar da erre aurretik, sutan leher ez daitezen eta ondoren erosoago zuritzeko. Erretzeko hainbat tresna daude: kanpoalderako, burdinazko danbolina su gainean ipini eta birarazi egiten da, aurretik gaztainak sartuta, zulodun zartaginak estalki batekin eta txapak ere erabiltzen dira gaztainak erretzeko; etxe barruan, berriz, labean eta ekonomika gainean erre daitezke. Erretzean nahastu egin behar dira aldiro, alde guztietatik egiteko.\nGaztaina egosiak.\nUra eta gatza jarri, eta ura irakiten hasten denean gaztainak botatzen dira, egosketa denbora 40 minutuz mantendu, baina adi eta arretaz egon hautsi ez daitezen. Gero azala kendu eta zerbitzatu egiten dira.\nGaztaina konfitatuak.\nGaztaina konfitatuak, frantsesezko \"marron glac\u00e9\" izenez ere ezagunak, almibarrean egosten diren gaztainak dira.\nOhiturak eta jaiak.\nArimen Egunaren inguruan gaztaina erreak lagunartean jateko ohitura zabaldua da oso. Euskal Herrian Gaztainerre ospatzen da herri batzuetan. Katalunian \"Castanyadas\" deitzen diote ohiritua honi, Galizian \"Magosto\", Portugalen \"Magusto\" (izendapen honekin gaztainak berak nahiz hauek prestatzen diren suari deitzen zaio), aldiz Asturiasen lagunartean sagardo gozoarekin batera burututako gaztaina jateari \"Maguestu\" deitzen zaio. Andaluziako \"Tosantos\" jaia ospatzen da Domu Santu egunean.\nGaztaina-saltzaileak.\nHirietan ohikoa da udazken eta neguan zehar, gaztaina-saltzaileen postu txikiak ikustea, sutegi txiki batean gaztainak bertan erre eta saltzen dituztenak paperezko kukurutxo batean.\nEkoizpena.\nMundu osoan zehar landatzen da gaztainondoa eta Txinak munduko gaiztaina ekoizpenaren %75 inguru osatzen du. Honako hauek dira gaztaina gehien ekoizten dituzten herrialdeak:"}
{"id": "76060", "revid": "201", "url": "https://eu.wikipedia.org/wiki?curid=76060", "title": "Louvreko museoa", "text": ""}
{"id": "76062", "revid": "12788", "url": "https://eu.wikipedia.org/wiki?curid=76062", "title": "Akaiar", "text": "Akaiarrak (; grezieraz: , \"Akhaio\u00ed\") Grezia klasikoko lau herri nagusietako bat ziren; eoliarrak, joniarrak eta doriarrak ziren besteak. Biblian akaiko izenaz aipatzen dira. Geroago, heleniar izena eman zitzaien denei .\nHistoria.\nAkaiar herria Balkanetatik zetorren herri indoeuropar bat zen. Greziara K.a. 1800ean joan ziren, Mizenas eta Tirintoko erresumak sortu zituzten, eta, K.a. 1400ean Kreta uhartea konkistatu zuten.\nAkaiar herria da Greziar penintsulako biztanleen jatorria, Indiatik Europara etorritako hedapen demografiko handi baten ondorio.\nAkaiarrek, Greziara heldu zirenean, konkista baketsu bat egin zuten, lurralde haietako biztanleen gizarte egiturak aldatu gabe, kultura minoikoaren loratzea gertatzen zen garai berean, ekialdeko zibilizazioak eta Europa mendebaldeko zibilizazioen arteko zubia zena.\nKultura mizenikoa (Mizenaskoa) eta minoikoa (edo kretarra, Minos errege mitikotik datorren izena), laster jarri ziren harremanetan, elkarren arteko eragina gertatuz, akaiarrek Kreta konkistatuz batera erabat batu ziren arte. Kretako jauregiek gotorlekurik ez zutenez, akaiarrek ez zuten etsi uhartea dominatzeko euren saiakeran, K.a. 1400ean konkistatzea lortu zuten arte.\nKonkistaren ondoren, mizenastarrek uhartea gotortu zuten, artisau eta merkatarien etxebizitzak gotorlekuetatik gertu bilduz.\nMizenastar garaiko lurperatzeek, eliteak aberastasunari ematen zion garrantzia ikusten uzten dute, zerga eta arpilaketetatik lortua, eta armei ematen ziena. Ez da harritzekoa, beraz, ezaugarri nagusietako bat, kultura honen hedapen izaera izatea, baita bere merkataritza ibilbideak Asia Txikia, Egipto, Egeo itsasoa eta Italiar penintsulara zabaltzeko ere.\nAkaiarrek Grezia kontinentalean izan zuten nagusitasunaren amaiera, eztabaidagai da. Tradizionalki, hau, doriarren inbasioagatik gertatu zela esan izan da, baina, berriki, baieztapen hau zalantzan jarri da, eta beste hipotesi batzuk proposatu dira: itsasoko herrien inbasioa, lurrikara mordo bat jarraian gertatu izana edo barne altxamenduak."}
{"id": "76063", "revid": "512", "url": "https://eu.wikipedia.org/wiki?curid=76063", "title": "Ioduro", "text": "Kimikan ioiduroa iodoz eta beste elementu edo substratu batez osatutako konposatu bitarra da; horien artean, hidrogeno ioduroaren gatzak eta konposatu organiko iodatuak.\nIzaera eta erreakzioak.\nIoduro ioiak, I- formula du, elektroi bat irabazi duen ioido-atomoa da zeinek elektroiz asetako kanpo-geruza duen, 5s25p6 konfigurazikoa. Karga negatiboa du eta, ondorioz, anioi bat da.\nIoiduro ioia disoluzioan existitzen da eta kolorgea da.\nAzido iodhidrikoa azido sendoa da eta ioduro ioiaren disoluzio akuosoa zein organikoa erraz presta daiteke sodio ioduro moduko gatz alkalino bat usatuz.\nErreakzio organiko askotan erreaktibo moduan baliatzen da, ordezkapen-erreakzioetan esaterako, nukleozale sendoa baita."}
{"id": "76064", "revid": "119347", "url": "https://eu.wikipedia.org/wiki?curid=76064", "title": "Perretxiko", "text": "Perretxikoa zenbait onddok esporen gordeleku gisa ekoizten duten fruitu-gorputza da. Oro har, hizkera arruntean perretxiko deitzen zaio \"Agaricomycetes\" taldeko onddoek eratzen duten fruitu-gorputzari eta hanka batez, txapel batez eta txapel azpian esporak gordetzen dituzten orriz edo belakiz osatutakoari. Hala ere, zentzu hertsian perretxikoek beste ezaugarri batzuk ere eduki ditzakete: hanka gabekoak izan daitezke, txapelik gabekoak, etab, eta beste talde batzuetakoak izan daitezke, Ascomycota taldekoak esaterako. Badaude beste izen batzuk perretxiko-talde espezifikoagoak izendatzeko, hala nola astaputzak, karraspinak edo zakilak. Perretxiko gehienak basidiomizetoen klasekoak dira, baina perretxikotzat hartzen dira zigomizetoen eta askomizetoen klaseko zenbait mota ere, mortxelak eta trufak adibidez. Perretxiko ordenarik ezagunenak ziza-horiak, agarikoak, esne perretxikoak eta onddoak dira.\nAraban eta Nafarroa Garaian, gaztelaniaz hitz egitean, \"perretxiko\" terminoa espezie bakarra izendatzeko erabiltzen da: udaberriko zizazuria, alegia."}
{"id": "76067", "revid": "201", "url": "https://eu.wikipedia.org/wiki?curid=76067", "title": "Aitor (euskal mitologia)", "text": ""}
{"id": "76068", "revid": "105290", "url": "https://eu.wikipedia.org/wiki?curid=76068", "title": "Mendiaundi I", "text": "Mendiaundi I Aralar mendilerroan dagoen mendi bat da, 1307 metroko garaiera duena. Izen bereko beste mendi bat dago Mendiaundi mendilerroan eta ez da honekin nahastu behar. Izan ere, azken mendilerro honi izena ematen dion mendia, Aralarrekoa baino 75 metro baxuagoa da.\nAtallorbe eta Mendiaundi inguru honetan, Arkuek deritzen txabola kupularrak ikus daitezke, diotenez, jentilen bizilekuak zirenak. Beste batzuk, artzaien bizileku primitiboak direla uste dute. Edozein kasutan, eraikin bikain hauek euren sekretua isilpean gordetzen dute mendiaren Iparralde eta Ekialdeko aurpegietan, Arga\u00f1etako karstaren gainean, non mendilerroan bizi ziren otsoak ezkutatzen ziren XX. mendearen erdialdean.\nIrispideak.\nGuardetxetik, Pagomari edo Intzazelairako bidea jarrai daiteke eta iparralderantz jarraitu Desaoko babeslekua eta Urrutiko lurri\u00f1ako leporarte, Unagako potzura jeitsi eta mendira, hegoaldeko magal belartsuetatik igotzeko."}
{"id": "76069", "revid": "44278", "url": "https://eu.wikipedia.org/wiki?curid=76069", "title": "Mendiaundi mendilerroa", "text": ""}
{"id": "76070", "revid": "201", "url": "https://eu.wikipedia.org/wiki?curid=76070", "title": "Samotraziako Hegodun Garaipena", "text": ""}
{"id": "76071", "revid": "336", "url": "https://eu.wikipedia.org/wiki?curid=76071", "title": "Rockefeller Center", "text": "Rockefeller Center New York hiriko eraikin-multzo bat da, Rockefeller familiak eginikoa. 19 eraikinez osatuta dago, eta Bosgarren Etorbidearen eta Seigarren Etorbidearen artean kokatuta, Manhattan uharteko Midtown eremuan. Eraikin horietako batzuk dira Art D\u00e9co estiloak arkitekturaren esparruan izandako hezurmamitzearen adibide bikainak.\n1987an edo Mugarri Historiko Nazionala izendatu zuten (eraikin, toki, egitura, objektu edo distritu bati Estatu Batuetako Gobernuak ematen dion izendapena, duen balio historikoa aintzat harturik).\nRockefeller Center eraikin-multzoan saltoki eta ikuskizun-areto ugari daude, horietako aipagarriena Radio City Music Hall, mundu osoan ospetsua.\nEraikin-multzo honetako etxe orratzik altuena GE Building da, 70 solairukoa eta 259 metroko altuera duena.\nRockefeller Center New Yorkeko turismo-helmuga ezagunenetarikoa da. Jende asko bertaratzen da, besteak beste Rockefeller Plazako apaingarri ugariak ikustera eta GE Building-en goialdeko behatokiak eskaintzen duen ikuspegi zoragarriaz gozatzera. Halaber, urte-sasoi bakoitzean jarduera erakargarri asko antolatzen da, hala nola izotz gaineko irristaketa, zerupean berariaz instalatzen den pista batean. Azaroaren bukaeran, ezin konta ahala argitxoz ederturiko Eguberrietako zuhaitz bat ipintzen da, zeina, 1931n lehenbizikoz jarri zenez geroztik, New Yorkeko eguberri-ospakizunen ikur bereizgarria bilakatu baita."}
{"id": "76072", "revid": "98220", "url": "https://eu.wikipedia.org/wiki?curid=76072", "title": "Lurbira (bitxigintza)", "text": "Lurbira edo globus crucigerra, Lurra irudikatzen duen bitxi bat da, gurutze batek koroatua. Lurbira, autoritatezko ikur kristau bat da, denboran zehar erabili izan dena eta gaur egun txanpon, ikonografian eta Austria, Bavaria, Danimarka, Suedia eta Errusia bezalako Koroako Bitxietan agertzen dena.\nOrbeak munduaren gainean (lurbira) Kristoren domeinua (gurutzea) irudikatzen du, literalki, lurreko gobernari batek eutsia (edo, batzuetan, aingerua bezalako izaki zerutiar batek). Kristok berak eutsia denean, objektua, mendebaldeko ikonografian, \"Salvator Mundi\" (Munduaren Salbatzailea) bezala ezagutzen da.\nEzagutzen den lehen erabilera, V. mendekoa da, beharbada, 395 eta 408 urteen bitartean, non, Bizantziar Inperioaren lehen enperadorea izan zen Arkadioren txanponetan agertzen zen, baina askoz ziurragoa da bere ondorengo izan zen Teodosio II.aren txanponetan, 423an agertzea."}
{"id": "76073", "revid": "536", "url": "https://eu.wikipedia.org/wiki?curid=76073", "title": "Herri komisario", "text": "1919tik 1946rarte, lehenik Errusiako eta ondoren SESBeko funtzio ministerialak, herri komisarioen ardura izan ziren (errusieraz: \"Narodny Komissar\" edo Narkom). Ministerio bat Herri Komisariatu bezala izendatua izan zen (errusieraz Narkomat), eta herrialdeko lehen organo exekutiboa Herri Komisarioen Kontseilua izan zen (errusieraz Sovnarkom).\nKomunistek, langile eta nekazari gobernu bat sortu nahi izan zuten. Tradizionalki, gobernua, buruzagi edo presidente batek izendaturiko ministro kontseilu bat da. Komunistek, instituzio burges bat bezala ikusten zutenak, Estatu langile bat modu ezberdin batean antolatu nahi izan zuten. Urriko Iraultzaren ondoren, botere politikoa langile, nekazari eta soldaduen sobieten eskuetan zegoen -kontseilu edo asanbladak-. Errusia guztietako bigarren Sobieten Biltzarrak (1917) lehen Herri Komisarioen Kontseilua sortu eta aukeratu zuen, Errusia herriaren izenean administratzeko. Herri Komisarioen Kontseiluko Presidenteak, hau ere Sobieten biltzarrak aukeratua, lehen ministro baten antzerako funtzioa izan zuen. Sovnarkomeko lehen presidentea, Lenin izan zen.\n1946an, Stalinen agindupean, komisarioak, ministro bezala berrizendatuak izan ziren, Sovnarkomaren berrantolatzearen zati bezala, Ministro Kontseilua aldatuz.\nBeste estatu sozialista batzuk ere euren gobernuetan komisarioak izan zituzten."}
{"id": "76074", "revid": "9292295", "url": "https://eu.wikipedia.org/wiki?curid=76074", "title": "Sobiet (kontseilua)", "text": "Sobieta (errusieraz \u0441\u043e\u0432\u0435\u0442) kontseilu edo asanblada bat da.\nSobietak Errusia osoko hirietan antolatu ziren langileen kontseilu edo asanbladak ziren. 1905ean jaiota, hasieran joera eta alderdi guztietako jendea biltzen zuten, eta beren helburua nazioan gobernu sistema justu bat ezartzearen alde borroka egitea zen. Urriko Iraultzaren ondoren, Alderdi Boltxebikeak sobietak bere gain hartu zituen.\nLehen sobietak 1905eko Errusiar Iraultzaren jatorria izan ziren, eta jatorrian, hitzak, langile, soldadu eta nekazarien biltzarrei erreferentzia egiten zien, funtsezkoak izan zirenak 1917ko Urriko Iraultzak arrakasta izan zezan, baita Errusiako Sobietar Errepublika Sozialista Federatiboaren eraketaren oinarri bezala eta ondoren SESBarena 1922an sortu zena.\n1918ko Sobietar Batasuneko Konstituzioak, jada boltxebikeak boterean zeudela, Estatuaren antolaketa politikoa aldatu zuen, alderantzizko hierarkiako eta demokrazia sistema batean (hau da, behetik gora) langile, nekazari eta soldaduen kontseiluetan.\nEstatuaren egitura hierarkikoa, behetik gora eta goitik behera zihoana -lenindar zentralismo demokratikoaren printzipioetako bat-, ondoz ondoko kontseiluez osatuta zegoen, autoritate nagusira iritsi arte, SESBeko Sobiet Gorenera, alegia. Tokiko gobernu eta botere federalaren arteko erdialdeko maila batean, Sobietar Errepublika Sozialista bakoitzak bere Sobiet Gorena zuen. Baina 1924an herrialdearen instituzionalizazioarekin eta Langile Estatuaren pixkanakako burokratizazioarekin, sobietak, euren benetako boterearen zati handi bat eta toki mailako erabakitze ahalmena galtzen hasi ziren, aldi berean, goragoko mailetan bihurtuz, beste estatu batzuetako parlamentuen antzerako gobernu organuetan. Honela, Sobietar Batasunak, laster hartu zuen sistema politiko parlamentario bat, non Estatuko Nagusia edo SESBeko Sobiet Goreneko Presidiumeko Presidentea botere legegileak aukeratzen zuen (azken hau). Botere betearazlea Ministro Kontseiluaren ardura zen, honen jatorrizko izena errusieraz \"Herri Komisarioen Sobieta\" zelarik."}
{"id": "76079", "revid": "96586", "url": "https://eu.wikipedia.org/wiki?curid=76079", "title": "James Cagney", "text": "James Francis Cagney Jr. (New York, 1899ko uztailaren 17a - Stanford, 1986ko martxoaren 30a) Ameriketako Estatu Batuetako aktorea zen, Oscar sariaren irabazlea."}
{"id": "76080", "revid": "96586", "url": "https://eu.wikipedia.org/wiki?curid=76080", "title": "Bing Crosby", "text": "Harry Lillis \u201cBing\u201d Crosby (Tacoma, 1903ko maiatzaren 3 - Madril, 1977ko urriaren 14) Ameriketako Estatu Batuetako aktore eta abeslaria zen, Oscar sariaren irabazlea."}
{"id": "76081", "revid": "98220", "url": "https://eu.wikipedia.org/wiki?curid=76081", "title": "William Holden", "text": "William Franklin Beedle, Jr. (O'Fallon, 1918ko apirilaren 17 - Santa Monica, 1981eko azaroaren 12), ezagunagoa William Holden izenaz, Ameriketako Estatu Batuetako aktorea zen, Oscar sariaren irabazlea."}
{"id": "76082", "revid": "96586", "url": "https://eu.wikipedia.org/wiki?curid=76082", "title": "Yul Brynner", "text": "Yul Brynner (Vladivostok, 1920ko uztailaren 11 - New York, 1985eko urriaren 10), Ameriketako Estatu Batuetako aktorea zen, Oscar sariaren irabazlea."}
{"id": "76083", "revid": "336", "url": "https://eu.wikipedia.org/wiki?curid=76083", "title": "David Niven", "text": "James David Graham Niven (Londres, 1910ko martxoaren 1 - Ch\u00e2teau-d'Oex, 1983eko uztailaren 29), ingeles aktorea zen, Oscar sariaren irabazlea."}
{"id": "76084", "revid": "96586", "url": "https://eu.wikipedia.org/wiki?curid=76084", "title": "Burt Lancaster", "text": "Burton Stephen \"Burt\" Lancaster (New York, New York, 1913ko azaroaren 2 - Los Angeles, Kalifornia, 1994ko urriaren 20), Ameriketako Estatu Batuetako aktorea zen, Oscar sariaren irabazlea."}
{"id": "76086", "revid": "90538", "url": "https://eu.wikipedia.org/wiki?curid=76086", "title": "Sidney Poitier", "text": "Sir Sidney Poitier (Miami, 1927ko otsailaren 20 - Los Angeles, 2022ko urtarrilaren 6a), bahamar-estatubatuar aktore, zinema zuzendari, idazle eta diplomazialaria izan zen. Bi aldiz jaso zuen Oscar saria, gizonezko aktore onenarena 1963an (\"Lillies of the Field\" filmagatik) eta ohorezko Oscar saria 2002an.\nAitzindaria izan zen Hollywooden. Beltzak rol bazterreko eta estereotipoetara mugatuta zeudenean, berak aukera izan zuen nortasun handiko protagonisten paperak egiteko. Artean, Afro-amerikarren eskubide zibilen aldeko mugimendua sortzen ari zenean, Oscarra erdietsi zuen lehen beltza izan zen.\nBizitza.\nAmerican Negro Theater antzerki taldean aritu zen. 1947an egin zuen debuta kameren aurrean, \"Sepia Cinderella\" filmean, figurante gisa. Hiru urte geroago, ordea, Joseph Leo Mankiewicz zinemagilearentzat egin zuen lan \"No Way Out\" draman, eta handik aurrera garatu zuen pertsonaiaren trazak erakutsi zituen. Izan ere, anaia arrazista bi artatu behar dituen mediku beltz bat izan zen film horretan.\nHollywoodeko izar eta garai hartako antzezle beltzen eredu bihurtu zen berehala. 1950eko hamarkadan bere lekua egin zuen zineman eta telebistan, eta baita arrakasta handia lortu ere zenbait filmekin: adibidez, \"Blackboard Jungle\" (1955), eskola bateko borrokak islatzen zituena, urteen joan-etorrian haren film ezagunenetako bat bilakatu zena. \"The Defiant Ones\" filmarekin (1958), Oscar saria irabazteko hautagaia izan zen lehenengoz. Bide horretan kritikak ere jaso zituen, gehienetan beltz zintzo eta \"atsegina\"ren paperean aritzen zelako, esaterako \"Guess Who's Coming to Dinner\" filmean (1967).\n1970etik aurrera, beltzen eskubideen aldeko mugimendua indartzean, filmak zuzentzen hasi zen, \"Buck and the Preacher\" westernarekin estreinatu zen 1972an, eta 1990era arte beste zortzi film zuzendu zituen. Horien artean zeuden \"Stir Crazy eta Hanky Panky filmak.\" Nolanahi ere, ez zuen arrakasta handirik lortu zuzendari gisa, eta antzeztuz lortu zuena handiagoa izan zen.\nPolitikari moduan, Bahametako enbaxadorea izan zen UNESCOn eta Japonian.\nHainbat sari jaso zituen, esate baterako, AEBetako presidentea Barack Obamak \"Presidentearen Domina\" (PMF) eman zion 2009an."}
{"id": "76087", "revid": "536", "url": "https://eu.wikipedia.org/wiki?curid=76087", "title": "Kakalardo sakratu", "text": "Kakalardo sakratua (\"Scarabaeus sacer\") intsektu barailaduna da, \"Scarabaeus\" genoroko espezie nabarienetakoa. Batzuetan Kakalardo pilotagilea izena ematen zaio, gorotz pilotak egiten baititu, gero elikatzeko.\nKakalardoa, Khepri jainkoarekin lotua zegoen, Raren forma goizeko eguzki bezala eta existentziaren geldiezinezko aldaketaren ikurra zen.\nKakalardoak Antzinako Egipton.\nKakalardo sakratua bizitza eta botere kuttun bat izan zen, goizeko Eguzkia irudikatzen zuena, eta berpizte ikurra zen egiptoar mitologian. Bizitzan zehar, ikusten zen edo ikusezina zen gaizkiaren aurkako babesa ematen zuen, egunero, indarra eta boterea emanez. Heriotzan, zuenak, berpiztu eta betiereko bizitzara iristeko aukera zuen.\nBere izen hieroglifikoa \"\u1e2bpr\" edo \"xpr\" bezala transliteratzen da eta \"bihurtu\" edo \"aldatu\" bezala itzultzen. \"\u1e2bpru\" edo \"xprw\" hitz eratorria \"forma\", \"aldaketa\", \"gertaera\", \"izaera\" edo \"autosortua\" bezala itzultzen da, testuinguruaren arabera. Esangura existentziala, fikziozkoa edo ontologikoa izan dezake.\nKakalardoa, Khepri jainkoarekin lotua izan zen, autosortua, goizeko eguzkiarekin lotutako jainkoa. Antzina, kakalardoak, arrak baino ez zirela uste zen eta bere hazia, simaur pilota batean utzita ugaltzen zela. Kakalardoaren ustezko autougalketak Khepriren antza ematen dio, bere burua ezerezetik sortu zuena. Beste alde batetik, kakalardo pilotagileak daraman pilotak, eguzkiaren antza du. Plutarkok honako hau idatzi zuen:\nEgiptoarrek, Kheprik Eguzkia egunero berritzen zuela uste zuten, ostertzean desagertu ondoren, lurrazpiko mundutik eramanez, Duatetik, iluntzearen ondoren hurrengo egunean berriz berritzeko. Egiptoko Inperio Berriko errege hilobi batzuek, eguzkiaren jainkoaren irudi hirukoitz bat dute, kakalardoa, goizeko eguzkiaren ikur bezala. Ramses VI.aren hilobiko sabai astronomikoak, Eguzkiaren gaueroko heriotza eta hurrengo eguneko \"berpiztea\" kontatzen du, zeruko jainkosa zen Nutek irentsia balitz bezala eta bere umetokitik Khepri bezala berragertuz. Kakalardoaren irudia, aldaketa, berriztatze eta berpizte ideiei lotua, alde guztietan agertzen da Antzinako Egiptoko hil arte eta arte erlijiosoan.\nKakalardo kuttunak hainbat materialetan tailatzen ziren: esteatita, basaltoa, granitoa edo harribitxietan, lapis lazulia, ametista, kaltzedonia edo kornalina eta baita urrea bezalako metaletan ere. Egipton eginiko indusketa arkeologikoek, argitara atera dituzte hezurrean, bolian, harrian, faientza egiptoarrean eta metal preziatuetan eginiko kakalardoen irudiak, VI. dinastiatik erromatar garai arte datatuak.\nOrokorrean txikiak dira eta zulatuak daude, lepokoan sartzea ahalbidetzeko, eta, oinarrian, inskripzio labur bat edo kartutxo bat daramate. Orokorrean, kuttun bezala erabiltzen ziren, eta atzealdean irudi edo testuak eramaten zituzten. Batzuk, euren jabearen izena idatzia zuten, eta zigilu gisa erabili izan dira, ardodun anforetan hedatutako erabilera, luxuzko gaia baitzen. Faraoiek, batzuetan, ale handiagoak egitea eskatu zuten, inskripzio luzeekin, Tiy erreginaren ezkontzaren kakalardo oroitarri bezala. Kakalardoen eskultura handiak Tebaseko tenpluetan, Alexandriako Serapeumean eta Egiptoko beste toki batzuetan aurki daitezke. Normalean,berde kolorez apainduta egoten ziren.\nHil gurtza.\nKakalardoak garrantzi handia zuen hil gurtza egiptoarrean. Orokorrean, harri berdean tailatu eta hildakoen paparrean jartzen zen, bihotza babesteko eta momifikazioan zehar aldatzeko. \"Bihotzeko kakalardoa\"ren asmoa, bihotzak, hildakoen epaiketan hildakoaren aurka egingo ez zuela ziurtatzea zen. Beste aukera bat Sarkofagoetako Testuetako \"aldaketa hitzek\" iradokitzen dutena da, hildakoen arima, gizaki, jainko edo hegazti batean bihurtu (\"xpr\") eta bizien munduan berrager daitekeela diote.\nBeharbada, \"bihotzeko kakalardo\" horien adibiderik ezagunena, Tutankamonen hilobiko horniduren artean aurkitutako berde-horixka da, libiar basamortuko mineral kristalino zati handi batean tailatua.\n\"Ezin izan zen ohartu gabe pasa, krisalidak, euren hego eta hankak garapenaren etapa horretan barruan sartzen direnak, momien antzekoak direla. Zehaztu da, baita ere, kakalardoak, bere pilota, ardatz bertikal batetik eta pasabide horizontal batetik iristen den lurrazpiko konpartimentu batean egiten hasten dela, bitxia den arren, Antzinako Inperioko mastabak gogorarazten dituztenak\".\nBeste erabilera batzuk.\nHil testuetan emandako erabilerarekin kontrastean, Egiptoko eta inguruko herrietako merkatariek, kakalardoa zigilu gisa hartu zuten. Ezagunenak \"LMLK zigilu\"etan grabatutakoak dira.\nErrege kakalardoak.\nGehienak esteatita beiraztatuz eginak, 4,7 eta 11 zentimetro artean neurtzen zuten, behealdean testu bat zutelarik. Erregea, bere familia eta handiki batzuen ordezkatze zigilu gisa erabiliak ziren Egiptoko bigarren tarteko aroan. XIV eta XV. dinastietako informazio iturri nagusienetako bat dira. Egipton ez ezik, Kanaan eta Kushen ere aurkitu dira.\nXVIII. dinastian oso erabilia izan zen, Tutmosis III.ak errege zigilu erabilera eman ziolarik. Amenofis III.ak etengabe erabili zituen, bere agindupeko lurretan, berari eta erregeren familiari buruzko berriak zabaltzeko forma bezala. Ugarienek, \"bere gezi propioekin\" hildako lehoiez hitz egiten dute, baita zezen basatien ehizaldiei buruz ere. Beste ale batzuk, Tiyrekin bere ezkontzari buruz hitz egiten dute, Malkatako jauregian laku artifizial baten eraikuntzari buruz edo erregeren haremera Kilughepa mitanniar printzesaren iristeari buruz beste 317 emakumerekin batera. Propaganda kakalardo hauek tamaina handiagokoak ziren eta gortetarren edo goi funtzionarioen artean banatzen ziren edo herrialde aliatuetako erregeei opari gisa bidaltzen zitzaizkien.\nKakalardoak, artikulu ezaguna izaten jarraitzen du, Antzinako Egiptoko sinesmen eta arteari buruzko gaur egungo interes eta lilurari esker. Harri erdi-preziatuetan edo esmaltaturiko zeramikan eginiko kakalardoak, denda gehienetan eros daitezke, Karnakeko tenpluan, antzinako kakalardo handi bat babestu egin behar izan den bitartean, Khepri irudikatzen zuena, bisitariak, estatuaren harroina \"zortea lortzeko\" igurztean datzan sineskeriazko praktika egitea zapuzteko, orain, askok, bere inguruan hiru itzuli ematen dituzte, besterik ez."}
{"id": "76088", "revid": "96586", "url": "https://eu.wikipedia.org/wiki?curid=76088", "title": "Lee Marvin", "text": "Lee Marvin (New York, 1924ko otsailaren 19 - Tucson, 1987ko abuztuaren 29), Ameriketako Estatu Batuetako aktorea zen, Oscar sariaren irabazlea.\nNew Yorkeko aktoreak You're in the navy now (1951) Henry Hathawayren pelikularekin egin zuen debuta zineman, eta Gary Cooper eta Jane Greer aktoreekin egin zuen lan bertan. Film horrez gain beste hainbat burutu zituen, eta Jane Fondarekin La ingenua explosiva (1964) filmean egindako lanari esker gizonezko aktore onenaren Oscar saria irabazi zuen.\nLee Marvin aktorea 1924. urteko otsailaren 19an jaio zen New Yorken. Ikasle problematikoa eta diziplinarik gabekoa zen, eta horren ondorioz eskola guztietatik kanporatua izan zen. Bere jarrerarekin nekatuta, gurasoek AEBetako marineen taldean sartu zuten Marvin, eta Bigarren Mundu Gerran hartu zuen parte, Saipango gudan zauritu zutelarik. Beranduago, iturin lanak egin zituen antzerki batean. Antzezlan bateko aktoreetako bat gaixorik zegoen egun batean, bere ordez jarri zen zuzendariak horrela eskatuta, eta lanbideaz maitemindu zen harrezkero Lee Marvin.\nInterpretazioa ikasten hasi zen eta antzezlan txikietan hartu zuen parte. 50eko hamarkadan Broadwayn egin zuen debuta Marvinek eta telebistan lan egitea lortu zuen. Hollywooden egin zuen lehen filma You?re in the navy now (1951) Henry Hathawayren pelikula izan zen, eta Gary Cooper eta Jane Greer aktoreekin egin zuen lan bertan.\nEight Iron Men (1952), Los sobornados (1953), El motin del Caine (1954), Salvaje (1954), \"Bad Day at Black Rock\" (1955), No seras un extra\u00f1o (1955), El blues de Pete Kelly (1955), Sabado tragico (1955), Attack (1956), Seven Men From Now (1956), El arbol de la vida (1957) eta Ride Lonesome (1959) izan ziren 50eko hamarkadan egin zituen pelikula garrantzitsuenak.\n60ko hamarkadan paper garrantzitsuagoak burutu zituen, \"Mr. Squad\" telesailarekin izan zuen arrakastari esker batez ere. 1957tik 1959ra egin zuen lan proiektu horretan. Hamarkada horretan Los comancheros (1961), El hombre que mata a Liberty Balance (1962), \"Donovan's Reef\" (\"Irlandarraren Taberna\", 1963), Codigo del hampa (1964), La ingenua explosiva (1964), El barco de los locos (1965), Los profesionales (1966), Los doce del patibulo (1967), A quemarropa (1967), Infierno en el pacifico (1968) eta La leyenda de la ciudad sin nombre (1969) pelikula arrakastatsuetan hartu zuen parte Lee Marvinek.\nJane Fondarekin La ingenua explosiva (1964) filmean egindako lanari esker gizonezko aktore onenaren Oscar saria irabazi zuen New Yorkeko aktoreak. Gainera, Monte Walsh (1970), Carne viva (1972), El emperador del norte (1973), The Iceman Cometh (1974) eta Uno rojo: Division de choque (1980) filmetan egin zuen lan 70eko hamarkadan. Hurrengo hamarkadan zineman jarraitu zuen, baina maila baxuagoko filmak burutu zituen. \"Delta Force\" (1986) izan zen Marvinen azken filma.\n1987. urteko abuztuaren 29an zendu zen aktore ospetsua bat-bateko bihotzekoak emanda. 63 urte zituen Lee Marvinek."}
{"id": "76089", "revid": "336", "url": "https://eu.wikipedia.org/wiki?curid=76089", "title": "Antton Maiz", "text": "Antton Maiz Bergara, pilota arloan Maiz II.a deituraz ezaguna (Arantza, Nafarroa Garaia, 1951ko abuztuaren 24a) esku huskako pilotari profesional ohia da. Atzelari jokatzen zuen. Debuteko partida 1975eko ekainaren 24an jokatu zuen Tolosako Beotibar pilotalekuan. 1995ean erretiratu zen, 44 urte zituela, Bilboko Deportivo pilotalekuan. Gorputz handiko jokalaria, indartsua, ondo mugitzen zen jokalekuan, behar zuen lekuan jartzen zen, eta oso pilota gutxi galtzen zuen. Izaeraz jatorra eta apala, bere aurrelaria asko animatzen zuen beti.\nRetegi II.ak, Martinez de Irujok eta hirurek dute esku huskako binakako txapelketa nagusi gehien irabaztearen marka, bosna aldiz irabazi baitzuten. Maiz II.a izan zen marka hori lortu zuen lehena, 1978an, 1981ean, 1983an, 1984an eta 1993an irabazi baitzuen. Horrez gain, 1980an buruz buruko txapelketa nagusian txapeldunorde izan zen, eta 1976an bigarren mailako buruz burukoa irabazi zuen.\nErretiratu zenean Asegarcek (bere azken enpresak) intendente izateko kontratatu zuen. Hala ere, istripuz bi orno hezur hautsi zituen, eta lan egiteari utzi behar izan zion."}
{"id": "76090", "revid": "90523", "url": "https://eu.wikipedia.org/wiki?curid=76090", "title": "Richard Dreyfuss", "text": "Richard Stephen Dreyfuss (Brooklyn, 1947ko urriaren 29 - ), Estatu Batuetako antzezlea da, Oscar sariaren irabazlea."}
{"id": "76091", "revid": "448", "url": "https://eu.wikipedia.org/wiki?curid=76091", "title": "Maiz II.a", "text": ""}
{"id": "76092", "revid": "6327", "url": "https://eu.wikipedia.org/wiki?curid=76092", "title": "Antxon Maiz Bergara", "text": ""}
{"id": "76093", "revid": "6327", "url": "https://eu.wikipedia.org/wiki?curid=76093", "title": "Maiz II", "text": ""}
{"id": "76094", "revid": "46380", "url": "https://eu.wikipedia.org/wiki?curid=76094", "title": "Jon Voight", "text": "Jonathan Vincent Voight (Yonkers, 1938ko abenduaren 29 - ), Estatu Batuetako aktorea da, Oscar sariaren irabazlea. Angelina Jolie alaba du."}
{"id": "76095", "revid": "1545", "url": "https://eu.wikipedia.org/wiki?curid=76095", "title": "Bastillaren Hartzea", "text": "Bastillaren Hartzea Parisen gertatu zen 1789ko uztailaren 14an. Bastilla izeneko Erdi Aroko gotorlekuak zazpi preso baino ez zituen arren, Parisko iraultzaileen eskuetan erortzeak, sinbolikoki, Antzinako Erregimenaren amaiera eta Frantziar Iraultzaren hasiera suposatu zuen. Gartzelaren amore emateak, frantziar monarkiaren despotismoaren ikur berebiziko gizarte lurrikara bat eragin zuen Frantzian zein gainontzeko Europan, bere oihartzuna urrutiko Errusiara helduz.\n\"Sekretuaren gotorlekua, eta justiziarik gabeko tokia, Bastilla, Iraultzaren lehen hitzordua izan zen\".\nUrtero, uztailaren 14an, gertaera honen urtemuga, Frantzian, Jai Nazionalaren Eguna bezala ospatzen da.\nHistoriografia eta elezaharra.\nData hau, Frantziako Jai Nazional bezala 1880an ezarri zen arren, Federazioaren Jaiarekin bat egiten zuelako, Bastillaren hartzea ez zen agertzen den bezain gertaera loriatsua izan. \"Bastille\", urteetan zehar, monarkiaren bidegabekeriaren kaltetu askoren gotorleku izan zen, baina ez da ahaztu behar, erori zen egunean, 1789ko uztailaren 14an, bertan preso zeuden pertsona bakarrak, lau faltsifikatzaile, buruko gaitza zuen pertsona bat (Auguste Tavernier), intzestuagatik zigortutako noble bat eta Robert Fran\u00e7ois Damiensen gaizkile bat baino ez zirela. Damiens Luis XV.a Frantziakoa hiltzen saiatu zen.\n\"Ia hutsik, zalantzarik gabe, baina gainkargatua: monarkia eta bere justiziaren artean mantendutako historia luze batez gainkargatua\".\nOso modu zabalean hedatutako, monarkiaren kaltetuak usteltzen ziren kartzela baten mitoaren iraultza irudia, ez da erabat egia, ez behintzat hartua izan zen garaian. Izan ere, gotorlekuak, bere Estatu presondegiaren funtzioaren zati handi bat galdu zuen. Bastillaren hartzearen unean bertan egotearen froga bat adierazteak, ospe handia suposatu zuen euren burua abertzaletzat definitzen zutenen karrerarako. 1790eko ekainaren 19an, Armand Camus diputatuak proposatuta Asanblada Nazionalak, aho batez onartu zuen \"Bastillako garaileei\" omenaldi bat egitea, pentsio, jantzi, armamentu eta ziurtagiri bat, hiritar gizalege eta aberriaren esker on bezala emanez. Batzorde batek, une horretan, 954 borrokari erroldatu zituen. 1832an, zerrenda berbegiratu zen, horietako batzuk \"zalantzazkoak\" izateagatik kenduz, eta, azken emaitza, 630ean ezarriz.\nBastillaren hartzearen garrantzia, Jules Michelet bezalako erromantizismo garaiko historialariek puztua izan da, Errepublikaren ikur sortzaile egin nahi izan zutenak. Zalantzarik gabe, presondegiaren setioa eta errenditzea, ez zen oso gertaera heroikoa izango, soilik gizon gutxi batzuek defenditzen baitzuten, eta, gainera, Historiak gogoratzen dituen hildako bakarrak Bernard de Launay alkaidea eta Jacques de Flesselles politikaria izanez.\nBaina, jada hurrengo urtetik, gertaera, Frantzian ospatua eta Europako gainontzeko herrialdeetan ezagutua izan zen, ez gertaeraren garrantziagatik, baizik eta bere balio sinbolikoagatik, oraindik gertaera garrantzitsu bezala mantentzen dena iraultzen historian.\nTestuinguru historikoa.\nOrduko, Necker Frantziako gorteko kide askok etsaitzat zeukaten Hirugarren Estatua babestu eta gidatzeagatik. Marie Antoinette erreginak, Artoisko kondeak (Luisen anaia gazteagoak) eta erregeko kontseilu pribatuko beste kide atzerakoiek limurtu zuten erregea Necker kanporatu zezan. Uztailaren 11n, erregeak Necker bota zuen, finantza ministerioa guztiz eraberritzen zuen bitartean.\nParistar askok uste zuten ekintza hori atzerakoien kolpe bat zela, eta, hurrengo egunean, berriak entzundakoan, matxinatu ziren. Halaber, errege soldaduek Biltzar Konstituziogilea bertan behera utziko zuten beldur ziren. Horretarako, etengabeko sesioari ekin zion Biltzarrak, berriro biltokitik kanpora ez zitzaten. Paris, berehala, anarkiak bereganatu zuen. Masek Frantziako Guardiaren babesa, tartean hezitako soldaduak eta armak, eskuratu zituzten, batez ere erregearen aldeko buruzagiek hiria utzi zutelako.\nUztailaren 14an, matxinatuek Bastilla gotorlekuan barnan zeuden armak begiz jo zituzten. Espetxea, gainera, monarkiaren tiraniaren ikurra ere bazen. Gotorlekuko gobernadoreak, Launayko markesak, hiru ordezkari hartu zituen goizeko hamarrak inguruan eta gosaltzen gonbidatu zituen. Ordezkariak irteten atzeratzen zirenez, manifestarien artean markesak gatibu hartu zituela zabaldu zen.\nHandik lasterrera ohiuak hasi eta batzuek hormatik gora igo eta ateak zabaltzea lortu zuten, hasieran gudariek ezer egiten ez zutela.\nBastillako gobernadoreak urduritu eta jendetzaren aurka tiro egiteko agindu zuen. Erasotzaileak armak zeuzkaten eta haiekin erantzun zuten. Zenbait ordu iraun zuen borrokaren ostean, arratsaldean bertan amore eman zuen gotorlekuak. Su-etena agindu arren, matxinatuek Bernard de Launay markesa hartu, sastatu eta erail zuten, burua moztuta. Pika batean iltzatuta, burua hiri osoan zehar erakutsi zuten. Ekintza horrek gertaerak bizkortu egin zituen. Askatutako presoak 7 besterik ez baziren ere, Antzinako Erregimenaren azpian gorroto zuten guztiaren ikur bilakatu zen Bastilla.\nHasieran armak lortzeko manifestazio bat baino ez zena matxinada bihurtu zen, eta, hasi eta ordu batzuetan, hiriko udal agintea ordezkatuta zeukan. La Fayetteko markesak, matxinatuen buruak, milizianoei Parisko koloreak gorria eta urdina zeuzkan ezaugarri bat hartu zituen; haien artean zuria jarri zuen, erregearen kolorea. Horrela sortu zen hiru koloreko ikurrina. Iraultza hasita zegoen."}
{"id": "76097", "revid": "646", "url": "https://eu.wikipedia.org/wiki?curid=76097", "title": "Interferoi", "text": "Interferoia ornodunen immunitate-sistemaren zelulek (gehienbat) ekoizten duten proteina da, birusen aurka jarduten duena. Birus bera da interferoiaren ekoizpena eragiten duena. Alderdi honetan parekotasuna du antigorputzekin. Baina interferoia, antigorputzen aldean, ez da espezifikoa: bere sintesia eragin duen birusaren aurka ez ezik, edozein birusen aurka eraginkorra da (antigorputzek bere sintesia eragin duten antigeno birikoei besterik ez diete erasotzen).\nZitokinen taldean sailkatzen diren molekulak dira interferoi guztiak.\nXX. mendearen hasieran ikerlari batzuek antzeman zuten birus baten infekzioak beste birus baten bigarren infekzio bat ekiditen zuela. Birusen arteko \"interferentzia\" bat zegoela, alegia. Ematen zuen lehenengo birusak, infektatzerakoan, substantzia bat ekoizten zuela (edo ekoiztuarazten zuela), beste birus baten hazkuntza oztopatzen zuena.\n1938an esperimentu argigarria egin zen hori frogatzeko: tximino batzuk infektatu zituzten Rift-Valery birusarekin, eta tximino horiek sukar horia gaitzarekiko immuneak bihurtu ziren. Rift-Valery-ren birusa eta sukar horiarena guztiz desberdinak direnez, garatutako immunitatea ez zen antigorputzek sortutakoa; beste mekanismo batek eragotzi behar zuela sukar horiaren birusaren infekzioa ondorioztatu zuten zientzialariek.\n1957an Isaacs-ek eta Lindermann-ek aurkitu zuten birusen hazkuntza galarazten zuen molekula hori: pisu molekular txikiko proteina zen (20.000 dalton), eta interferoia deitu zioten.\nInterferoia ez da espezifikoa birusen aurka, ia edozein birusari egiten baitio eraso; baina oso espezifikoa da bere sintesia eragin duen animalia espeziearekin: mota bateko animalien zelulek ekoiztutako interferoiak mota horretako animalien zelulak birusen aurka babesteko besterik ez du balio, eta ez beste mota bateko animalienak. Hots, zaldi batek ekoiztutako interferoiak zaldi guztiak infektatzen dituzten birusen aurka ekingo du, baina ez da eraginkorra izango gizakia infektatzen duten birusen aurka.\nHiru interferoi mota daude: alfa, beta eta gamma. Alfa interferoiak T linfozitoek sortzen dituzte, eta baita B linfozitoek ere. Beta interferoien sintesia fibroblastoek eragiten dute, eta gamma interferoiak T linfozitoek. Immunitate-sistemaren zelulek ekoizten dituzte batik bat, baina baita beste zelula mota batzuek ere (ehun konektibo eta epitelialarenak, esaterako).\nBirus batek infekzioa sortzen duenean goian aipatutako zelulek interferoia ekoiztu eta kanpora askatzen dute. Horrela, aldameneko zelulek isuritako interferoia hartzen dute eta babestuta geratzen dira birusen aurrean. Interferoiak infektatu gabeko zelulak babesten ditu, baina ez ditu infektatutakoak sendatzen: sendatzailea baino, prebentiboa da.\nInterferoiaren sintesia eragiten duten birusik onenak RNA-koak dira, batez ere RNA kate bikoitzarenak; bakterio batzuek eta minbizidun zelulek ere interferoiaren sintesia bultzatzen dute.\nInterferoiaren jarduera hirukoitza da:\nFarmako moduan.\nEgun, interferoia erabili ohi da botika moduan hainbat gaitzen aurka: gaixotasun birikoetan (C hepatitis , HIESa...), minbizi mota batzuetan (leuzemia...) eta beste gaitz berezietan (esklerosi anizkoitza). Erabilitako interferoia ingeniaritza genetikoaren tekniken bidez lortzen da kopuru handitan."}
{"id": "76098", "revid": "646", "url": "https://eu.wikipedia.org/wiki?curid=76098", "title": "Interferon", "text": ""}
{"id": "76101", "revid": "105290", "url": "https://eu.wikipedia.org/wiki?curid=76101", "title": "Al Mahwit gobernantzia", "text": "Al Mahwit' (arabieraz \u0627\u0644\u0645\u062d\u0648\u064a\u062a) Yemengo 21 gobernantzietako bat da. Bere hiriburua Al Mahwit da. 98.249 km\u00b2ko azaleran 89.093 biztanle zituen 2004an."}
{"id": "76102", "revid": "1545", "url": "https://eu.wikipedia.org/wiki?curid=76102", "title": "Amanah al-'Asmah", "text": ""}
{"id": "76103", "revid": "512", "url": "https://eu.wikipedia.org/wiki?curid=76103", "title": "'Amran gobernantzia", "text": "'Amran (arabieraz \u0639\u0645\u0631\u0627\u0646) Yemengo 21 gobernantzietako bat da. Bere hiriburua 'Amran da. 7.900 km\u00b2ko azaleran 872.789 biztanle zituen 2004an."}
{"id": "76107", "revid": "1545", "url": "https://eu.wikipedia.org/wiki?curid=76107", "title": "SESBeko Sobiet Gorena", "text": "SESBeko Sobiet Gorena (), Sobietar Batasuneko organo federal legegilea zen, lau urtetik behin berritzen ziren bi biltzarrez osatua:\nBi ganberek, botere berberak zituzten, eta baliozko adostasuna lortzeko behar zen gehiengoa, gehiengo sinplea zen. Ganberen arteko gatazkak Batzorde Mistoak ebazten zituen, eta adostasun batetara heldu ezean, SESBeko Sobiet Goreneko Presidiumak Sobieta desegin eta hauteskunde berriak deitzen zituen. Sobiet Gorenak lanik ez zuenean bere betebeharrak Presidiumera pasatzen ziren, ordezkatzen zuena eta bere gobernu ekintzak gogorarazi behar zizkiona."}
{"id": "76110", "revid": "336", "url": "https://eu.wikipedia.org/wiki?curid=76110", "title": "Gehiengo soil", "text": "Gehiengo soila edo gehiengo erlatiboa, erabaki bat onartzeko, aldeko botoak kontrakoak baino gehiago behar dituen bozketa sistemari deritzo. Hau da, besteek baino boto gehiago dituen aukera aukeratzen da.\nErabakia mota ezberdinetakoa izan daiteke:\nSistema parlamentarioak.\nSistema parlamentarioetan, eta, zabalkuntzaz, organo kolegiatu publiko eta pribatuetan, gehiengo soiltzat, konturen bat onartzeko orduan, aldeko botoak kontrakoak baino gehiago izatea jotzen da.\nGehiengo soilean, gehiengo osoan ez bezala, zenbaketa ez da nahitaez organoko partaide guztien gainean egiten, baizik eta bozkatzera aurkeztu direnen artean. Aldeko botoak zenbat diren ere ez du garrantzirik, kontrakoak baino gehiago diren bitartean, eta, beraz, gehiengo hori lortzen den jakiteko, abstentzioak edo falta diren partaideek ez dute inongo garrantzirik.\nEz dago quorumaren beharrik, ezta gutxiengo boto kopuru baten beharrik ere."}
{"id": "76112", "revid": "105290", "url": "https://eu.wikipedia.org/wiki?curid=76112", "title": "Errepublika autonomo", "text": "Errepublika autonomoa Estatu baten banaketa administratibo bat da, autonomia maila altua duena. Antolaketa mota hau, nagusiki, estatu federaletan erabiltzen da, edo gainontzeko nazioarekiko izaera berezi bat duten lurraldeetan, euren independentzia eragozteko modu bezala.\nAdibide batzuk, Sobietar Batasunean ezarritako errepublika autonomoei dagozki, Errusiako Federazioan, Azerbaijanen (Nakhitxevan), Georgian (Abkhazia eta Adjara), Ukraina (Krimea) eta Uzbekistanen (Karakalpakistan) mantentzen direnak."}
{"id": "76113", "revid": "336", "url": "https://eu.wikipedia.org/wiki?curid=76113", "title": "Ben Kingsley", "text": "Sir Ben Kingsley, CBE (Scarborough, 1943ko abenduaren 31 - ), indiar jatorria duen aktore britainiarra da, Oscar sariaren irabazlea.\nBiografia.\nBere jaiotza-izena Krishna Pandit Bhanji izan zen, eta Salfordeko Pendlebury herrian hazi zen. Han ikasi zuen Pendleton Collegen, orain Ben Kingsley Theatre dena. Bere aita, Harji Bhanji, gujaratiar jatorrizko doktorea izan zen, Indiako Gujarat eskualdekoa, eta bere ama, Anna Lyna Mary, jatorri juduko modelo eta aktorea izan zen.\nKingsleyk Manchester Grammar Schoolen hasi zuen bere ibilbidea, Robert Powellekin batera. Zinemak tentatu zuen arren, antzerki munduan hasi zen, Peter Hallek 1977an Ben Jonsonen \"Volpone\"ren obra Royal National Theatre antzokirako egin zuen egokitzapenaren euliaren papera bezala. Interpretazio horren ondorioz, Kingsleyk ospetsu bilakatu zen britainiar interpretazio munduan, eta bere interpretazio-estilo sotilagatik nabarmendu zen shakesperiar antzerki-ekoizpen askotan. Zuzendari berarekin, urtebete geroago, Txejoven \"Vishniovy sad\" antzelanaren muntaian parte hartu zuen, baita Londresen ere."}
{"id": "76114", "revid": "336", "url": "https://eu.wikipedia.org/wiki?curid=76114", "title": "Politburo", "text": "Politburo Buro Politikoaren laburdura, alderdi politiko ezberdinen organo exekutibo nagusiari erreferentzia egiten dio, batez ere alderdi komunistena.\nEstatu sozialistetan, Politburoa, botere organo nagusia zen, eta Batzorde Zentralak aukeratzen zuen, hau, aldi berean, erabakitze organo nagusia den Kongresuak aukeratutakoa."}
{"id": "76115", "revid": "98220", "url": "https://eu.wikipedia.org/wiki?curid=76115", "title": "Michael Douglas", "text": "Michael Kirk Douglas (New Brunswick, Ameriketako Estatu Batuak, 1944ko irailaren 25a) zinemako aktorea eta ekoizlea da, film onenaren Oscar Saria eta aktore onenaren Oscar sariaren irabazlea. Catherine Zeta-Jones du emaztea, eta Kirk Douglas du aita."}
{"id": "76116", "revid": "105290", "url": "https://eu.wikipedia.org/wiki?curid=76116", "title": "Orgburo", "text": "Orgburo \"Organizational Bureau\" ingelesezko hitzaren laburketa da, aldi berean errusierazko \u043e\u0440\u0433\u0430\u043d\u0438\u0437\u0430\u0446\u0438\u043e\u043d\u043d\u043e\u0435 \u0431\u044e\u0440\u043etik eratorria, euskaraz \"Antolakuntza Bulegoa\". Antzinako Sobietar Batasuneko Alderdi Komunistaren barneko hierarkian, Politburoaren azpibatzorde bat zen, Sobietar Batasun ohian, lanaren antolamenduari zegozkion erabakiak hartzeko sortua. 1919 eta 1952 bitartean existitu zen, ezeztatua izan eta bere funtzioak, alderdiaren Idazkaritzari pasa zizkiotenean.\nOrgburoaren funtzioak.\nOrgburoa, alderdiko Batzorde Zentralaren hierarkian, bigarren batzordea zen, Sobietar Batasunean lan antolakuntza ezartzko sortua. Orgburoak, alderdiaren tokiko batzordeen lana gainbegiratzen zuen, eta behar ziren tokietan, Alderdi Komunistako partaideei karguak eman eta aukeratzeko eskumenak zituen. Orgburo eta Politburoaren funtzioak, sarri erlazionatuta zeuden, azken erabakiak, azken estamentu honek hartzen zituen arren. Politburoa, funtsean, antolakuntza estrategikoaz, hiritarrak gainbegiratzeaz eta Estatuaren egoeraz arduratzen zen bitartean, Orgburoa, Estatuaren zerbitzura zegoen lan indarra behar bezala banatzeaz arduratzen zen.\nAukeraketa eta funtzionarioen eskumenak.\nOrgburoa, Batzorde Zentraleko idazkaritzetako batek gainbegiratzen zuena, Politburoa eta Idazkaritzaren antzerako moduan aukeratzen zen, Batzorde Zentralaren osoko bilkuren bidez. Hiru partaidez osatuta zegoen lehen orgburoa, 1919ko urtarrilaren 16an aukeratua izan zen, Batzorde Zentralaren urte horretako biltzarrean. Egoera hau, handik gutxira aldatua izan zen, dena dela, alderdiaren zortzigarren kongresuan, 1919ko martxoaren 8tik 23ra, Politburoaren, Orgburoaren eta Idazkaritzaren karguetan zuzenketak egin zirenean. Honela, Batzorde Zentralaren osoko bilkurak, oraingoan, Orgburoarentzat bost partaide izendatu zituen 1919ko martxoaren 25ean. Lehen mailako pertsona batzuk, aldi berean, Politburo eta Orgburoaren partaide izan ziren arren (Stalin eta Molotov beste batzuen artean), ohi, Orgburoko partaideak, Politburo eta Idazkaritzarako aukeratutakoak baino garrantzi gutxiagoko partaideak ziren alderdiaren barnean."}
{"id": "76117", "revid": "336", "url": "https://eu.wikipedia.org/wiki?curid=76117", "title": "Daniel Day-Lewis", "text": "Daniel Michael Blake Day-Lewis (Londres, 1957ko apirilaren 29a - ) britainiar aktorea da, irlandar hiritartasuna ere duena. Hirutan irabazi du Gizonezko aktore onenaren Oscar saria. Cecil Day-Lewis ingeles-irlandar olerkariaren semea da.\nBizitza.\nAma, Jill Balcon, antzezlea zuen eta amaren aldetiko aitona, sir Michael Balcon, Ingalaterrako \"Ealing Studios\" zinema etxeko zuzendaria izan zen denbora luzez. Aita, berriz, Cecil Day-Lewis, poeta entzutetsua, Ingalaterrako Errege Etxeko kide izan zen 1968tik 1972ra bitartean. Danielek Greenwichen eta Kenteko Sevenoaks Schoolen egin zituen ikasketak eta, gero, Bristolgo Old Vic antzerki eskolan ikasi zuen arte dramatikoa.\nArtean oso gaztea zela egin zuen debuta zineman, John Schlesingerrek zuzendutako \"Sunday, Bloody Sunday\" (1971, \u00abIgandea, zorigaitzeko igandea\u00bb) filmean. 1982an, \"Another Country\" (\u00abBeste herrialde bat\u00bb) antzerki laneko protagonista izan zen Londresen. 1985ean bi paper oso desberdin interpretatu zituen, maisutasun handiaz: alde batetik, punky homosexual baten papera egin zuen Stephen Frearsek zuzendutako \"My Beautiful Laundrette\" (1985, \u00abEne garbitegi ederra\u00bb) filmean eta, bestetik, James Ivoryren zuzendaritzapean, dandy baten interpretazioa egin zuen \"A Room with a View\" (1986, \u00abIkusmiradun gela\u00bb) pelikulan. 1988an, Milan Kunderaren eleberri batean oinarritutako \"The Unbearable Lightness of Being\" (1988, \u00abIzatearen arintasun jasangaitza\u00bb) filmeko protagonista izan zen, Philip Kaufman zuzendari zuela.\nHurrengo urtean, \"My Left Foot\" (1989, \u00abEne ezkerreko oina\u00bb) filmean egindako interpretazioagatik (Christy Brown, irlandar artista elbarriaren papera egin zuen) Gizonezko aktore onenaren Oscar saria irabazi zuen. Film hori egiten ari zirela, paperean hobeto sartzeagatik, gurpil-aulki batean eserita pasatzen zituen egunaren ordu gehienak, kameraren aurrean ez zegoenean ere. Hollywoodeko hainbat filmetan ere lan egin du: The Last of the Mohicans (1992, \u00abAzken Mohikanoa\u00bb, Michael Mannek zuzendua), The Age of Innocence (\u00abErrugabatesunaren adina\u00bb, 1993, Martin Scorsesek zuzendua), \"In the Name of the Father\" (\u00abAitaren izenean\u00bb, 1994, Jim Sheridanek zuzendua), \"The Crucible\" (\u00abArragoa\u00bb, 1995, Nicholas Hytnerena).\n2000tik aurrera film gutxitan aritu zen, baina bitan jaso zuen aktore onenaren Oscar saria: 2007an, Daniel Plainviewek zuzendutako \"There Will Be Blood\"-engatik, eta 2012an, Steven Spielbergek zuzendutako \"Lincoln\"-engatik. 2017ko ekainean, aktore lan gehiagorik ez zuela eginen adierazi zuen."}
{"id": "76118", "revid": "29511", "url": "https://eu.wikipedia.org/wiki?curid=76118", "title": "Pallardi", "text": ""}
{"id": "76119", "revid": "10891", "url": "https://eu.wikipedia.org/wiki?curid=76119", "title": "Jeremy Irons", "text": "Jeremy John Irons (Cowes, Wight, 1948ko irailaren 19 - ), aktore britainiarra da, Oscar sariaren irabazlea."}
{"id": "76120", "revid": "1545", "url": "https://eu.wikipedia.org/wiki?curid=76120", "title": "Batasuneko Sobiet", "text": "Batasuneko Sobieta () SESBeko Sobiet Gorenaren bi ganberetako bat izan zen, sufragio unibertsal, berdin, zuzen eta sekretu bidez aukeratua, Demokrazia Sozialistaren printzipioen arabera, eta 300.000 pertsonako diputatu bat banatzeko arauarekin. Glasnosta eta 1989ko hauteskundeetara arte, bakarrik hautagai komunistak aurkez zitezkeen, hautatzerako hautagai gisa.\nNazionalitateen Sobietaren kontraposizioz, Batasuneko Sobietak, Sobietar Batasuneko pertsona guztien interesak ordezkatzen zituen, euren nazionalitatea kontutan hartu gabe.\nBatasuneko Sobietak, Nazionalitateen Sobietaren eskumen eta pribilegio berberak zituen, ekimen legegilerako eskubidea barne.\nBatasuneko Sobietak bere presidentea aukeratzen zuen, ganberako bilerak zuzentzen zituena, bere lau presidenteordeak eta batzorde iraunkorrak."}
{"id": "76121", "revid": "56334", "url": "https://eu.wikipedia.org/wiki?curid=76121", "title": "Demokrazia Sozialista", "text": "Demokrazia Sozialista Espainiako alderdi politiko bat izan zen, 1990ean Ricardo Garc\u00eda Damboreneak sortu zuena, PSOEko idazkari orokor ohia Bizkaian eta Demokrazia Sozialistaren barne korronteko liderra."}
{"id": "76122", "revid": "6327", "url": "https://eu.wikipedia.org/wiki?curid=76122", "title": "Ardi(mitologia)", "text": ""}
{"id": "76123", "revid": "336", "url": "https://eu.wikipedia.org/wiki?curid=76123", "title": "Nicolas Cage", "text": "Nicholas Cage, jaiotza izena Nicolas Kim Coppola (Long Beach, 1964ko urtarrilaren 7a), Estatu Batuetako aktorea da, Gizonezko aktore onenaren Oscar sariaren irabazlea.\nBizitza.\nNicolas Coppola du berezko izena -Francis Ford Coppola zuzendariaren iloba da-, eta harekin nahas ez zezaten aldatu zuen. Bere izena Marvel Comics-eko Luke Cage pertsonaitik hartu zuen. \"Fast Times at Ridgemont High\" (1982) izan zuen lehenbiziko filma. Hurrengo urtean (1983) bere osaba F.F. Coppolaren \"Rumble fish\"-en lan egin zuen. Pertsonaia bortitz eta liskarzaleen paperak egin izan ditu batik bat: Coppolaren \"Peggy Sue ezkondu egin zen\"-en (1986) Kathleen Turnerren senarrarena, Joel Coenen \"Arizona baby\"-n (1987) haur bahitzailearena, eta ustez banpiro bihurtzen ari denarena Robert Biermanen \"Banpiro musuak\"-en (1988).\nPaper erromantikorik ere egin izan du: Cheren maitalea Norman Jewinsonen \"Ilargiaren lilura\"-n (1987), edo senargai etsiarena \"Hirurentzako eztei bidaia\"-n (1992). Salbuespen horien ondoren ordea, ohiko pertsonaietara itzuli zen. David Lynchen aginduetara \"Bihotz basatia\" (1990) egin zuen, eta 1995ean Gizonezko aktore onenaren Oscar saria irabazi zuen Mike Figgisen \"Leaving Las Vegas\"-en egindako lanagatik. Hiltzear dagoen akoholikoarena egiten du Cagek aipatutako filmean. Hurrengo urtean Michael Bayren \"Harkaitza\"-n lan egin zuen. 2000. urtean \"Family Man\" egin zuen. 2003an izendatua izan zen berriro ere, \"Adaptation\" filmari esker baina ez zuen irabazi. "}
{"id": "76124", "revid": "63274", "url": "https://eu.wikipedia.org/wiki?curid=76124", "title": "Ageion", "text": "Ageio, Ageion, Egeion, dirudienez jainko berberaren aldaerak dira. Ageio, Baronniesko (Pirinio Garaiak), \"pagus\"aren (erromatarren eskualde administratiboak ziren \"pagus\" hauek) eta errementarien Jainkotzat hartu da. Ageio errementariekin lotzen duen ezaugarria da Akitania zaharreko jainko honi buruz daukagun informazio bakarrenetarikoa.\nZenbait adituek Ageion, Egeion eta Abelion Jainko berberaren aldaerak direla diote, baina beste batzuek bereizten dituzte, eta ematen du horretarako, nahiz eta gutxi izan, elementuak badaudela.\nInskripzio akitaniarrak.\nIrakurketa laburdurak osatuz: Ageioni / deo / Labusius / v(otum) s(olvit) l(ibens) m(erito)\nIdazkunaren identifikazio kodeak: CIL XIII, 386 = D 04517 = CAG-65, 86 or.= ILA-Turba, 106\nBeste inskripzio batzuk: AGEIONI \"deo\": Mont\u00e9gut (HP), \"CIL\" XIII 180; \"deo\" [A]GEIONI: Asca (HP) \"CIL\" XIII 385; AGEIONI \"deo\": Asca (HP) \"CIL\" XIII 386; AGEIONI BASSIARIO: Rebouc (H\u00e8ches udalerrrian, HP) \"CIL\" XIII 221 add. \"deo AGEIO[NI]\": Esparros (HP), Schenck-David 2005, p. 69.\nEtimologia.\nAgeio hitza baliteke \"Ageri\"rekin zer ikusirik izatea. Hau horrela Ager, Agirre, Agerre eta antzeko toponimiarekin zer ikusirik izango luke. Kontutan hartu behar da lehen aipatutako harremana Ageioren aldareen eta mendi tontorren artean."}
{"id": "76125", "revid": "3591", "url": "https://eu.wikipedia.org/wiki?curid=76125", "title": "Egeion", "text": ""}
{"id": "76126", "revid": "3591", "url": "https://eu.wikipedia.org/wiki?curid=76126", "title": "Alarabie", "text": ""}
{"id": "76127", "revid": "3591", "url": "https://eu.wikipedia.org/wiki?curid=76127", "title": "Alar", "text": "Alar, Alardo edo Alardosto Euskal Herriko mitologiaren Jainko baten izena da. Bere gurtza Akitania erromatarraren garaian Pirineo aldean zabalduta egon omen zen.\nAlar izeneko jainkoa azaltzen da, esate baterako, Pirinioetan dagoen Commingesko Layrisse haraneko erromatar garaiko aldare baten inskripzioan:\n\"\"ALAR A FVRIVS FESTVS VSLM.\" (CIL XIII, 47)\"\nAlardost eta Alardossi buruzko inskripzioak azaldu dira ere, Auch-en Cierp-Gaud-en, Luchon-en Alardostus izenarekin, Montauban de Luchon-en eta Valcabr\u00e8ren, eta antza jainko berberaren aldaerak dira. Antza kasu guztietan jainko berbera da lekuz lekuko izen aldaerekin.\nBernardo Estornes Lasak Alar Jainko hau artzaintzarekin lotzen du. Alar hitzak euskaraz abereak bazkatzen diren larrea esan nahi du.\nMarkina aldeko Alarabi pertsonaia mitologikoak, artzaintzarekin bera ere oso lotuta, antzinako jainko honekin harremanetan egon daiteke, edo bere aldaera bat izan."}
{"id": "76128", "revid": "3591", "url": "https://eu.wikipedia.org/wiki?curid=76128", "title": "Alardost", "text": ""}
{"id": "76129", "revid": "3591", "url": "https://eu.wikipedia.org/wiki?curid=76129", "title": "Alardoss", "text": ""}
{"id": "76130", "revid": "98220", "url": "https://eu.wikipedia.org/wiki?curid=76130", "title": "Espontoi", "text": "Espontoia adar arma bereizgarria zen, infanteriako ofizialek erabilia, hosto edo bihotz formako moharrarekin, bi \"kokospe\"rekin eta, honen oinarrian, eskutoki faltsu batekin. Bi metroko garaiera izatera iristen zen.\nJatorria eta Historia.\nEspontoia, hitz zehatza frantsesetik datorrena, pika erdi eta partesanaren oso familiako lantza bat da. Bere Erdi Aroko jatorriari kasu eginez gero, denbora luzez ezagutzen diren beste adar armak bezala katalogatu beharko litzateke, baina, XVI. mendetik aurrera, infanteriako ofizialen elementu bereizgarria izatera pasatzen da Louis XIV.aren garaian ematen zaio ofizialtzaren armaren \u00f1abardura, maila militarreko arma bezala 1789ko Frantziar Iraultzararte mantenduz.\nEspainian, espontoiak, adarrean sartutako beste arma batzuk bezala, infanteriak erabili zituen XVI. mende eta XVII. mendean, baita XVIII. mendearen hasieran ere, esklusiboki ofizialen arma bereizgarri bihurtzen direnean, bere mugakide ziren frantziarren ia modu berberean, Filipe IV.a Espainiakoagatik, berau izan baitzen moda-arau hau espainiar tertzioetan sartu zuena.\nEsaten denez, mailaren arabera, alabarda (sarjentuen esklusiboa) edo espontoia erabiltzen zen (maila altuagoko ofizialek).\nMorfologia.\nLehen espontoiak, partesanen familiako armak izan behar zuten, adar luzekoak (2 m) eta moharra militarrekoak, baina, gaurko egunetara iritsi den arman bihurtzen denean, bere \"amaiera\" erabat aldatzen da, arma apaindua eta material noblezko apaindurekin izatera paseaz. Bere erabiltzailearen altueratik ukondo bat baino zeozer gutxiago pasatzen zen, ofizialtzan sartzen denean, bere neurria beti 7 oinekoa izatera pasatzen den arren, 2,10 metrokoa, alegia. Badaude aleak 184 zentimetrotik 240rakoak."}
{"id": "76131", "revid": "105290", "url": "https://eu.wikipedia.org/wiki?curid=76131", "title": "Okzitaniako haranak", "text": "Okzitaniako haranak (\"Valadas Occitanas\" okzitanieraz eta \"Valli Occitane\" italieraz) Okzitaniako ekialdean dagoen eskualde tradizionala da, administratiboki Italiako lurretan (Piemonte) eta geografikoki Alpeetako inguruan dagoena.\nGaur egun 174.476 pertsona (2013an) bizi dira ingurune honetan, eta udalerri nagusiak Lo Borg Sant Dalmatz/Borgo San Dalmazzo (11.742 biztanle 2004an), Buscha/Busca (9.671 bz.), Boves/Bueves (9.507 bz.) eta Draonier/Dronero (7.142 bz.) ditugu, guztiak Cuneoko probintzian daudenak."}
{"id": "76132", "revid": "1545", "url": "https://eu.wikipedia.org/wiki?curid=76132", "title": "Xumxu", "text": "Xumxu () edo Shumushu () errusiar uharte bat da Kurileen uhartedian dagoena. 388 kilometro karratuko hedadura du eta Iparraldeko Kuril uharteen taldean dago.\nGeografia.\nXumxu uhartea, honako koordenatu geografiko hauen artean dago\nIpar.ekialdean Kamtxatkako Lopatka lurmuturra dago, Kuriletako lehen itsasarteak banatua, eta hego-mendebaldean, Paramuxir uhartea, Kuriletako bigarren itsasarteak banatua.\nAdministratiboki Sakhalingo oblastak kontrolatzen du."}
{"id": "76134", "revid": "3591", "url": "https://eu.wikipedia.org/wiki?curid=76134", "title": "Lainogaixto", "text": ""}
{"id": "76135", "revid": "98220", "url": "https://eu.wikipedia.org/wiki?curid=76135", "title": "Russell Crowe", "text": "Russell Ira Crowe (Wellington, 1964ko apirilaren 7a - ), Zeelanda Berria eta Australiako aktorea da, Oscar sariaren irabazlea.\nAntzeztutako filma nabarmenenen artean honako hauek daude: \"The Quick and the Dead\" (1995), \"L.A. Confidential\" (1997), \"The Insider\" (1999), \"Gladiator\" (2000), \"A Beautiful Mind\" (2001), \"\" (2003) eta \"Cinderella Man (2005)."}
{"id": "76137", "revid": "56334", "url": "https://eu.wikipedia.org/wiki?curid=76137", "title": "Adrien Brody", "text": "Adrien Nicholas Brody (Queens, 1973ko apirilaren 14a - ), Estatu Batuetako aktorea da, Oscar sariaren irabazlea. Elsa Pataky aktorea neska-laguna zuen."}
{"id": "76139", "revid": "512", "url": "https://eu.wikipedia.org/wiki?curid=76139", "title": "Jamie Foxx", "text": "Jamie Foxx (Terrell, 1967ko abenduaren 13 - ), Estatu Batuetako aktore eta abeslaria da, Oscar sariaren irabazlea."}
{"id": "76140", "revid": "46380", "url": "https://eu.wikipedia.org/wiki?curid=76140", "title": "Forest Whitaker", "text": "Forest Steven Whitaker (Longview, 1961eko uztailaren 15 - ), Estatu Batuetako aktore eta zinema zuzendaria da, Oscar sariaren irabazlea."}
{"id": "76142", "revid": "105290", "url": "https://eu.wikipedia.org/wiki?curid=76142", "title": "Institut d'Estudis Occitans", "text": "Institut d'Estudis Occitans (IEO) kultura eta hizkuntza erakundea da, okzitanierazko sustapena helburu nagusitzat daukana. 1945ean sortu zuten eta Tolosan egoitza nagusia dute.\nFuntzio araugilerik ez dauka, zeregin horretarako 1996tik Conselh de la Lenga Occitana egonda. Hala ere, gaur egun ere kultura esparruan elkarterik aktiboena dugu.\n\"La fe sens \u00f2bras m\u00f2rta es\" lelotzat dute, \"Fedea arte barik hilda dago\" esan nahi duena."}
{"id": "76143", "revid": "103793", "url": "https://eu.wikipedia.org/wiki?curid=76143", "title": "Valdemora", "text": "Valdemora Leongo Herriko udalerri bat da, Leongo probintzian kokatuta. eskualdean dago, itsas mailatik metrora, eta -ko azalera hartzen du.\n2007ko azken erroldaren arabera, bere biztanleria 92 pertsonakoa da. biztanle zituen."}
{"id": "76144", "revid": "219", "url": "https://eu.wikipedia.org/wiki?curid=76144", "title": "Ais de Proven\u00e7a", "text": ""}
{"id": "76145", "revid": "105290", "url": "https://eu.wikipedia.org/wiki?curid=76145", "title": "Dhamar gobernantzia", "text": "Dhamar (arabieraz \u0639\u0645\u0631\u0627\u0646) Yemengo 21 gobernantzietako bat da. Bere hiriburua Dhamar da. 7.590 km\u00b2ko azaleran 1.339.229 biztanle zituen 2004an."}
{"id": "76146", "revid": "10891", "url": "https://eu.wikipedia.org/wiki?curid=76146", "title": "Aix-en-Provence", "text": "Aix-en-Provence () Frantziako hegoaldean dagoen hiria da, Proventza-Alpeak-Kosta Urdina eskualdean eta Rodanoren Ahoak (azpiprefetura) departamenduan dagoena.\nHistoria.\nErromatarrek, ur termalak zirela eta, K.a. 122. urtean eraikiriko hiria da. Proventzako hiriburua izan zen, Anjou etxeko konde eta dukeen gobernupean. Unibertsitatea 1409 sortu zen eta artzapezpikuaren egoitza izan zen. 1501. urtean Luis XII.a Frantziako erregeak bere mende hartu zuen hiria, Proventzako Parlamentua bertan egokitu eta gero, Frantziari lotuz.\nHiri senidetuak.\nAix-en-Provence ondorengo hiriekin senidetuta dago:"}
{"id": "76148", "revid": "512", "url": "https://eu.wikipedia.org/wiki?curid=76148", "title": "Campo de Criptana", "text": "Campo de Criptana Espainiako udalerri bat da, Gaztela Mantxako erkidegoan, Ciudad Realeko probintzian eta Mantxa eskualdean eta Mantxa Garaia azpieskualdean dagoena. Promantxako mankomunitatean dago.\nGeografia.\nCampo de Criptana, mantxako lautadako erdialdeko sektorean dago. Udalerriak, honako beste udalerri hauek ditu mugakide: Alc\u00e1zar de San Juan mendebaldean, Tomelloso eta Arenales de San Gregorio hegoaldean eta Pedro Mu\u00f1oz ekialdean Ciudad Real probintziari dagokionez. Toledoko probintziari dagokionez, El Toboso, Miguel Esteban eta Quero iparraldean ditu mugakide.\nEkonomia.\nEkonomiari dagokionez, Hirugarren sektorea, zerbitzuena, da nagusi Campo de Criptanan, eraikuntza bigarren dagoelarik.\nToki interesgarriak.\nCampo de Criptana zerbaitegatik bada ezaguna, bere haize errotengatik da. Izan ere, Miguel de Cervantesen Kixotea eleberrian, protagonistak berak, herri honetako haize erroten aurka borrokatzen du haize erroten abentura ospetsuan, erraldoiak zirela ustez. Baina beste toki interesgarri asko ere badago, haize errotez gain."}
{"id": "76149", "revid": "6327", "url": "https://eu.wikipedia.org/wiki?curid=76149", "title": "Tiko", "text": ""}
{"id": "76150", "revid": "1545", "url": "https://eu.wikipedia.org/wiki?curid=76150", "title": "Nazionalitateen Sobiet", "text": "Nazionalitateen Sobieta () SESBeko Sobiet Gorenaren bi ganberetako bat zen, sufragio unibertsal, berdin zuzen eta sekretuz aukeratua, Sobietar Demokraziaren printzipioen arabera. Batasuneko Sobieta ez bezala, Nazionalitateen Sobieta, Sobietar Batasuneko nazionalitateez osatuta zegoen, banaketa administratiboak ordezkatzen zituena, eta ez talde etnikoak.\nSobietar nazionalitateak, Sobietar Batasuneko errepublika guztiak berdin ordezkatuak egotearen oinarriaren gainean osatuta zeuden:\nNazionalitateen Sobietean, Errepublika handienak Errusiako Sobietar Errepublika Sozialistak, 147 milioi biztanleko biztanleriarekin, eta txikienak, Estoniak 1,5 milioi pertsonako biztanleriarekin, 32 diputatu zituzten bakoitzak. Errusiarrek, talde etniko bezala, Sobietar Batasuneko biztanleriaren erdia baino gehiago suposatzen zuten, baina hau ez zen adierazten, esan den bezala, Nazionalitateen Sobietak ez baitzituen talde etnikoak ordezkatzen.\nNazionalitateen Sobietak, Batasuneko Sobietaren eskubide berberak izan zituen, ekimen legelariari dagokionez zein SESBeko eskumenen artean zegoen beste kontu batzuk ebazteko.\nNazionalitateen Sobietak bere presidentea aukeratzen zuen, ganberako bilerak zuzentzen zituena, bere lau presidenteordeak eta batzorde iraunkorrak."}
{"id": "76151", "revid": "105290", "url": "https://eu.wikipedia.org/wiki?curid=76151", "title": "Sequillo", "text": "Sequillo Tierra de Camposeko eskualdea zeharkatzen duen ibai bat da. Bere izena, bere emari osoan zehar ur gutxi daramalako eta ibaiaren beraren sakontasun urriagatik hartzen du. Ibai honek Leongo probintzia, Palentziako probintzia, Valladolideko probintzia eta Zamorako probintzia zeharkatzen ditu. Leongo probintzian du bere iturburua, San Mart\u00edn de la Cueza, Riosequillo eta Celada de Cea herrien artean, (Sahaguneko udalerriaren barnean) itsasoaren mailatik 950 metroko garaieran.\nBere luzera 123 kilometrokoa da eta Valderaduey ibaian isurtzen ditu bere urak, Zamorako probintziako Castronuevo herrian, itsasoaren mailatik 680 metroko garaieran."}
{"id": "76152", "revid": "336", "url": "https://eu.wikipedia.org/wiki?curid=76152", "title": "Abante", "text": "\"Ez nahastu abante nabigazio terminoarekin.\"\nAbante (antzinako grezieraz \u1f0d\u03b2\u03b1\u03c2) greziar mitologiako hiru heroik jasotzen duten izena da:"}
{"id": "76153", "revid": "336", "url": "https://eu.wikipedia.org/wiki?curid=76153", "title": "Abas (Argosko erregea)", "text": "Abas greziar mitologian, Argosko hamabigarren erregea da, izen berekoen artean, heroirik ezagunena, Linzeo eta Hipermnestraren semea, Akrisio eta Pretoren aita eta Perseoren aitona, abantiarren herriari izena eman ziona.\nEzkutu liluragarri bat zuen, etsaia izutu eta geldiarazteko ahalmena zuena, bere aitona Danaorena izan zena, eta Argoseko Hereoan zintzilikatua egon zena, eta, beraz, Herear jokoetan garaile irteten zirenak, sari bezala, ezkutu hau eredu bezala hartuta eginiko ezkutu bat jasotzen zuten.\nVirgiliok, bere Eneidaren III. liburuan, elezahar hau, Julio Zesar lausengatzeko probesten du. Eneasek ezkutu hau Apoloren tenpluko sarreran zintzilikatu duela uste du, Aktiumen, Augustok, bere ondorengo eta Apoloren debotua, jainkoaren babesarekin eta bere aurrekari pietatetsuarenarekin garaitu zuela ulertaraziz."}
{"id": "76155", "revid": "119347", "url": "https://eu.wikipedia.org/wiki?curid=76155", "title": "Hadramaut gobernantzia", "text": "Hadramaut (arabieraz \u062d\u0636\u0631\u0645\u0648\u062a) Yemengo 21 gobernantzietako bat da. Bere hiriburua Al-Mukalla da. 167.280 km\u00b2ko azaleran 1.029.462 biztanle zituen 2004an. Antzinako Hadramaut eskualdean kokaturik, Yemengo gobernantziarik handiena da."}
{"id": "76158", "revid": "44278", "url": "https://eu.wikipedia.org/wiki?curid=76158", "title": "Etxetaballa", "text": "Etxetaballa Aiako auzoa da. 2007ko urtarrilaren 1eko erroldaren arabera, auzoak 41 biztanle ditu."}
{"id": "76159", "revid": "913694", "url": "https://eu.wikipedia.org/wiki?curid=76159", "title": "Frederic Mistral", "text": ""}
{"id": "76161", "revid": "336", "url": "https://eu.wikipedia.org/wiki?curid=76161", "title": "Maurice Chevalier", "text": "Maurice Auguste Chevalier (Paris, 1888ko irailaren 12a - Paris, 1972ko urtarrilaren 1a) Belgikako jatorria zuen aktore eta abeslari frantsesa zen.\nGaztetandik kantatu zuen kafe aretoetan (Marseilla, Paris). 1909. urteaz geroztik oso ospetsua egingo zen bikotea osatu zuen Mistinguett vedettearekin. Lehen Mundu Gerra amaitutakoan arrakasta handia izan zuen (Valentine, Mapomme, Prosper), eta bi gerren arteko munduko chansonnier ospetsuena bilakatu zen. Zineman ere aritu zen: \"Le silence est d\u2019or\" (Ixiltasuna urrezkoa da, 1947) eta \"Gigi\" (1958). 1960. urtean bere oroitzapen liburua eman zuen argitara \"C\u2019est l\u2019amour\" (Maitasuna da) titulupean."}
{"id": "76162", "revid": "58701", "url": "https://eu.wikipedia.org/wiki?curid=76162", "title": "Charles Boyer", "text": "Charles Boyer (Figeac, 1899ko abuztuaren 28a - Phoenix, 1978ko abuztuaren 26a) Hollywooden aritutako aktore frantsesa zen."}
{"id": "76163", "revid": "512", "url": "https://eu.wikipedia.org/wiki?curid=76163", "title": "Thomas Price", "text": "Thomas Price \"Carnhuanawc\" (Llanfihangel Bryn Pabuan, Powys, 1787ko urriaren 2a \u2013 1848ko azaroaren 7a) historialari eta idazle galestar elebiduna izan zen, XIX. mendeko hasieran haren herrialdeko egilerik nabarmenetarikoa."}
{"id": "76164", "revid": "119347", "url": "https://eu.wikipedia.org/wiki?curid=76164", "title": "John Ellis Williams", "text": "John Ellis Williams (Llanddeiniolen, Gwynedd, 1924ko abuztuaren 20a \u2013 2008ko abenduaren 7a) eleberrigile galestar elebiduna izan zen, nagusiki galeseraz idatzi izan zuena.\n2008ko abuztuaren 8an Eisteddfoden (Cardiffen) saria eman zioten literaturaren arloan egindako lanagatik."}
{"id": "76165", "revid": "105290", "url": "https://eu.wikipedia.org/wiki?curid=76165", "title": "Hajjah gobernantzia", "text": "Hajjah (arabieraz \u062d\u062c\u0629) Yemengo 21 gobernantzietako bat da. Bere hiriburua Hajjah da. 3.800 km\u00b2ko azaleran 1.480.897 biztanle zituen 2004an."}
{"id": "76166", "revid": "98220", "url": "https://eu.wikipedia.org/wiki?curid=76166", "title": "Mickey Rooney", "text": "Mickey Rooney (Brooklyn, 1920ko irailaren 23a - Los Angeles, 2014ko apirilaren 6a) Ameriketako Estatu Batuetako aktorea izan zen. Guinness liburuaren arabera, karrera luzeeneko aktorea izan da, umetan hasi baitzen.\nBiografia.\nAntzezleen semea zen eta sei urte zituela hasi zen zineman lanean. 1927tik 1933ra berrogeita hamar bat film labur egin zituen. 1937tik 1944ra MGM produkzio etxean egin zituen filmek Estatu Batuetako izarrik ospetsuena bihurtu zuten. Bizitasun handiko mutil gazte hura, familiaren balioak goraipatzen zituena eta dantzatzen, kantatzen, imintzioak egiten eta barre eragiten zekiena, gazteriaren sinbolotzat hartua izan zen. Zortzi film egin zituen Judy Garlandekin batera. Bigarren Mundu Gerra ondoren Richard Quinerekin egin zituen interpretaziorik onenak, baina ez zion gerra aurreko arrakastari eutsi."}
{"id": "76167", "revid": "336", "url": "https://eu.wikipedia.org/wiki?curid=76167", "title": "Rhys Davies", "text": "Rhys Davies edo jaiotzez Rees Vivian Davies (Clydach Vale, Rhondda Cynon Taf, 1901eko azaroaren 9a \u2013 London, 1978ko abuztuaren 21a ) idazle galestarra izan zen, ingelesez idatzi izan zuena.\nXX. mendeko idazle galestar emankorrenetarikoa izan zen, eta 100 ipuin baino gehiago argitaratu zuen, arlo honetan nabarmenduz.\nHil ondoren, \"Rhys Davies Trust\" elkartea sortu zuten 1990ean, ingelesezko idazle galestarrak sustatzeko helburuarekin."}
{"id": "76168", "revid": "105290", "url": "https://eu.wikipedia.org/wiki?curid=76168", "title": "Ibb gobernantzia", "text": "Ibb (arabieraz \u0625\u0628) Yemengo 21 gobernantzietako bat da. Bere hiriburua Ibb da. 5.350 km\u00b2ko azaleran 2.137.546 biztanle zituen 2004an, eta Sanaa hiriburuaz kanpo biztanleria dentitate handiena duen Gobernantzia da."}
{"id": "76169", "revid": "105290", "url": "https://eu.wikipedia.org/wiki?curid=76169", "title": "Lahij gobernantzia", "text": "Lahij (arabieraz \u0644\u062d\u062c) Yemengo 21 gobernantzietako bat da. Bere hiriburua Lahij da. 12.650 km\u00b2ko azaleran 727.203 biztanle zituen 2004an."}
{"id": "76170", "revid": "336", "url": "https://eu.wikipedia.org/wiki?curid=76170", "title": "Gene Kelly", "text": "Eugene Curran \u201cGene\u201d Kelly (Pittsburgh, 1912ko abuztuaren 23 - Beverly Hills, 1996ko otsailaren 2a) Estatu Batuetako dantzari, aktore, abeslari, zuzendari, ekoizle eta koreografoa zen. Ezaguna zen bere dantza estiloagatik, bizia eta atletikoa, itxura onagatik, eta pantailan antzeztu zituen rol maitagarriengatik.\nGaur egun ezaguna da batez ere parte hartu zuelako film ezagun hauetan: \"An American in Paris\" (1951), \"Anchors Aweigh\" (1945) eta \"Singin\u2019 in the Rain\" (1952), baina film musikal askotan eskuhartu zuen, modatik joan ziren arte, 1950 hamarraldiaren bukaeran.\nLan egin zuen aktore, koreografo edo zuzendari moduan 1940 eta 1950 hamarraldietako musikal ospetsuenetako batzuetan, \"For Me and My Gal\" (1942) filmarekin hasita, non debutatu zuen Judy Garland-ekin, eta beste hauekin segituta: \"Du Barry Was a Lady\" (1943), \"Thousands Cheer\" (1943), \"The Pirate\" (1948), \"On the Town\" (1949), eta \"It's Always Fair Weather\" (1955), besteak beste.\nUrte batzuk geroago, parte hartu zuen bi filmetan, genero musikaletik kanpo: I\"nherit the Wind\" (1960) eta \"What a Way to Go!\" (1964). Zuzendari moduan ere nabarmendu zen, bereziki 1969an, \"Hello Dolly!\" filmarekin, zeina Oscar sarietarako izendatu baitzuten.\nBerak eragindako berrikuntzek eraldatu egin zituzten Hollywood-eko musikalak. Zerikusi handia izan zuen, bestalde, zine zaleek balleta onartzearekin.\n1952an Kellyk Akademiaren Ohorezko saria jaso zuen, bere lorpenengatik, justu \"An American in Paris\" filmak sei sari irabazi zituenean Oscar sarietan, film onenari emandakoa barne. Hil bitartean, sari eta aitorpen ugari jaso zituen.\nBiografia.\nGene Kelly jaio zen Pittsburgh hiriko auzorik apalenetako batean, Pensilvanian, langile-familia batean. Beraren aitak fonografoak saltzen zituen, eta amak, Harriet, eragin handia izan zuen Gene eta haren anaien dantzarako zaletasunean. Amak berak bultzatu zuen The Five Kellys taldea, bost anaiek osatua. Taldea desegin ondoren, Gene eta Fred anaiek segitu zuten koreografia biziak prestatzen The Kelly Brothers izenarekin.\n1929ko beheraldi ekonomikoan, eta unibertsitate ikasketak amaitu bitartean (1933an Ekonomian graduatu zen), Kelly hasi zen zenbait lan egiten, familia aurrera ateratze aldera. Halako batean, familia-negozio moduan, dantza-akademia bat ireki zuten Pittsburghen, eta gero beste bat Johnstown-en, eta bietan Kelly zuzendarikide eta dantza-irakasle izan zen. Akademiak funtzionatzen hasi zirenean, erabaki zuen garaia zela New York-era joateko, bertan lan bat bilatzeko koreografo moduan."}
{"id": "76171", "revid": "646", "url": "https://eu.wikipedia.org/wiki?curid=76171", "title": "Montgomery Clift", "text": "Edward Montgomery Clift (Omaha, 1920ko urriaren 17 - New York, 1966ko uztailaren 23) Estatu Batuetako aktorea izan zen, XX. mendeko 50eko hamarkadan ospe handia lortu zuena. Hemezortzi urteko ibilbide zinematografikoa izan arren, 17 pelikuletan besterik ez zuen parte hartu. Hala ere, talentu handiko aktorea izan zen, Oscar eta Urrezko Globoen sarietara behin baino gehiagotan izendatua izan zena. Zinemako izar heterodoxoa, beti saiatu zen bere intimitatea gordetzen; horrek Hollywood inguruko giro mediatiko eta arranditsuari bizkarra ematera bultzatu zuen. \"\"Aktorea izan nahi dut, ez zinemako izarra\" errepikatu ohi zuen. Gazte galanta, 1956. urtean bere xarma fisikoa aldrebestu zuen kotxe istripu larria pairatu zuen, bere bizitza sakon markatuko zuena. 45 urteekin hil zen, bihotzekoak jota.\nHaurtzaro eta gaztaroa.\nEthel Fogg-en eta William B. Cliften semea zen, eta arreba bikia (Ethel) eta anaia bat (Brooks) zituen. Aita ingeniaria zen, geroago bankaria bihurtu zena. Ama, jatorri apalekoa, saiatu zen bere seme-alabei hezkuntza fina eta dotorea emanez. Horrenbestez, bidai luzeak egin zituzten Europan zehar, umeek hizkuntzak ikasi (frantsesa, alemana...) eta eliteko heziketa jaso zezaten. 1930ean, baina, burtsaren krisiak bete-betean harrapatu zuen Clift familia, eta porrotera eraman. AEBetara itzuli ziren.\nMonty -hala deitzen zioten- gazteak, 13 urtekin, bere lehenengo lana egin zuen antzerki obra batean: \"As Husbands Go\". Garai hartan zeukan irakasle partikular batek, Walter Hayward-ek, jakin zuen bere lagun produktore bat gazte baten bila zebilela bere antzerki obra baterako, eta Monty animatu zuen parte hartzera. Nahiz eta hasieran familiaren jarrera oso aldekoa ez izan, bere antzezle karreraren abiapuntua izan zen obra hori.\nUrtebete geroago bere bigarren lana lortu zuen, \"Fly Away Home\" izenekoa, Broadwayen sei hilabeteetan antzeztu zena. Kritikaren laudorioak jaso zituen obra honek, eta baita Clift gaztearen lanak ere. Hurrengo urteetan publizitateko modeloaren lana antzerkiarekin uztartu zuen, 1938an \"Dame Nature\" antzezlanean protagonista izan arte. Lan honek arrakasta handia lortu zuen eta Broadwayko ateak parez pare ireki zizkion Clift gazteari.\nHollywood.\nBroadwayen karrera distiratsua burutu zuen 40ko hamarkadaren urteetan, hamaika antzezlanetan parte hartuz (\"Mexican Mural\", \"Our Town\", \"The Skin of our teeth\" -Elia Kazanek zuzenduta-, \"The Searching Wind\", \"You touched me\"!...). Laster iritsiko zitzaizkion Hollywood-eko lehenengo eskaintzak, hasiera batean errefusatu zituenak. 1947an, ordea, ez zion muzin egin Howard Hawks zuzendariaren eskaintzari, John Waynerekin batera western batean parte hartzeko: Red River (1948) genero horren klasiko bat bihurtu zen, eta arrakasta handia lortu zuen kritiko zein publikoaren aldetik. Bere bigarren pelikulak, The Search (1948), Bigarren Mundu Gerraren ondorio latzak era gordinean islatzen zituen, eta Oscar sarietarako bere lehenengo izendapena ekarri zion.\nLehenengo bi pelikula horiekin Clift, bat-batean, Hollywoodeko aktore kotizatuenen artean aurkitu zen. Bere xarma fisikoaz haratago (bazterrak astinduko zituena neskatoen artean), interpretatzeko era berri bat kaleratu zuen: sentikorra, trinkoa, emozioez betea, bere begi berde itzelekin espresibitate handia igortzen zuena.\nThe Heiress (1949) eta The Big Lift (1950) egin ostean, Elizabeth Taylorrekin (hortik aurrera bere lagun mina izan zena) A Place in the Sun (1951) errodatu zuen. Film honek jauzi kualitatiboa suposatu zuen bere ibilbide profesionalean, eta Hollywoodeko goi izarren artean leku pribilegiatua eman zion. Pelikulak 6 Oscar irabazi zituen baina Monty, izendatua izan arren, saririk gabe geratu zen.\nHurrengo urteetan Montyk garai hartako zuzendari hoberenen agindupean lan egin zuen: Alfred Hitchcock zuzendariarekin I confess filman (1953), Fred Zinnemannekin From Here to Eternity filman (1953), eta Vittorio De Sicarekin Terminal Station (1954) pelikulan. Lan horietan guztietan Cliftek pertsonaia zailak antzezten ditu, sentikorrak eta atsekabetuak: aitormen sekretua tinko mantentzen duen apaiz gaztea (I confess), bere lagunen isekak jasan behar dituen soldadu bakartia (From Here to Eternity), eta ezinezko amodioa sufritzen duen irakasle italiarra (Terminal Station). Hirugarren aldiz izendatua izan zen Oscar sariarentzat From Here to Eternity-n egin zuen lan bikainagatik: pelikulak 8 Oscar irabazi arren, Montgomery Cliftek ez zuen preziatutako estatua txikia eskuratu.\nHollywood-ekin minduta, zinema utzi zuen hiru urteetan eta antzokietara itzuli zen, Broadwayera. Bertan, Txekhoven \"The Seagull\" (Kaioa, euskaraz) antzeztu zuen 1954an. Clifti ez zitzaion batere axola antzokian astero 100 dolar kobratzea, pelikula bat eginez 160.000 dolar irabazten bazuen ere. Keinu esanguratsua. Aldi berean, Hollywoodeko eskaintza erakargarri batzuei uko egin zien: East of Eden (1955, James Dean-i ospe handia emango ziona), On the Waterfront (1954, Marlon Brandok antzeztuko zuena), Moby Dick (1956)...\nKotxe istripua.\n1956an Elizabeth Taylor bere lagun minak Monty konbentzitu zuen zinemara itzultzeko, berarekin Raintree County izeneko pelikulan parte har zezan. 1956ko maiatzaren 12ko gauean, pelikula hori filmatzen ari zen bitartean, Liz Taylorren etxetik irtendakoan, berebiziko istripua jasan zuen bere kotxeak poste baten aurka bete-betean jo zuenean. Hil zorian egon arren, Monty bizirik atera zen, baina aurpegian kalte larriak pairatu zituen: sudur puskatua, ebakiondoak aurpegiaren ezker aldean eta ezpainetan, masailezur hautsia... Kirurgia plastikoaren hainbat ebakuntza egin zizkioten arren, ez zuen inoiz berreskuratu lehen zeukan xarma, eta aurpegiak espresibitate handia galdu zuen. Raintree County pelikulan (1957) ondo antzematen dira aktorearen bi aurpegiak, istripuaren aurrekoa eta ondorengoa.\nKotxe istripuaren ondoren Cliften bizitzan alkoholak eta drogek erabateko protagonismoa hartu zuten. Bere gainbehera fisikoa nabaria zen, eta auto-suntsiketa prozesu luze batean murgildu zen. Hala ere, lanari ekin zion.\nIstripuaren ondorengo lanak.\n1958an bi pelikulatan lan egin zuen: The Young Lionsen, Marlon Brandorekin, eta Lonelyheartsen. Gero, berriz ere Liz Taylorrekin, Suddenly, Last Summer (1959) filmatu zuen.\nBere oinaze fisiko (istripuaren ondorioz) eta psikikoei aurre egiteko, Montyk botika asko hartzen zituen. Horrek eragin nabarmena zeukan bere jokaeran. Garai hartan berarekin lan egin zuen aktore batek horrela gogoratzen du: \"Tik eta espasmoz beteta zegoen. Egoera fisiko penagarria zeukan eta asko nekatzen zen. Pelikularen grabazioak asko luzatzen ziren\".\"\nElia Kazan-en zuzendaritzapean Wild River (1960) filmatu ostean, Clark Gable eta Marilyn Monroekin batera The Misfits (1961) pelikula antzeztu egin zuen, John Houstonen agindupean. Marilynek eta Cliftek harreman ona egin zuten hasieratik, haien portaerak, arazoak eta sentikortasunak oso antzekoak baitziren. Gable eta Monroe pelikula bukatu eta gutxira hil egin ziren, eta Monty nekez bizi zen bost urte gehiago, fisikoki zein psikikoki minimoen azpitik.\nHurrengo bi pelikulen filmazioa (Judgment at Nuremberg -1961- eta Freud the Secret Passion -1962-) oso gorabeheratsua izan zen, zeukan egoera fisiko negargarria dela eta. Alkohol eta anfetaminen ondorioz oroimen-hutsune deigarriak zituen, eta nekez gogoratzen zituen bere elkarrizketak. Ikusmen galera nabarmena ere pairatu zuen. Judgment at Nuremberg pelikulan, esaterako, 10 minutuko agerpena besterik ez zeukan, baina Stanley Kramer zuzendariak esaten duenez ez zen gai izan bere gidoia gogoratzeko:\nLaburra izan arren, Montgomery Cliften agerpena pelikula horretan oso trinkoa izan zen, eta berriz ere Oscar sarira izendatua izan zen, aktore sekundario onenaren paperean. Berriz ere, ordea, urrezko estatua txikiak ihes egin zion.\nFreud, the Secret Passion (1962) bere azken-aurreko pelikula izan zen. Oso nekatua, erdi itsutua eta egundoko oroimen arazoekin, filmatzea tortura hutsa izan zen berarentzat zein John Huston zuzendariarentzat. Bukatutakoan, Universal produktoreak aktorearen aurkako demanda jarri zuen, \"lanera alkoholizatuta joaten zelako eta jokaera oso zaila erakusten zuelako\"\nBere karrera distiratsua B generoko pelikula kaskar batekin amaitu zen: The Defector (1966). 1966ko uztailaren 23an hil zen, bihotzekoak jota.\nMontgomery Cliftek barne gatazka latzak pairatu zituen gaztetatik: inoiz ez zuen bere homosexualitatea ondo eraman, eta sekulan ez zuen gainditu bere auto istripuaren ondorio fisikoak eta psikologikoak. Hala eta guztiz ere, antzezpen bikainak burutu zituen, eta 50eko eta 60ko hamarkaden aktore berri askorentzat ezinbesteko eredu bihurtu zen."}
{"id": "76172", "revid": "336", "url": "https://eu.wikipedia.org/wiki?curid=76172", "title": "Kirk Douglas", "text": "Kirk Douglas (Amsterdam, New York, 1916ko abenduaren 9a - Beverly Hills, Kalifornia, 2020ko otsailaren 5a), Issur Danielovitch Demsky jaioa, estatubatuar zinema aktore, ekoizle eta zuzendaria izan zen. Michael Douglas aktore eta ekoizlearen aita zen.\nAntzerki antzezle gisa hasi zen, baina 1946an zinemarako bere lehen lana egin zuen, eta Hollywood klasikoko aktore ezagunenetakoa bilakatu zen. Ekoizle gisa ere nabarmendu zen. Besteak beste, Stanley Kubricken \"Paths of Glory\" eta \"Spartacus\" antzeztu eta ekoitzi zituen, eta sorgin ehizaren garai beltza amaitzeko alea jarri zuen, Dalton Trumbo gidoilariaren lana aintzat hartuz. \nBizitza.\nKirk Douglas New Yorken jaio zen, Issur Danielovitch Demsky izenarekin, 1916ko abenduaren 9a, Errusiako migrante juduen familia batean, eta miseria gorrian pasatu zuen haurtzaroa. \"Gosea pasatzen genuen\", esan zuen urte batzuk geroago bere bizitzako lehen urte haiek gogoratzean. 13 urterekin jaso zituen publikoaren lehen txaloak, parke batean poema bat errezitatu zuenean. \"Emanaldiaren ostean, aitak izozki bat eman zidan. Ez dut inoiz ahaztuko\". Arte dramatikoa ikasi nahi zuen, eta, ikasketak ordaindu ahal izateko, egunkariak banatzen lan egin behar izan zuen. Azkenean, American Academy of Dramatic Arts eskolan sartu ahal izan zen, eta han ezagutu zuen Betty Joan Perske, gerora izena aldatu eta Lauren Bacall gisa izar handia bilakatu zen aktorea.\nHain zuzen ere, Bacallen eskutik iritsi zitzaion lehenengo lana Hollywooden, hark gomendatu baitzuen \"The Strange Love of Martha Ivers\" (Lewis Milestone, 1946) drama kriminalean parte hartzeko. Lan hark kritika onak ekarri zizkion, eta batez ere bere ibilbideko lehen urteetan antzeztu zituen pertsonaia anbiguo, bihurri eta askotan makurrak aurreratu zituen. Hurrengo urtean, esaterako, \"Out of the Past\" Jacques Tourneurren maisulan beltzean gangster baten azalean jarri zen, Robert Mitchum eta Jane Greerrekin batera.\n1940ko hamarkadaren amaieran, zinema beltza bere gorenean zegoen, eta Douglas berehala bihurtu zen generoko aurpegi ezagun, nahiz eta bestelako lanak ere egin zituen. \"I Walk Alone\" noir-ak (Byron Haskin, 1947), gainera, aurrenekoz elkartu zuen Douglas Burt Lancasterrekin, gerora lagun eta film askotan lankide izan zuen aktorearekin. Besteak beste, Gunfight at the O.K. Corral westernean (John Sturges, 1957), \"The Devil's Disciple\" drama historikoan (Guy Hamilton, 1959) eta \"Seven Days in May\" thriller politikoan (John Frankenheimer, 1964) egin zuten elkarrekin lan bi aktoreek.\n1949. urtean, lehenbiziko aldiz izendatu zuten Oscarretarako, Mark Robsonen \"Champion\" filmarekin; boxeolari bat antzeztu zuen hartan. Gerora, beste bi alditan izendatu zuten atalean. \"The Bad and the Beautiful\" filmean (Vincente Minnelli, 1952), Hollywoodeko ekoizle arranditsu bezain gorrotatu baten rolean jarri zen, eta \"Lust for Life\"-n, berriz \u2014berriro ere Minelliren aginduetara\u2014, Vincent van Gogh margolaria bilakatu zen. Oscarrik, ordea, ez zuen inoiz irabazi, ez 1979an Ohorezko Oscarra eman zioten arte behintzat.\nNortasun handiko aktore eta pertsona izan zen Douglas, eta ez zuen inoiz Hollywoodeko produktoreen mende egon nahi izan. Izarra zen, baina produktore handiek sustatzen zuten star systema txiki gelditzen zitzaion. Horregatik, eta bere aktore ibilbidea bideratua zuela, 1955ean Bryna Productions ekoiztetxea sortu zuen. Hain zuzen ere, aktorearen ekimenez, Stanley Kubrick zinemagile gaztea \u2014artean, batez ere, zinema beltzari lotutako filmak zituen eginak\u2014 jarri zuten \"Paths of Glory\" film antimilitaristaren zuzendari. Humphrey Cobb idazlearen eleberri baten moldaketa hura Lehen Mundu Gerran zegoen girotua, eta berehala ekarri zizkion zenbait herrialderen kritikak. Frantziak, esaterako, presio egin zuen estreinatu ez zezaten, eta Espainian \u2014eta, ondorioz, Hego Euskal Herrian\u2014 debekatuta egon zen 1980ko hamarkada arte.\nKubrickek zuzendu zuen, halaber, Douglasen lan ezagunenetakoa, \"Spartacus\" (1960), nahiz eta Anthony Mann beteranoa zen, hasieran, hura zuzentzeko aukeratutako zinemagilea. Douglas, baina, ez zegoen gustura Mannek egindako lanarekin, eta filmaketa hasi eta astebetera, Kubrickek ordezkatu zuen. Filma Howard Fasten eleberri batean zegoen oinarrituta, eta idazleak berak idatzi behar zuen hasieran gidoia, baina ez zen moldatzen zinemarako idazketarekin, eta Dalton Trumbori eskatu zioten esklaboak askatzen dituen buruzagi karismatikoari buruzko gidoia idatz zezan. Trumbo urte batzuk lehenago Joseph McCarthy senatari antikomunistaren zerrenda beltzean egona zen, eta, orduz geroztik, ezizenarekin sinatzen zituen bere gidoiak. \"Spartacus\"-en ere ez zuen nahi bere izena kredituetan agertzea \u2014Sam Jackson ezizenarekin sinatu behar zuen\u2014, baina Douglasek indar egin zuen haren izena filmean ager zedin, eta askok ekintza hori hartu zuten zerrenda beltzaren garaiaren amaieratzat. \"Eskerrik asko, Kirk, nire izena itzultzeagatik\", esan zuen Trumbok, esker modura. Horri lotuta, Steven Spielbergek nabarmendu zuen Douglasek eginkizun erabakigarria izan zuela sorgin ehiza gelditzeko borrokan.\nGenero ugari landu zituen, baina akzioa eskatzen zuten filmetan nabarmendu zen, batik bat. Esate baterako, ondo gogoratuak dira 1950eko hamarkadan Richard Fleischer zuzendariarekin egindako abenturazko bi film: \"20.000 Leagues Under the Sea\" (1954), Jules Verneren nobela ezagunaren egokitzapena, eta \"The Vikings\" (1958). 1960ko eta 1970eko hamarkadetan, lanean segitu zuen, eta, besteak beste, westernak (\"The War Wagon\", 1967; \"There Was a Crooked Man...\", 1970), drama belikoak (\"The Heroes of Telemark\", 1965) eta dramak (\"The Arrangement\", 1970) egin zituen. Gainera, zuzendari lanetan ere hasi zen, nahiz eta bi film zuzentzera mugatu zen: \"Scalawag\" (1973) eta \"Posse\" (1975).\nIzar handia bilakatu bazen ere, aktore eta ekoizleak ez zuen inoiz ahaztu nondik zetorren, eta horren gaineko txantxak ere egiten zituen: \"Beti esan diet seme-alabei beraiek ez dutela izan pobrezia handi batean jaiotzeko zortea\". Eta bazekien belaunaldi askorentzat bere seme Michael ezagunagoa zela ere, 90 urte bete zituenean umorez adierazi zuenez. \"Kirk Douglas deitzen naiz. Baliteke ni ezagutzea. Bestela, bilatu Googlen... Zinema izarra izan nintzen, Michael Douglasen aita naiz, Catherine Zeta-Jonesen aitaginarreba, eta bi haurren aitona. Bigarren Mundu Gerratik bizirik atera nintzen, eta, gero, helikoptero istripu bati, garuneko isuri bati eta bi belaun berriri egin diet aurre\".\n2020ko otsailaren 5ean hil zen, Kaliforniako Beverly Hills hirian, 103 urte zituela."}
{"id": "76173", "revid": "512", "url": "https://eu.wikipedia.org/wiki?curid=76173", "title": "Timothy Dalton", "text": "Timothy Dalton (Colwyn Bay, Conwy, 1946ko martxoaren 21a - ) Galesen jaiotako aktore ingelesa da. Zinema arloan, James Bond pertsonaia ezagunarena eginez nabarmendu izan da 1987tik 1994rako tartean, Roger Mooreren lekua hartuz. 1995ean, Pierce Brosnanek ordezkatu zuen zeregin horretan."}
{"id": "76174", "revid": "105290", "url": "https://eu.wikipedia.org/wiki?curid=76174", "title": "Landsker Line", "text": "Landsker Line Galesko hego-mendebaldean hizkuntza lurralde bi historikoki banatzen duen muga da, mendeetan zehar galeseradunak iparraldean eta ingelesdunak hegoaldean uzten dituena.\nHistorian zehar aldatu egin da, eta horren lekuko ingurunean dauden 50 gaztelu eta gotorlekuak dira, Normandia eta Flandriatik joandakoek eraikiak euren buruak galestarrengandik babesteko.\nMuga hau kultura-muga adibide aparta da, hamar mendetan zehar iraun egin zuena lege-estatusik gabe. Gaur egungo Sir Benfro/Pembrokeshire konterrian kokatuta zegoen."}
{"id": "76176", "revid": "137486", "url": "https://eu.wikipedia.org/wiki?curid=76176", "title": "Limes", "text": " bat (singularra, latinez, plurala \"limites\") Erromatar Inperioaren kanpoaldeko muga bat zen (limes hitzak \"muga\" esan nahi du latinez), egonkorrak izan ohi ziren, harresi bat zeukaten gehienetan, eta gaztelu, gotorleku, zaintza dorre eta herriz hornituta egon ohi ziren.\nEuropan, Rhin eta Danubio ibaietan zehar kokatzen zen, emari handiko ibai hauek, muga natural bezala erabiltzeko, eta, osatzeko, erromatarrek harresi handiak altxatu zituzten I. mendetik aurrera eraikiak izan zirenak, modu eraginkorrean, geroz eta sarriago gertatzen ari ziren barbaroen inbasioetatik defenda ez zitezkeen tokietan, defentsa garrantzitsu eta egituratuenak II. mendetik aurrera eraiki ziren arren. Distantzia batetik behin, dorre bat edo beste edozein gotorleku lotzen zitzaion harresiari. \"Limes\" hauek, merkatariak erakartzen zituzten, eta soldaduen familiak ere handik gertu finkatzen ziren, eta, horrela, denboran aurrera, erromatar herri bihurtu ziren (atzerritarren inbasioen mende egon arren), baita latindar eta barbaroen arteko merkataritza eta kultura elkartrukearen gune ere.\nErromatar Inperioaren Mugak Gizateriaren Ondare izendatu zituen UNESCOk, eta zehazki Hadrianoren Harresia 1987an, eta Goi Germania-Retiako \"limes\"-a 2005 eta 2008an. Azken hori, munduan existitzen den mugaz haraindiko tokietako bat da.\nJatorrian, \"limes\" hitzak, latinez, mugako tropek zaindutako edozein bide izendatzen zuten. Horregatik, hitza, benetako harrizko harresiak (Britania) zein batetik bestera distantzia batetara zeuden zurezko gotorleku kateak izendatzeko erabiltzen da. Azken eredu hau zen gehien erabiltzen zena Germaniako muga zabal eta arriskutsuan, muga bezala, ibaiak erabil ezin zitezkeen tokietan. Denborarekin, erromatarrek eurek, germaniarrak kontratatu zituzten soldadu \"limes\"-ak zaintzeko.\nLimes-en zerrenda.\nInperioan zehar gotortutako \"limes\" nagusiak hauek izan ziren:"}
{"id": "76177", "revid": "119347", "url": "https://eu.wikipedia.org/wiki?curid=76177", "title": "Haverfordwest", "text": "Haverfordwest, galeseraz Hwlffordd, Galesko hego-mendebaldean dagoen udalerria da, Pembrokeshire/Sir Benfroko hiriburua eta bigarren herririk popultuena dena, Milford Haven/Aberdaugleddau ondoren.\n2011ko erroldaren arabera 12.204 biztanle zituen.\nKulturalki, ingelesezko udalerria da batez ere, baina inguruko herriekin dituen harremanak dela-eta galeserazko gutxiengo esanguratsua dauka, \"mugako\" herriaren itxura hartuz."}
{"id": "76179", "revid": "105290", "url": "https://eu.wikipedia.org/wiki?curid=76179", "title": "Milford Haven", "text": "Milford Haven, galeseraz Aberdaugleddau, Galesko hego-mendebaldean dagoen udalerria da, kostaldean kokatutakoa. Pembrokeshire/Sir Benfroko herririk populatuena da, Haverfordwest/Hwlffordd hiribuaren aurretik.\n2011ko erroldaren arabera 13.907 biztanle zituen.\nKulturalki, ingelesezko udalerria da batez ere, galeseradun biztanleak 2001ean %7a baino ez izanda."}
{"id": "76180", "revid": "105290", "url": "https://eu.wikipedia.org/wiki?curid=76180", "title": "Portmeirion", "text": "Portmeirion Galesko ipar-mendebaldean dagoen udalerri turistikoa da, Gwyneddeko kostaldean kokatutakoa."}
{"id": "76181", "revid": "1545", "url": "https://eu.wikipedia.org/wiki?curid=76181", "title": "Gwynfor Evans", "text": "Gwynfor Evans (Barry, Vale of Glamorgan, 1912ko irailaren 1a \u2013 2005eko apirilaren 21a) politikari galestarra izan zen, Plaid Cymru alderdiak Westminsterren lehenengo parlamentari izan zena (1966-1970; 1974-1979).\nGalesera.\n1980an gose greba egiteko mehatxua egin zuen, eta hauxe gakoa izan zen Margaret Thatcherren gobernuak S4C telebista kate galeserazkoa abiatzeko 1982an.\nPolitikatik erretiratuta, idazle emankor bilakatu zen, nagusiki galeserazko testuak idatziz."}
{"id": "76182", "revid": "105290", "url": "https://eu.wikipedia.org/wiki?curid=76182", "title": "Bangor (Maine)", "text": "Bangor Maineko hirugarren hiri nagusia da. 2000. urtean 31.473 biztanle zituen.\nHiri senidetuak.\nBangor ondorengo hiriekin senidetuta dago:"}
{"id": "76184", "revid": "98220", "url": "https://eu.wikipedia.org/wiki?curid=76184", "title": "Dana Andrews", "text": "Dana Andrews (1909ko urtarrilaren 1a - 1992ko abenduaren 17a) Ameriketako Estatu Batuetako aktorea izan zen. Covington Countyko etxalde batean jaio zen eta bederatzi neba-arrebatan hirugarrena izan zen. Aita eliza baptistako abadea zen. Umetan familiak Texaserako bidea hartu zuen, Huntsvillerakoa hain zuzen. Enpresa munduan jarduteko ikasketak egin zituen, eta sasoi batean kontulari aritu bazen ere, 1931n Los Angelesera joan zen kantari legez bizimodua egiteko asmotan; denetariko lanetan ibili zen, eta opera ikasten ere saiatu zen. 1940an Samuel Goldwynekin kontratua sinatu zuen eta William Wylerrek zuzendutako \"The Westerner\" filmean hartu zuen parte Gary Cooper izarraren ondoan. 1943an Henry Fondaren parean aritu zen askorentzat Andrewsen lan onena den \"The Ox-Bow Incident\" pelikulan. Hurrengo urtean, 1944an, Premingerren \"Laura\" filmean ikusiko dugu Gene Tierneyren ondoan. 1946an Oscar saria irabazi zuen \"The Best Years of Our Lives\" filmean gerratik etxera datorren soldaduarena egin zuen Andrewsek. 1950ean, berriro Premingerren eskutik, \"Where the Sidewalk Ends\" zinema beltzeko lanean aritu zen. Ordutik aurrera Danaren ibilbideak ez zuen aukera handirik erakutsi: alkoholismoak erabateko mugak ezarri zizkion; bitan-edo auto istripu larriak izan zituen. Jarraiko urteetan egin zituen filmak bigarren mailakoak izan ziren, edota telebistarako sailetan aritu zen. 1972an, lau urtean zurruta alde batera lagata, Alkoholiko Anonimoak elkartearen kanpaina batean hartu zuen parte. Bizitzako azken urteak Alzheimerren gaixotasunak jota eman zituen: 1992an, 83 urte zituelarik, hil egin zen."}
{"id": "76185", "revid": "119347", "url": "https://eu.wikipedia.org/wiki?curid=76185", "title": "National Health Service", "text": "National Health Service (NHS) Erresuma Batuko osasun zerbitzu publikoa da, 1940ko hamarkadan sortutakoa. Europa mailan aitzindari izan zen, bai eta beste herrialde batzuetarako eredua ere.\nGaur egun lau sistema barne hartzen ditu 1969tik, bakoitza modu independentean badabil arren: \"NHS Scotland\" (Eskozia), \"NHS Wales\" (Gales), \"NHS England\" (Ingalaterra) eta \"Health and Social Care in Northern Ireland\" (Ipar Irlanda).\nHistoria.\nBigarren Mundu Gerraren ondoren sortu zuten, Aneurin Bevan laborista galestarra ministroa zela, 1948an alde batetik Ingalaterra eta Galeserako eta bestetik Eskoziarako sistema bana abiatuz eta William Beveridge ekonomialariak urte batzuk lehenago honen guztiaren oinarriak ezarri zituelarik.\nHasiera hartan eta 1974 arte hiru atal nagusitan banatu zituzten zerbitzuak: Ospitale mailakoa (14 zentro eraikiz Ingalaterra eta Galesen), Lehen Mailako medikuntza (poliklinikak) eta herri-zerbitzuak (amategiak, umeentzako zentroak, txertoak, hezkuntza eta abar).\n1960ko hamarkada garapen eta hazkundekoa izan zen, eta 1974an erreforma handiei ekin zieten. Garai hartan ere Galesek bere eskuduntza propioak lortu zituen, Ingalaterratik banatuz.\n1980ko hamarkadan krisialdi ekonomikoa hasi ziren nabaritzen, eta Margaret Thatcherren gobernuak arlo pribatuarekiko elkarlanari ekin zion, Alderdi Laboristaren kritikei aurre eginez. Hala ere, geroago Tony Blair presidente laboristak berak ere bide hori hartu behar izan zuen azkenean, irizpide ekonomikoei jarraituz."}
{"id": "76186", "revid": "336", "url": "https://eu.wikipedia.org/wiki?curid=76186", "title": "Gene Tierney", "text": "Gene Tierney (Brooklyn, New York, 1920ko azaroaren 19a \u2013 Houston, Texas, 1991ko azaroaren 6a) Ameriketako Estatu Batuetako antzerki eta zinemako aktorea izan zen. Bere garaiko aktore ederrenetakoa izan zen, eta ahaztezinak dira \"Laura\" (1944) edo \"Leave Her to Heaven\" (1945) filmak; bigarren lan honengatik Emakumezko aktore onenaren Oscar Sarirako izendatua izan zen.\nBizitza eta lanak.\nHastapenak.\nGene Elizabeth Tierney bataiatu zuten Brooklynen jaio zen neskatoa. Aita aseguru saltzailea zen eta ama ikastetxe bateko hezkuntza fisikoko irakaslea. Oinarrizko ikasketak eginda, bi urte eman zituen Suitzako ikastetxe batean, eta dotore ikasi zuen frantsesez. 1938an etxera bueltan da. Warner Bros. estudioak bisitatzera joan zen batean, bertako zuzendari batek, Anatole Litvakek, aktore izateko keinua egin zion, neskatoaren dotoreziak txundituta edo. Warnersekoek kontratoa ere eskaini zioten, baina gurasoek ezetza eman zioten, proposatutako ordaina txikia zelakoan. 17 urte besterik ez zuen Genek eta aktore izateko gogoa gero eta handiagoa zuen. Aitak, guraria burutik aldenduko ez zitzaiola iritzita, antzerkirako bidea onartu zuen konponbidetzat eta New Yorkeko \"Arte Dramatikorako Ameriketako Akademia\"n sarrera egin eta onartu zuten. Katharine Hepburn, Spencer Tracy, Grace Kelly edo Lauren Bacall ere han ibilitako ikasleak izan ziren.\nHandik gutxira Broadwayeko antzokietan aritu zen lanean, pertsonaia txikien aukera baliatuz ezagun egiteko. Eta nahikoa izan zen urte bete zinemarako bidea egiteko. Columbia Pictures estudioak sei hilabeterako kontratua eskaini zion 1939an. Tarte horretan Howard Hughes neskatoa limurtzen saitu zen, baina ezin; dena den, handik aurrera, eta denbora luzean, adiskide onak izan ziren. Columbiak ez zuen asmatzen zer eskaini Generi, eta Broadwayera bueltatu zen, antzerkia oso gustuko zuen eta.\nZineman egindakoak.\nMGM estudiokoek deitu zuten orduan, \"National Velvet\" filmerako, baina Tierneyk 20th Century Foxekoekin sinatu zuen. Aurreneko lana Fritz Lang zuzendariaren \"The Return of Frank James\" (1940) izan zen, Henry Fonda lagun izan zuelarik. Urte berean antzezpen txikia egin zuen \"Hudson's Bay\" (1940) lanean, orain Paul Muniren alboan. 1941ekoak dira \"Tobacco Road\", \"Belle Starr\", eta \"Sundown\". Lanpetua oso zebilen Tierney andrea. 1943an Ernst Lubitschekin topo egin eta komedietan klasiko den \"Heaven Can Wait\" filmean jardun zuen. Hurren datoz zinema beltzeko mugarri den \"Laura\", eta \"Leave Her to Heaven\"; bigarren honek Emakumezko aktore onenaren Oscar Sarirako izendapena ekarri zion. Honako hauek ere aipatzea merezi duten lanak dira: \"Dragonwyck\" (1946), \"The Razor's Edge\" (1946, Somerset Maugham idazlearen izen bereko eleberriaren egokitzapena), \"The Ghost and Mrs. Muir\" (1947), eta \"Whirlpool\" (1949, berriro ere Otto Premingerren zuzendaritzapean).\nGerora Tierney klasiko bihurtu diren zinema beltzeko bi lanetan aritu zen, biak 1950ekoak: Jules Dassin zuzendariaren aginduetara \"Night and the City\" filmean, eta Otto Premingerren \"Where the Sidewalk Ends\" izenekoan. Hurrengo urtean komedia batean hartu zuen parte: \"The Mating Season\", Mitchell Leisenek zuzendutakoa. Urte berekoa da \"Close to my Heart\", Ray Millandekin antzeztutakoa; Tierneyk berak aitortuta, garai hartako lanetan interesgarriena izan zen berori, adopzioa gaitzat duen filma. 1952an 20th Century-Fox etxearekin zeukan kontratua amaitu eta MGM estudioetara joan zen: bertan egin zuen aurreneko lana \"Plymouth Adventure\"izan zen Spencer Tracyren alboan; antza Tracy sasoi hartako amorante bihurtu zitzaion. Jarraian datoz \"Never Let Me Go\" (1953), Clark Gableren parean eta Ingalaterran filmatua, \"Personal Affair\" (1953), eta \"Black Widow\" (1954), Ginger Rogers eta Van Heflinen ondoan.\nUrte hauetan Tierneyren osasunak okerrera egin zuen: buruko gaitza zen, eta honek bere ibilbidean eragin handia izan zuen. Arazoak aurretik zetozen, hamar urte lehenagotik, izan zuen lehen alabak, Dariak, jaiotzetik izan zituen osasun makalak eraginda ziurrenik: umetxoa erdi itsu eta gor jaio zen, ama erditu aurretik errubeolak jo baitzuen.\n1953an \"Mogambo\" filmaren errodajerako baztertu zuten, eta Grace Kellyk ordezkatu zuen. Oreka galtzea nabaria zen eta \"The Left Hand of God\" (1955) egin bitartean Generen antzezkide Humphrey Bogartek bultzatuta laguntza bila hasi zen. Bost urtean zinematik aldenduta bizi izan zen, tratamendu asko saiatu zituen eta, tartean ere, bere burua hiltzen saiatu zen. Itxura batean egoerak onera egin zuen eta 1962an Otto Premingerrek \"Advise and Consent\" filmean lanerako aukera eskaini zion. Handik aurrera hainbat lan txiki osatu zituen zineman eta bestelako batzuk telebistan.\nTierneyk bere bizitzaren berri idatziz eman zuen 1979an argitara emandako biografian: \"Self-Portrait\".\n1986ko Donostiako zinemaldian Gene Tierneyk Donostia saria jaso zuen, Gregory Peckekin batera.\nGene Tierney 1991n hil zen, 71 urte betetzekoa zela.\nKanpo loturak.\n[[Kategoria:Newyorkarrak]]\n[[Kategoria:Pertsona eskizofrenikoak]]\n[[Kategoria:Ameriketako Estatu Batuetako emakume aktoreak]]"}
{"id": "76192", "revid": "46640", "url": "https://eu.wikipedia.org/wiki?curid=76192", "title": "Sarah Palin", "text": "Sarah Louise Heath Palin (Sandpoint, Idaho, AEB 1964ko otsailaren 11-) estatubatuar politikari erretiratua, idazlea eta telebistako pertsonalitatea da. 2006tik 2009ra Alaskako gobernadorea izan zen. John McCainekin batera presidenteordegai errepublikarra izan zen 2008ko hauteskundeetan.\n2006ean, primaria errepublikarretan Murkowski gobernadorea menperatu zuen. Hauteskundeetan garaipen erraza lortu zuen botoen %48,3 lortzean. 2008ko abuztuaren 28an John McCainek bere kidea bezala aukeratu zuen Palin. Palin aurretik emakume bat bakarrik, Geraldine Ferraro, izana zen Estatu Batuetako bi alderdi nagusien hautagaia. 2009ko uztailean dimisioa aurkeztu zuen Alaskako gobernadore kargutik."}
{"id": "76195", "revid": "336", "url": "https://eu.wikipedia.org/wiki?curid=76195", "title": "Idmon", "text": "Greziar mitologiaren arabera, Idmon, Apolo eta Asteriaren semea, igarle bat izan zen, Argonautei batzen bazitzaien, hil egingo zenaren ikuskaria izan zuena. Guzti hau gora-behera, Argonautei batu zitzaien, eta bere ikuskarian gertatzen zen bezala, Bitinian hil zen, suge baten horzkadaren ondorioz.\nGutxi gora-behera K.a. 559an Heraklea Pontika hiriaren sortzaileek, tenplu bat eraiki zuten heroi hau lurperatua izan zen toki zehatzean, bere omenez."}
{"id": "76197", "revid": "219", "url": "https://eu.wikipedia.org/wiki?curid=76197", "title": "Bertsozale Elkartea", "text": ""}
{"id": "76198", "revid": "3591", "url": "https://eu.wikipedia.org/wiki?curid=76198", "title": "Addar", "text": "Addar edo Aiar, azken hau txikigarri bat izanik, Euskal mitologiaren Zuberoako irelu gaiztoa da. Etsai antzeko irelua da, eta berekiko antzekotasun handia dauka.\nEtimologia.\nBere izenak adar esan nahi du. Izaki adarduna da beraz."}
{"id": "76199", "revid": "3591", "url": "https://eu.wikipedia.org/wiki?curid=76199", "title": "Aiar(mitologia)", "text": ""}
{"id": "76202", "revid": "336", "url": "https://eu.wikipedia.org/wiki?curid=76202", "title": "Heraklea Pontika", "text": "Heraklea Pontika (; ; ), antzinako hiri bat izan zen, Bitiniakoa, Asia Txikian, Kilijsu ibaiaren itsasoratzean. Gaur egungo Karadeniz Eregli herriaren toki berean zegoen, Zonguldak probintzia turkiarrean.\nJatorri mitologikoa.\nGreziar mitologiaren arabera, honela deitu zuten antzinako greziarrek, Herakles infernuetara han jaitsi zela uste baitzuten, Akeronte ibaiak harantz gidatzen zuen leize-zulo batetik.\nHistoria.\nBosforotik 200 kilometro ekialdera kokatua K.a. 560-K.a. 558an sortua izan zen, Megara eta Beoziaren kolonia bezala. Laster menderatu zuten mariandinarrek, jatorria eskualde hartan bertan zutenak, nortzuk oso azkar zabaldu zuten euren nagusitasuna lurralde handi batean.\nHiriak laster lortu zuen oparotasuna eta bere kolonia propioak sortu zituen, Kalatis, Kersoneso eta Kidros, mugakide ziren Bitinia eta Galaziaren gutizia piztuz.\nDelosko Ligaren Mitileneko matxinadaren gertaeretako batean eta atenastarrek hartu ondoren K.a. 428an Lamako jeneral atenastarrak, Heraklean ainguratu zituen hamar hiruarraunekoak galdu zituen, erori zen euri indartsuaren ondorioz, Kalete ibaiak gainezka egitea eragin zuena.\nErromaren aliatua K.a. 185etik, asko sufritu zuen Gerra Mitridatikoekin, erromatarrak eta Mitridates VI.a Pontoko erregearen artean izan zirenak. Marco Aurelio Cotta prokontsulak hartua eta suntsitua, ondoren berreraikia izan zen, baina sekula ez zuen bere lehengo oparotasunik izan.\nK.a. IV. mendeko Heraklides Pontiko filosofoaren jaioterria, gutxienez hamasei liburuko istorio baten protagonista izan zen, I. mendean Heraklea Pontikako Memnonek idatzitako istorioa. Idazlan honetatik, 9.etik 16. liburura arteko istorioaren laburpen bat baino ez da mantendu, Mirobiblon edo Fozioren Liburutegian dagoena. Laburpenak Klearko Herakleakoaren tiranotik Julio Zesarren azken urteetarainoko epea hartzen du.\nGaur egungo hiria, batez ere, bere antrazitazko ikatz meatzeengatik da ezaguna, honengandik Istanbulek bere ekoizpenaren zati handi bat jasotzen duelarik."}
{"id": "76203", "revid": "1545", "url": "https://eu.wikipedia.org/wiki?curid=76203", "title": "Gerra Mitridatiko", "text": "Hiru Gerra Mitridatiko egon ziren Erromako Errepublika eta Pontoren artean K.a. I. mendean. Honela, Mitridates VI.agatik deitzen dira, garai hartan Pontoko erregea eta Erromaren etsai ospetsu bat izan zena.\nPontoko Erresumaren indarra suntsitua izan zen eta Erromak Anatoliaren gaineko bere boterea berretsi zuen."}
{"id": "76204", "revid": "336", "url": "https://eu.wikipedia.org/wiki?curid=76204", "title": "Dardanoseko Hitzarmena", "text": "Dardanoseko Hitzarmena (K.a. 85), Erromako Errepublika eta Pontoko Erresumaren arteko hitzarmen bat izan zen, Luzio Kornelio Silak eta Mitridates VI.ak sinatutakoa. Hitzarmen honen sinadurarekin, Lehen Gerra Mitridatikoa amaitu zen.\nMitridatesek, Silaren esku Keronea eta Orkomenoko guduetan eta Tenedoseko itsas guduan jasotako porroten ondoren, eta Silak uharte greziarrei ezarritako mendekotasunaren ondoren, Gizarte Gerrak Erroman eragin zuen tentsio politikoak Silak, Mitridatesi, bakea lortzeko adostasun batzuk eskaintzea eragin zuen. Hitzarmena, suntsitutako Dardanos herrian adostu zen, Pontoren errendizioaren baldintzak ere bertan adostu zirelarik.\nHitzarmenaren baldintzek, Mitridates, Grezian eta bere uharteetan lortu berri zituen lurraldeak errenditzera behartu zuten, Bitinia, Frigia, Paflagonia eta Kapadozia utzi behar zituen era berean. Gainera, Mitridatesek, bere altxor pertsonaletik bi mila talentu ordaindu behar zituen. Silak, gainera, Mitridatesen mende jarri ziren probintziak, hogei mila talentuko zerga gehigarri bat ordaintzera behartu zituen (bi hamarkadetako esportazioengatik lortutakoaren baliokidea)."}
{"id": "76205", "revid": "1545", "url": "https://eu.wikipedia.org/wiki?curid=76205", "title": "Gerra Soziala", "text": "Gerra Soziala edo Aliatuen Gerra () gatazka armatu bat izan zen, K.a. 91 eta K.a. 88 bitartean gertatutakoa, aurrez aurre jarri zituena Erromatar Errepublika eta haren aliatu italikoak, erromatar hiritartasun eskubidea lortu nahi zutenak.\nAurrekariak.\nLehen Gerra Punikoa (K.a. 264-241) amaitu zenetik, Erromaren aginpidearen mende zegoen Italia. Bertako herri eta hiri anitz Erromaren aliatuak () ziren, baina ez zuten eskubiderik erromatar hiritartasuna () edukitzeko. Mendekotasun horrek ondorioak zituen, besteak beste, epaiketetan, zergen ordainketan edota lur publikoen () erabileran. Bestalde, herri aliatuetako tropa laguntzaileak funtsezkoak ziren erromatar armadarentzat, baina Erromak jasotzen zituen kanpaina militarretako onurarik handienak.\nK.a. 95ean, Licinia Mucia legea onartu zen, erromatar hiritartasuna lortzeko ustez iruzur egin zutenen aurkakoa. Horren ondorioz, italiar ugariri hiritartasuna kendu zitzaien, eta haien nahigabea areagotu zen. K.a. 92an, Marko Livio Druso aukeratu zuten plebearen tribuno. Hark erreforma sorta bat prestatu zuen egoera politikoa baretzeko, adibidez nekazaritzaren erreforma sakona, aristokraziak errefusatu zuena. Horrezaz gain, italiar aliatu guztiei erromatar hiritartasuna eskaintzea proposatu zuen, baina Senatua eta plebea aurka atera ziren. K.a. 91ko urrian Druso bere etxean erahil zutenean, italiar aliatuak matxinatu ziren.\nGerraren bilakaera.\nKinto Popedio Silo marsiarra eta Kaio Papio Mutilo samnita buru zirela, hirpinoak, lukaniarrak, marsiarrak, samnitak eta pizenoarrak Erromaren aurka altxatu ziren; 100.000 gizoneko armada eratu zuten, erromatar legioen antzera antolatua, eta Italia izeneko errepublika independentea aldarrikatu. Corfiniumen ezari zuten hiriburua, Erromatik ekialdera, senatuarekin eta txanpon propioa egiteko eskumenarekin. Gerraren hasieran, matxinada hedatzen saiatu ziren, bai hegoaldean, bai iparraldean, Lazio bakarturik uzteko.\nErroma, berriz, armada berreraki beharrean gertatu zen eta, herri aliatuetako tropa laguntzaileez gabeturik, Sizilia, Galia, Hispania eta Afrikako soldaduak bildu zituen, erromatar hiritarrez osatutako 14 legiorekin batera. Publio Rutilio Lupo kontsulak iparraldera jo zuen, marsiarren eta pizenoarren kontra borrokatzera. Fronte horretan, Asculum inguratzea eta hartzea izan zuten xede nagusi, eta Ponpeio Estrabonen gain gelditu zen egiteko hori. Aldi berean, Etruriarako bidea itxi zieten marsiarrei. Erromako beste kontsulak, Luzio Julio Zesarrek, hegoaldean egin zien aurre samnitei, Campaniara hurbil ez zitezen.\nK.a. 90ean, erromatarrek desegigo batzuk pairatu zituzten. Iparraldean, Rutilio Lupo Liri ibaiko guduan hil zen, eta Ponpeio Estrabonek ezin izan zuen Asculum hartu. Hegoaldean, Nola eta Aesernia italikoen esku erori ondoren, Lukaniako, Apuliako eta Campaniako hiri gehienek bat egin zuten matxinoekin. Alabaina, Umbriak eta Etruriak neutral iraun zuten. Horiek horrela, lege batzuen bitartez, Erromak hiritartasuna lortzeko bidea ireki zien latinoei eta italikoei. Horren ondorioz, hiri italiko batzuk Erromaren aldera lerratu ziren. Hori erabakigarria izan zen gerraren bilakaeran.\nK.a. 89an, aipatutako legeak indarrean jartzearekin batean, Erromak ofensibak abiarazi zituen iparraldean eta hegoaldean. Batetik, Ponpeio Estrabonek Asculum hiria bereganatu zuen. Bestetik, Silak Bovianum, estatu italikoaren hiriburu berria, hartu zuen. Horren ondoan samnitek gerrari eutsi zioten arren, K.a. 88an azpiratuak izan ziren.\nErromaren kontzesioak.\nAliatuek, garaituak izan arren, euren xedea lortu zuten, italikoei erromatar hiritartasuna ematen zieten hiru lege onartu baitziren."}
{"id": "76206", "revid": "105290", "url": "https://eu.wikipedia.org/wiki?curid=76206", "title": "Puttarri", "text": "Puttarri Aralar mendilerroan dagoen mendi bat da, 1299 metroko garaiera duena. Mendi hau, Aralarreko mendirik garrantzitsuenetako bat bezala hartzen da. Beti egon da hortxe artzainen elezaharretan Mari euskal jainkosaren bizilekuetako bat bezala. Burundatik edo Arakildik begiratzen denean, pagadiak estalitako mendi honek ez du erakarpen handirik sortzen mendizaleen artean. Baina Puttarri hortxe dago, beste mendi batzuetatik banandua, Lizarrustitik Kalelantegi lepora igotzen den bidea zaintzen.\nIrispideak.\nLizarrustitik, Elkorriko bihurgunetik abiatuta, beherago, Etxarriranzko norantzan, Kalelantegira daroan bide on bat abiatzen da, tontorraren azpian dagoen lepoa, hemendik laster iristen dena, bere kareharrizko piramidera igoz. Kalelantegitik dagoen igoeretako batean, marka horiekin adierazitako bidezidorrak, kobazulo bitxi bat zeharkatzen du. Beste aukera bat, oraingoan, Lizarrustiko mendatetik, Kalelantegira igotzen da Iraioko Zelaitik, Alleko mendia inguratuz. Hau da Lizarrusti eta Lekunberri arteko G. R.a igarotzeko hautatutako aukera\nTontorrera Lakuntzatik ere iris daiteke, Algorriko pasabidetik mendilerrora igotzen diren geroz eta galduago dauden bideetatik. Azken aukera Guardetxetik igotzea da, Intzazelaiko lautadetatik eta Mandarrateko lepotik Errenagara doan bidetik, nondik mendebalderantz jarraitu behar den lehenik Kalelantegi lepora eta ondoren Putxerriren tontorrera iristeko."}
{"id": "76207", "revid": "105290", "url": "https://eu.wikipedia.org/wiki?curid=76207", "title": "Corfinium", "text": "Corfinium () Italia erdialdeko antzinako hiri bat izan zen, Apeninoetako bidegurutze estrategiko batean kokatua. Pelignoen antzinako herri italikoaren hiririk garrantzitsuena izan zen.\nGizarte Gerran zehar K. a. 90ean, izena \"Italica\"gatik aldatu zioten, italiar matxinatuen hiriburua izateko asmoarekin eta bertan senatu bat altxatzekoarekin. Gerran zehar, Erromako Errepublikaren eskuetan erortzen da, matxinatuen hiriburuaren maila galduz.\nK. a. 49an, Julio Zesar eta Ponpeioren arteko gerra zibilaren hasieran, Luzio Domizio Aenobarbo hasiberrien artean errekrutatutako 30 errekrutatu gorteekin, Zesarri aurka egiten saiatzen den tokia izan zen, bere ofizial propioek kargutik kendu zutelarik eta hiria Zesarren tropen aurrean errendituz.\nInperioan zehar, hiria urez hornitzen zuen bi akueduktuz hornitu zen. Horietako bat arrokan zulatua, 5 kilometro baino gehiagoko luzera zuen tunel batekin.\nIV. mendean, Valeria probintziaren hiriburua zen.\nX. mendera arte existitu zen, noiz, beharbada, bere biztanleek bertan behera utzi zuten. Ordutik aurrera hiria desagertu egiten da eta bere hondakinen gainean, geroago, Valva hiria eraikitzen da, apezpikutzaren egoitza izatera iristen dena.\nValva hiriaren hondakinak gaur egungo Corfinio herritik ikus daitezke, Popolitik 5 kilometro inguru hegoaldera. Hondakinak, eraikinen zimentuak eta San Pelinoko Basilika dituzte, Valvako hiriaren katedrala, desagertu zenean Sulmonako Elizbarrutira batu zena, Valvatik 10 kilometro hegoaldera zegoen hiria."}
{"id": "76208", "revid": "105290", "url": "https://eu.wikipedia.org/wiki?curid=76208", "title": "Asteria", "text": "Greziar mitologian, Asteria (grezieraz \u03b1\u03c3\u03c4\u03b5\u03c1\u03b9\u03b1, \"izarra\") gutxienez hiru pertsonaia ezberdinen izena zen."}
{"id": "76209", "revid": "105290", "url": "https://eu.wikipedia.org/wiki?curid=76209", "title": "Perses", "text": "Perses, greziar mitologian, Asteriarekin ezkondutako titan bat zen. Honekin, Hekate jainkosa izan zuen. Krio eta Euribiaren semea zen. Delfoseko altxor sakratua lapurtzera ausartu zen lehen sakrilegotzat hartzen da."}
{"id": "76210", "revid": "336", "url": "https://eu.wikipedia.org/wiki?curid=76210", "title": "Perseis", "text": "Greziar mitologian Perseis, Kreta ere deitua, ozeanide bat zen, Ozeano eta Tetisen alaba. Helios jainkoarekin ezkondu zen, eta, honekin, Zirtze aztia, Egea, Eetes, Kalipso eta Pasifae izan zituen, azken hau, Kretako Minos erregearen emaztea.\nPerseis edo Pers\u00e9ia Hekate jainkosaren ezizen bat ere bazen, Perses titanaren alaba izateagatik"}
{"id": "76213", "revid": "119347", "url": "https://eu.wikipedia.org/wiki?curid=76213", "title": "Zab Handia", "text": "Zab Handia (; ; ; ) Mendebaldeko Asiako ibaia da, Tigrisen ezkerraldeko ibaiadarretako bat, Turkia eta Iraken (Kurdistanen) dabilena. 430\u00a0km luze da.\nGeografia.\nZab Handia Turkiako hego-ekialdeko mendietan jaiotzen da, Irango mugatik hurbil. Iraken sartu eta Mosuletik behera lotzen zaio Tigrisi. Uraldi handiak izaten ditu udaberrian. 430\u00a0km inguruko luzera eta Zab Txikiarekin batera, Tigris ibaiaren ibaiadar garrantzitsuenetako bat da. Kurduak bizi diren eremuaren gutxi gora-beherako muga eta Kurdistan eskualde autonomoaren muga politikoaren zati da.\nAmaitu gabeko Bekhmako urtegiak, Arbil probintzian, 17,1 km3-ko edukiera izanen luke, ureztatzeko eta argindarra sortzeko. Lanak 1980ko hamarkadan hasi ziren, baina bertan behera utzi behar izan ziren Golkoko Gerrak eta, gerra honen ondoren Nazio Batuen Erakundeak ezarritako zigorrek eragin zituzten zailtasun ekonomikoen ondorioz.\nHistoria.\nZab Handia eta Zab Txikiaren artean dagoen lurraldea, Asiriar zibilizazioaren sorlekua izan zen.\nIbai honen ertzean gertatu zen, 750ean, Zab Handiko gudua, omeiatarren porrota eta Damaskoko kaliferriaren amaiera ekarri zuena, abbastarren eta euren Bagdadeko kaliferriaren mesedetan."}
{"id": "76217", "revid": "6950", "url": "https://eu.wikipedia.org/wiki?curid=76217", "title": "Bertso-eskola", "text": "Bertso-eskola bertsolaritzan ikasteko eta trebatzeko zentroa da. Euskal Herrian 50 inguru dago gaur egun (2006), bai eta zazpi probintzietatik kanpo eskola bat egon ere, Bartzelonan."}
{"id": "76219", "revid": "105290", "url": "https://eu.wikipedia.org/wiki?curid=76219", "title": "Arbil probintzia", "text": "Arbil ( \"Mu\u1e25\u0101fa\u1e93at Arb\u012bl\"; ; \"Irbil\", \"Erbel\" edo \"Arbel\" ere transkribatua) edo Hewler (, \"Par\u00eazgeha Hewl\u00ear\") Irakeko Kurdistango probintzietako bat da. Irakeko ipar-ekialdean dago. 15.074 kilometro koadroko eremua hartzen du, eta 1.532.081 biztanle zituen 2009an. Hiriburua Arbil da.\nGeografia.\nIparraldean Turkiarekin du muga, ipar-ekialdean Irango Mendebaldeko Azerbaijanekin, hego-ekialdean Sulaimaniya probintziarekin, hegoaldean Kirkuk probintziarekin, hego-mendebaldean Saladin probintziarekin, mendebaldean Ninive probintziarekin, eta ipar-mendebaldean Dahuk probintziarekin.\nHistoria.\nAntzinako Asiriaren erdialdean dago. Arbil izan zen Adiabene erresumaren hiriburua (15\u2013116). 1974an, Kurdistango Eskualde Autonomoan sartu zuten.\nBiztanleria.\nBatez ere, kurduak bizi dira bertan; arabiar eta turkomano gutxiengo garrantzitsuak ere dauden.\nEkonomia.\nProbintzia honetako ekonomia nekazaritzan eta, neurri batean, petrolio ekoizpenean oinarritzen da. Oso kaltetua irten zen Saddam Hussein eta irakiar kurduen arteko gatazkatik. Nazio Batuek ezarritako zigorrak ez betetzeko eginiko kontrabandoak, bizirautea eta baita oparotasuna lortzea ere ahalbidetu diete biztanle askori."}
{"id": "76220", "revid": "4235", "url": "https://eu.wikipedia.org/wiki?curid=76220", "title": "Eskuernaga", "text": ""}
{"id": "76222", "revid": "23317", "url": "https://eu.wikipedia.org/wiki?curid=76222", "title": "Xilaba Bertsulari Xapelketa", "text": "Xilaba Bertsulari Xapelketa edo Iparraldeko Bertsolari Txapelketa 2008tik aurrera Ipar Euskal Herriko bertsolarientzat antolatzen den lehiaketa da, ordurarte Iparraldeko bertsolariek urteetan Nafarroako Bertsolari Txapelketan parte hartu izan zuten.\nHistoria.\n\"Iparraldeko Bertsularien Lagunak\" elkarteak abiatu zuen ekimena. Lehenengo edizioaren finala Donibane Lohitzunen buru zen eta Amets Arzallusek irabazi zuen. 2008an \"Iparraldeko Bertsolari Txapelketa\" izena izan zuen. 2010an \"Xilaba Bertsulari Xapelketa\" izena hartu zuen, Xi-berua, La-purdi eta Ba-xenafarra izenen konbinaketa da. Hurrengo urteetan izen honekin jarraitu du.\n2018an taldekako txapelketa antolatu zen, aurrez Araban eta Nafarroan egindako esperientziak jarraituz. 2019an ere taldeen artekoa jokatu zen. 2021ean itzuli zen bakarkako txapelketa."}
{"id": "76223", "revid": "6327", "url": "https://eu.wikipedia.org/wiki?curid=76223", "title": "Kobre Aro", "text": ""}
{"id": "76224", "revid": "1519", "url": "https://eu.wikipedia.org/wiki?curid=76224", "title": "Kalipso", "text": "Greziar mitologian Kalipso (, \"ezkutatzen duena\") Atlas titanaren alaba eder bat zen, Ogigiako uhartean erregina zena, Homeroren arabera.\nOdiseo, haren itsasontzia urperatu ondoren noraezean ibili eta uharte hartara heldu zenean, Kalipsok bere kobazuloan hartu eta ahogozagarriak, edariak eta bere ohea eman zizkion. Horrela mantendu zuen zazpi urte luzean eta Troiako heroiarekin lau seme izan zituen: Nausitoo, Nausinoo, Latino eta Telegono (aldiz, kontakizun batzuetan, azken biak Zirtze eta Odiseoren semeak ziren). Odiseo bere lehengo biziaz ahantz zedin saiatu zen Kalipso, eta hilezkortasuna eta betiereko gaztetasuna eskaini zizkion, berarekin uhartean geratzen bazen, baina heroia laster aspertu zen Kalipsoren laztanez, eta bere emazte Peneloperen hutsunea nabaritzen hasi zen.\nEgoera ikusirik, Ateneak parte hartu zuen, eta Zeusi Kalipsori Odiseo joaten uzteko agintzeko eskatu zion. Zeusek bere mezulari Hermes bidali zuen, eta Kalipsok, obeditzea beste erremediorik ez zuela ikusirik, materialak eta janaria eman zizkion Odiseori, baltsa bat egin eta bere bidaian segi zezan. Odiseok Kalipso agurtu zuen, baina mesfidantzaz, tranpa zelakoan, eta abiatu egin zen. Elezahar batzuek Kalipso penaz hil zela kontatzen dute. "}
{"id": "76225", "revid": "98220", "url": "https://eu.wikipedia.org/wiki?curid=76225", "title": "Ogigia", "text": "Ogigia Homeroren Odisean aipatutako uharte bat da. Bertan Kalipso bizi zen, Atlas titanaren alaba, nork bertan gelarazi zuen Odiseo zazpi urtez, uhartean berarekin geratuz gero, hilezkortasuna eta betiereko gaztetasuna emango zizkiola aginduz. Baina, Atenearen borondatez, Odiseoren babeslea zena, Zeusek, Kalipsori, heroiari joaten uzteko agindu zion. Hermesek, Kalipsori jainkoen erregearen agindua eraman zion, eta Odiseok baltsa txiki batean utzi zuen uhartea.\nUharte honen kokapen geografikoa, Odisean aipaturiko beste toki batzuk bezala, ez da zehaztasunez ezagutzen. Estrabon geografialariak, Ogigia zein Eskeria, Ogigia utzi ondoren Odiseo heldu zen feaziarren lurraldea, Ozeano Atlantikoan aurkitzen zirela uste zuen. Plutarkok ere Atlantikoan kokatu zuen.\nInterpretazio berantiarragoek, Ogigia eta Eskeria Atlantidarekin lotu dute. 1865ean argitaratutako bere Irlandaren historian, Roderic O'Flahertyk, Irlandari erreferentzia egin zion Ogigia bezala. Beste tradizio batzuk, homeroar uharte hau Maltako Gozo uhartearekin edo Perrexil uhartearekin lotu dute."}
{"id": "76226", "revid": "119347", "url": "https://eu.wikipedia.org/wiki?curid=76226", "title": "Gozo uhartea", "text": "Gozo (, ahoskatua) Maltako uhartediko uharte bat da, Mediterraneo itsasoan. Tamainaz, herrialdeko bigarren handiena da.\nGeografia.\nGozok, 67 km\u00b2ko hedadura du, eta bere biztanleria 30.000 pertsonakoa da, horietatik 6.000, uhartearen hiriburu den Victorian bizi direlarik.\nMaltako uhartetik 6 kilometro ipar-mendebaldera dago, eta arrautza forma du, 14 kilometroko luzerarekin eta 7,25 kilometroko zabalerarekin bere punturik zabalenean.\nHistoria.\nJendea, uharte honetan bizi izan da K.a. 5000. urtetik, \u0120gantijan egitura megalitiko batzuk utzi zituztenak. Neolitoko lehen biztanleak, beharbada, Siziliatik joandakoak ziren.\n1551. urtean, otomandarrek eta pirata barbaroek, uhartea konkistatu zuten eta 5.000 eta 6.000 pertsona artean esklabo bihurtu zituzten, Tarhuna Wa Msalatara bidaliz, Libian M\u0121arr ix-Xiniko portutik bidaliak izan ziren.\nGozoren historia, gainontzeko Maltarenari oso lotua egon da, eta gogoratu ezin diren garaietatik egon da Maltari lotuta, 1798ko urriaren 28a eta 1800eko irailaren 5a arteko autonomia epe labur batean izan ezik."}
{"id": "76227", "revid": "105290", "url": "https://eu.wikipedia.org/wiki?curid=76227", "title": "Malta uhartea", "text": "Maltako uhartea Maltako uhartedia osatzen duten hiru uharteetatik handiena da. Bere hedadura 246 km\u00b2koa da. Uhartediko punturik garaiena bertan dago, Ta' Dmejrek mendia, 253 metroko garaiera duena. Bertan, herrialdeko hiriburua den Valleta ere dago. Paisaiaren ezaugarri nagusia terrazazko zelaiak dituzten muino baxuak dira."}
{"id": "76229", "revid": "1659", "url": "https://eu.wikipedia.org/wiki?curid=76229", "title": "Feaziar", "text": "Feaziarrak Eskeria uharteko herri mitiko bat dira (grezieraz \u03a3\u03c7\u03b5\u03c1\u03af\u03b7 or \u03a3\u03c7\u03b5\u03c1\u03af\u03b1 eta, ziuraski, gaur egungo Korfu). Herri hau funtsesko herrialdea da Odisean, Odiseo, hau Itakara itzuli aurretik, ostatatzen duena baita.\nOdiseo uharte berri batean galtzen da, eta Nausikaak aurkitzen du, bere aita den Altzinooren aurrera eramaten duena. Honek, abegi egiten dio eta bere istorioa entzuten du. Ondoren, Odiseori bere aberrira itzultzen laguntzeko agintzen du, honen eskura, itsasontzi bat bere tripulazio osoarekin jarririk. Herri honen zoritxarreko patua, Poseidonek, Odiseori emandako laguntzagatik haserre, Zeusi zigorra eskatzen dionean ulertzen da. Honek, itzultzen denean, feaziarren itsasontzia arroka handi bat bihurtzen du, eta portuaren sarrera itxi. Herri honek Jason eta Medea ere hartu zituen."}
{"id": "76230", "revid": "512", "url": "https://eu.wikipedia.org/wiki?curid=76230", "title": "Nausikaa", "text": "Nausikaa (grezieraz \u039d\u03b1\u03c5\u03c3\u03b9\u03ba\u03ac\u03b1), Homeroren Odiseako pertsonaia bat da. Altzinoo, feaziarren erregea eta Arete erreginaren alaba, hondartzan Odiseo aurkitzen du, Kalipsoren uhartean eginiko baltsa hondoratu zaiona, eta bere aitaren aurrera eramaten du. Odiseok, bere abenturak kontatzen dizkio Altzinoori, Odisearen zati esanguratsu baten luze-zabalean, eta Altzinook, azkenik Odiseo Itakara eramango duten itsasontziak ematen dizkio.\nAristoteles eta Diktis Kretarraren arabera, Nausikaa Telemakorekin ezkondu zen, Odiseoren semea, eta Ptoliporto edo Perseptolis izeneko seme bat izan zuen."}
{"id": "76233", "revid": "56256", "url": "https://eu.wikipedia.org/wiki?curid=76233", "title": "Bizkaiko Bertsolari Txapelketa", "text": "Bizkaiko Bertsolari Txapelketa bertsolaritzaren arloan probintziako ekimen nagusia da, bi urtetik behin antolatutakoa. Azken urteotan, eskualdeka egiten dituzte kanporaketak eta ondoren finala jokatzen da. Igor Elortza eta Jon Lopategi dira garaipen gehien lortu dituzten bertsolariak, bost eta lau txapelekin hurrenez hurren.\nBilbo izan da finalaren egoitza edizio gehien-gehienetan.\nHistoria.\nEuskaltzaindiak antolatu zuen lehenengo aldiz 1958an eta ardura hori hartu zuen zazpi urtez. 1966tik etenaldi luzea eduki zuen ekimenak 1987 arte, \"Araba-Bizkaiko txapelketa\" antolatu zutenean. Urte hartatik ere Bertsozale Elkartea sustatzaile nagusi bihurtu zen.\nAzkenik, 2000. urtean probintzia bakoitzak bere bidea hartu zuen.\nEskualdeka.\nHistorian zehar, probintzia mailan egiteaz gain, txapelketak eskualdeka ere antolatu izan dituzte:\nTxapelketak.\n2020ko bertso-zirkuitu berezia: \"Kopla Barik\".\nCOVID-19 pandemiaren erruz ezin izan zen 2020ko Bizkaiko Txapelketa jokatu. Horren ordez \"Kopla barik\" bertso-zirkuitua osatu zen eta Onintza Enbeitak irabazi zuen. Jaialdiak Mungia, Igorre, Durango eta Getxon (Algorta) izan ziren. Sariketa Durangon suertatu zen, Plateruena Kafe Antzokian. Berezitasun bat izan zuen saioak, sariketan, hainbat bertso eskolako kideak aritu baitziren gai-jartzaile lanetan. Kopla Barik bertso zirkuitu bat izan zen, Bizkaiko Bertsolari Txapelketa ordezkatu zuena, txapelketarik antolatu ezin izan zen urte zail batean. Besteak beste, hainbat helburu edo xede zituen \"Kopla Barik\"-ek: Formatu ezberdin batzuk ezagutaraztea (bertso-saio musikatua, bertso-trama, bertso-sariketa eta bertso-jaialdia) eta bertsolari eta zaleei agendan beste hitzordu bat txertatzea.\nMungiako Olalde aretoan, bertso-saio musikatuan, Aitor Bizkarra, Arrate Illaro, Ibon Ajuriagojeaskoa, Etxahun Lekue, Jone Uria, Malen Amenabar eta Nerea Ibarzabal aritu ziren. Musikari lanetarako, Ixak Arruti eta Eneko Sierra gonbidatu zituzten; eta, gai-jartzaile lanak, Idoia Anzorandiak egin zituen.\nIgorreko Lasarte aretoan egindako bertso-traman, Eneko Abasolo 'Abarkas', Jone Uria, Julen Arzunegi, Miren Amuriza, Txaber Altube eta Unai Mendiburu aritu ziren bertsotan; eta, gaiak jartzen, Aitor Etxebarriazarraga, Aitor Galarza eta Koldo Gezuraga izan ziren arduradunak.\nDurangoko sariketari dagokionez, Ander Elortegi, Imanol Uria, Itxaso Paia, Irune Basagoiti, Oihana Bartra, Onintza Enbeita eta Xabat Galletebeitiak jardun zuten bertsotan; eta, gai-jartzen, Paule Ixiar Loizaga eta Be\u00f1at Vidal.\nBukatzeko, Bizkaiko Bertsolari Txapeldunen Jaialdia izan zen burutzen azkena, Muxikebarri antzokian. Bertsolari gisa Arkaitz Estiballes, Fredi Paia, Igor Elortza, Jon Enbeita, Onintza Enbeita, Unai Iturriaga eta Xabi Paia. Gaiak jartzen: Bego\u00f1e Olabarrieta."}
{"id": "76234", "revid": "1491", "url": "https://eu.wikipedia.org/wiki?curid=76234", "title": "Jon Lopategi", "text": "Jon Lopategi Lauzirika, Baltza, (Muxika, 1934ko martxoaren 17a - 2019ko otsailaren 7a) bertsolari bizkaitarra izan zen.\nFilosofia ikasi zuen Tolosan, eta irakasle lizentziatu zen askoz geroago, 50 urterekin. Plazako bertsolari moduan 1958an hasi zen Gernikan, 1962tik 1966ra Bizkaiko Bertsolari Txapelketa hiru aldiz irabazi zuen. Francoren diktaduraren azken urteetan nabarmentzen hasi zen gero. 1982an eta 1986an Bertsolari Txapelketa Nagusian txapeldunorde geratu ondoren, 1987an Bizkaiko txapelduna izan zen berriro, eta 1989an txapelketa nagusia irabazi zuen.\nGerraondoko lehen bertsolari eskolatua izan zen. Maiz aritu izan zen Jon Azpillagarekin frankismo bukaeran eta ondoren, ordu arte ezohikoak gai sozial eta politikoez. Hori zela-eta, behin baino gehiagotan sartu zuten kartzelan Lopategi.\nUrte askotan izan zen Bizkaiko Bertsozale Elkarteko Zuzendaritza Batzordeko kide.\nBertsolari txapeldun.\nHainbat aldiz parte hartu zuen bertso-txapelketetan eta emaitza oso onak lortu zituen.\nBertsolari irakasle.\nUdako Euskal Unibertsitatean.\n1982. urteko UEUko udako ikastaroetan hasi zen bertsolaritza irakasten, Iru\u00f1ean Xabier Amurizaren eskutik. Urte hartako Bertsolari Txapelketako txapelduna eta txapeldunordea ziren. Zortzi urtez etengabe izan zen dinamizatzaile UEUko bertsolaritza sailean Iru\u00f1eko Larraona ikastetxean 17 hitzaldi eman zituen 1984tik 1990era bitarte. Horien artean hauek:\nBertso-eskoletan.\n1984tik aurrera irakasle ibili zen hainbat bertso-eskolatan, Bizkaiko Ikastolen Elkarteak bertsolaritza eskoletara zabaltzeko proiektuaren barruan. Laurogeita hamarreko hamarkadan goi mailara iritsi ziren Bizkaiko bertsolari gehienak haren ikasleak izan ziren. Besteak beste, bertsolari hauek pasa ziren haren eskuetatik: Unai Iturriaga, Igor Elortza, Onintza Enbeita, Iratxe Ibarra, Aritz Lopategi, Etxahun Lekue, Arkaitz Estiballes, Xabier Paya... baita Josu Goikoetxea gai-jartzaile eta idazlea, Zihara Enbeita irakasle, gai-jartzaile eta epailea, eta Ander Lipus antzezlea ere."}
{"id": "76235", "revid": "23317", "url": "https://eu.wikipedia.org/wiki?curid=76235", "title": "Arabako Bertsolari Txapelketa", "text": "Arabako Bertsolari Txapelketa bertsolaritzaren arloan herrialde honetan antolatutako ekimen garrantzitsuena da.\nHistoria.\nGasteizko eta Aiarako bertso-eskolak Arabako zaharrenak dira, eta horien eskutik probintzia mailako lehen Txapelketa Nagusia antolatu zuten 1984an. Geroago, 1987tik 2000ra \"Araba-Bizkaiko txapelketa\" burutu zuten eta azkenik 2002tik aurrera urtero Arabako Bertsolari Txapelketa bera abiatzen dute, finala beti ere Gasteizen egiten dutelarik. Asier Otamendi da txapel gehien jantzi izan duen bertsolaria.\nBestela, Arabako Bertsozale Elkartea 1993an sortu zuten, eta 1990etik 2001era paraleloki \"Prudentzio Deuna-Estibalizko Ama\" bertso sariketa antolatu zuten, tarte hartan Araba mailako sari nagusia izan dena. Araba-Bizkaia txapelketan irabazle guztiak bizkaitarrak izan ziren eta ondorioz Prudentzio Deuna Txapelketaren irabazleak kontsideratzen dira urte haietako Arabako txapeldun.\n2010tik aurrera bi urtean behin Arabako Kuadrila arteko txapelketa jokatzen da. 2014an eta 2016an ordea ez zen txapelketa gisa antolatu eta beraz urte horietako irabazlerik ez dago. 2018an berriz ekin ziote lehiaketa formatuari. 2021eko bakarkako txapelketarako sailkapen fasea burutu ondoren COVID-19 pandemiak eragindako murrizketek txapelketaren martxa egokia oztopatuko zutelakoan formato berri bat inprobisatu zen, binakako txapelketa. 2022ko negurako planteatu zen Banakako Txapelketa berria eta hau ere udaberrira atzeratu behar izan zen.\nTxapelak.\nTxapelketa guztiak kontutan hartuta (Arabako txapelketa + Prudentzio Deuna sariketa):"}
{"id": "76236", "revid": "77002", "url": "https://eu.wikipedia.org/wiki?curid=76236", "title": "Zigor Enbeita", "text": "Zigor Enbeita (Abornikano, Urkabustaiz, Araba, 1971-) bertsolaria da. Arabako Bertsolari Txapelketa bi alditan irabazi du, 2003an eta 2006an. Horrez gain, Prudentzio Deuna bertso lehiaketa beste bitan irabazi du."}
{"id": "76237", "revid": "71145", "url": "https://eu.wikipedia.org/wiki?curid=76237", "title": "Pagoetako Kurutzea", "text": "Pagoeta edo Pagoetako Kurutzea Gipuzkoako iparraldean dagoen mendia da, Urola Kostan kokatutakoa itsasoaldetik ez urrun.\nPagoetako mendigunean beste hiru tontor baditugu, Urruztumeako punta (678 m), Murruzaila edo Murugil (714 m) eta Olarteta (712 m), hirurak ala hirurak mendi hau baino garaiagoak."}
{"id": "76240", "revid": "96586", "url": "https://eu.wikipedia.org/wiki?curid=76240", "title": "Frank Sinatra", "text": "Francis Albert Sinatra (Hoboken, 1915eko abenduaren 12 - Los Angeles, 1998ko maiatzaren 14) Estatu Batuetako aktore eta abeslaria zen.\nBizialdia.\nSinatrak hiru seme-alabak izan zituen: Nancy, Frank Jr. eta Tina, guztiak Nancy Barbato (ezkontza 1939-1951) lehenengo emaztearekin. Gero, hirutan ezkondu zituen aktorea hauek: Ava Gardner (ezkontza 1951-1957), Mia Farrow (ezkontza 1966-1968) eta Barbara Marx (ezkontza 1976-1998).\nAskoren ustez, historiako abeslari herrikoirik onena da. Bere errepertorioa AEBetako konpositore ezagun garrantzitsuenen obran oinarritzen da (Cuelo Portero, Sammy Cahn\u2026), eta bere kategoria artistikoa kalitate bikainean oinarritzen da, kanten letretako emozio eta sentimenduak transmititzen dituen interpretatzailea. Teknikoki, arnasketaren kontrola menderatzen duelako bereizten da. Ahotsaren maila baxu-baritono batenaren antzekoa da.\nSinatrari, gainera, aitortzen zaio soinua anplifikatzeko bitartekoen erabilera kontzientea egin duen lehen abeslaria izan dela, ahotsa orkestren gainetik jartzeaz gain (haiek baitziren XX. mendearen hasierako Ipar Amerikako herri-musika menderatzen zutenak), entzulearen belarriaren intimitatera hurbiltzen duena.\nSinatraren erabateko ospea bere bizitza osoan zehar nabaritu zen ia. Hala ere, 50.eko hamarkada izan zen arrakastatsuena; azken hori, zehazki, Capitol konpainiarentzat egindako diskografiaren ondorioz arte-kalitate handienekotzat jotzen direnak dira\nAktore gisa, Sinatra artista intuitibo hutsa izan zen, ez baitzen gai grabazio bateko ohiko saiakuntza eta errepikapenak egiteko, eta, beraz, haren interpretazioak oso biziak eta irregularrak izan ohi dira. Aktore-lanak garrantzi handia izan zuen bizitzan; izan ere, \"From Here to Eternity\" (1953) izan zen, hain zuzen ere, 40ko hamarkadatik 1950eko hamarkadara bitarteko pertsona- eta arte-krisi batetik ateratzeko bidea eman ziona, eta bere ospearen gailurrera iritsi zen behin betiko, Oscar saria irabazi zuen lan horregatik bigarren mailako aktore onenaren atalean.\nDiskografia.\nHona hemen Sinatrak egindako LPen zerrenda:"}
{"id": "76241", "revid": "336", "url": "https://eu.wikipedia.org/wiki?curid=76241", "title": "Rock Hudson", "text": "Rock Hudson, jaiotza izenez Roy Harold Scherer Jr. (Winnetka, 1925eko azaroaren 17a - Beverly Hills, 1985eko urriaren 2a) Estatu Batuetako zinema antzezlea izan zen.\nBizitza.\nUniversal etxeak ekoitzitako western eta abentura filmetan parte hartu ondoren (\"Winchester '73\", 1950; \"Bend of the River\", 1952), Raoul Walsh zuzendariarekin egin zituen lehen lan nagusiak: \"Scarlet Angel\", \"The Lawless Breed\", (1952), \"Sea devils eta Gun Fury\" (1953). Douglas Sirk zuzendariak aukerako lanak eskaini zizkion eta harekin egin zituen, segur aski, filmik onenak: \"Magnificent Obssession\" (1953), \"Captain Lightfoot\" (1954), \"All that Heaven Allows\" (1954), \"Written on the Wind\" (1956).\nAipatzekoak dira ere beste zuzendari batzuekin egin zituen \"Giant\" (1956), \"Somethin of Value\" (1957), \"This Earth is Mine\" (1959), \"The Last Sunset\" (1961) eta \"Man\u2019s Favorite Sport?\" (1964) filmak. 1966tik aurrera garrantzi handirik gabeko filmak egin zituen. 1970eko hamarkadan \"McMillan &amp; Wife\" telesaileko protagonista izan zen.\n1985eko urrian hil zen, HIESak jota; haren heriotzaren oihartzunak eritasun horren larritasunaz jabetzeko balio izan zuen."}
{"id": "76253", "revid": "12788", "url": "https://eu.wikipedia.org/wiki?curid=76253", "title": "Anthony Quinn", "text": "Anthony Quinn (Chihuahua, 1915eko apirilaren 21 - Boston, 2001eko ekainaren 3), izen osoa Antonio Rodolfo Quinn Oaxaca, mexikar aktore, idazle eta margolaria izan zen. Ibilbide luze eta oparoa izan zuen, mota, herrialde, izaera, lanbide eta garai anitzetako pertsonaiak antzeztuz. Bi aldiz eskuratu zuen , Elia Kazanen \"Viva Zapata!\" (1952) filmagatik bata, eta Vincente Minnelliren \"Lust For Life\" (1956) filmarengatik bestea. \nBitxikeria gisa, \"The Passage\" (1979) filmean euskal artzain bat hezur-haragitu zuen.\nBizitza.\nAnthony Quinn 1915eko apirilaren 21ean jaio zen, Mexikoko Chihuahua hirian. Aita irlandarra zuen eta ama azteka, biak Pancho Villaren aldean borrokatutakoak. Berak iraultzaile odola zuela esaten zuen beti. El Pasora joan ziren gurasoak bi urte zituela, Texasera, eta emigranteek lan egiten zuten lurretan batetik bestera igaro zuen haurtzaroa, Kalifornian. Zineman hasi aurretik lan asko egin zituen. Arkitektura ikasten ere hasi zen; baina, ahoan zuen akats bati esker, ahoskatzen ikastera joan eta bizitza norabidez aldatu zion. An-\ntzerkian hasi zen, eta 1936an egin zuen lehen filma, \"The Milky Way\", figurante moduan. \nHasieran filmetako gaiztoa zen, baina izaera horrek ez zuen bere bizitzarekin zerikusirik, seduktorea baitzen. 1937an ezkondu zen lehen aldiz, Katherine DeMillerekin, Cecil B. DeMille zuzendariaren alabarekin. 1965ean banandu ziren. Urte batzuk geroago Quinnek onartu zuen ezkondu eta egun berean jipoitu zuela emaztea, birjina ez zela konturatu zenean. Izaera hark iskanbila bat baino gehiago eragin zion.\nUrteak egin zituen gaizkile, gangster eta indiarrarena egiten. Gizon altu eta handiak aurpegiera aproposa zuen rol horietarako. 1943an, arrakasta handia izan zuen William A. Wellmanek zuzendutako The Ox-Bow Incident filmare-\nkin. Baina Broadwayn egindako \"Desio izeneko tranbia\" antzerki-lanak zabaldu zizkion aukerak, hamaika roli bidea eginez. 1952an, Elia Kazanen \"Viva Zapata!\" filmean Emiliano iraultzailearen anaiaren rola betetzegatik eskuratu zuen, eta harrezkeroztik ez zen geratu.\n1950eko eta 1960ko hamarkadetakoak ditu filmarik ezagunenak eta onenak: \"La strada\" (1954), \"Notre Dame de Paris\" (1956), \"Last Train from Gun Hill\" (1959), \"The Guns of Navarone\" (1961), \"Barabbas\" (1961), \"Lawrence of Arabia\" (1962), \"A High Wind in Jamaica\" (1965), eta beste hamaika. Bigarren Oscarra 1956an jaso zuen, \"Lust for Life\" Vincente Minnelliren filmean egindako lanagatik, hori ere taldeko aktore gisara. Bestalde, bi aldiz egon zen izendaturik aktore onenaren Oscarra eskuratzeko. 1957an, George Cukorren zuzendaritzapean egindako \"Wild is the Wind\" filmagatik, eta 1964an Michael Cacoyannisen \"Zorba the Greek\"-engatik. Azken hori zuen film maiteena. Bera Zorba bezalakoa zela esaten zuen, \"pasioz eta indarrez beteriko gizona\".\n1960ko hamarkadaren hasieran, Erroman \"Barabbas\" egiten ari zela, Iolanda Addolorirekin maitemindu zen. Katherine DeMillerengandik 1965ean bereizirik, 1966an ezkondu zen Iolandarekin, eta 1997an banandu. Urte hartan, semeetako batek salatu egin zuen, bere ama jotzen zuelako. Kathy Benvinekin ezkondu zen urtebetera, eta bi seme-alaba izan zituzten.\nAnthonyren aktore lanak gainbehera zihoazen bitartean, beste arte jarduera batzuetan ezarri zuen bere indarra. Umetatik, margotzea zen bere beste pasioetako bat, eta pintore eta eskultore gisara egindakoengatik onespen handia lortu zuen.\n2001eko ekainaren 3an hil zen, pneumoniak jota."}
{"id": "76254", "revid": "336", "url": "https://eu.wikipedia.org/wiki?curid=76254", "title": "Tony Curtis", "text": "Tony Curtis (New York, 1925eko ekainaren 3a - Las Vegas, 2010eko irailaren 29a), jaiotzez Bernard Schwartz, estatubatuar aktorea izan zen. Ibilbide luzea izan bazuen ere, 100 film baino gehiago, 1950eko eta 1960ko hamarkadetan izan zuen arrakasta gehien: \"Houdini\" (1953), \"Sweet Smell of Success\" (1957), \"The Defiant Ones\" (1958), \"The Vikings\" (1958), \"Some Like It Hot\" (1959), \"Spartacus\" (1960), \"Taras Bulba\" (1962), \"The Boston Strangler\" (1968) eta abar.\nJamie Lee Curtis eta Kelly Curtis aktoreen aita izan zen.\nLehenbiziko urteak.\nTony Curtis Hell's Kitchen jaio zen, New Yorken, 1925eko ekainaren 3an, baina haurtzaroa Bronxen igaro zuen. Gurasoak, Emanuel Schwartz eta Helen Klein, hungariar jatorriko juduak ziren, aita \u00d3p\u00e1lyikoa eta ama Nagymih\u00e1lykoa. 5 edo 6 urte bete arte ez zuen hungariera besterik ikasi. Aita jostuna zen eta sendia denda atzean bizi zen, gurasoak alde batean eta Julius, Robert eta Tony anaiak bestean. Amari eskizofrenia diagnostikatu zioten geroago, eta anaia Robert ere instituzio batean sartu behar izan zuten gaixotasun berak jota.\nOso familia behartsua zen. Zortzi urte zituenean, hilabete bat pasatu zuen umezurztegi batean Juliusekin batera, gurasoek jatekorik ere ez zutelako. Lau urte geroago, Julius hil zen kamioi batek harrapaturik. Garai hartan Tony auzoko bandan ibiltzen zen, eskolara joan beharrean lapurreta txikiak egiten, eta eraso antisemitak ere pairatu zituen. 11 urte zituenean, bizilagun baten ahaleginari esker, Boy Scouten udaleku batera joan zelarik, gainerako haurrak aho zabalik uzten zituen bere bizitzari buruzko kontakizun fantastikoekin. Seward Park High Schoolera joan zen, eta bertan egin zuen lehenbiziko aktore lan txikia, 16 urterekin, eskolako antzerkian.\n1944an, AEBetako itsas armadan izena eman zuen, eta Ozeano Bareko itsaspekoen ontzidian ibili zen Bigarren Mundu Gerra amaitu arte, USS Proteus-en zehazki. 1945eko irailaren 2an, japoniarren errenditzearen lekukoa izan zen, Tokioko badian baitzegoen gerraontzi horretan.\nAntzezle ibilbidea.\nGerra ostean, soldadu ohientzako egokitutako ikasketak egin zituen New Yorkeko City Collegen, eta interpretazioa ikasi zuen Greenwich Villagen, Erwin Piscatorrek zuzendutako The New School-en. Besteak beste, Elaine Stritch, Harry Belafonte, Walter Matthau, Beatrice Arthur eta Rod Steiger izan zituen ikaskide. Artean eskolan zegoela, Joyce Selznick talentu-ehiztariaren arreta erakarri zuen.\n1948an, 23 urte zituela, Hollywoodera iritsi zen. Universal Picturesek izena aldatu zion eta, Bernard Schwartz beharrean, Tony Curtis izan zen handik aurrera. Saiatu ziren aktore gazteari esgrima eta ekitazioa irakasten baina, berak esan zuenez, garai hartako interesak emakumeak eta dirua zituen. \"Criss Cross\" (1949) filmean egin zuen debuta, kredituetan agertu gabe. Ondoren, \"City Across the River\" (1949), \"Woman in Hiding\" (1950) eta \"Winchester '73\" (1950) westerna etorri ziren.\nTonyk miresleen eskutitz anitz jasotzen zuenez, 1951n Universalek rol protagonista eman zion \"The Prince Who Was a Thief\" filmean, eta arrakasta handia izan zuen. Harrezkero, oso ibilbide luze eta oparoa izan zuen, baina 1950eko eta 1960ko hamarkadetan egin zituen lanik hoberenak: \"Houdini\" (1953), \"Sweet Smell of Success\" (1957), \"The Defiant Ones\" (1958, izendapena lortu zuena), \"Some Like It Hot\" (1959), \"Spartacus\" (1960), \"Who Was That Lady?\" (1960), \"The Great Impostor\" (1961) edota \"The Boston Strangler\" (1968).\nAzken urteak eta heriotza.\n1970eko hamarkadatik aurrera, zinemako eta telebistako lanak tartekatu zituen. Besteak beste, Elia Kazanen \"The Last Tycoon\"-en (1975), Ken Hughesen \"Sextette\" komedia musikalean (1978) eta Guy Hamiltonen \"The Mirror Crack'd\"-en (1980) parte hartu zuen. Bestalde, gero eta denbora gehiago eskaini zion pinturari, eta haren margolanak aintzat hartuak izan ziren; 2007tik, \"The Red Table\" New Yorkeko Metropolitan Museum of Arteko bilduma iraunkorrean dago.\n1995ean, Frantziako Kultura Ministerioak Arte eta Letretako Ordenako zaldun izendatu zuen. 2006an, Sony Ericsson Empire saria eman zioten, eta 1960tik Hollywoodeko ospearen pasealekuko izarra zuen; hala ere, Oscar saririk ez irabaztearen desilusioa zeukan.\n2010eko irailaren 29an hil zen, Las Vegasen, bihotzekoak jota. Urriaren 4an eman zioten lur, Nevadako Green Valleyko Palm Memorial Park Cemeteryn. Hiletan, besteak beste, Jamie Lee Curtis eta Kelly Curtis alabak, Arnold Schwarzenegger, Ron Jeremy, Rich Little, eta Vera Goulet, Robert Gouleten alarguna, Kirk Kerkorian, Kirk Douglas eta Phyllis McGuire egon ziren.\nEzkontzak eta seme-alabak.\nSei aldiz ezkondu zen. Lehenbiziko emaztea Janet Leigh antzezlea izan zen. 1951n ezkondu eta 1962an bereizi ziren. Bi alaba izan zituzten, Jamie Lee Curtis eta Kelly Curtis, biak aktoreak. Ondorengo emazteak hauek izan ziren:"}
{"id": "76260", "revid": "512", "url": "https://eu.wikipedia.org/wiki?curid=76260", "title": "Ma'rib gobernantzia", "text": "Ma'rib (arabieraz \u0645\u0623\u0631\u0628) Yemengo 21 gobernantzietako bat da. Bere hiriburua Ma'rib da. 17.450 km\u00b2ko azaleran 241.690 biztanle zituen 2004an. 1984an petrolioa aurkitu ondoren Ma'rib hiria hiriburu bilakatu zen."}
{"id": "76261", "revid": "119347", "url": "https://eu.wikipedia.org/wiki?curid=76261", "title": "Atxulo (Bakio)", "text": "Atxulo Bakioko (Bizkaia) XVIII. mendeko leize bat da. Haitzaren arrakalak labarrenerako bidea ematen du. Arrantza toki ezaguna da Bakion.\nEgitasmoak.\nBakioko udalak \"Ohija\" izeneko proiektua eraiki nahi du Atxulotik hurbil. Proiektua 435 etxebizitza eta golf-zelai batek osatzen dute."}
{"id": "76263", "revid": "5834", "url": "https://eu.wikipedia.org/wiki?curid=76263", "title": "Raymah gobernantzia", "text": "Raymah (arabieraz \u0631\u064a\u0645\u0647) Yemengo 21 gobernantzietako bat da. 2.239 km\u00b2ko azaleran 394.448 biztanle zituen 2004an, sortu zen urtean. Izan ere 2004an Sanaa Gobernantziatik bereizi zuten. Ez du hiriburu ofizialik."}
{"id": "76264", "revid": "512", "url": "https://eu.wikipedia.org/wiki?curid=76264", "title": "Sa'dah gobernantzia", "text": "Sa'dah (arabieraz \u0635\u0639\u062f\u0629) Yemengo 21 gobernantzietako bat da. Bere hiriburua Sa'dah da. 12.370 km\u00b2ko azaleran 693.217 biztanle zituen 2004an. 2004tik aurrera Imam batek bultzatutako gatazka handia egon da, Yemengo gobernuarekin dituen desadostasunak direla eta. Bake-akordioa duten arren nahiko ez-egonkorra da."}
{"id": "76265", "revid": "1484", "url": "https://eu.wikipedia.org/wiki?curid=76265", "title": "Edertasun", "text": "Edertasuna izaki, leku, objektu edo ideia batek izan dezakeen ezaugarri bat da zeinak gozamen, transzendentzia eta ongizate sentimenak sortzen dituen. Edertasuna duenari eder deritzo. Ederra zer den eta edertasuna zer den bereizteko ahaleginetan aritu izan da filosofiaren baitan estetika deritzan atala oraindik guztiz argitzeke dagoen arazoa delarik. Edertasuna giza pertzepzio eta sentipenei loturik dago bai eta giza kultura eta pentsamoldeei ere; eta horren ondorio gizakion kultura eta molde guztiekin bat datorren definizioa gauzatzea zilegi da, subjektibotasuna baita edertasunaren ezaugarrietako bat. Gizaki gehienek edertasuna harmonia, atsegin, osotasun, proportzio eta zuzentasun kontzeptuekin erlazionatzen dute ederra denak ezaugarri horiek izan ohi baititu alderantzizkorik esan ez badaiteke ere.\nKontzeptuaren bilakaera.\nMendebaldeko kulturetan edertasunari buruzko lehen teoriak Antzinako Greziako filosofo presokratikoek burutu zituzten, Pitagorasek besteak beste. Pitagorikoek beste hainbeste gauzarekin egin zuten legez erlazio matematikoak bilatu nahian aritu ziren matematika eta edertasunaren arteko jokoa argitzekotan. Aintzinako filosofo hauek aurkitu zuten gaur egun urrezko zenbakia deritzana zeinak naturan ageri ohi diren forma ugariren atalen arteko proportzioan antzeman litekeen. Laburbilduz mendebaldeko edertasunaren lehen definizioetan proportzioaren dohainak aipatuko lirateke, baita bide batez simetriarenak ere. Proportzio eta simetria izan ziren hain zuzen antzinate klasikoko artelanen moldea greziako arkitekturan antzeman litekeena.\nAntzinate Klasikoa.\nPolikletos.\nPolikletosen irudia funtsezkoa da Grezia klasikoan edertasunarekiko zuten kontzeptua ulertzeko. Bere teoria \"Canon\" tratatuan aurkeztu zuen, zeina era berean arteari buruz ezagutzen den lehen tratatu teorikoa baiten. Dena den, \u00a0badirudi bertan agertzen diren ideiak garaian ezagunak zirela eta haiek biltzen zituzten eskuliburuak tailerretan jada ohikoak zirela. Polikletosen teoriaren iturri garrantzitsuenetakoa Galeno izeneko fisikoaren testu bateko pasarte bat da, K.a. II. mendekoa (\"Canon\" baino sei\u00a0 mende geroagokoa), argi geratzen delarik testuak izandako garrantzia ez bakarrik idatzi zen garaian, Antzinate guztian zehar baizik. Fisiko batek idatzitako testuan gorputzaren edertasunaren inguruko behaketak agertzea arraroa iruditu arren,\u00a0 medikuntza greziarrak esanahi kulturala ere bazuen, zientzia enpirikoa izateaz gain. Galenok edertasunaren inguruan zuen ideia Polikletosen berdina zen: edertasuna ez da substantzia edo gorputz jakin bat, alegia ez da unitate bat, konposizioa baizik, sistema bat; proportzio harmoniatsu eta orekatuen sisteman oinarritzen zen edertasuna.\nPolikletosek, bere teoria formatu literarioan aurkezteaz gain, eskultura moduan ere aurkeztu zuen eskultura arkaiko eta protoklasikoaren arrastoak zituena oraindik ere, eta zeinak bere planteamendua\u00a0 eskultoreren baten tailerrean jaioa izan zela aditzera ematen duen. Aipatutako eskultura, \"Doriforoa\" da, nahiz eta aurrerago kanon bera jarraituaz beste eskultura bat ere egin zuen, \"Diadumenoa\". Bertan, edertasuna, etorkizunean garaitua izan zitekeen baina jarrera lasai eta orekatuan zegoen kirolari garailearen bidez irudikatu zuelarik.\nHala eta guztiz ere, tailerretako eskuliburu konbentzionalekin ez du zerikusirik Polikletosen \"Canon\"-ak. Izan ere, eskulturak egiteko argibideak azaldu beharrean, giza-gorputzaren proportzio idealen bidez, alegia antropometria jakin baten bidez edertasuna lortzeko jarraibideak aurkeztu baitzituen bertan. Honela, argi dago Polikletosentzat eskultoreek beraien ekoizpena burutzerako garaian gizakiaren proportzioen ezagutza izatea ezinbesteko baldintza zela edertasuna lortu ahal izateko..\n\u00a0 \u00a0 \u00a0 \u00a0 \u00a0\u00a0 Erwin Panofskyren arabera, Polikletosen sistemaren izaera organikoa zen, eta hau izan zen garaian eskulturak naturaltasunerako bidea hartu izanaren gakoetariko bat. Aurretik, besteak beste, Egipziarrak figura bat irudikatzerakoan laukiaren egituratik abiatzen ziren bitartean (laukien eta gorputzaren osotasunaren artean inolako harreman zuzenik ez zegoelarik), Polikletosek gorputza osatzen zuten elementuen arteko harremana zuen abiapuntutzat. Honela, osotasunaren edertasuna, enborra, organo eta azpi-organoen arteko loturaren baitakoa litzateke.\nGorputza ez zen tamaina bereko hainbat moduluren baturan egituratzen, hura osatzen duten organo edo gorputz-adarren tamaina eta forma ezberdinen arteko harreman eta proportzioetan baizik; atzamar baten eta beste baten arteko erlazioan, atzamarren eta eskuaren arteko erlazioan, eskuaren eta besoaren artekoan, besoaren eta gainerako gorputz-adarren artekoan, etab. \u00a0Polikletosek kanonarekiko, eta beraz, edertasunarekiko zuen ikuspuntua, formula aritmetiko sinple eta erlazio geometriko neurgarrietan oinarritzen zen aldi berean. Horrenbestez, eskultura edertasuna plasmatzeko tresna gisa ulertzen zuen eskultore greziar honek.\nPlaton.\nPlatonek garatu zuen edertasunaren kontzeptua ulertzeko, filosofo greziarraren ideien teoria orokorra, baita bertan \"mimesis\" kontzeptuak duen garrantzia ulertzea ere funtsezkoa da.\nIdeien teorian, Platon harremanaturik dauden \u201cmundu sentikorra\u201d eta \u201cIdeien mundua\u201dz arituko da. \u201cMundu sentikorra\u201d zentzumenen bidez hauteman dezakeguna da eta \u201cIdeien mundua\u201d ordea, zentzumenekin hauteman ezin duguna, mundu adigarria.\nIdeien munduan ez dago dualtasunik ezta aldaketarik ere, \u201cmundu sentikor\u201dean ez bezala, zeina itxurazko errealitatea den. Beraz, ideiak \u201cmundu sentikorra\u201dren abiapuntua dira azken batean, eta alderantziz, \u201cizate sentikorra\u201dk haien isla, mimesis prozesu baten bidez sortutakoak alegia.\nIdeien teorian \"mimesis\" edo imitazioaren kontzeptua ardatz nagusienetakoa da. Baina, zer da \"mimesis\" edo imitazioa Platonen pentsamenduan?\n\u201cIrudi\u201d hitzaren erabilera platonikoak bere imitazioaren teoriak zuen errealitatearen ikusmolde ierarkikoarekin zituen loturak erakusten ditu, non errealitate empirikoa (mundu sentikorra) \u201cizate absolutu\u201d batera egiten den hurbilketa besterik ez den. Irudia, imitatzen den objektu material horren hurbilketa da, inoiz ez benetako kopia bat. Hitz gutxitan, imitazioa edo \"mimesis\"a iradokizun edota ebokazio hori litzateke. Hori dela eta, Platonek behe-mailakotzat jotzen du imitazioa, alde batetik \u201cizate\u201daren ierarkian \u201cirudia\u201dk duen lekuagatik, baita imitatzaileak objektua ongi ezagutu beharrean, alegia horren atzean dagoen ideia ezagutu beharrean, soilik bere itxura ezagutzen duelako ere. Beraz, irudiaren imitazioan pertzepzio sentsuala nahasia da eta esperientzia optikoa egiarik gabekoa.\nIdeien mundua: ongia eta edertasunaren garrantzia.\nUnibertsoa artista jainkotiar batek sortutako artelan batekin alderatzen da pentsamendu platonikoan. Artista jainkotiar honek -\"demiurgo\"a\u2013 mundu erreala itxuratzen du, ideien munduan oinarrituz mimesiaren bidez. \"Demiurgoa\"k sortutako mundu fisikoa eredu idealen mundua bezalakoa izatea ezinezkoa dela azaltzen du Platonek, nahiz eta ideien munduaren antzekoa izan, haietan oinarriturik baitago.\n\"Timeo\"n, Ideien munduan aurkitzen diren ongia eta edertasuna unibertsoari ordena eta zentzua ematen diotenak direla azpimarratzen du Platonek. Unibertsoa osatzen duten alderdiak ongia eta edertasunaren arabera ordenatzen dira, \"demiurgoa\"ren adimenaren laguntzarekin. Baina unibetsoaren perfekzioa eta honen eraginez, edertasuna, ez da ausaz ematen, \"demiurgoa\"ren adimenak ezarritako ordenaren eraginez baizik.\nIzate, ontasun eta edertasunaren arteko identitate eta harreman bat ezarriko da. \"Kosmos\"a ederra izango da eredu dituen ideietara hurbiltzen den heinean, edertasunak beti duelako oinarrian gauzen \"esentzia\" (izatea), \"xedea\" (ontasuna) eta \"forma\" (edertasuna). Ikuspegi honetan unibertsoak helburu jakin bat dauka eta ordena batean mugituko da. \nGizakion helburua: edertasun eta ongiaren lorpena.\nFilosofo greziarrak, gizakien nahi eta xede nagusiena edertasuna dela, eta bizitzako erabakiak honen bila hartu beharko genituzkeela adierazten du: edertasunaren kontenplaziotik ematen baitzaio izateari zentzua eta konplexutasuna.\nPlatonen etika azaltzeko elementurik garrantitsuenetarikoa \"Eros-\"aren kontzeptua da, honen bidez iritsiko garelako ongira eta edertasunera, maitasuna eta edertasuna baitira gizakiaren perfekzioaren bidea. Lehenengoak arima, adimena, ordena eta justizia azaleraztea izango du helburu eta edertasunak, ordea, \"Eros-ar\"i sortzeko gaitasuna emango dio. Bere lanetan azaltzen duenez, mundu gizatiarreko edertasunarekin liluratzen da gizakia. Baina elementu material hauetako edertasunean soilik murgilduta gelditu ordez, hauen bidez, gizakiek, guztizko edertasunarekin bat egiteko aukera dute, alegia perfekzio moralera iristekoa. Eta horretarako, mundu batetik besterako bidaia egiteko, \"Eros-\"aren presentzia ezinbestekoa izango da.\nGreziar filosofoak idatzitako elkarrizketa ezberdinetan edertasunaren ezberdintzeak proposatzen ditu. \"Errepublika\" eta \"Legeak\"en jasotzen diren aipamenak aztertuta, Platonek gorputzaren eta arimaren edertasuna alderatzen dituela hauteman daiteke, gorputzaren edertasunak izaera negatiboa duelarik eta arimaren edertasunak perfekzioaren bidean jartzen gaituela azpimarratuz. Benetako maitaleak gorputz ederra bere \"izate eder\" horretan maite duela eta ez bere \"gorputz izate\"an argitu nahi digu Platonek ideia honetan, gorputz materikoa mundu fisikoari baitagokio eta arima berriz, ideiei.\nEdertasuna (ideia) topatzeko bidean ongi eratutako arimaren parte-hartzea nahitanahiezkoa da, oinarri idealen arabera (forma, armonia eta neurria) ordenatzen den heinean, pixkanaka edertasun maila garaiagoak kontenplatuz, eta ondorioz, arima bera ederra bilakatu dadin elementu berriak agertzen doazelarik: batasuna eta ordena.\nJarreren edertasunari, gorputzaren edertasunari baino garrantzia handiagoa ematen zaio idatzi hauetan, arima baita gorputz materikoari bizia ematen dion elementua, gorputza, honen partaidetzarik gabe, objektu hutsa litzatekeelarik. Ideia hau nolabait \"Errepublika\"n zegoen jasoa, Platonen lanen ondorengo berrirakurketetan antzematen denez, edertasuna bertutearekin eta beraz ongiarekin, eta bizioa zatarkeriarekin lotu zuenean .\n\"Filebo\" eta \"Timeo\" gogoetetan Platonek edertasuna era kuantitatibo batean aurkezten du ordea.\n\"Timeo\"n edertasuna izaera harmonikoaren kontzeptuarekin uztartzen du, eta honen baitan edertasun neurgarri batez hitz egiten du, elementu bakoitzaren arteko erlazioaren oinarrian zenbakia eta proportzioa daudela esanaz. Harmonia sortzen duen edertasunaren eredua, erregulartasuna, errepikapen erritmikoak eta irudi simetrikoak izango dira honela.\nBeraz, arimaren formazioak ordena morala eta estetikoa lortzen doanean, alegia edertasuneratz doan heinean, ekintza ederrak egiten hasi eta hauek dira bertutera eramango gaituztenak.\nLaburbilduz, Platonen edertasun kontzeptua ideal batean oinarrituta dagoen kontzeptua da, arima eta ekintza harmoniatsu, neurridun, ordenatu eta bateratzaileen bidez lortuko dena. Gorengo ideia dena hierarkikoki eta honetara iristea ia ezinezkoa dena zinez.\nPlotino.\nPlotinok edertasunaren kontzeptuan sakondu zuen, eta horretan, tarteka ikus-arteen inguruko planteamendu teoriak garatu zituen. Pentsamolde hau guzti, bere lehen tratatuan bildu zuen, \"Eneadas\"en, metafisika eta mistika ere landu zituelarik bertan.\n\u00a0 \u00a0 \u00a0 \u00a0 \u00a0\u00a0 Neoplatonismoaren sortzailea izan zen heinean, Platonen ideietan oinarrituko da bere edertasunaren inguruko teoriak sortzeko (munduaren dualismoa kontuan hartuta). Nahiz eta Platonek bezala edertasuna ideia gorena balitz bezala ulertzen duen, bere idatzietan edertasun enpirikoaz ere hitz egingo du (Aristotelesen eraginez) eta horretarako ikus-arteez baliatuko da; izan ere, bere ustez naturako gorputzak ederrak izan daitezke, baina edertasun hori formak atxikituko dio. Hala ere, azken elementu hauek ez dute inoiz guztizko edertasunik lortuko, materiak formari erresistentzia egingo baitio hain zuzen ere. Gainera, edertasun hori soilik formaren egilearengan egongo da osotasunean Plotinoren ustez, azken finean, artisauaren ariman ideia bera baitago eta bertan ez du materiaren erresistentziarik izango. Puntu honetan aldaketa nagusietariko bat egongo da Platonen ikuspegiarekiko, izan ere berak mimesiarekiko ikuspegi negatiboa zuen bitartean, Plotinok ikuspegi negatibo hori materiarengan izango du, eta ez mimesiaren kontzeptuan.\nBestalde, materian irudikatzen diren formek interes berezia izango dute filosofo klasikoarentzat, bitartekari lana egin ahal izango duelako gizakiarengana edertasuna (ideia) hurbiltzeko prozesuan. Izan ere, forma txertatzean, materiari edertasunaren ideia ere txertatzen zaio, nahiz eta hau bere osotasunean ez izan, aipatu bezala materiak ideia edo formari beti erresistentzia egingo diolako. Dena den, bitartekari-harreman honen alderdi arriskutsuaz ere ohartzen da, gizakia soilik materialtasun horretan gelditu daitekeelako hain zuzen ere (Nartziso-ren mitoarekin alderatu daiteke).\n\u00a0 \u00a0 \u00a0 \u00a0 \u00a0\u00a0 Filosofo honen edertasunaren kontzeptuak iraultza edo aldaketa izugarria suposatu zuen,\u00a0 lehenago aipatutako Polikletosen ideien aurka argi eta garbi agertu baitzen. Alde batetik, simetriaren ideia guztiz baztertu zuelako, Polikletosek edertasunaren oinarrian ipini zuen bitartean. Beste aldetik, edertasuna sinplea dela aldarrikatuko du Plotinok, eta ez konposatua; honen aurrean, osotasuna sortzen duten zati bakoitza ederra izan zitekeela esan zuen, zati hauek sinple edo partikularrak ere diren bitartean.\n\u00a0 \u00a0 \u00a0 \u00a0 \u00a0\u00a0 Platonen ideiak berreskuratuz, Plotinok berriz ere edertasuna ideia abstraktu moduan definituko du, eta ez zerbait neurgarria balitz bezala; beraz, edertasuna ez da modu matematiko baten bidez identifikatuko, arimaren bitartez baizik. Hain zuzen ere, bai arimak eta baita edertasunaren ideiak ere, Ideien munduan baitute jatorria, eta hala izanik, elkarri identifikatzeko gai dira Plotinoren pentsamenduaren baitan. Honela bada, arimak edertasuna ikustean berehala identifikatuko du, biak baitira esentziak, abstraktuak.\n\u00a0 \u00a0 \u00a0 \u00a0 \u00a0\u00a0 Honetaz gain, Platonen pentsamendutik edertasuna ontasunarekin parekatzeko ideia ere berreskuratuko du, ederra dena ongiarekin erlazionatuz eta beraz, ideiarik garrantzitsuenekin lotuta, eta alderantziz, itsusia dena gaiztakeriarekin erlazionatuz. Azkenik, esatekoa da edertasuna eta ontasuna gizakiok kanpotik hautemango ditugun ezaugarriak direla, ez baitaude izatez eta jaiotzez gizakiaren barnean."}
{"id": "76266", "revid": "336", "url": "https://eu.wikipedia.org/wiki?curid=76266", "title": "Tom Jones", "text": "Thomas John Woodward edo Tom Jones (Pontypridd, Rhondda Cynon Taf, 1940ko ekainaren 7a) pop abeslari galestarra da, haren ahots boteretsu eta indartsuagatik, diskografia zabala eta abesti arrakastatsuak egiteagatik aski ezaguna."}
{"id": "76269", "revid": "336", "url": "https://eu.wikipedia.org/wiki?curid=76269", "title": "Bonnie Tyler", "text": "Bonnie Tayler edo jaiotzez Gaynor Hopkins (Neath, Castell-nedd Port Talbot, 1951ko ekainaren 8a-) pop abeslari galestarra da, haren ahots urratuagatik eta abesti arrakastatsuak egiteagatik aski ezaguna."}
{"id": "76271", "revid": "512", "url": "https://eu.wikipedia.org/wiki?curid=76271", "title": "Dafydd ap Gwilym", "text": "Dafydd ap Gwilym (Gaurko Ceredigion, 1315/1320 \u2013 1350/1370) inoizko galeserazko poetarik onentzat hartzen dute, bai eta Erdi Aroko olerkari europarrik onenetakoa ere."}
{"id": "76272", "revid": "336", "url": "https://eu.wikipedia.org/wiki?curid=76272", "title": "Boukary Dram\u00e9", "text": "Boukary Dram\u00e9(Villepinte, Frantzia 1985 uztailaren 22-) futbol jokalari Frantses bat da, defentsa bezala jokatzen duena. Gurasoak Senegaldarrak dauzka eta naziotasun bikoitza dauka, frantsesa eta Senegaldarra.\nCSL Aulnay-sous-Bois kluban jokatzen hasi zen eta 2000 eta 2005 urteen artean Paris Saint-Germainen gazteetan jokatu zuen. Oso gaztea izan arren Senegaleko selekzio nazionalean jokatzeko deitu zioten 2005ean. Urte berean PSGren lehen taldera pasa zen. 2007an FC Sochauxera saldu zuten 1,2 euro miliogaitik. 2008ko abuztuan Real Sociedad klub gipuzkoarrara pasa zen, mailegu moduan, erosketa aukerarekin."}
{"id": "76276", "revid": "336", "url": "https://eu.wikipedia.org/wiki?curid=76276", "title": "Altzinoo", "text": "Greziar mitologian, Altzinoo (grezieraz \u1f08\u03bb\u03ba\u03af\u03bd\u03bf\u03bf\u03c2 \"Alk\u00edno\u00f6s\" \"buru boteretsua), Nausitooren semea eta Eskerian feaziar mitikoen erregea\nAltzinoo bere iloba zen Areterekin ezkondu zen, Rexenorren alaba, norekin Nausikaa, Laodamante, Halio eta Klitoneoren aita izan zen.\nJason argonauta eta Medea jaso zituen, hauek Kolkidatik ihesean zihoazela, urrezko ahari-larrua lapurtu ondoren. Heldu zirenean, Altzinook, Medea bere gurasoengana itzulia izan zedila eskatu zuen, oraindik birjina bazen. Aretek, Medea eta Jasonen arteko ezkontza zuzendu eta honen ondoren, bi hauen artean sexu harremanak izan zituzten, honela Medeak birjintasuna galduz.\nOdiseo ere hartu zuen, honen baltsa hondoratu ondoren. Honek bere abenturak kontatu zizkion, eta Poseidonen mehatxuak gora-behera, Altzinook bere bidaia jarraitzen lagundu zion Odiseori. Hori eragozteko, Poseidonek, Odiseoren itsasontzi berria harkaitz batean bihurtu zuen, honela Feaziako portua blokeatuz.\nAltzinoo greziar heroi gurtzaren objektu ere izan zen Kortzira hirian (hiriko bi portuetako batek bere izena darama)."}
{"id": "76277", "revid": "105290", "url": "https://eu.wikipedia.org/wiki?curid=76277", "title": "Laodamante", "text": "Laodamante edo Laodamas, greziar mitologiaren arabera, Tebaseko azken erregea izan zen, bere aita Altzinoo hil ondoren. Tebaseko bigarren gerran parte hartu zuen, non Epigonoen aurka borrokatu zuen eta Egialeo euren buruzagia garaitu zuen, baina Alkmeonek hil zuen Laodamante bera. Ondoren, hiriko biztanle guztiek utzi zuten hiria, Tiresias igarleak aholkatu zuen bezala, eta garaileek, bertara sartu zirenean, hiria inortxo gabe ikusi zuten."}
{"id": "76278", "revid": "63274", "url": "https://eu.wikipedia.org/wiki?curid=76278", "title": "Aherbelste", "text": "Aherbelste erromatar garaiko Akitaniako jainko bat da. \"Luishon\" aldean azaldu dira hari buruzko inskripzioak, bai eta Commingesko Larbousten ere: \"AHERBELSTE DEO\".\nGarona Garaian, Saint-Gaudensetik gertu, Aherbelste jainkoari eskainitako inskripzioa:\nItzulpena: \u00abAherbelste jainkoari, Senius eta Hanna-k, Proculus(-en alabak).\u00bb\nGaur egun Okziatiako Tolosako museoan gordetzen da.\nEtimologia.\nM. Luchaireren iritziz, Aherbelste izenak Arbeltz esan nahi du; Bernardo Estornesen aburuz, ordea, Akerbeltz da, euskal mitologiako pertsonaia:\nKoldo Mitxelenak eta Gorrotxategik zalantzak adierazi dituzte \"akerbeltz\" etimologia horren aurrean, baina erabat baztertu gabe.\nAditu batzuen ustez, Fidel Fita Colome kasu, Oiartzun aldean aurkitu izan den \"Aebelteso\" emakume-izena \"Aherbelste\" izenetik eratorria izan daiteke.\nHitz amaierako E hori beste inskripziotan agertzen da, eta baliteke datiboa (Nori/Norentzat) adieraztea.\nKatalogoetan.\nEpigrafia katalogo erabilienetan, kode hauek eman zaizkio:\nCIL 13, 00174 = CAG-31-02, 113 or. = CAG-31-02, 178 or. = CAG-31-02, 235 or = EDCS-ID: EDCS-10400328"}
{"id": "76279", "revid": "105290", "url": "https://eu.wikipedia.org/wiki?curid=76279", "title": "Jagellondarrak", "text": "Jagellondarrak () Lituanian jatorria zuen errege dinastia izan zen, XIV. eta XVI. mendeen artean Erdialdeko Europako herrialde batzuetan (gaur egungo Lituania, Bielorrusia, Ukraina, Polonia, Letonia, Estonia, Kaliningrado, Errusia eta Hungariako zatiak) erreinatu zuena. Familia, Gediminda lituaniar dinastiaren adar bat zen.\nDinastia honetako partaideak Lituaniako duke handiak izan ziren 1377-1392 eta 1440-1572 bitartean. Ladislao II.a Jagellon, Lituaniako lehen printzea, izan zen dinastia horretako Poloniako lehen erregea, 1386an Hedwige erreginarekin ezkondu ondoren. Etxe honek 1386-1572 bitartean erreinatu zuen Polonian, ondoko errege hauekin: Ladislao II.a, Ladislao III.a, Kasimiro IV.a, Joan I.a Alberto, Alexandro I.a, Sigismundo I.a eta Sigismundo II.a . Poloniatik kanpora, Hungarian 1440-1444 eta 1490-1526 bitartean (Ladislao II.a, Ladislao VI.a eta Luis II.a) eta Bohemian 1471-1526 bitartean (Ladislao VI.a eta Luis II.a) gobernatu zuen Jogalia dinastiak."}
{"id": "76280", "revid": "105290", "url": "https://eu.wikipedia.org/wiki?curid=76280", "title": "San Migel mendia", "text": "San Migel Aralar mendilerroan dagoen mendi bat da, 1237 metroko garaiera duena. Aralarko San Migelen basilikatik gertu dago.\nIrispideak.\nIbiliz, inguruko edozein herritatik iris daiteke mendi honen tontorrera, bideak, denboraren igaroan desagertzen doazen arren. Mendizaleak derrigorrez egin beharreko ibilbide bat 475 metrora dagoen Uharte Arakildik abiatzen dena da, eta seinalez josia dago hormigoitik igotzea eragozteko. Klasikoa da, baita ere, Lekunberrikoa, Baraibar eta Burnigurutze lepotik, Atako haranean sartzea ahalbidetzen duena. Madotzetik doan igoera ere, Atako haranetik igarotzen da, eta, azken zatian, Baraibarko ibilbidea jarraitzen du."}
{"id": "76281", "revid": "105290", "url": "https://eu.wikipedia.org/wiki?curid=76281", "title": "Zein?", "text": "Zein? Sopuerta eta Barakaldoko (Bizkaia) kideez osatutako taldea da. Ama Say taldeko kideek, desagertu eta gutxira sortu zuten 2000ko hamarkada hasieran. Garage, Pop, Noise edo Rock estiloak ditu ardatz.\nKanpo estekak.\n&lt;li&gt; Metak diskoetxearen zigilua\n&lt;li&gt; Zein? taldearen myspacea"}
{"id": "76282", "revid": "119347", "url": "https://eu.wikipedia.org/wiki?curid=76282", "title": "Estigia (musika taldea)", "text": "Historia.\nEstigia, Zarautzen (Gipuzkoa) 1985-ean sortu zen Trash Metal taldea zen. Nahiz eta Euskal Herrian, 80ko hamarkadan, Ska, Punk eta Rock taldeak oso modan egon, Estigiak sekulako ospea izan zuen Euskal Herriko txokoetan. Oso gutxik egiten zuten musika azkarra eta indartsua egiten zuten Zarauztarrek.\nLehen bi maketen ondoren, Mikel Kazalisek taldea utzi zuen Negu Gorriak eta Anestesia taldeetan jotzeko. Formazio aldaketa bat jasan zuten orduan. Ander, gitarra jotzeaz gain abestera pasa zen, kasu honetan ordea ingelesez.\nTaldekideak.\n&lt;li&gt; Jabi - bajua\n&lt;li&gt; Ander Izeta - Gitarra eta ahotsa\n&lt;li&gt; Goiko - Bateria\n&lt;li&gt; Chals - Gitarra\nLehenagoko taldekideak.\n&lt;li&gt; Mikel Kazalis - Bajua eta ahotsa\nDiskografia.\n&lt;li&gt; Falso Profeta (Autoekoizpena, 1987). Maketa\n&lt;li&gt; Maketa (1989)\n&lt;li&gt; Insubmission (Semaphore, 1990)\n&lt;li&gt; Trip To Nowhere (DDT, 1995)\nBildumetako partehartzeak.\n&lt;li&gt; Descarga Norte (Discos Suicidas, 1988). Lp honetan beraien lehen bi abestiak kaleratu zituzten.\nKanpo estekak.\n&lt;li&gt; Ander Izetaren web orria\n&lt;li&gt; Estigia taldearen myspacea"}
{"id": "76283", "revid": "105290", "url": "https://eu.wikipedia.org/wiki?curid=76283", "title": "Egialeo", "text": "Greziar mitologian, Egialeo, zenbait pertsonairen izena da:"}
{"id": "76284", "revid": "336", "url": "https://eu.wikipedia.org/wiki?curid=76284", "title": "Europs", "text": "Greziar mitologian Europs bi pertsonairen izena da:"}
{"id": "76285", "revid": "448", "url": "https://eu.wikipedia.org/wiki?curid=76285", "title": "Egiptoar kartutxo", "text": "Egiptoar kartutxoa, muturrak lotuta dituen soka obalatu batek eratutako ikurra da. -V10-.\nEtimologia.\nEgiptoar izena shenu zen, \"sheni\" aditzetik eratorria (inguratu), beharbada, \"shen\" eraztunetik eratorria. Gaur egungo \"kartutxo\" izena frantsesetik dator \"cartuche\", horrela deitua Napoleonen soldaduek euren Egiptoko espedizioan XVIII. mendearen amaieran erabilitako muniziozko kartutxoen antza zutelako.\nHistoria.\nErrege izen bat irudikatzeko modurik ohikoena, bere hieroglifoa kartutxo (shenu)baten barnean sartuz izan zen. II. dinastiaren erdialdean agertzen da, faraoiak izendatzeko: Sened, Neferkasokar eta Peribsen.\nIII. dinastian ere erabili zen, Nebka eta Hunyrekin, modu ohikoan, IV. dinastiatik aurrera bakarrik erabili zen arren."}
{"id": "76286", "revid": "536", "url": "https://eu.wikipedia.org/wiki?curid=76286", "title": "Urrezko Horusen izena", "text": "Urrezko Horusen izena edo Hor-Nub izena: G8\nEgiptoko Inperio Ertainean, XI eta XII. dinastiatan, faraoiek bost titulu jasotzen zituzten. Jaiotza izenari, beste lau gehitzen zizkioten tronura igotzen zirenean. Honako hauek ziren:\nHorusen izena, Nebtyren izena, Urrezko Horusen izena edo Hor-Nub izena, Tronu izena eta Jaiotza izena edo Sa-Ra izena.\n\"Hor-Nub izena\", Horus jainkoaren egiptoar hieroglifoarekin irudikatzen zen (\"Hor\": belatz bat) urrearen ikurraren gainean pausatua dagoena (\"Nub\": lepoko bat zintzilikarioekin) gehi faraoiari emandako epitetoa.\nDenek I. dinastian, bere Horusen izena, urrearen ikur egiptoarrarekin lotu zuen. Djoserrek, III. dinastian jada erabili zuen Urrezko Horusen izena.\nInperio Ertainean izan zen titulu hau behin betiko gehitu zena.\nUrrezko Horusen izena eta eta Nebtyren izena, faraoiek gutxien erabili zituzten tituluak izan ziren."}
{"id": "76294", "revid": "119347", "url": "https://eu.wikipedia.org/wiki?curid=76294", "title": "Kataxulo gaztetxea", "text": "Kataxulo gaztetxea (herriko ahoskeran, \"gaztetxia\") Oiartzunen dagoen gaztetxea da. 2006ko apirilean sortu zen gaztetxea eta lehiaketa egin zuten gaztetxearen izena hautatzeko. Hainbat izan dira bertan egin diren ekimenak, kontzertuak, tailerrak, bertso saioak, ikastaroak...\n2008ko otsailean, 2. urteurrenaren harira, bertso txapelketa antolatu zuten eta Ander Lizarraldek irabazi zuen txapela. Bigarren urteurrena ospatzeko hilabete gutxi falta zirela Oiartzualdean gazteen aurkako sarekada izan zen Espainiako Auzitegi Nazionalak aginduta, eta tartean Kataxulo gaztetxea ere miatu zuten poliziek. Urteurreneko ospakizunak bertan behera geratu ziren erasoaren ostean.\n2011ko apirilaren 9tik 17ra Kataxulo gaztetxearen 5. urteurrena ospatu zuten Oiartzunen. Egitarau zabala antolatu zuten: kontzertu ugari, zine emanaldiak, tailerrak, hitzaldiak\u2026 "}
{"id": "76297", "revid": "105290", "url": "https://eu.wikipedia.org/wiki?curid=76297", "title": "Nartteli", "text": "Nartteli Enonteki\u00f6 udalerriko herrixka bat da. Oso txikia da eta Finlandiako natura basatiaren erdiandago, aintzira natural, oihan zahar eta mendixka artean. Oso gaizki komunikatua dago eta bertara iristea ia ezinezkoa da, honenbestez, jende gutxi bizi da bertan."}
{"id": "76308", "revid": "336", "url": "https://eu.wikipedia.org/wiki?curid=76308", "title": "Astiberri", "text": "Astiberri komikien argitaletxea da, 2001ean sortua Bilbon. Helduentzako lanak argitaratzen dituzte, alde batetik ingelesezko eta frantsesezko komikigileen itzulpen gaztelaniaratuak, eta bestetik \"Piriniotik beherako\" egileak (Raquel Alzate, Javier de Isusi, David Rub\u00edn...).\n2001 eta 2005 artean \"Trama\" aldizkaria argitaratu zuen."}
{"id": "76313", "revid": "119347", "url": "https://eu.wikipedia.org/wiki?curid=76313", "title": "Burdinazko kaia (Portugalete)", "text": "Burdinazko kaia edo Txurruka kaia Evaristo Txurruka ingeniariak 1881-1887 urte bitartean Portugaleten diseinatu eta eraiki zuen moila edo nasa da. Euskal Herriko ingeniaritza-lan garrantzitsuenetarikoa da, Bilboko portuaren azpiegitura handien hastapena ezarri zuena; \"Bilbo Handia\"ren eskalako lehen eraikuntza, hortaz.\nBilboko itsasadarraren bestaldean eta parean, Getxoko Areeta auzoan, ingeniari berdinak diseinatu eta eraikitako Txurruka kaia du.\nEraikuntzaren xedea Portugaleteko hondarrezko barra arriskutsua ekiditzea izan zen, non sarri itsasontzi ezberdinek hondoa jo zuten. Aipatutako barra 1,14 metro sakon zen itsasbeheran, 1878an egindako neurketen arabera, garaiera zinez eskasa ontzi handien zingorako. Kaia eraiki baino lehen Portugaleteko mareometroa erabiltzen zuten barra zeharkatzeko.\n800 metro luze da (lehen 600 metroak burdinazko egituran bermatuak, azken 200 metroak hormigoizkoan baldintza bortitzagoak jasatzen dituztelako), eta 3.000 metroko erradio arinki makurra Bilboko itsasadarrarekiko ahur. Kai berriko lanek 80 metroko zabalera eta gutxieneko 4,58 metroko garaierako ubide jarraitua ahalbideratu zuten, Bilboko portuko etekina hainbat aldiz biderkatuz.\nProiektua 1879ko abenduaren 4an aprobatu zuten, lanak 1881eko apirilean hasi zituztela. Obratzarraren azken emaitza 1887ko irailaren 12an inauguratu zuten, lan guztiek garaiko 2.931.536 pezetako kostua izan zutela. 1900. urtean seinale-semaforo bat ezarri zuten moilaren muturrean barraren sakoneraz ohartarazteko. Ondoren, 1930. hamarkadan, itxuraldaketa handia jasan zuen, hormigoizko plakez estali baitzuten jatorrizko zurezko zorua. 1987. urtean aurpegi-berritze bat egin zioten arren, esan daiteke kaia nahiko desitxuratua dagoela jatorrizkoarekin alderatuz. Euskal Herriko Arkitektoen Elkargo Ofizialak elementu arrotzak ken diezazkiotela aldarrikatu du moilaren eraikuntzaren 120. urteurrenean.\nZenbait adituren ustez Kultura Ondasun moduan izendatu beharko luke Eusko Jaurlaritzak. Gaur egun moilak duen nolabaiteko aitorpen bakarra da Portugaleteko Alde Zaharraren Barne-Eraberritzeko Planean elementu berezi gisa izendatua dagoela."}
{"id": "76315", "revid": "58701", "url": "https://eu.wikipedia.org/wiki?curid=76315", "title": "Enterococcus", "text": "Enterococcus generoa bakterio Gram positiboz osatuta dago, koko itxura dutenak. Koko horiek kate luzeak osatzen dituzte, eta batzuetan bikoteetan biltzen dira ere (diplokokoak). Ez dira mugitzen eta ez dute esporarik sortzen.\nEgitura zein metabolismoaren aldetik enterokokoek antza handia dute \"Streptococcus\" generoarekin. Garai batean enterokokoak \"Streptococcus\" barnean sailkatzen ziren, gizakia zein animalien hesteetan bizi ziren estreptokoko bakarrak izanik. 1984an, desberdintasun genetikoak direla eta, \"Streptococcus\"-tik bereizi ziren, talde propio bat sortuz.\n\"Enterococcus\" generoko bakterioak heste-floraren partaideak dira, beste bakterio batzuekin batera (Enterobakterioak, Clostridium, Bacteroides...). Gure hesteetan \"Enterococcus faecalis\" eta \"Enterococcus faecium\" espezieak bizi dira, saprofito moduan. Traktu urogenitalean bizi daitezke ere infekzioak eragin gabe.\nEnterokokoen ezaugarri biokimiko nagusiak honako hauek dira:\nPatogenia.\nGiza-hestean saprofito ez-kaltegarria bada ere, \"Enterococcus\" patogenoa izan daiteke gorputzeko beste aldeak kolonizatzen dituenean. Genero honetako bakterioak mikrobio oportunistak dira, immunitate-sistema ahula dutenei eraso egiten dietenak. Horregatik, klinika eta ospitaleetan infekzio asko sortzen dituzte (infekzio nosokomialak): endokarditis, gernu-infekzioak, septizemia eta meningitis dira gehien eragiten dituzten gaitzak. \"Enterococcus faecalis\" da patologia gehienen erruduna.\nArazo korapilatsua bihurtu da \"E. faecalis\" ospitaleetan. Penizilinarekiko erresistentzia garatu du, eta baita beste antibiotikoekiko ere (bankomizina, zefalosporinak, aminoglikosidoak...). Horregatik, infekzioak tratatzeko terapia konbinatua erabiltzen da (bi edo hiru antibiotiko batera; anpizilina, amoxizilina, gentamizina eta estreptomizina erabilienak izanik).\nKutsadura fekalaren adierazlea.\n\"Enterococcus faecalis\"-en bilaketa oso ohikoa da mikrobiologiako laborategietan ur eta janarien analisiak egiterakoan. Heste lodian bizi denez, bakterio hau kutsadura fekalaren adierazlea da, beste bakterio batzuen antzera (\"Escherichia coli\", \"Clostridium perfringens\"...). Analizatutako ur edo janari batean \"E. faecalis\" agertzen bada laginak hondar fekalak dituela ondorioztatu behar da, eta ez da kontsumorako gai.\nKutsadura fekala ez da berez larria, baino patogeno garrantzitsu batzuen balizko agerpena (Salmonella, Shigella, Vibrio...) adierazten du. Gogoratu behar da gorozki-aho bidetik kutsatzen direla kolera, disenteria edo sukar tifoide bezalako gaixotasunak. Hondar fekalek, beraz, arrisku horren berri ematen dute laborategian aztertutako laginetan."}
{"id": "76316", "revid": "646", "url": "https://eu.wikipedia.org/wiki?curid=76316", "title": "Enterokoko", "text": ""}
{"id": "76319", "revid": "119347", "url": "https://eu.wikipedia.org/wiki?curid=76319", "title": "Saivaara", "text": "Saivaara (iparraldeko samieraz: \"\u010c\u00e1iv\u00e1rri\"), Enonteki\u00f6 udalerri finlandiarrean dagoen mendixka da. 830 metro justutara iristen den mendi hau, K\u00e4sivarsi Eremu Basatiaren barnean dago, Saana eta Halti mendixketatik gertu.\nLehen aipaturiko K\u00e4sivarsi Eremu Basatian dago, Lappi lurralde osoko hegazti-espezie ugarienak aurki daitezkeen eremu basatian hain zuzen; aliotak, antzarak, elur-hontzak, kaskabeltz handiak, marikoi buztanluzeak eta txontak dira esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago; hala nola, azeri artikoak, elur-orein basatiak, eper zuriak, erbinude zuriak, ipar-katamotz beldurtiak, jatunak, leming bizkorrak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira."}
{"id": "76320", "revid": "1310", "url": "https://eu.wikipedia.org/wiki?curid=76320", "title": "Burdinazko moila (Portugalete)", "text": ""}
{"id": "76322", "revid": "58701", "url": "https://eu.wikipedia.org/wiki?curid=76322", "title": "Beltzuntze jauregia (Aiherra)", "text": "Beltzuntze jauregia Aiherran (Nafarroa Beherea) dagoen gaztelua da. Beltzuntze familiak beste bi jauregi ere bazituen, baina uste da hau zela haien egoitza nagusia, nahiz eta askotan erabili zen muga-gaztelu modura eta, zenbait gatazketan, eraikin defentsibo modura.\n1450eko martxoaren 18an Beltzuntze jauregian sinaturiko bake itunaren ondorioz, Lapurdi Frantziako erresumaren menpe geratu zen, eta herrialdean ingelesen eraginari amaiera eman zitzaion. Egun hartan, ordezkari lapurtarrek euren menekotasuna onartu zuten eta urrezko 2000 ezkutu ordaindu ostean \u2013hamar bahituren atxikitzearen bidez bermaturik\u2013 euren pribilegioak mantendu ahal izan zituzten.\n1992ko abuztuaren 12tik monumentu historiko izendapena du."}
{"id": "76323", "revid": "15795", "url": "https://eu.wikipedia.org/wiki?curid=76323", "title": "Beltzuntzeko gaztelua", "text": ""}
{"id": "76325", "revid": "3591", "url": "https://eu.wikipedia.org/wiki?curid=76325", "title": "Aide", "text": ""}
{"id": "76326", "revid": "3591", "url": "https://eu.wikipedia.org/wiki?curid=76326", "title": "Aidetitako", "text": ""}
{"id": "76327", "revid": "3591", "url": "https://eu.wikipedia.org/wiki?curid=76327", "title": "Lainaide", "text": ""}
{"id": "76328", "revid": "58701", "url": "https://eu.wikipedia.org/wiki?curid=76328", "title": "Marcello Mastroianni", "text": "Marcello Vincenzo Domenico Mastroianni (Fontana Liri, 1924ko irailaren 28a - Paris, 1996ko abenduaren 19a) aktore italiar bat izan zen.\n60ko eta 70eko hamarkadetan aktore italiar ezagun eta maitatuena izan zen Italiatik kanpo, batez ere Sophia Lorenekin batera egindako pelikulengatik eta Federico Fellini eta Vittorio de Sicaren filmetan protagonistaren papera bete izanagatik. Italiako zinemako aktorerik malguenen artean dago, izan ere, paper dramatikoetan nahiz komikoetan primeran moldatzeko trebetasun aparta izan zuen. \u201cCommedia all'italiana\u201d edo komedia italiarraren mosketarietako bat izan zen, Vittorio Gassman, Alberto Sordi, Ugo Tognazzi eta Nino Manfredirekin batera.\nHiru bider izan zen aktore onenaren Oscar sarirako hautagai: 1963an \"Divorzio all'italiana\" (\"Dibortzioa italiar eran\") filmagatik, 1978an \"Una giornata particolare\" filmagatik eta 1988an Nikita Mikhalkov zuzendari errusiarraren \"Oci ciornie\" (\"Begi beltzak\") filmagatik.\nBiografia.\nMarcello Mastroianni Fontana Lirin, Apeninetako herrixka batean jaio zen, Frosinone probintzian, 1924ko irailaren 28an. Haren aita Ottone Mastroianni zen, Umberto Mastroianni eskultorearen anaia, eta ama aldiz Ida Irole; biak jatorriz Arpinokoak ziren (hau ere Frosinone probintzian).\nUrte batzuk geroago, Mastroianniren familia Turinera joan zen bizitzera, oso denbora gutxirako, eta bertan Ruggero anaia jaio zen. 1933an behin betiko Erromara aldatu ziren.\nOso gaztea zela, estra gisa lan egitea lortu zuen Carmine Galloneren \"Marionette\", Alessandro Blasettiren \"La corona di ferro\", Mario Cameriniren \"Una storia d\u2019amore\" eta Vittorio De Sicaren \"I bambini ci guardano\" filmetan. 1943an eraikuntzako ingeniari tekniko izateko diploma lortu zuen Erromako Galileo Galilei Institutu Tekniko Industrialean. 1945ean lehenbiziko antzerki klaseak hartzen hasi zen eta berriz ere zinemari ate joka aritu zitzaion. Garai horretan Silvana Mangano izeneko neska gazte ezezagun batekin partekatu zuen aktore izateko ametsa eta elkarrekin maitasun istorio motz bat izan zuten.\nDebuta.\nBenetan zineman lanean 1948an hasi zen Riccardo Fredaren \"Miserableak\" filmean, Victor Hugoren izen bereko eleberrian oinarritutako film batean, alegia. Garai berean, antzerkian paper txikiak lortzen hasi zen, hasieran konpainia amateurretan. Noizbait, ordea, Mastroianni gazteak Luchino Viscontiri atentzioa eman zion eta lehenengo papera eskaini zion profesional gisa, William Shakespeareren \"Rosalinda\" edo \"Come vi piace\" antzezlanean (1948, Teatro Eliseo \u2013 Erroma) eta ondoren Tennessee Williamsen \"Un tram chiamato Desiderio\" antzezlanean (1949, Teatro Eliseo \u2013 Erroma), Mitch-en papera jokatuz (Kowalsky-rena ordea Vittorio Gassmanek jokatu zuen). Orduan, Flora Carabella, bere emaztea izango zena, ezagutu zuen, hark ere paper txiki bat baitzuen antzezlanean; 1950ean ezkondu ziren eta Barbara izeneko alaba bat izan zuten.\nLuciano Emmeren zuzendaritzapean hainbat komedia neoerrealistatan (\"Domenica d\u2019agosto\", \"Parigi \u00e8 sempre Parigi\", \"Le ragazze di Piazza di Spagna\") parte hartu ondoren, lehenengo paper dramatikoak iritsi zitzaizkion, Claudio Goraren \"Febbre di vivere\", Carlo Lizzaniren \"Cronache di poveri amanti\" eta Luchino Viscontiren \"Le notti bianche\" filmetan. Alessandro Blasetti zuzendariaren \"Peccato che sia una canaglia\" filmean ere parte hartu zuen.\nOspea eta nazioarteko arrakasta.\n1958an lortu zuen, behin betiko, izen sendo bat Italiako zinemagintzan \"I soliti ignoti\" filmarekin eta, jarraian, \"Adua e le compagne\" (1960) izenekoarekin.\n\"Divorzio all\u2019italiana\" (1961) filmari esker, Zilarrezko Xingola (\"Nastro d\u2019argento\"), British Film Academyren saria eta aktore onenaren Oscar sarirako izendapena lortu zituen.\nFederico Felliniren \"La Dolce Vita\" (1960) eta \"8\u00bd\" (1963) maisulanek nazioarteko arrakasta ekarri zioten, bai eta \u201clatin lover\u201d ospea ere; zahartzarora arte ahalegindu zen, alferrik samar, ospe horretatik ihes egiten. Horrexegatik, \"La Dolce Vita\" filmaren arrakastaren ondoren, inpotente baten papera jokatzea onartu zuen \"Il bell\u2019Antonio\" (1961) filmean (Vitaliano Bracantiren izen bereko eleberrian oinarritutakoa), \"sex symbol\" mitoa suntsitzeko asmoz.\n1962an Time astekari estatubatuarrak erreportaje bat eskaini zion, atzerriko izar miretsiena baitzen Estatu Batuetan.\nEdertasunaz eta oso maila altuko lanez gain, bere aktore xarmaren arrazoietako bat bere aurpegiera hotza zen, zenbaitetan maltzurra, batzuetan malenkonia kutsu bat zuena eta nolabait lotsati itxura ematen ziona.\n1963an, Mario Monicelliren \"I compagni\" filmean fabriketan matxinadak pizten dituen intelektual sozialista baten papera egin zuen eta ondoren, Vittorio De Sicaren zuzendaritzapean eta Sophia Loren ondoan zuelarik \"Ieri, oggi, domani\" (1963), \"Matrimonio all\u2019italiana\" (1964) eta \"I girasoli\" (1970) filmak egin zituen.\nSophia Lorenekin batera sortu zuen bikotea Italiako zinemako harreman artistikorik arrakastatsuenetako bat izan zen, bien karrera osoan zehar iraun zuena eta pasarte gogoangarriak utzi zizkiguna.\nKomedia musikala eta azken lanak.\n1996an komedia musikalean sartu zen, hiru bat hilabetez Garinei eta Giovannini-ren \"Ciao Rudy\" antzezlanean Rodolfo Valentinoren papera jokatuz; gauero dantzan eta abesten ibilita, alfer hutsa izateko ospea gezurtatzeko esperantza zuen. Alabaina, kritika ez zen xamurra izan berarekin eta nahiz eta emanaldietarako txartel guztiak behin eta berriz agortu, Mastroiannik agertokiak utzi zituen, 100 milioi lirako isuna ordainduz, Federico Felliniren \"Il viaggio di G. Mastorna\" filmatzeko. Riminiko maisuak, ordea, ez zuen inoiz proiektu hau aurrera ateratzea lortu; hori dela eta, dirua biltzeko, Terence Youngen \"The poppy is also a flower\" filmean hartu zuen parte.\n1968an \"Amanti\" filma egin zuen Vittorio De Sicaren zuzendaritzapean. Emakumezko protagonistarekin, Faye Dunawayrekin, harreman motz bat izan zuen baina asko hitz egin zen bikoteari buruz. Garai berean film batzuk egin zituen ingelesez, baina Sophia Lorenek ingelesez bikain zekien bezala, Mastroiannik esaldiak buruz ikasi behar izaten zituen esanahia ulertu gabe.\n1971n Marco Ferrerirekin lan egin zuen \"La cagna\" filmean eta platoan Catherine Deneuve aktore frantsesa ezagutu zuen; oso harreman luzea izan zuten, eta baita Chiara izeneko alaba bat ere. Hurrengo urtean Parisera joan zen bizitzera eta 1972 eta 1974 urteen artean pelikula frantses askotan lan egiteko aukera izan zuen.\nItaliara itzuli zenean, berriz ere komedia arinetan (\"Culastrisce nobile veneziano\", \"La pupa del gangster\"), autore filmetan (\"Todo modo\", \"Una giornata particolare\"), drametan (\"Mogliamante, Perl e antiche scale\"), eta film groteskoetan (\"Ciao maschio\", \"Fatto di sangue fra due uomini per causa di una vedova, si sospettano moventi politici\") lan egin zuen.\n1978an, Elio Petrik Jean Paul Sartreren obran oinarrituta zuzendutako telebistarako \"Le mani sporche\" telefilmean parte hartu zuen; horren aurretik Mastroiannik ez zuen sekula telebistan lan egin, Studio Uno telebista saioan gonbidatu gisa (Mina eta Sandra Miloren alboan) egindako zenbait agerraldi ospetsutan izan ezik.\n1980an Federico Fellinik beste behin deitu zion, \"8\u00bd\" filmaz geroztik hemezortzi urte igaro ondoren, \"La citt\u00e0 delle donne\" lan berriko protagonista izateko. Berriz ere egin zuten lan elkarrekin 1985ean \"Ginger e Fred\" filmean, Giulietta Masinaren ondoan, eta baita 1987an ere, \"Intervista\" izenekoan.\n1987an Italiar Errepublikako Meritu Ordena jaso zuen, bigarren mailakoa. Geroago, 1994. urtean, lehen mailako ordena eskaini zioten.\n1988an Massimo Troisirekin batera protagonista izan zen \"Splendor\" eta \"Che ora \u00e8?\" filmetan, biak Ettore Scolaren zuzendaritzapean; azken filmari esker, bi protagonistek Volpi kopa jaso zuten Veneziako \"Mostra\"n.\nGaixotasuna eta heriotza.\nBiriketan tumore bat aurkitu zioten. Hil aurretik, bere azken filma egiten ari zela (Manoel de Oliveiraren \"Viaggio all\u2019inizio del mondo\"), aitormen luze bat errodatu zuen (\"Mi ricordi, s\u00ec... mi ricordo\") Annamaria Tat\u00f2k, bere azken neskalagunak, zuzendutakoa, eta askok aktorearen testamentu espiritualtzat hartzen dutena.\nBere Parisko apartamentuan zendu zen 1996ko abenduaren 19an, gaixotasunaren ondorioz. Haren alboan alaba gazteena egon zen, Chiara kuttuna. Mastroianniren gorpuzkinak Erromako Verano hilerrian daude."}
{"id": "76332", "revid": "56334", "url": "https://eu.wikipedia.org/wiki?curid=76332", "title": "Necati Ate\u015f", "text": "Necati Ate\u015f (Izmir, Turkia, 1980ko urtarrilaren 3a - ) futbolari turkiarra da, aurrelari postuan jokatzen duena. Turkiako selekzioan jokatu du eta Realean jokatu zuen 2008-2009 denboraldian.\nHainbat talde turkiarretan aritu ondoren Realeko jokalari bilakatu zen 2008ko abuztuan."}
{"id": "76334", "revid": "336", "url": "https://eu.wikipedia.org/wiki?curid=76334", "title": "70 Pine Street", "text": "70 Pine Street (antzina American International Building deitua), New Yorkeko etxe orratz bat da, Manhattanen hegoaldean kokatua; zehazki, Pine Street-eko 70. zenbakian. Eraikinak 66 solairu ditu, eta bere altuera 290 metrokoa da.\nEzaugarriak.\nAditu askoren ustez, New York osoko etxe orratzik ederrenetarikoa da, bere dotoretasun eta fintasunarengatik. Nagusiki Art D\u00e9co estiloan eraikia dago, nahiz eta bere goialdeak zerikusi handiagoa izan arkitektura gotikoarekin. Oinplano nahiko estua dauka, eta ezaugarri horrek, eraikinaren altuera handiarekin uztartuta, liraintasun guztiz berezi bat ematen dio. Nolanahi ere, eraikina kale oso estuen artean dago kokatuta; horregatik, bere itxuraz osoki jabetu ahal izateko, beharrezkoa da urruti samarreraino joatea, behar adinako perspektiba lortzeko.\nKareharriz estalitako etxe orratz honen alderdirik bereizgarriena bere tontorra da, estilo gotikoaren itxura hartuz orratz zorrotz batean amaitzen dena.\nEraikuntza.\nBere eraikuntza 1932an bukatu zen; hots, etxe orratzen arteko norgehiagoka puri-purian zegoenean. Eraikitzen bukatu zenean, munduko hirugarren eraikinik altuena izatera iritsi zen. 1970eko hamarkadara arte, hau da, World Trade Center eraikitzen bukatu zen arte, Manhattaneko Downtown aldeko eraikinik garaiena izan zen. 2001eko irailaren 11tik aurrera, berriro ere hiriko inguru horretako eraikinik altuena izatera pasa zen.\nGaur egun, New Yorkeko bosgarren eraikinik altuena da, honako hauen atzetik: Empire State Building, Bank of America Tower, Chrysler Building eta The New York Times Building.\nEraikin hau aipatzeko, jendeak \"American International\" izena erabili ohi du, besterik gabe. Iraganean, \"Cities Service Company\" konpainia zen etxe orratzaren jabe, eta eraikinak \"Cities Service Building\" zeukan izena. Geroago, konpainia horrek \"American International Group\" delakoari saldu zion, eta bertan dauka bere egoitza nagusia. Dena dela, \"Cities Service\"-k oraindik ere zenbait bulego dauzka eraikin honetan.\nGoiko aldean zerupeko plataforma bat dauka, eta haren gainean, 66. solairuan, beirazko behatoki bat, Downtown-aren gaineko ikuspegirik onena eskaintzen duena, beste inolako eraikinetatik lortzen ez den bezalakoa. Zoritxarrez, behatoki hori, garai batean jendeari irekita egondakoa, eraikinean lanean diharduten pertsonei soilik dago gaur egun irekita.\nDorre honi buruzko beste jakingarri bat aipatzearren, adierazi behar da ezen, jatorriz, bertako igogailuek bi solairu zeuzkatela; horrela, aldi berean erabil zitzaketen bi solairu ezberdinetan zeuden pertsonek. Horren arrazoia da eraikina oso estua dela, eta ez zeukala igogailu askotarako tokirik. Horregatik, igogailuen edukiera handitu beharra zegoen. Eraikina famatua izan zen igogailu berezi horiengatik. Alabaina, luze baino lehen igogailu horiek kendu egin zituzten, jendeak ez zituelako oso gogoko. Hala eta guztiz ere, Citigroup Center eraikinean 1970eko hamarkadaren bukaeran horrelakoxeko igogailuak instalatu ziren."}
{"id": "76335", "revid": "336", "url": "https://eu.wikipedia.org/wiki?curid=76335", "title": "Beta vulgaris", "text": "Beta vulgaris \"Beta\" generoko landare espezie bat da. Bere produkturik ezagunena beterraba edo erremolatxa da. Landare hau bi urterokoa da gehienetan, nahiz eta iraunkor gisa ere joka dezakeen. 1-2 metroko zurtoinak ditu, eta horien gainean 5-20 cm-ko bihotz-formako hostoak (barietate landuetan handiagoak izan ohi dira). Loreak buru trinkoak osatuz ekoizten ditu, eta txikiak dira, 3-5 mm-ko diametrodunak, berdeak edo tindu gorrikoak, bost petalodunak. Haizearen bidez polinizatzen dira. Fruituak hazi gogorren mordo gisa sortzen ditu.\nTaxonomia.\nHiru barietate sailkatu dira:\nEkologia.\nBeterraba ez da oso zorrotza lurzoruaren mantenugaiekin; horri esker, lehenago beste barazki batzuk landatu diren lurretan jar daiteke. Haatik, oso sentikorra da hotzaren eta izozteen aurrean.\nZuzenean ereiten da eta bere hazkunde-garaia 80 eta 140 egun artekoa da.\nErabilerak.\nLandare honen erabilerarik arruntena elikagai gisa da. Gure ingurunean gehien bat azukrea ekoizteko erabiltzen da, baina zuzenean ere jan daiteke, eta koloratzaileak ekoizteko ere balio du."}
{"id": "76337", "revid": "90523", "url": "https://eu.wikipedia.org/wiki?curid=76337", "title": "Erremolatxa", "text": ""}
{"id": "76346", "revid": "336", "url": "https://eu.wikipedia.org/wiki?curid=76346", "title": "Jurasiko", "text": "Jurasikoa Mesozoikoaren bigarren garai geologikoa da. Triasikoaren bukerarekin batera hasi zen, orain dela 199,6\u00b1 0,6 bat milioi urte eta Kretazeoaren hasierarekin bukatu zen orain dela 145.5\u00b1 4 milioi urte. Jurasikoa Mesozoikoaren erdigunea da eta Jura mendien izena du, non garai hartako kareharrizko estratuak identifikatu ziren lehen aldiz.\nJurasikoaren hasiera Triasiko-Jurasiko iraungitze masiboak markatzen du, Erdialdeko Atlantiko Probintzia Magmatikoasren erupzioarekin lotuta. Toarziarraren hasiera duela 183 milioi urte inguru hasi zen, eta iraungitze-gertaera bat nabarmentzen da, anoxia ozeaniko zabalarekin, ozeanoaren azidifikazioarekin, eta Karoo-Ferrar probintzia igneo handien erupzioak eragin ditzakeen tenperaturen gorakada. Jurasikoaren amaierak, hala ere, ez du Kretazeoarekin muga argirik eta formalki zehaztu gabeko aldi geologikoen arteko muga bakarra da.\nJurasikoaren hasieran, Pangea superkontinentea bi lurraldetan fusionatzen hasi zen: Laurasia iparraldean eta Gondwana hegoaldean. Jurasikoko klima egungoa baino beroagoa zen, eta ez zegoen izotz-estalkirik. Basoak poloen ondo-ondoan hazten ziren, behe-latitudeetan zabalgune idor handiak zituztela.\nLehorrean, Triasikoko fauna dinosauromorfoak eta Pseudosuchia arkosauroek batera menderaturik zen bitartean, Jurasikoan dinosauroek bakarrik menderatzen dute. Jurasikoan agertu ziren lehen hegaztiak, dinosauro teropodoen adar batetik eboluzionatuz. Beste gertaera nagusi batzuk lehen muskerrak agertzea eta ugaztunen eboluzioa dira. Crocodylomorphak lurtar izatetik uretako bizitzara pasa ziren. Ozeanoan iktiosauroak eta plesiosauroak bezalako itsas narrastiak bizi ziren, eta pterosauroak, berriz, ornodun hegalari nagusiak ziren. \nEtimologia eta izendapena.\n\"Jurasiko\" termino kronoestratigrafikoa Jura Mendiekin lotzen da, Frantzia-Suitza muga jarraitzen duen mendigune bat. \"Jura\" izenak jatorri zelta du, \"*jor\" erroan, galozko \"*iuris\" hitzetik, \"mendi egurtsuak\", Latinera pasa zena leku izen gisa eta \"Juria\"tik Jurarako bidea egin zuena.\n1795ean Alexander von Humboldtek Jura mendietako karbonatozko sediementuak Alemania hegoaldeko Triasikoko Muschelkalk garaikoekin alderatuta ezberdinak zirela ikusi zuen, baina pentsatu zuen, oker, zaharragoak zirela. 1799an sedimentu hauei \"Jura-Kaklstein\" izena jarri zien, Jurako kareharria.\nHogeita hamar urte beranduago, 1829an, Alexandre Brongniart frantziar naturalistak liburu bat argitaratu zuen, lurreko hainbat harrien egituren inguruan. Liburu honetan Brongniartek \"Jura-Kalkstein\" horren baliokide gisa erabili zuen \"terrains jurassiques\", eta esan zuen Bretainiako kareharri oolitikoen antzeko adina zutela. Honela, \"Jurasiko\" izena lehen aldiz ezarri zuen.\nLeopold von Buch alemaniar geologoak hiru zatitan banatu zuen Jurasikoa 1839an, hasiera batean zaharrenetik gazteenera: Jurasiko Beltza, Jurasiko Marroia eta Jurasiko Zuria. Hala ere, \"Lias\" terminoa erabili zen lehenago Jurasiko Beltzaren baliokide ziren arrokak izendatzeko Ingalaterran, William Conybeare eta William Phillipsen lan batean, 1822an.\nAlcide d'Orbigny frantziar paleontologoaak 1842 eta 1852 artean argitaratutako ikerketatan hamar estaia sortu ziten, ammoniteen elkarketatan oinarrituta, Ingalaterran zein Frantzian egindako lanekin. Horietatik zazpi oraindik ee erabiltzen dira, baina batek ere ez du jatorrizko definizioa gordetzen. Friedrich August von Quenstedt alemaniar paleontologiak 1858an hiru zatitan banatutako von Buchen sailkapena berraztertu eta sei zati egin zituen, ammoniteekin eta bestelako fosilekin.\nAlbert Oppel alemaniarrak 1856 eta 1858 artean egindako ikerketek d'Orbignyren jatorrizko eskema aldatu eta zona bioestratigrafiko gehiago sortu zituen, batez ere ammoniteetan oinarrituta. Gaur egun erabiltzen den sailkapena ez zen 1962ra arte egonkortu, \"Colloque du Jurassique \u00e0 Luxembourg\" bileran.\nGeologia.\nJurasikoa normalki hiru zatitan banatzen da. Ameriketako Estatu Batuetan \"berantiar\", \"ertain\" eta \"goiztiar\" erabiltzen dira, eta Europan Lias, Dogger eta Malm izenak. Arrokak izendatzen direnean \"Behe\", \"ertain\" eta \"goi\" erabiltzen dira. \nEstaiak globalki edo erregionalki definitu daitezke. Korrelazio estratigrafiko global baterako, Nazioarteko Batzorde Estratigrafikoak Global Boundary Stratotype Section and Point (GSSP) sistemaren bidez estaiak onartzen ditu, formazio geologiko bakar batetik (estratotipo detiua), estaiaren behe muga zehazten duena. \nHauek dira berrienetik zaharrenera dauden garaiak:\nEstratigrafia.\nJurasikoko estratigrafia ammoniteen erabileran oinarritzen da nagusiki: indize-fosilak. Ammonite taxon espezifikoen lehen agerpen-data faseen hasierak markatzeko erabiltzen da, baita aldiberekotasun txikiagokoak ere, \"ammonite zona\" bezala izendatzen direnak; hauek ere, batzuetan, azpizonetan banatzen dira. Estratigrafia globala Europako ammonite-zona estandarretan oinarritzen da, eta beste eskualde batzuk Europako eremuetara kalibratzen dira.\nBehe Jurasikoa.\nPeriodo Jurasikoaren zatirik zaharrena, historikoki, Lias deitu izan da, Jurasiko Goiztiarraren baliokide, baina izendapen horretan Triasikoaren parte den Rhaetiarraren zati bat ere sartzen da. Hettangiar izena Eugenne Renevier suitzar paleontologoak jarri zion 1864an, Hettange-Grande Frantziako ipar-ekialdeko eskualdeari erreferentzia. Hettangiarraren hasieraren GSSP Kuhjoch Pasabidean dago, Karwendel mendigunean, Alpeetako iparraldean, Austrian; 2010ean kokatu zuten. Hettangiarraren hasiera eta, beraz, Jurasikoa, oro har, Kuhjochen agertutako Kendlbach Formazioko \"Psiloceras spelae tirolicum\" ammonitearen lehen agerpenak adierazten du. Jurasikoaren oinarria, aurretik, Albert Oppieren \"Psiloceras planorbis\" lehen agerpena bezala definitu zen, 1856an, baina, ikuspegi hau, nazioarteko mugako gertaera lokalizatuegia bezala ikusi zen.\nSinemuriarra, lehen aldiz, Alcide d'Orbignyk definitu eta literatura zientifikoan sartu zuen 1842an. Bere izena, Frantziako Semur-en-Auxois hiritik hartzen du, Dijonetik gertu. Sinemuriaren jatorrizko definizioa, gaur egun Hettangiarra dena barne hartzen zuen. Sinemuriarraren GSSPa East Quantoxhead herrixkatik 6 kilometro ekialdera dagoen amildegi batean dago, Somerseten (Ingalaterra), Lias Urdinaren barnean, eta 2000. urtean adostu zuten. Sinemuriaren hasiera \"Vermiceras quantoxense\" ammonitaren lehen agerpenarekin definitzen da.\nAlbert Oppelek 1858an Pliensbachiar estaia izendatu zuen, Zell unter Aichelberg komunitatean dagoen Pliesbach etxaldetik, Stuttgart hiritik gertu, Alemanian. Pliensbachiarreko oinarriko GSSPa Robin Hood's Bayko (Yorkshire, Ingalaterra) Wine Haven kokalekuan dago, Redcar Mudstone Formazioan, 2005ean onartua. Pliensbachiarraren hasiera \"Bifericeras donovani\" amonitearen lehen agerpenarekin definitzen da.\nThouars (latinez: \"Toarcium\") Frantziako Loirako Haranean dagoen Saumur hiritik hegoaldera dagoen herria da. Toarciarra d'Orbignyk 1842an izendatu zuen, jatorrizko kokapena Vrines harrobia izanik, Thouars udalerritik 2 kilometro ipar-mendebaldera. Toarciarraren oinarriko GSSP Portugalgo Penichen dago, eta 2014an ezarri zuten. Muga \"Dactylioceras\" (Eodactylites) azpigeneroko amoniteen lehen agerpenaren arabera definitzen da.\nErdi Jurasikoa.\nAaleniarrak Alemaniako Aalen hiriaren izena darama. Aaleniarra Karl Mayer-Eymar geologo suitzarrak definitu zuen 1864an. Jatorriz, azpiko muga Jurasiko Beltzaren buztin ilunen eta Alemaniako hegoaldeko sekuentzia Jurasikoetako hareharriaren eta oolitaren artean zegoen. Aaleniarreko GSSP marka Fuentelsazen dago, Iberiar mendilerroan, Guadalajarako probintzia (Espainia), eta 2000. urtean ezarri zuten. Aaleniarrareen oinarria \"Leioceras opalinum\" ammonitarraren lehen agerpenaren arabera definitzen da.\nAlcide d'Orbignyk 1842an Bajociar estaia izendatu zuen, Bayeux hiriaren latinezko izena (\"Bajoce\"), Normandian, Frantzia. GSSPren urrezko iltzea Murtinheira sekzioan dago, Cabo Mondegon, Portugalen. 1997an hartu zen erabakia. Bajociarraren oinarriaren definizioa \"Hyperlioceras mundum\" ammonitearen lehen agerpena da.\nBathoniar izena Bath (Ingalaterra) hiriagatik jasotzen du, 1843an d'Omalius d'Halloy geologo belgikarrak aurkeztua, eskualdeko zenbait harrobietako kareharri oolitiko zati osatugabe baten ondoren. Bathoniarraren oinarria Ravin du B\u00e8sen dago, Bas-Auran eremuan, Proventza Garaiko Alpeetan, Frantzian. Bathoniaren oinarria \"Gonolkites convergens\" ammonitaren lehen agerpenaren bidez definitzen da, \"Zigzagiceras zigzag\" ammonite eremuaren oinarrian.\nCalloviarra Wiltshireko Kellaways herrixkaren latinizatutako izenetik dator, eta 1852an Alcide d'Orbignyk jarri zion izena, jatorriz Forest Marble Formazioaren eta Cornbrash Formazioaren arteko kontaktuan zegoen basea. Hala ere, geroago aurkitu zen muga hori Bathoniarraren goialdean zegoela. Calloviarraren oinarriak ez du oraindik GSSP ziurtaturik. \"Kepplerites\" generoko amoniteen lehen agerpena da, Calloviarraren oinarrizko definizioa.\nGoi Jurasikoa.\nOxfordiarrak izena Ingalaterrako Oxford hiriagatik jasotzen du eta 1844an Alcide d'Orbignyk Oxfordeko buztinaren ondorioz izena eman zion. Oxfordaren oinarriari GSSP definitua falta zaio. W. J. Arkell ikerlanetan 1939an eta 1946an Oxfordiarraren beheko muga \"Quenstedtoceras mariae\" ammonitearen lehen agerpena izan zen (ondoren \"Vertumniceras\" generoan kokatua). Ondorengo proposamenek diote \"Cardioceras redcliffense\" lehen aldiz agertzea izatea beheko mugaren definizioa.\nKimmeridge herriak, Dorsetko kostaldean, Ingalaterran, ematen dio izena Kimmeridgiarrari. Estaia Alcide d'Orbignyk izendatu zuen 1842an, Kimmeridgeko buztinetan oinarritua. GSSPren urrezko iltzea ezarrita dago Staffin badian, Skye Uhartean, Eskozian. Flodigarry sekzioan iltzea ezartzea 2021ean erabaki zen. Mugaren oinarrian dagoen fosila Bauhini Zona da ingurune borealetan eta Baylei Zona azpiborealetan.\nTithoniarra Albert Oppel literatura zientifikoan aurkeztu zuen 1865ean. Tithoniar izena ezohikoa da izen geologikoetan, greziar mitologiatik datorrelako leku izenetik beharrean. Titono, Troiako Laomedonen semea zen eta Eosekin maitemindu zen, egunsentiko greziar jainkosa. Bere izena aukeratu zuen etapa estratigrafiko honetarako Tithoniarra Kretazikoaren egunsentiarekin eskutik helduta aurkitzen delako. Tithoniarraren oinarriari GSSPren marka falta zaio. Tithoniaren oinarrizko definizioa \"Gravesia\" ammonite generoaren lehen agerpena da.\nJurasikoaren goiko muga zehaztu gabe dago, eta Jurasiko-Kretazeoa da gaur egun GSSP bidez definitutako sistema-muga bakarra. Muga honetarako GSSP bat jartzea zaila izan da, markatzaile bioestratigrafiko gehienen erregionaltasun indartsuagatik, eta isotopo aldaketak bezalako gertaera kimioestratiografikorik ez izateagatik, muga bat definitzeko edo korrelazioak egiteko erabil zitekeena. Calpionellida, protista planktonikoen talde enigmatiko bat, kaltzitazko barrunbe formako kuxku batzuk dituztenak, Jurasikoaren amaieran eta Kretazoaren hasierara agertu ziren; honen ondorioz, Jurasiko eta Kretazeoaren muga finkatzeko hautagairik onenak direla uste da, zehazki, \"Calpionella alpina\"ren lehen agerpena, eponimoaren oinarrian Alpina azpizonan jatorria duena. Definizioa \"Strambergella jacobi\" ammoniteen lehen agerpena izan da, antzina \"Berriasella\" generoan kokatua, baina haren adierazgarri estratigrafikoaren erabilera zalantzan jarri izan da, haren lehen agerpenak ez baitu zerikusirik \"C. alpina\"renarekin.\nMineral eta hidrokarburo meak.\nKimmeridgeko Buztinak eta bere baliokideak dira Ipar Itsasoko petrolioaren iturri nagusia. Arabiar Plataforma-barruko Arroan dauden sedimentuak ere Erdi eta Goi Jurasikoan sortu ziren, eta hori da munduko petrolio hobirik handiena, Ghawar Zelaia bere barruan baitago. Jurasikokoak dira ere Sargelu Formazioa eta Naokelekar Formazioa, Irakeko petrolio erreserba handienak dituztenak. Txinako ipar-mendebaldean 1.500 gigatona ikatz erreserbak daude garai honetakoak, batez ere Turpan-Hami arroan eta Ordos arroan.\nInpaktuzko kraterrak.\nJurasikoko inpaktuzko kraterrik nabarmenenen artean dago Morokweng kraterra, 70 kilometroko kraterra Kalahari basamortuaren azpian, Hegoafrikako iparraldean. Inpaktua Jurasiko-Kretazeo mugan gertatu zen, orain dela 145 milioi urte. Morokweng kraterra proposatu da ere Jurasiko-Kretazeo trantsizioaren puntu gisa. Sinemuriarreko beste talka garrantzitsu bat dago, Putxezh-Katunki kraterra, 40-80 kilometroko diametroa duena Nizhni Novgorod azpian.\nJurasikoa Euskal Herrian.\nJurasikoan itsas maila asko igo zen eta horren ondorioz ia lurralde osoa urpean egon zen. Urak beroak zirenez fauna ugari agertzen da fosil ezberdinetan eta ammoniteak ugariak dira. Lehen azaldu bezala diapiroak \"keuper\" faziesko arroka triasikoz osatua dago eta hau hain moldagarria izanda gero egon ziren esfortzuen aurrean hausturak egin zituen. Bere gainean kokaturiko arroka jurasikoak dira, beraz, orogenia alpetarraren ondorioz azaleratzen diren lehenengo arroka gogorrak puntu askotan. Hala ere beste leku askotan higatua izan da eta beraz zaila da serie osoa aurkitzea.\nGarai honetan Burgos inguruan Asturiasko mendiei loturik zegoen altugunea sortu zen, baita Akitania eta Ebro inguruetan ere. Honek geroago Kantauri Itsasoa izango zenaren eta geroago Mediterraneoa izango zenaren urak bereizi zituen eta Eusko-Kantauriar arro berri bat sortu zen.\nArro guztian zehar eta orokorrean Mesozoikoan ofita ugari agertu ziren. Daniarrean zehar egoera estentsiboa izan zen eta horregatik agertzen dira arroan zehar. Pirinioetan magma toleitikoa agertzen da, Triasikoaren bukaeratik Jurasikoko Lias garairaino.\nGarai honetan kareharrizko mazizoak sortu ziren, uharrien ondorioz askotan. Horietako batzuk Aralarren agertzen dira, bai eta Euskal Herriko arkuko mendietako batzuetan ere.\nBehe eta Jurasiko Ertainean klima beroa eta hezea izan zen, sedimentazio karetsua sakonera handitan emanez. Jurasikoaren bukaeran klima lehorragoa bilakatu zen eta kareharriaren sedimentazioa eten egin zen.\nPaleogeografia.\nBehe Jurasikoan Pangea superkontinentea Gondwana, Ipar Amerika eta Eurasian banatu zen. Hasierako Atlantiar Ozeanoa eta Tetis itsasoa oraindik estuak ziren. Jurasikoaren bukaeran Gondwana hausten hasi zen. Klima beroa zen eta ez dago inongo glaziazioren ebidentziarik. Triasikoan bezala ez dirudi poloetan lur masarik zegoenik. Europako mendebaldean itsas sedimentu ugari daude garai honetakoak eta beraz erregistro geologikoa ondo ikus daiteke bertan. AEBtan eta Kanadan itsaso epikontinental bat zegoen, Sundance itsasoa. AEBtan sedimentu asko kontinentalak dira. Errusia, India, Hego Amerika, Japonia, Australasia eta Erresuma Batuan leku ugaritan aurki daitezke Jurasikoko arrokak.\nAtmosfera.\nJurasikoko atmosferak honako ezaugarriak zituen, beti ere aro guztia bitarte egon zen batez bestea:\nFauna.\nUretan.\nJurasikoan itsasoan bizi ziren ornodun nagusiak arraink eta itsas narrastiak ziren. Azken hauen barruan ichtyosaurioak, plesiosaurioak eta Teleosauridae eta Metriorhynchidae familietako itsas krokodiloak.\nOrnogabeen barruan talde berriak agertu ziren, hala nola errudistak eta belemnitesak. Jurasikoan biohigadura areagotu zen eta hardground izeneko efektua askotan gertatu zen. \"Gastrochaenolites\" izeneko iknotaxa ohikoa da.\nJurasikoan zeuden hamabi klado planktonikoetatik lau edo bost lehenengo aldiz agertu edo erradiazio ebolutiboa izan zuten.\nLurrazalean.\nLurrazalean narrasti arkosauroak nagusi bilakatu ziren. Jurasikoa dinosauro belarjale handien (sauropodoak) urrezko garaia da (\"Camarasaurus\", \"Apatosaurus\", \"Diplodocus\", \"Brachiosaurus\", eta beste batzuk); euren harrapakari nagusiak teropodo handiak ziren, adibidez \"Ceratosaurus\", \"Megalosaurus\", \"Torvosaurus\" eta \"Allosaurus\".\nJurasiko Berantiarrean lehenego hegaztiak agertu ziren lehengo aldiz, coelurosaure izeneko dinosauro txikietatik. Ornitischia motako dinosauroak ez ziren sauriskioak bezain ugariak. Stegosauroak ugariak ziren. Pterosauroak zeruan arruntak ziren, gaur egun hegaztiek betetzen dituzten esparru asko betez.\nFlora.\nTriasikoan egon zen klima lehor eta kontinentala gutxinaka arindu zen Jurasikoan zehar, batez ere latitude altuetan; klima bero eta hezea egin zen lekuetan oihanak sortu ziren, lurrazalaren hainbat zati estaliz. Gymnospermak ugariak eta anitzak ziren Jurasikoan zehar. Koniferak bereziki ugariak izan ziren, Triasikoan bezala; zuhaitz handien artean aniztasun handiena zuen taldea izan zen. Gaur egun dauden konifera familien artean honako hauek agertu eta ugaritu ziren Jurasikoan: Araucariaceae, Cephalotaxaceae, Pinaceae, Podocarpaceae, Taxaceae eta Taxodiaceae. Cherolepidiaceae eta Bennettitales familiak (gaur egun desagertu direnak) behe latitudetako floran arruntak ziren. Zikadeak, ginkgoak eta Dicksoniacea ere nahiko ugariak ziren. Zuhaitzen azpian ziurrenik iratxeak izango ziren ugarienak. Hego hemisferioan podokarpoak ugariak ziren, baina ginkgoak eta Czekanowskiales arraroak ziren.\nOzeanoetan Rhodophyta alga gorriak lehenego aldiz agertu ziren."}
{"id": "76349", "revid": "336", "url": "https://eu.wikipedia.org/wiki?curid=76349", "title": "Desagerpen masibo Permo-Triasikoa", "text": ""}
{"id": "76352", "revid": "336", "url": "https://eu.wikipedia.org/wiki?curid=76352", "title": "Hettangiar", "text": "Hettangiarra Jurasikoko Liasen barneko lehengo epea da. Orain dela 199.6 \u00b1 0.6 Ma eta 196.5 \u00b1 1 Ma artean iraun zuen. Triasikoko Rhaetiar garaiaren ostean datorrena da. Izena Frantziako Hettange-Grande herritik dator, Luxemburgeko mugatik gertu. Europan askotan Sinemuriarrarekin batera Lias Urdina izeneko garaian biltzen da.\nDefinizioa.\nHettangiar izena Eugenne Renevier suitzar paleontologoak jarri zion 1864an, Hettange-Grande Frantziako ipar-ekialdeko eskualdeari erreferentzia. Hettangiarraren hasieraren GSSP Kuhjoch Pasabidean dago, Karwendel mendigunean, Alpeetako iparraldean, Austrian; 2010ean kokatu zuten. Hettangiarraren hasiera eta, beraz, Jurasikoa, oro har, Kuhjochen agertutako Kendlbach Formazioko \"Psiloceras spelae tirolicum\" ammonitearen lehen agerpenak adierazten du. Jurasikoaren oinarria, aurretik, Albert Oppieren \"Psiloceras planorbis\" lehen agerpena bezala definitu zen, 1856an, baina, ikuspegi hau, nazioarteko mugako gertaera lokalizatuegia bezala ikusi zen."}
{"id": "76356", "revid": "105290", "url": "https://eu.wikipedia.org/wiki?curid=76356", "title": "Nereida", "text": "Greziar mitologian, nereidak (antzinako grezieraz \u039d\u03b7\u03c1\u03b5\u03af\u03b4\u03b5\u03c2 \"N\u00eare\u00eddes\" o \u039d\u03b7\u03c1\u03b7\u03af\u03b4\u03b5\u03c2 \"N\u00ear\u00ea\u00eddes\", singularrean \u039d\u03b7\u03c1\u03b5\u03af\u03c2 \"N\u00eare\u00eds\" edo \u039d\u03b7\u03c1\u03b7\u03af\u03c2 \"N\u00ear\u00ea\u00eds\", \u03bd\u03ad\u03b5\u03b9\u03bdetik \"n\u00e9ein\", \u2018igeri egin\u2019), Nereo eta Dorisen berrogeitamar alabak ziren.\nItsasoko lamiatzat jotzen ziren, ozeanoaren sakonean bizi baitziren, baina itsasazalera ere igotzen ziren, marinelei itsaso zurrunbilotsuak igarotzen laguntzeko, argonautak, lagundu zituzten bidaiari ospetsuenak zirelarik, hauek urrezko ahari-larruaren bila zihoazenean. Itsas gizonei, izurdeen eta beste itsas animalia batzuen gainean jarririk aurkezten dira. Greziarrek, aldareetan gurtzen zituzten, itsasertzean eta labarretan, non, ofrenda bezala, esnea, olioa eta eztia ematen zitzaien.\nItsasoan zegoen edertasun eta on guztia irudikatzen zuten: Ahots melodiatsuarekin kantatzen zuten eta euren aitaren inguruan dantza egiten zuten. Koral adarrekin koroatuak eta Poseidonen hiruhortza eramaten irudikatzen dira, jainko honen segiziokoak baitira.\nGarrantzitsuenak Tetis (Peleoren emaztea eta Akilesen ama), Galatea (Azisen maitalea eta Polifemo ziklopea maitemindu zuena) eta Anfitrite (Poseidonen emaztea) dira.\nArte klasikoan, ohi, izurdeekin, itsas munstroekin edo hipokanporen batekin daude.\nGuzti hauengatik, Neptuno planetaren ilargi batek, Nereida izena du."}
{"id": "76357", "revid": "512", "url": "https://eu.wikipedia.org/wiki?curid=76357", "title": "David Rub\u00edn", "text": "David Rub\u00edn Migu\u00e9lez (Ourense, 1977ko urriaren 19a-) marrazkilari eta komikigile galiziarrik emankorrenetarikoa da. Izan ere, hainbat lan eta elkarlano argitaratu izan ditu, galizieraz zein gaztelaniaz.\n\"Lima\u00eda Producci\u00f3ns\" eta \"Polaqia\" kolektibotan parte hartu du eta elkarlanak egin ditu aldizkari galiziar ezagunetarako, \"BD Banda\" eta \"Barsowia\" besteak beste. \"Astiberri\"n argitara eman ditu haren lehenengo albumak. Hainbat sari lortu izan ditu komikien munduan.\nHalaber, marrazki bizidunak ere egin izan ditu."}
{"id": "76358", "revid": "336", "url": "https://eu.wikipedia.org/wiki?curid=76358", "title": "Sarissa", "text": "Sarissa 3 eta 7 metro arteko luzera zuen pika luze bat zen, ohi 6 metrokoa izaten zen arren, mazedoniar falangeak erabilia. Oso astuna zen, 5 kilo baino gehiagokoa. Bere altuera handia, oso egokia zen hopliten eta arma txikiagoak zeramatzaten beste soldadu batzuen aurkako borrokarako, sarissak eragotzi behar baitzituzten pezhetairoietara iristeko, ia erabat ezinezkoa zena, eta hortik dator Alexandro Handia eta bere aita Mazedoniako Filipo II.aren, lantza mota honen sortzailearen kanpainen arrakasta.\nEdonola ere, falangetik kanpo ez zuen ezertarako balio, eta martxetan estorbu bat baino ez zen. Horregatik, sarissa, ohi, bi zati edo gehiagotan banatuta zegoen, guduan lotzen zirenak, bere maneiatzea erraztu eta armadaren mugikortasuna bermatzeko.\nErabilpena.\nFalangearen eraketa estuak pika harresi bat sortzen zuen, eta sarissa nahiko luzea zen bere aurretik zeuden bost gizon hilarak babesteko. Horregatik, etsai batek lehen hilara apurtzea lortzen bazuen ere, oraindik beste lau geratzen ziren eraso egin eta geldiarazteko. Atzeko hilaratako pezhetairoiek, euren pikak 70-80\u00bako angelu batean jartzen zituzten, eta angelu hau txikitzen joaten zen, borrokako lehen lerroa hurbiltzen zihoan heinean, arantzurde ilusio bat sortuz. Eraketa hau, gainera, etsaiaren geziak eragozten ere eraginkorra zen. Mazedoniar falangea garaitezina zen aurrez aurre erasoz gero. Garaitzeko modu bakarra, bere eraketa apurtuz edo bere aldetik atereaz izaten zen.\nEsan bezala, arma honen sorrera Filipo II.ari ematen zaio, Alexandro handiaren aita. Filipok, bere gizonei, pika hau bi eskuekin erabiltzeko esan zien. Taktika berria geldiezina izan zen, eta, Filiporen erregealdia K. a. 336an amaitu zenean, lehenago oso hauskorra izan zen mazedoniar erresumak, jada Grezia osoa kontrolatzen zuen, baita Epiro eta Trazia ere.\nBere seme Alexandro Handiak taktika hau erabili zuen Asian, Egipto, Persia eta Punjabeko eskualdea konkistatuz, azken hau Indiako iparmendebaldean, behin ere garaitua izan gabe. Falangeak eta euren sarissak ezinbestekoak izan ziren gudu bakoitzean, bereziki Gaugamelako guduan, non Dario III.aren gurdi eszitarrak falangeak suntsituak izan ziren, lagunen zalditeria (hetairoi) eta hipaspisten erabileraren laguntza konbinatuarekin. Alexandrok, pixkana-pixkana, falangea eta sarissaren garrantzia murriztu zuen, tropa eta armamentu asiarrak bilduz.\nGuzti hori gora-behera, sarissak, aro helenistikoko armadan bizkarrezurra izaten jarraitu zuen, baina entrenamendu faltak eta falangean zuten gehiegizko konfidantzak eta ez tropen erabilera konbinatuan (non Filipo eta Alexandro nabarmendu ziren), Mazedonia, Pidnako guduan, erromatarren aurka galtzera eraman zuten.\nIkus, gainera.\nAlexandro Handia"}
{"id": "76359", "revid": "105290", "url": "https://eu.wikipedia.org/wiki?curid=76359", "title": "Jauko Barik", "text": "Jauko Barik, Donostia inguran sortu zen 2000ko hamarkadako emakume taldea zen. Rocka, Punka eta hardcorea bezalako musika estiloak nahasten zituzten.\nGaur egun, Jauko Barikeko partaideren batek, Urobori taldean jotzen du.\nTaldea.\nEuskal Herrian emakumez bakarrik osaturiko rock talde bakanetakoa izan da Jauko Barik. Enara Mateok (baxua eta ahotsa), Itxaso Gutierrezek (gitarra, ahotsa, biolina) eta Haizea Loirak (ahotsa, bateria) osatu zuten, 90eko hamarkadan, Donostiako Buenavixta etxe okupatuko lokaletan, eta bi disko kaleratu ditu, bat-batekotasuna darien kantu indartsuz osatua.\nJauko Barik (\"besterik gabe\", Arratiako esamoldean) 1997an sortu zen, hainbat eta hainbat talderen sorleku izan zen Donostiako Buenavixta etxe okupatuan. Enara Mateo eta Itxaso Gutierrez hasi ziren entseatzen, eta urtebete geroago Haizea Loira batu zitzaien. Hutsetik hasi ziren, musika tresnak jotzeko gaitasunari dagokionez. Itsasok biolin ikasketak zituen, baina apenas menperatzen zuen gitarra. Beste horrenbeste esan daiteke Enara (baxua) eta Haizeari (bateria) buruz. Hiru astez entseatu eta gero eman zuten lehen kontzertua; izan ere, zuzenekoetan disfrutatzen du gehien taldeak. \"Zuzenekoak dira gure bidea, gure giltza eta taldea bera gaur egun den horretan bilakatu duena\".\nKontzertu horien aurreko edo ondorengo afarietan bildutakoak ziren hirukotearen lehen diskoaren azalean ageri diren sardeskak. Esan Ozenki diskoetxeak kaleratu zuen Jauko Barik (2000), hirukoak lehen maketan agertzen zuen musikaren bat-batekotasun eta lotsagabetasunak erakarrita. Ordurako, 50 kontzertu emanak zituen taldeak, gehienak Euskal Herriko gaztetxeetan, eta ezagutzen zituen emakumez osaturiko taldea izateak ekartzen zituen alde on eta txarrak. \"Batetik, tratu ona eskaini digute neskak garelako, gazteak garelako eta ikasteko asko dugulako, baina bestetik musika munduan ere matxista asko dago eta zenbaitetan anplifikadore bat zer den ere jakin ez bazenu bezala tratatzen zaituzte\". Madrilen bitan egonak ziren jotzen, Alien aretoan eta Radio 3 irratian, eta, irteera horietan egindako harremanei esker, Madrilen grabatu zuten diskoa, Hamlet taldeko Roberto Galan soinu teknikariarekin, eta Sober taldeko Jorge Escobedo gitarristaren laguntzarekin. Hirukoaren oinarrizko instrumentazioaz gain, biolina eta teklatuak erabili zituzten diskoan.\n\"Abesti bakoitza mundu bat da\", erantzun ohi zuen taldeak lehen diskoa definitzeko eskatzen ziotenean. Punk, pop, hardcore, metal doinuak batzen zituzten konplexurik gabe, taldekideek entzuten zuten askotariko musikaren eraginez. Hitzetan, berriz, eraso sexistak (\"Eraso\"), homosexualitatea (\"Zer axola\"), bakardadea (\"Larru\"), tristura (\"Lurrean\") eta bizitza (\"Heriotza\") zituzten hizpide. \"Bizitzak eragindako sentimenduak dira, adierazpen sakonak hitz gutxitan azaltzeko. Pesimistak dira bizi izandakoaren ondorioz\".\nLehen diskoak hainbat ate ireki zizkion taldeari, eta gauza asko ikasteko aukera eman ere bai, baina hurrengo lana euren kabuz ateratzea hobetsi zuten hiru taldekideek. Bzzb... eta goxatu bigarren diskoak (Autoekoizpena, 2002) taldearen bat-batekotasunaren indarra erakusten du.\nEsperientzia berriak ezagutu nahian, 2003ko eta 2004ko udan Europan zehar aritu zen Jauko Barik kontzertuak ematen: Alemania, Suitza, Herbehereak, Frantzia...\n2005ean, Emakume Martxaren kantua sortzeko enkargua jaso zuen, eta lan horretan parte hartzera gonbidatu zituzten beste zenbait taldetako emakume abeslariak: Nerea Sanchez (Keike), Claire (Izateko), Itziar (Anorexia) eta Aiora Renteria (Zea Mays). Denen artean ondu zuten \"Sarbide\" kantua.\nAzken urteetan ez da Jauko Barik-en berririk entzun. Itxaso Gutierrez Keike taldean aritzen da."}
{"id": "76360", "revid": "1519", "url": "https://eu.wikipedia.org/wiki?curid=76360", "title": "Vend\u00f4me zutabea", "text": "Vend\u00f4me zutabea () Parisko monumentu bat da, Vend\u00f4me plazan dagoena, hiriko lehen barrutian. Denboraren igaroan Austerlitzeko zutabea bezala ere deitua izan da. Napoleon Bonaparteren aginduz eraikia izan zen, Austerlitzeko guduan lortu zuen garaipena ospatzeko. Bertara, \"Madeleine\", \"Tuileries\" eta \"Opera\" metro geltokietatik hel daiteke.\nDeskribapena.\nBere garaiera 44 metrokoa da, eta, bere batez besteko diametroa 3,60koa. Erromatar jeneralez jantzitako Napoleonen estatua batekin koroatua dago, August Dumontek zizelkatua, eta bere iloba zen Napoleon III.ak eraikitzea agindu zuena. Frantziarrek, Austerlitzeko guduan etsaiari kendutako kanoien brontze urtuzko txapa batekin estalia dago, gerra eszenak irudikatzen dituzten baxuerliebeekin apaindua. Artista ezberdinek parte hartu zuten bere diseinu eta apainketan. Nabarmenen artean, honako hauek daude:\nBarneko eskailera batek goialdera iristea ahalbidetzen du, non behatoki bat dagoen. Bere oinarrian, plaka bat dago, non, latinez, hau irakur daitekeen:\nErrepublikaren irudi bat ordezkatu zuen, honek, aldi berean Louis XIV.a Frantziakoaren zaldigaineko estatua bat ordezkatu zuelarik.\nBere diseinua Trajanoren zutabean oinarritzen da, monumentu hau, Erroman dagoena, oso-osorik haitzurdinez eginda egotearen ezberdintasun bakarrarekin. Parisen, antzerako beste monumentu batzuk ere daude, Uztaileko zutabea (\"Colonne de Juillet\"), Bastillako plazan\nHistoria.\nParisko Komunaren gertaeretan, Frantziar-Prusiar Gerraren ondoren, zutabea behera bota zuten, basakeriari, militarismoari eginiko monumentutzat jo baitzen, baita nazioarteko zuzenbidearen ezeztapen bat ere. Gustave Courbet margolaria, gertaeren arduradun egina, gartzelan sartua izan zen eta zutabearen konponketaren gastuak ordaintzera kondenatua izan zen, xoxik gabe utzi zuena.\nKomunaren ondoren, zutabea zaharberritua izan zen eta horrela kontserbatzen da egundaino."}
{"id": "76362", "revid": "105290", "url": "https://eu.wikipedia.org/wiki?curid=76362", "title": "Serlo Gaina", "text": "Serlo Gaina Aralar mendilerroan dagoen mendi bat da, 919 metroko garaiera duena. Ekialdetik mendebalderanzko norantzan doan gailur bat da, Putxerri menditik Abringo ubideak banandua. Ohiko ibilbideetatik banandua, mendi ezezagun honek, bere bakardadearen lasaitasunean, jende askorik ibiltzen ez den pagadiak ditu, kontutan hartu beharreko labardietan. Beraz, Aralarko toki ezezagun eta ahaztuetako bat da, oraingoan, Putxerri mendi mitikoaren ondoan.\nIrispideak.\nAurkitzen garen lurra kontutan hartuta, ez dago igoera argi bat, tontorrera igotzeko zailtasunik ere ez dagoen arren. Etxarri-Aranatzetik Lizarrustira igotzen, Elkorriko bihurgunea baino lehenago, Abrineko labar bikainean sartzen den bide bat abiatzen da eskuinetara. Zeharkatzen hasten gara, baina, azkenean, bidea desagertu egiten da, oso argi ez dagoen bidezidor bati tokia uzteko, errekaztoaren ondoan jarraitzen duena. Errekaztoaren burura heltzen gara eta arrasto guztiak desagertzen dira. Pagadi maldatsutik igotzeko ordua da, non antzinako ikaztegien arrastoak ikus daitezkeen. Gorago, bide horizontal batekin bat egiten du, baina honek ere ez daroa tontorrera, eta, beraz, aukerarik hoberena, malda gogorra igotzen jarraitzea da tontorrera iritsi arte. Bertan, Lakuntzako udalerria adierazten duen mugarri bat dago. Bi harresik toki honetan bat egiten dute, bertan ezarritako mugaren luzapen gisa.\nHurrengo ibilbideak, Abrineko eta Serlo Gainaren iparraldeko aurpegiko pagadiak alde batera uzten ditu, baina, trukean, mendiaren bizkar osoa zeharkatzea ahalbidetzen du bidezidor txiki baten ondoan (gomendagarria jeitsierarako). Toki beretik atzera egin behar da pixka bat Etxarri Aranatzera doan errepidetik, gailurraren oinean kokatzeko asmoz. Dirudienez, zenbait aukera daude, hasieran defendatzen duen harrizko zokaloa igarotzeko, non ibilbidearen zailtasun handiena dagoen tokia den. Basotik saia daiteke, lur garbitik jarraitzea, meatzaritza eta erorketen ondorio den lur harritsutik jarraitzea nabarmengarria den arren. Honek, Lizarrustiko ingurua ikustea ahalbidetzen duen talaia harritsu batzuetara garamatza. Azkenik, gorago, malda asko jeisten da, eta bidezidor txiki batek, jada arazorik gabe, tontorrera iristea ahalbidetzen du."}
{"id": "76364", "revid": "336", "url": "https://eu.wikipedia.org/wiki?curid=76364", "title": "Ammit", "text": "Ammit \"hildakoen irenslea\" edo \"bihotzen irenslea\" egiptoar mitologian\nIkonografia.\nKrokodilo burudun, lehoi aurrealdedun eta hipopotamo atzealdedun izaki bezala irudikatua zen.\nMitologia.\nAmmit balantzaren azpian kokatzen zen Osirisen epaiketan, Duatean ospatzen zena, behe munduan. Dyehutyk (Tot) hildakoaren bihotzaren pisua alderatzen zuen (Ib), lurrean egindako pasatako ekintzen, kontzientziaren eta moralitatearen ikurra, Maat irudikatzen zuen lumarekin, Egia, Justizia eta Harmonia Unibertsala.\nHildakoa, \"Hitzezko Zuzen\"tzat hartua izan zedin, bihotza eta luma, biak, bata bestea bezain arinak izan behar ziren. Bihotzak lumak baino gehiago pisatzen bazuen, ez purutzat jotzen zen, Ammitek irentsi egiten zuen eta epaitutako pertsonari ez zitzaion Aarun sartzen uzten, bere hilezkortasuna galduz, behin betiko desagertuz."}
{"id": "76365", "revid": "105290", "url": "https://eu.wikipedia.org/wiki?curid=76365", "title": "Hermion", "text": "Hermion, greziar mitologian, Europsen seme bat zen, eta, beraz, Telkisen anaia. Hermione hiria sortu zuen, Trezenatik gertu, Peloponesoko hegomendebaldeko kostaldean. Hiri hau Demeter jainkosaren gurtza gune handi bihurtu zen bertan Ktonia, Hermionen izeba bizitzen jarri zenetik."}
{"id": "76367", "revid": "336", "url": "https://eu.wikipedia.org/wiki?curid=76367", "title": "Foroneo", "text": "Greziar mitologian Foroneo (), Peloponesoko errege bat zen, Inako ozeanida eta Meliaren semea.\nHerrialdeko biztanleak bildu eta zibilizatu zituen, ordura arte basatiak eta noraezean zebiltzanak, sua nola egin erakutsi zien (Prometeok lapurtu ondoren deskubritu zuen lehen gizona izan zen), Heraren gurtzan sartu zituen, eta eurentzat, Foronea hiria eraiki zuen, bere bilobak Argos bezala bataiatuko zuena.\nHiri bat eraiki zuen lehen gizona izan zen, eta Zeusek beste gizaki batzuen errege izateko baimena eman zion jainkoekin hain pietatetsua izateagatik, bereziki Herarekin, nori tenplu bat eraiki zion. Foroneoren erregealdian izan zen Hermesek gizakiei hizkuntza ezberdinak irakatsi zizkien garaia, ordura arte amankomuneko hizkuntza bat hitz egin baitzuten. Baina honegatik, Eris (ika-mika), hilkorren artean bizitzen jarri zen, nazio ezberdinetan banatuz.\nLaodize edo Zerdo lamiarekin ezkondu zen, norekin Niobe, Apis eta Kar izan zituen, nortzuri, beste egile batzuk, Apolodoro eta Paterniok bezala, Lirko eta Ktonia gehitzen dizkieten. Likaon, Esparton eta Europsen aitatasuna ere ematen zaio.\nEuripidesek, baina, bi emazte ematen dizkio: lehenarekin, Peito izenekoa, Egialeo eta Apiaren aita izan zen, eta bigarrenarekin, Europa, Niobe izan zuen. Helanikok, hiru seme izan zituela dio (Pelasgo. Iaso eta Agenor), erresuma banatu zutena euren aita hil zenean.\nPliniok, \"Greziako erregerik zaharrena\"ren titulua ematen zion, egile jakinik gabeko olerki batek, \"Foronides\" izenburukoa \"hilkorren aita\" deitzen duen bitartean.\nBeragatik, Argoseko biztanleek orokorrean, eta, bereziki, Anfiarao eta Adrastok, \"Foroneidak\" epitetoa jaso zuten."}
{"id": "76369", "revid": "336", "url": "https://eu.wikipedia.org/wiki?curid=76369", "title": "Meliade", "text": "Greziar mitologian Meliak edo Meliadeak lizarretako lamiak ziren. Kronosek jaurtitako Urano bere aitaren sexu organoek ernaldua izan zenean Geak erditu zituen. Melia edo Meliade guztietan garrantzitsuena, Melia izenekoa zen."}
{"id": "76373", "revid": "336", "url": "https://eu.wikipedia.org/wiki?curid=76373", "title": "Kanpe", "text": "Greziar mitologian Kanpe (antzinako grezieraz \u039a\u03ac\u03bc\u03c0\u03b7 \"K\u00e1mp\u00ea\", beharbada \u03ba\u03ac\u03bc\u03c0\u03bf\u03c2etik \"k\u00e1mpos\", \"itsas munstroa\") jainko ktoniko bat zen, munstro femenino bat.\nKronosek Tartaroa zaintzeko esan zion, non Ziklopeak eta Hekatonkiroak gartzelaratu zituen. Zeusen esku hil zen honek Tartaroko presoak askatu zituenean Kronosen aurka borrokatzen lagun ziezaioten (Titanomakia).\nMunstro hibrido bat bezala deskribatua da, emakume gorputza duena, behealdean ezkataz estalia, sugezko ile batekin eta sorbalden artean mugitzen zitzaion eskorpioi batekin.\nNono Panopolisekoak \"Dionisiakoak\" liburuan, Kanperen deskribapen xehetuena ematen du. Joseph Fontenrosek, Nonok, Tiamat munstro babiloniarraren berrirudikapentzat jotzen zuela iradokitzen du, baita Ekidna ere, beste izen batekin, bere hanka ezkatatsuak sugegorriak bezalakoak zirelarik (\u1f14\u03c7\u03b9\u03b4\u03bd\u03b1, ekidna \"sugegorria\") edo Tifonen baliokide femeninoa. Bere lexikoian Hesikio Alexandriakoak, Epikarmo olerkariak Kanpe Zeto edo itsas munstro bezala adierazten duela nabarmentzen du ('Zeto'k munstro zehatz bat adierazten du, Gea eta Pontoren semea, baina baita itsas munstro guztiak orokorrean ere."}
{"id": "76385", "revid": "336", "url": "https://eu.wikipedia.org/wiki?curid=76385", "title": "Sinemuriar", "text": "Sinemuriarra Jurasikoko Liasen barneko lehengo estaia da. Orain dela 199.6 \u00b1 0.6 Ma eta 196.5 \u00b1 1 Ma artean iraun zuen. Jurasikoko Hettangar garaiaren ostean datorrena da. Izena Sancerretik gertu (Loira Bailara) dagoen Semur-en-Brionnais herritik datorkio. Garai horretan eskualdean sortu ziren lurzoru kalkareoak dira bertan egiten diren ardoen zaporearen arduradunetako bat. Europan askotan Sinemuriarrarekin batera Lias Urdina izeneko garaian biltzen da.\nDefinizioa.\nSinemuriarraren GSSPa East Quantoxhead herrixkatik 6 kilometro ekialdera dagoen amildegi batean dago, Somerseten (Ingalaterra), Lias Urdinaren barnean, eta 2000. urtean adostu zuten. Sinemuriaren hasiera \"Vermiceras quantoxense\" ammonitaren lehen agerpenarekin definitzen da."}
{"id": "76388", "revid": "3180", "url": "https://eu.wikipedia.org/wiki?curid=76388", "title": "LiveCD", "text": ""}
{"id": "76389", "revid": "336", "url": "https://eu.wikipedia.org/wiki?curid=76389", "title": "Bordetella", "text": "Bordetella generoa bakterio Gram negatiboz osatuta dago, bazilo itxura dutenak. Bazilo txikiak dira (kokobaziloak, 0,6/0,2 mikrakoak) eta aerobio hertsiak. Espezie batzuk flagelodunak eta mugikorrak dira, baina gehienak ez dira mugitzen. Ez dute esporarik sortzen.\nEskakizun nutritibo zorrotzak dituzte. Hori dela eta, ez dira hazten hazkuntza-inguru arruntetan. Laborategian hazkuntza-inguru aberatsak erabiltzen dira mikrobio hauen hazkuntza errazteko, besteak beste odola dutenak (odolezko agarrak).\nGenero honetako bakterioek ez dute glukosa ezta beste gluzidoak ere katabolizatzen, eta haien energia aminoazidoen katabolismotik eskuratzen dute.\n\"Bordetella\" guztiak parasito hertsiak dira, ezin baitute aske bizi. Giza-patogenoak hiru dira: \"Bordetella pertussis\", \"Bordetella parapertussis\" eta \"Bordetella bronchiseptica\". Lehenengo biek kukutxeztula eragiten dute, eta hirugarrena mikrobio oportunista da, immunogutxituengan infekzioak sortzen dituena."}
{"id": "76390", "revid": "119347", "url": "https://eu.wikipedia.org/wiki?curid=76390", "title": "Euskarazko agirien baliokidetza", "text": "Hona hemen euskeraren ezagutza egiaztatzen duten tituluen zerrenda.\nBaliokidetza.\nHizkuntzetarako Europako Erreferentzia Esparru Bateratuak araututako mailak, Eusko Jaurlaritzak 64/2008 Dekretuaren bitartez legeztatu zuen. Dekretua gero 48/2009 dekretuak finkatu eta aldatua izan zen. Hurrengo urtean gaiari lotutako 297/2010 Dekretua argitaratu zen (EHHA 219 zk.2010eko azaroak 15).\nHona hemen baliokidetza taula:"}
{"id": "76391", "revid": "105290", "url": "https://eu.wikipedia.org/wiki?curid=76391", "title": "Agamunda", "text": "Agamunda edo Amunda Ataungo Aralarrean dagoen mendiska baten izena da, San Gregorio eta Aia auzoen artean kokaturik. Bere tontorretik gertu, mendebalderantz dagoen apalune batean, leize bat dago. Mendiskaren azpian Ergooene auzotxo eta ordeka daude. Aurrez aurre, Miruaitzatik Aitxua tontorretatik doan mendilerroan, hogei trikuharri inguru daude.\nSinismen ugari dago leize honen inguruan, haietako asko Euskal Herriko beste zenbait tokietako leizei lotutakoen antzekoak dira.\nElezaharrak eta sinesmenak.\nBasajaunak eta Etsaiak Agamundoko leizearen bizitanleak omen ziren.\n\"\"Arbeldi baserriko alaba bat, neskame zegoen Ataungo Aiako baserri batean. Larunbatero inguratzen zen bere familiko baserrira, eta bertan igande arratsalde arte egoten ohi zen.\nAiara itzultzeko ordua heltzen zenean, gogorik gabe eta nagi sentitzen zen, eta jarrera hori bere amarekiko istiluak sortzen zizkion.\nEgun bat inoiz baino alperragoa zebilen gurasoen etxea uzteko Aiara itzultzeko, eta gainera iluntzen ari zen.\nAzkenean bere amak pazientzia agortuta, alaba madarikatu zuen, eta horrela lortu omen zuen etxetik ateratzea Aia aldera.\nBidean, Agamunda ondotik igarotzerakoan, leizearen sarreran hurritz bat ikusi zuen, urraz lepo zamaturik, eta gogoa sartu zitzaion zenbait fruitu jateko.\nHurritzra igo zen baina ahaleginetan zegoela labaindu eta leizera amildu zen.\nEz zen neska maleruxaren berririk izan denbora askotan, eta desagertutzat eman zuten, hara eta handik denbora batera, Ergone auzokek Arbeldi zubiaren azpiko haitz baten arraildura batetik gizaki baten beso erdia irteteten zela. Besotik tiraka hasi ziren, baina ahots batek zera esan zien; \"Bakean utzi!, hori neurea da eta\"\".\nElezaharraren beste aldaera baten arabera, Arbeldiaren zubi azpian atera zena desagertutako neskaren atzamar bat izan zen, justu eraztun bat zeukana."}
{"id": "76393", "revid": "105290", "url": "https://eu.wikipedia.org/wiki?curid=76393", "title": "Espainiako futbol ligako bigarren mailako 2007/2008ko denboraldia", "text": "Espainiako futbol ligako bigarren mailako 2007/2008ko denboraldia (komertzialki \"BBVA Liga\" deitu zioten) txapelketa hau sortu zenetik egin zuten 77.a izan zen. 2007ko abuztuaren 25ean hasi zen eta 2008ko ekainaren 15ean amaitu.\nLau hamarkadaren ondoren Realak maila honetan jokatu zuen berriro, azkenean igoera lortzeko helburua bete gabe geratu zelarik.\nZamora Saria.\nSaria lortu ahal izateko, atezainak gutxienez 28 partida jokatu behar ditu (eta bakoitzean gutxienez 60 minutu)."}
{"id": "76394", "revid": "824555", "url": "https://eu.wikipedia.org/wiki?curid=76394", "title": "Xerez CD", "text": ""}
{"id": "76395", "revid": "824556", "url": "https://eu.wikipedia.org/wiki?curid=76395", "title": "CD Tenerife", "text": ""}
{"id": "76396", "revid": "535", "url": "https://eu.wikipedia.org/wiki?curid=76396", "title": "Sporting de Gij\u00f3n", "text": ""}
{"id": "76398", "revid": "6327", "url": "https://eu.wikipedia.org/wiki?curid=76398", "title": "UD Salamanca", "text": ""}
{"id": "76399", "revid": "824560", "url": "https://eu.wikipedia.org/wiki?curid=76399", "title": "Polideportivo Ejido", "text": ""}
{"id": "76401", "revid": "6327", "url": "https://eu.wikipedia.org/wiki?curid=76401", "title": "Cadiz CF", "text": ""}
{"id": "76402", "revid": "6327", "url": "https://eu.wikipedia.org/wiki?curid=76402", "title": "CD castellon", "text": ""}
{"id": "76403", "revid": "6327", "url": "https://eu.wikipedia.org/wiki?curid=76403", "title": "Cordoba CF", "text": ""}
{"id": "76404", "revid": "6327", "url": "https://eu.wikipedia.org/wiki?curid=76404", "title": "Malaga CF", "text": ""}
{"id": "76405", "revid": "9241", "url": "https://eu.wikipedia.org/wiki?curid=76405", "title": "Hercules CF", "text": ""}
{"id": "76408", "revid": "98220", "url": "https://eu.wikipedia.org/wiki?curid=76408", "title": "Equitable Building", "text": "Equitable Building New Yorkeko eraikin bat da, Manhattan-en hegoaldean kokatua, Broadwayko 120. zenbakian. Etxeorratz hau ingeniaritzaren alorreko mugarri eta egiazko lorpena izan zen. Ernest R. Graham-ek diseinatu zuen, eta 1915ean bukatu zen eraikitzen.\nJose Frantzisko Navarro Arzak donostiarrak sortutako Equitable Life Assurance Society aseguruetxearen egoitza izatekoe eraikia izan zen.\nEraikin honek duen garrantziaren arrazoietako bat da eztabaida handia piztu zuela egin zenean, bere tamaina handiak aldameneko kalearen zati oso handi bat itzalpean uzten zuelako. Eztabaida horrek bultzada handia eman zion Manhattanen harrezkero egitekoak ziren eraikinei murriztapen-sorta bat ezarriko zizkien lehenbiziko araudia onesteari.\nNahiz eta bere inguruan gerora eraiki diren etxe orratz altuagoek eragindako efektuarengatik gaur egun Equitable Building-ek jadanik hain handia ez dirudien, oraindik heltzen dio bere nortasun bereziari, Lower Manhattanen.\n1978an \"National Historic Landmark\" izendatu zuten (eraikin, toki, egitura, objektu edo distritu bati Estatu Batuetako Gobernuak ematen dion izendapena, duen balio historikoa aintzat harturik).\nDeskribapena.\nEraikina estilo neoklasikokoa da, 164 metroko altuera dauka eta bere barneko espazioak guztira 176.000 metro koadroko azalera dauka. Eraiki zenean, mundu osoan metro koadro gehien zeuzkan eraikina zen.\nEraikin bakar bat den arren, elkarren aldamenean zutituriko bi dorre berdinen itxura hartzen du. Bi dorre horiek eraikinaren atal baten bitartez lotuta daude alde batetik, dorreen altuera guztian, halako moduan non, eraikina goitik ikusten denean, \"H\" hizkiaren itxura duen.\nEraikinaren ezaugarri nagusi bat da ez daukala \"atzeragunerik\"; alegia, bere altuera osoan zehar espaloiarekiko lerrokadura berari eusten dio. Eta ezaugarri honek arazoak sortu zituen.\nHistoria.\nEraikina egin zen Jose Frantzisko Navarro Arzak donostiarrak sortutako \"The Equitable Life Assurance Society of the United States\" konpainiaren egoitza nagusia izateko, konpainia horrek lehenago zeukan egoitza sute batean erre baitzen, 1912an. Hasiera batean, asmoa izan zen eraikinak 40 solairu izatea, baina gero ikusi zen 36 solairuko altuera zela egokiena igogailuak instalatzeko.\nEraikinaren tamaina erraldoiak (ordura arte ez zen inoiz hain eraikin handirik egin) bere aurkarien haserre bizia sortu zuen; izan ere, zer eta 28.000 metro koadroko itzala egiten zuen bere inguruko kaleetan. New Yorkeko biztanle asko izutu egin zen, pentsatuz horrelako eraikin gehiago eginez gero Manhattan kale-laberinto ilun eta goibel bat bihurtuko zela. Horri aurre egiteko, hirigintza-arau bat onetsi zen, \"1916 Zoning Resolution\" deritzona, eraikinen altuera mugatzen zuena eta eraikin berrietarako \"atzeraguneak\" agintzen zituena, eguzkiaren argia espaloietaraino iritsi ahal izan zedin. Zehazki, araudi horrek zera ezartzen zuen, eraikinak altuera jakin batzuetara iristen ziren neurrian beren lerrokadura barrurantz sartzea, halako moduan non, zenbat eta solairuak altuago egon, orduan eta azalera txikiagokoak izan zitezen, era horretan kaleen goialdea espazio irekiagoa izan zedin, hortik eguzkiaren argia errazago iritsi ahal izateko kalearen mailaraino.\nAurrerantzean aplikatzekoak ziren murriztapen berri horien ondorioz, Equitable Building-ek metro koadrotan munduko bulego-eraikin handiena izateari eutsi zion, harik eta 1931n Empire State Building eraiki zen arte.\nAtzeraguneetan egituratze hori ezarri zuen baldintzak Chrysler Building eta Empire State Building bezalako eraikinen estiloa erakarri zuen: eraikin horiek, altuera hartzen duten neurrian, koska-itxurako atal gero eta estuagoz osatuta daude. Alabaina, 1960. urte ingurutik aurrera, arkitektoek plaza-estiloari heldu zioten: eraikinak ez ziren zuzenean espaloi ertzean hasten, baizik eta plaza baten erditik, World Trade Center-eko Dorre Bikiak bezalaxe, edo eraikinaren eta espaloiaren artean plaza bat ipintzen zen, Seagram Building-en kasuan bezala."}
{"id": "76412", "revid": "336", "url": "https://eu.wikipedia.org/wiki?curid=76412", "title": "Ponto (mitologia)", "text": "Greziar mitologian Ponto edo Pontos (antzinako grezieraz \u03a0\u03cc\u03bd\u03c4\u03bf\u03c2 \"itsasoa\", latinez \"Pontus\"), antzinako itsasoko jainko aurreolinpiar bat zen, Gearen semea eta Uranoren anaia. Hesiodok (Teogonia, 116) Geak Ponto berak bakarrik erditu zuela kontatzen du, inor bikotekide bezala izan gabe. Berarentzat, Ponto, ez da itsasoaren pertsonifikazio bat baino askoz gehiago. Higiniok (Fabulak) Ponto, Geak Eterrekin, airearekin izan zuen semea dela dio.\nGearekin, itsasoko agureak ziren Nereo eta Taumanteren (itsasoaren \"miraria\") aita izan zen, itsasoaren alde arriskutsuenena, Fortzis eta honen emazte eta arreba Zetorena, eta Euribia jainkosa \"indartsua\"rena. Talasarekin (honen izenak \"itsasoa\" soilik esan nahi du baina erro aurregreziar batean) Telkinen aita izan zen.\nOzeano itsasoko titanarekin alderatu, honen presentzia greziarren artean askoz garbiagoa zelarik."}
{"id": "76413", "revid": "105290", "url": "https://eu.wikipedia.org/wiki?curid=76413", "title": "Soroaundi", "text": "Soroaundi edo Sollaundi Aralar mendilerroan dagoen mendi bat da, 1.045 metroko garaiera duena. Hegoaldetik, oso modu bakartian, Atako harana ixten du. Bertan, Armendiako trikuharria dago, baita Errolan Harria ere.\nIrispideak.\nMadotzetik, bide bat Atako haranean sartzen da, ezkerretara Errolan Harria utziz. Hemendik, tontorrera igo daiteke harkaitzen artean pasabide errazen bat bilatuz. Uharte Arakildik Aralarko San Migelen basilikara igotzen den bidetik, posible da Atako harratera daroan bide bat hartzea, eta mendiaren gailurra jarraitu tontor garbira arte."}
{"id": "76414", "revid": "58701", "url": "https://eu.wikipedia.org/wiki?curid=76414", "title": "Al Aksa meskita", "text": "Al Aksa meskita (, \"al-Masjid al-Aq\u1e63\u0101\", ahoskatua, \"meskita urrunena\"), Jerusalemgo Meskiten Zelaiguneko multzo erlijiosoan dagoen meskita da. Islamaren tradizioak, Mahoma zelaigunetik zerura 621ean igo zela dio. Horregatik, meskita hau munduko hirugarren tenplu garrantzitsuena da.\nArrokaren Kupularen ondoren (690), lehen Al Aksa meskita Omeiatar dinastiak eraikitzen hasi zuen eta 710ean amaitu. Badaude frogaren batzuk, meskita, jatorrizko Jerusalemgo tenpluaren hondakin batzuen gainean eraikia izan zenarena. Egitura, bata bestearen atzean gertatu ziren lurrikarek suntsitu zuten, eta gutxienez bost aldiz berreraiki. Azken berreraikuntza handia 1035ean izan zen.\nAl Aksa, Jerusalemgo meskita handiena da, 5000 pertsona har ditzake tenpluaren barnean eta inguruan. Estilo nahasketa bat jarraituz eraikia dago. Jerusalemgo Erresumaren garaian, meskita, jauregi gisa erabili izan zen, eta Salomonen Tenplua deitu zitzaion, izan ere, uste denez, Jerusalemgo lehen tenpluaren toki berean eraikia izan baitzen. Batzuetan estremisten erasoen jopuntu izan da, baina saiakera gehienak israeldar segurantza zerbitzuek zapuztuak izan dira.\nMeskita inguratzen duen kanpo harresiaren zati bat Erosten harresia denez, juduek gurtua, hau \"puntu bero\" bat da, non, batzuetan, liskarrak gertatzen diren. Gertatu izan da, batzuetan, musulman batzuk, Erosten harresian otoitzen ari ziren judutarrei harriak bota izana. Bestalde, judu talde batek, Tenpluaren Mendiko Fededunak izenekoak, Jerusalemgo tenplua hortxe berreraikitzeko asmoa du.\nAl Aksako Martirien Brigadek, izen hau, meskitatik hartu zuten, ziur aski, Ariel Sharonek toki honetan 2000n egin zuen bisita polemikoagatik. Bigarren Intifadaren piztailea izan zen, Al Aksako Intifada bezala ere ezaguna."}
{"id": "76415", "revid": "336", "url": "https://eu.wikipedia.org/wiki?curid=76415", "title": "Talasa", "text": "Greziar mitologian Talasa (antzinako grezieraz \u0398\u03ac\u03bb\u03b1\u03c3\u03c3\u03b1 \"Thalassa\", \u0398\u03ac\u03bb\u03b1\u03c3\u03c3\u03b7 \"Thalass\u00ea\" o \u0398\u03ac\u03bb\u03b1\u03c4\u03c4\u03b7 \"Thalatt\u00ea\", \"itsasoa\") itsasoko jatorrizko jainkosa bat zen, Eter eta Hemeraren alaba, Mediterraneo itsasoaren pertsonifikazioa.\nPontorekin bederatzi Telkinen, Halia lamiaren eta itsasoko arrainen ama izan zen. Egeonen ama ere izan zen, Egeo itsasoaren pertsonifikazioa. Batzuetan, Uranorekin Afroditaren amatzat hartzen zen, Kronosek bere aitari barrabilak moztu zizkionean, hauek itsasora erori baitziren."}
{"id": "76416", "revid": "512", "url": "https://eu.wikipedia.org/wiki?curid=76416", "title": "Todos Tus Muertos", "text": "Todos Tus Muertos (TTM), 80ko hamarkadan sortutako Rock talde Argentinarra da. Beraien ibilbide guztian 6 disko kaleratu zituzten. 2004ean, TTM-ko hiru partaide originalek, taldea berpiztu zuten eta bira bat ekin zuten beraien zuzeneko diska berria aurkezteko.\nTTM-ren musikak, Reggaea, Rocka edota Punka nahasten du, beti ere kritika soziala alde batera utzi gabe.\nHistoria.\nTaldea 1985 inguruan sortu zen, Felix Gutierrez, Horacio Villafa\u00f1e, Cristian Ruiz eta Fidel Nadalen bitartez. Hasiera batean Punk talde bat zen, baina denbora pasa ahala Reggae doinuak sartzen hasi ziren.\nLehen disca, \"Todos Tus Muertos\" (1988) izan zen. Diska honekin, ospe nahikoa lortu zuten beste lurralde batzuetatik birak egiteko.\n1992an, Mano Negra taldearekin jotzeko aukera izan zuten Argentinan. Bertan, bi taldeen artean sortu zen laguntasunaren ondorioz, Fidel eta Felixek, Mano Negraren \"Casa Babylon\" diskoan parte hartu zuten. Honen ondorioz, Manu Chaok berdina egin zuen TTM-ren \"Dale aborigen\" diskoan. Diska honetan , Fermin Muguruzak eta Los Fabulosos Cadillacsek ere parte hartu zuten.\n\"Dale aborigen\" diskoaren ostean, Pablo Molina taldean sartu zen Koroetan eta Perkusioan lagunduz. Formazio honekin, Europan eta Hego Amerikan bira egin zuten. Bira hauen zuzenekoetatik beraien \"Argentina te asesina\" diska kaleratu zuten.\nBi urte geroago, gustoko zituzten taldeen bertsioez osaturiko \"Subversiones\" diska kaleratu zuten. Oraingo honetan, beraien diskoetxe propioarekin (TTM Discos) kaleratu zuten diska hau.\n1998an diska berria kaleratu zuten (\"El camino real\"). Diska honetan, Fermin Muguruzak berriz hartu zuen parte \"Dignidad\" abestian. Urte honetan taldea desegin egin zen eta bertako partaideek bide ezberdinak hartu zituzten.\n2004an berri itzuli ziren. Kasu honetan ordea Pablo Molina soilik abesten du.\nTaldekideak.\n&lt;li&gt; Pablo Molina - Ahotsa\n&lt;li&gt; Felix Gutierrez - Bajua eta koroak\n&lt;li&gt; Horacio \u00abGamexane\u00bb Villafa\u00f1e - Gitarra eta koroak\n&lt;li&gt; Christian Fabrizio - Bateria\n&lt;li&gt; Germ\u00e1n \u00c1lvarez - Teklatua eta koroak\nLehenagoko taldekideak.\n&lt;li&gt; Fidel Nadal - Ahotsa\n&lt;li&gt; Pablo Potenzoni - bateria\nKanpo estekak.\n TTM-ren webgune ofiziala"}
{"id": "76417", "revid": "3280", "url": "https://eu.wikipedia.org/wiki?curid=76417", "title": "Espainiako futbol ligako bigarren maila 2007-08", "text": ""}
{"id": "76421", "revid": "81544", "url": "https://eu.wikipedia.org/wiki?curid=76421", "title": "Agerre (mitologia)", "text": "Agerre baserria Ataunen dago, eta Jentilei burzuko elezahar baten kokalekua da.\nElezaharra.\nAgerre baserria Ataungo Itaundieta mendiko bizkar harritsu batean kokaturik dago, eta bertako jauna zen Juan de Agerrerengan zein bere ondorengoengan Jentilen madarikazioa dago indarrean.\nAgerretik gertu dago Jentilbaratza gailurra eta bertako gaztelu zaharraren hondakinak, bertan Jentilak bizi omen ziren.\nJuan de Agerre gaixo zegoen batean, Jentilak bere baserrira inguratu ziren bisita egitera, aurreneko auzokoen arteko harremanak eta betebeharrak jarraituz, eta bere ohe gainean urre gorriko ohe-estalkia jarri zuten Agerreri erlijioaren azken kontsolamentuak ematen zizkioten bitartean bertan egoteko.\nGaua zenez, jentilak baserrian geratu ziren gaixoa laguntzen, beraien adiskide zelako.\nBaina Agerreren senideek, inidiak eta gutiziak bultzaturik, ohazala oheko armazoiari iltzen josi zuten bertan geratzeko. Gero argi joko baten bidez lortu omen zuten oilarrak bere korroka botatzea.\nJentilbaratzako Jentilek oilarraren kantua aidetzerakoan, korrika eta presaka irten ziren, beraiek gaueko ireluak direlako. Ohe-estalkitik tiraka egiterakoan hau urratu egin zen, eta zati bat oheari josita geratu zen.\nJeentilbaratzekoek jutukriaz jabetu ziren eta madarikazio hau bota zioten baserrikoei airez-aire; \"Agerre Agerre den arte, ez dik eririk edo besa-motzik huts egingo\". Madarikazioa hutsik gabe bete izan da."}
{"id": "76424", "revid": "512", "url": "https://eu.wikipedia.org/wiki?curid=76424", "title": "XII. mendeko Pizkundea", "text": "XII. mendeko Pizkundea Tarteko Erdi Aroan gizarte-, politika- eta ekonomia-aldaketa ugariko garaia izan zen, non Europa arlo intelektualean suspertu zen sustrai filosofiko eta zientifiko sendoekin. Aldaketa hauek guztiek geroagoko lorpenei, hala nola XV. mendeko Italiako Pizkundeari eta XVII. mendeko zientzia-garapenei, bidea zolatu zieten.\nSal-erosketak.\nIparraldeko Europan, Hansako Liga XII. mendean sortu zen, L\u00fcbeck hiria 1158-1159 fundatu ostean. Germaniako Erromatar Inperio Santuko hiri franko Hansako hiri bihurtu ziren, besteak beste Hanburgo, Stettin, Bremen edo Rostock. Inperiotik at, Hansako hiriak, esate baterako, Brugge edo Danzig ziren. Garai honetan ere, alemaniarrek ekialderako hedapenari ekin zioten, Inperioz haratago, Prusia eta Silesia aldera.\nXIII. mendearen amaieran, Marco Polo izeneko esploratzaile veneziarra Zetaren Bidea Txinaraino egiteko lehen europarra izan zen. \"Il Milione\" deituriko liburuan bidaiak idatzita utzi zituenean, mendebaldetarrek Ekialde Urrunaren gaineko informazio gehiago bereganatu zuten. Horren ostean, ekialdera misiolari kristau ugarik eta zenbait bidaiari gehiagok ere jarraitu zioten.\nZientzia.\nAurreko Erdi Aroan, Erromatar Inperioaren Gainbeheraren ondoren Mendebaldeko Europan geratu ziren antzinako greziarren kopietan eta iruzkinetan oinarritzen ziren zientzia- eta filosofia-ikasketak. Europa gehienak lehengo ezagutza ahaztuta zeukan. Eszenatoki hau XII. mendeko Pizkundean aldatu zen. Islamdar munduarekiko hartu-eman ohikoagoak Iberiar Penintsulan, Sizilian eta Gurutzaden bitartez, nahiz Bizantziar Inperioarekiko hartu-eman sendoagoak ere, filosofo greziar eta islamdarren lanak, batik bat Aristoteles, Euklides, Ptolomeo, Plotino, Geber, Al-Khwarizmi, Rhazes, Abulkasis, Alhacen, Avicena, Avempace eta Averroes, aurkitzea eta itzultzea ahalbidetu zien europarrei. Ertaroko unibertsitateen garapenak testu horien hedape azkarra ekarri zuen, eta zientzia-taldeek behar zuten azpiegitura ezartzen hasi zen.\nXIII. mendearen hasierako, Antzinateko idazle garrantzitsu ia guztien neurrizko latinezko itzulpen zehatzak bazeuden, zeinek unibertsitateen eta monasterioen bidez ideia zientifikoen hedapena eragin zuen. Orduko, testu haietan agertzen zen zientzia naturala handitzen hasi zen, besteak beste Robert Grosseteste, Roger Bacon, Alberto Handia eta Duns Scoto eskolastiko nabarmenei esker. Egungo metodo zientifikoaren aitzindariak ikus daitezke Grossetestek matematika azpimarratzean, natura ulertu ahal izateko bidea zelakoan, baita Baconen jokabide enpirikoan, batez ere \"Opus Maius\" delakoan.\nXIV. mendeko lehenengo erdian lan zientifiko garrantzitsu ugari egin zen, Aristotelesen zientzia-idazketen iruzkin eskolastikoen inguruan. Izurrite Beltzak (XIV. mendearen erdialdean) ekarritako suntsipenak eta beste lazeria batzuek aurreko garaiko filosofia- eta zientzia-garapenari amaiera ekarri bazioten ere, bi mende geroago Europan Iraultza Zientifikoa hasi zen, zein Behe Erdi Aroko krisialdiak etendako zientzia garapenaren prozesuaren berpizkundetzat har daitekeen.\nTeknologia.\nEuropan, XII. mendean, ekoizpen-bitartekoak eta hazkunde ekonomikoak jorratzeko moduaren berrikuntzen zein asmakizunen proportzioan aldaketa sakona gertatu zen. Mende batean baino gutxiagotan, mundu osoko giza historiako aurreko milurtekoan baino asmakizun garatu eta aplikatu gehiago egon ziren. Garai honetan, teknologian, aurrerapauso itzelak eman ziren, besteak beste inprenta, bolbora, betaurrekoak, erlojuak, astrolabioak eta itsasontzi askoz hobeak. Azken bi asmakizun horiek Esplorazioen Aroaren lehendabiziko urratsak ekarri zituzten.\nAlfred Crosby historialariak teknologia-iraultza hau deskribatu zuen:\nEskolastika.\nEskolastika izenpean ikasteko modu berria XII. mendearen amaieran garatu zen, Aristotelesen lanak berriro topatutakoan, baita berak eragindako Erdi Aroko filosofo judu eta musulmanen lanak, tartean Maimonides, Avicena eta Averroes, edota haiek guztiek eragindako filosofo kristauen lanak, tartean Alberto Handia, Buenaventura eta Abelardo, ere. Eskolastika jorratzen zutenek enpirismoan eta, ikasketa sekular, arrazoi eta logikaren bitartez, Eliza Katolikoaren dotrina babestean sinesten zuten. Mistizismo kristauari, platon-agustindarren buru-dualismoari eta mundua berez gaiztoa zen ikuspegiari aurre egiten zieten. Eskolastiko nabarmenena Tomas Akinokoa izan zen, platonismo eta agustinianismotik aristotelismorako mugimenduko burua. Eskolastikaren metodoak erabiliz, adimenaren filosofia garatu zuen. Adimena jaiotzean \"tabula rasa\" (taula hutsik) zela idatzi zuen, formak eta ideiak Jainkoaren txinpartaren bidez ezagutzeko gai zena. Beste eskolastiko nabarmenduak Roscelin, Petri Abelardo eta Petri Lombardo izan ziren. Garai honetako eskolastikoen artean ez zeudenak, aldiz, Antselmo Canterburykoa, Petri Damian edo Bernardo Clairvauxkoa ziren besteak beste."}
{"id": "76425", "revid": "1150", "url": "https://eu.wikipedia.org/wiki?curid=76425", "title": "Tarteko Erdi Aroa", "text": ""}
{"id": "76426", "revid": "1150", "url": "https://eu.wikipedia.org/wiki?curid=76426", "title": "Aurreko Erdi Aroa", "text": ""}
{"id": "76427", "revid": "1150", "url": "https://eu.wikipedia.org/wiki?curid=76427", "title": "Tomas Akino", "text": ""}
{"id": "76428", "revid": "237", "url": "https://eu.wikipedia.org/wiki?curid=76428", "title": "Adelante Liga", "text": ""}
{"id": "76429", "revid": "58701", "url": "https://eu.wikipedia.org/wiki?curid=76429", "title": "Arrokaren Kupula", "text": "Arrokaren Kupula (arabieraz \u0642\u0628\u0629 \u0627\u0644\u0635\u062e\u0631\u0629 \"Qubbat as-Sajra\") Jerusalemgo Meskiten Zelaigunearen erdian dagoen islamdar tenplu bat da. 687 eta 691 bitartean eraiki zuen Abd al-Malikek, bederatzigarren kalifak. Umarren meskita izenarekin ere ezagutzen da (berez, meskita bat ez den arren), bertan, bigarren kalifa izan zen Umarrek, musulmanek Jerusalem konkistatu zuenean otoitz egin zuen tokia delako. Musulmanek, gainera, Mahoma zerurantz igo zen tokitzat hartzen dute.\nTradizioaren arabera, Kupula Alaren omenez eraiki zen. Jerusalemgo tokirik ezagunenetako bat da.\nMusulmanek, Kupularen erdian dagoen arroka, Mahoma zerurantz igo zen tokia dela uste dute, Alarekin biltzeko, Gabriel goiaingeruak lagunduta. Musulmanentzako, toki sakratua da.\nJuduek, toki hori, Yahvehren aginduz, Abraham bere seme Isaak sakrifikatzeko zorian egon zen tokia dela diote, non Jakobek zeruranzko eskailera ikusi zuen, eta Jerusalemgo tenpluaren bihotza dagoen tokia. Beste judutar tradizio batzuek, mundua eraikitzeko lehen harria jarri zen tokia dela diote. Islamak ere bere baitan hartzen du Abrahamen sakrifizioaren tradizioa, baina, kasu honetan, Abrahamek sakrifikatu beharreko bere semea ez da Isaak, Ismael baizik, bere seme nagusia.\nHamahiru mende baino gehiagoz aldaketa nabarmengarririk gabe, Arrokaren Kupulak, munduko arkitektura altxorrik eder eta iraunkorrenetako bat izaten jarraitzen du.\nHistoria.\nTenplu hau 687-692 artean izan zen eraikia, musulmanen hedapenaren puntu gorenenean. Nahiz eta islamak urte asko zeraman etengabeko hedapenean, esan daiteke hau dela islamdar arkitekturaren lehenengo eraikin garrantzitsua. Izan ere, ordura arte arabiarrak herri nomada zirenez, ez zuten arterako ezta arkitekturarako tradizio handirik. Islamdar arkitektura eta artearen garapena beste herri eta kultura batzuekin kontaktuan jartzean gertatu zen. Kontaktu hau gauzatu ahal izateko funtsezkoa izan zen 660. urtean hiriburua Medinatik Damaskora eramatea, Damaskon kultura greko-erromatarren eragina handiagoa baitzen.\nArrokaren Kupula eraiki zen garaian, Damaskoko kalifa eta Mekako kalifaren artean gatazka zegoen. Tenplu honen eraikuntzarekin Damaskoko kalifak erromesaldia Mekatik Jerusalemera igaro nahi izan zuen.\nEraikina.\nIslamdarrek ez zuten arterako edo eraikuntzarako tradizio handia. Hori dela eta askotan arkitekto edota artista bizantziarrak kontratatzen zituzten. Kasu honetan eraikina diseinatu zuen arkitektoa bizantziarrekin ikasia zen, eta beraien teknikak erabiltzen zituen. Obrako zuzendariak berriz siriarrak ziren eta dekorazioan Konstantinopoliseko artistak ibili ziren.\nEraikina santutegi kristauetan oinarritua dago eta zirkuluetan ibili ahal izateko dago diseinatua, oinplano oktogonalaz baliatuz:\nSolairuaren erdian arroka sakratua dago, eta horren gainean danbor gaineko kupula. Arrokaren inguruan deanbulatorio bikoitza nabari da, zirkunbalazioaren erritualerako. Deanbulatorio hauek banatzeko 2 arkupe ilara daude, txikiena zirkularra eta handiena berriz oktogonala, tenpluaren paretei paralelo.\nOinplano hau joko geometriko desberdinak eginez eraiki da. Oktogono nagusia zirkuinskribatzen duen zirkunferentzian bi karratu inskribatu dira, bata besterekiko 45\u00ba-tara. Hauek elkartzen diren puntuetatik lerro desberdinak pasaz, ebaki puntu berriak lortuko dira. Ebaki puntu hauetan arkupe zirkunferentzia txikiena.\nKarratua eta zirkunferentziaren arteko joko hau Bizantzion asko erabili zen, eta esanahi sinbolikoa du. Karratuak lurra sinbolizatzen du eta zirkunferentziak berriz zerua. Erromesak tenpluan zehar ibiltzean, lurretik zerurako bidearen esperientzia biziko du. Geometrikoki, oktogonoaren bidez egiten da karratutik zirkunferentziara trantsizioa.\nLehen aipatutako arkupe ilara gainean kupularen danborra kokatzen da, forma zilindrikoko pareta bat, eta haren gainean kupula dago, 36 metroko garaierarekin. Bi zurezko egituraz dago osatua, kanpokoa ferra-arku goratu formarekin, eta bere barruan dagoena erdi-esfera itxurarekin. Harriaren ordez zura erabiltzearen teknika hau Siriatik zetorren, eta haren bidez espazioa zabalak egitura arinak erabiliz estaltzea lortzen zen.\nOso modu aberatsean dago apaindua. Ezin aipa daitezke xehetasun guztiak, baina esan daiteke Konstantinopolisko gaiak erabili direla, bai gai geometrikoak, bai lore jokoak, inoiz ez pertsonen irudiak, islamdar artean beti gertatuko den eran."}
{"id": "76431", "revid": "7624", "url": "https://eu.wikipedia.org/wiki?curid=76431", "title": "Peril\u00e4j\u00e4rvi aintzira", "text": ""}
{"id": "76432", "revid": "237", "url": "https://eu.wikipedia.org/wiki?curid=76432", "title": "L\u00e4t\u00e4seno", "text": ""}
{"id": "76433", "revid": "105290", "url": "https://eu.wikipedia.org/wiki?curid=76433", "title": "Doris", "text": "Doris greziar mitologiako zenbait pertsonaien izena da.\nBeste alde batetik, Doris, greziarrek, ofrendetan biktimak sakrifikatzeko erabiltzen zen erritu aiztoari ematen zioten izena da."}
{"id": "76435", "revid": "119347", "url": "https://eu.wikipedia.org/wiki?curid=76435", "title": "Aitzgaizto", "text": "Aitzgaizto Ataungo Leizadi mendiko (949 m) haitz bat da, tontorra itsas mailatik 927 metro gorago duena.\nElezaharra.\nLeku honetatik ikus omen zuten jentilek Kixmiren jaiotza iragartzen zuten izarrek.\nHalaxe kontatzen zioten istorioa Barandiarani Ataungo Aiako Mendiurkulu baserrikoek."}
{"id": "76436", "revid": "6327", "url": "https://eu.wikipedia.org/wiki?curid=76436", "title": "Al-Aqsako mezkita", "text": ""}
{"id": "76437", "revid": "448", "url": "https://eu.wikipedia.org/wiki?curid=76437", "title": "Jerusalengo Tenplua", "text": ""}
{"id": "76438", "revid": "2241", "url": "https://eu.wikipedia.org/wiki?curid=76438", "title": "Exodo (argipena)", "text": "Exodo hitzak herritar kopuru handi bat haien bizitokitik irtetea adierazten du, emigrazio masibo edo errefuxiatuen irteera handi batengatik. Erabilera zenbait ditu:"}
{"id": "76439", "revid": "201", "url": "https://eu.wikipedia.org/wiki?curid=76439", "title": "Moria Mendia", "text": ""}
{"id": "76441", "revid": "336", "url": "https://eu.wikipedia.org/wiki?curid=76441", "title": "Pliensbachiar", "text": "Pliensbachiarra Jurasikoaren barruko Lias garaiko estai bat da. Batzuetan Charmouthiar izena ere ematen zaio. Orain dela 189.6 \u00b1 1.5 Ma hasi eta 183 \u00b1 1.5 Ma bukatu zen.\nIzena Pliensbach herritik dator, Stuttgartetik (Alemania) 30 kilometrora dagoen herria. Eskualdean aurkitu diten mineral eta fosilak Goeppingengo museoan erakusten dira. Plienbachiarraren bukaera Toarciar iraungitzea izeneko desagertzearekin eman zen.\nPliensbachiarreko oinarriko GSSPa Robin Hood's Bayko (Yorkshire, Ingalaterra) Wine Haven kokalekuan dago, Redcar Mudstone Formazioan, 2005ean onartua. Pliensbachiarraren hasiera \"Bifericeras donovani\" amonitearen lehen agerpenarekin definitzen da."}
{"id": "76442", "revid": "71145", "url": "https://eu.wikipedia.org/wiki?curid=76442", "title": "\u00c1ngel Jos\u00e9 G\u00f3mez Montoro", "text": "\u00c1ngel Jos\u00e9 G\u00f3mez Montoro (Zamora, Espainia, 1960ko azaroaren 11) Konstituzio Zuzenbideko aditua da. Nafarroako Unibertsitateko errektore izan zen 2005etik 2012ra bitartean. Madrilgo Complutense Unibertsitatean egin zituen bere zuzenbide ikasketak eta Ikasketa Konstituzionalen Zentroan Konstituzio Zuzenbidean eta Zientzia Politikoetan diplomatu zen (1985). 2005etik Zuzenbide Konstituzionaleko katedraduna da."}
{"id": "76443", "revid": "825047", "url": "https://eu.wikipedia.org/wiki?curid=76443", "title": "Nafarroako Unibertsitate", "text": ""}
{"id": "76444", "revid": "96586", "url": "https://eu.wikipedia.org/wiki?curid=76444", "title": "Jos\u00e9 Mar\u00eda Escriv\u00e1", "text": "San Josemar\u00eda Escriv\u00e1 de Balaguer, jaiotzez Jos\u00e9 Mar\u00eda Mariano Escriv\u00e1 y Alb\u00e1s (Barbastro, Huesca, 1902ko urtarrilaren 9a \u2013 Erroma, 1975ko ekainaren 26a) espainiar apaiza izan zen. Opus Dei 1928an eta Nafarroako Unibertsitatea 1952an fundatu zituen.\nJoan Paulo II.a aita santuak santu egin zuen 2002ko urriaren 6an.\nLiburuak.\nFuntsean homiliak eta aforismoak argitaratu zituen:"}
{"id": "76450", "revid": "336", "url": "https://eu.wikipedia.org/wiki?curid=76450", "title": "Toarciar", "text": "Toarciarra (edo Goi Liasa) Jurasikoko Liasen barneko azkeneko estaia da. Orain dela 183 Ma eta 175 Ma artean iraun zuen. Hasiera iraungitze prozesu batean ezarri zen.\nThouars (latinez: \"Toarcium\") Frantziako Loirako Haranean dagoen Saumur hiritik hegoaldera dagoen herria da. Toarciarra d'Orbignyk 1842an izendatu zuen, jatorrizko kokapena Vrines harrobia izanik, Thouars udalerritik 2 kilometro ipar-mendebaldera. Toarciarraren oinarriko GSSP Portugalgo Penichen dago, eta 2014an ezarri zuten. Muga \"Dactylioceras\" (Eodactylites) azpigeneroko amoniteen lehen agerpenaren arabera definitzen da."}
{"id": "76451", "revid": "105290", "url": "https://eu.wikipedia.org/wiki?curid=76451", "title": "Toarciar iraungitzea", "text": "Toarciar iraungitzea, Pliensbachiar-Toarciar iraungitzea edo Jurasiko Goiztiarreko iraungitzea Pliensbachiar estaiaren bukaera eta Toarciar estaiaren hasiera markatu zuen iraungitzea serieen izena da. Orain dela 183 milioi urte gertatu zen.\nToarciar iraungitzeak oso indartsu eragin zuen izaki urtarretan, batez ere ammonitetan Hedadura globala izan zen, Japoniako urtean, Andeetako arroan eta Tetis itsasoan ikus daitekeen bezala. Badirudi gertakariaren arrazoia hipoxia izan zela, alde batetik, eta Karoo-Ferrar izeneko sumendien eztandak."}
{"id": "76452", "revid": "105290", "url": "https://eu.wikipedia.org/wiki?curid=76452", "title": "Karoo-Ferrar", "text": "Karoo eta Ferrar probintziak basalto probintzia nagusi bat dira. Zatirik handiena Hegoafrikan eta Antartikan dago, baina hainbat zati aurki daitezke Hego Amerika, India, Australia eta Zeelanda Berrian sakabanatuta. Gondwanaren hausturaren aurretik gertatu zen orain dela 183 milioi urte. Garai hau Toarciar iraungitzearekin batera gertatu zen hipoxiarekin bat dator. Atera zen basalto bolumen osoak 6.000 bat kilometro hartzen ditu, hau da, 2.5 x 106 km\u00b3."}
{"id": "76453", "revid": "336", "url": "https://eu.wikipedia.org/wiki?curid=76453", "title": "Toarciar iraungitze", "text": ""}
{"id": "76454", "revid": "336", "url": "https://eu.wikipedia.org/wiki?curid=76454", "title": "Aaleniar", "text": "Aaleniarra Jurasikoaren barruko Malm garaiko lehenengo estaia da. Orain dela 175,6 \u00b1 1,5 Ma hasi eta 171,6 Ma bukatu zen. Aurretik Toarciar estaia izan zen eta ondoren Bajociar estaia etorriko zen.\nAaleniarrak Alemaniako Aalen hiriaren izena darama. Aaleniarra Karl Mayer-Eymar geologo suitzarrak definitu zuen 1864an. Jatorriz, azpiko muga Jurasiko Beltzaren buztin ilunen eta Alemaniako hegoaldeko sekuentzia Jurasikoetako hareharriaren eta oolitaren artean zegoen. Aaleniarreko GSSP marka Fuentelsazen dago, Iberiar mendilerroan, Guadalajarako probintzia (Espainia), eta 2000. urtean ezarri zuten. Aaleniarrareen oinarria \"Leioceras opalinum\" ammonitarraren lehen agerpenaren arabera definitzen da.\nFauna.\nAmmonites.\nAaleniar garaiko ammonites generoak honako hauek dira:"}
{"id": "76455", "revid": "336", "url": "https://eu.wikipedia.org/wiki?curid=76455", "title": "Abbasites", "text": "Abbasites ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76459", "revid": "336", "url": "https://eu.wikipedia.org/wiki?curid=76459", "title": "Ancolioceras", "text": "Ancolioceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76460", "revid": "336", "url": "https://eu.wikipedia.org/wiki?curid=76460", "title": "Asthenoceras", "text": "Asthenoceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera.\nAzkar mugitzen ziren haragijale nektonikoak ziren. Marokoko Jurasikoko arroketan aurkitu dira aleak."}
{"id": "76461", "revid": "336", "url": "https://eu.wikipedia.org/wiki?curid=76461", "title": "Bradfordia", "text": "Bradfordia ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76462", "revid": "336", "url": "https://eu.wikipedia.org/wiki?curid=76462", "title": "Brasilia (generoa)", "text": "Brasilia ongi ezagunak diren ammonite izeneko zefalopodoen artean genero fosil bat da. Jurasikoan bizi ziren, orain dela 171,6 milioi urtetik 167,7ra."}
{"id": "76463", "revid": "336", "url": "https://eu.wikipedia.org/wiki?curid=76463", "title": "Bredyia", "text": "Bredyia ongi ezagunak diren ammonite izeneko zefalopodoen artean genero fosil bat da. Jurasikoan bizi ziren. Orain dela 175,6 milioi urtetik 171,6 milioi urtera aurki daitezke erregistro fosilean."}
{"id": "76464", "revid": "336", "url": "https://eu.wikipedia.org/wiki?curid=76464", "title": "Canavarella", "text": "Canavarella ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera.\nAzkar mugitzen ziren harrapakari nektonikoak ziren."}
{"id": "76465", "revid": "336", "url": "https://eu.wikipedia.org/wiki?curid=76465", "title": "Constileioceras", "text": "Constileioceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76469", "revid": "336", "url": "https://eu.wikipedia.org/wiki?curid=76469", "title": "Euaptetoceras", "text": "Euaptetoceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76470", "revid": "336", "url": "https://eu.wikipedia.org/wiki?curid=76470", "title": "Eudmetoceras", "text": "Eudmetoceras ongi ezagunak diren ammonite izeneko zefalopodoen artean genero fosil bat da. Aaleniarretik Bajociarrera bizi ziren., hau da, orain dela 174,1 milioi urtetik 168,3 milioi urtera gutxi gorabehera."}
{"id": "76471", "revid": "336", "url": "https://eu.wikipedia.org/wiki?curid=76471", "title": "Euhoploceras", "text": "Euhoploceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 174,1 milioi urtetik 168,3 milioi urtera gutxi gorabehera."}
{"id": "76472", "revid": "336", "url": "https://eu.wikipedia.org/wiki?curid=76472", "title": "Fontannesia", "text": "Fontannesia ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76473", "revid": "336", "url": "https://eu.wikipedia.org/wiki?curid=76473", "title": "Graphoceras", "text": "Graphoceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76475", "revid": "336", "url": "https://eu.wikipedia.org/wiki?curid=76475", "title": "Hyperlioceras", "text": "Hyperlioceras ongi ezagunak diren ammonite izeneko zefalopodoen artean genero fosil bat da. Bajociaran bizi ziren, hau da, orain dela 170,3 milioi urtetik 167,7 milioi urtera gutxi gorabehera.\nGarrantzi bioestratigrafikoa.\nEstratigrafiako Nazioarteko Batzordeak Bajociar estaiaren hasiera \"Hyperlioceras\"en lehen agerpenaren arabera definitzen du, hau da, orain dela 170.3 \u00b1 1.4 milioi urte. \"Hyperlioceras discites\" zona ere horrela definitzen da. Puntu honek aurreko Aaleniar estaiaren bukaera era adierazten du. Bajociarraren bukaera \"Parkinsonia (G.) convergens\"en azken agerraldiarekin markatzen da, orain dela 167,7 milioi urte, \"Zigzagiceras zigzag\" Zonaren oinarrian."}
{"id": "76476", "revid": "336", "url": "https://eu.wikipedia.org/wiki?curid=76476", "title": "Haplopleuroceras", "text": "Haplopleuroceras ongi ezagunak diren ammonite izeneko zefalopodoen artean genero fosil bat da. Bajociaran bizi ziren., hau da, orain dela 170,3 milioi urtetik 168,3 milioi urtera gutxi gorabehera."}
{"id": "76477", "revid": "336", "url": "https://eu.wikipedia.org/wiki?curid=76477", "title": "Ludwigia (ammonite)", "text": "Ludwigia ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76478", "revid": "119347", "url": "https://eu.wikipedia.org/wiki?curid=76478", "title": "Leioceras", "text": "Leioceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren, Aaleniar garaian. Lehen agerpena orain dela 175,6 milioi urtetan kokatzen da eta azkena orain dela 171,6 milioi urtetan.\nEkologia.\nLaster mugitzen zen haragijale nektonikoak ziren."}
{"id": "76479", "revid": "336", "url": "https://eu.wikipedia.org/wiki?curid=76479", "title": "Malladaites", "text": "Malladaites ongi ezagunak diren ammonite izeneko zefalopodoen artean genero fosil bat da. Jurasikoan bizi ziren, Toarciar estaitik Bajociar estaira, hau da, orain dela 183 milioi urtetik 171,6 milioi urtera gutxi gorabehera."}
{"id": "76480", "revid": "336", "url": "https://eu.wikipedia.org/wiki?curid=76480", "title": "Padragosiceras", "text": "Padragosiceras ongi ezagunak diren ammonite izeneko zefalopodoen artean genero fosil bat da. Aaleniarretik Bajociarrera bizi izan ziren, hau da, orain dela 174,1 milioi urtetik 168,3 milioi urtera gutxi gorabehera."}
{"id": "76481", "revid": "105290", "url": "https://eu.wikipedia.org/wiki?curid=76481", "title": "Parammatoceras", "text": "Parammatoceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76482", "revid": "105290", "url": "https://eu.wikipedia.org/wiki?curid=76482", "title": "Planammatoceras", "text": "Planammatoceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76483", "revid": "336", "url": "https://eu.wikipedia.org/wiki?curid=76483", "title": "Praestrigites", "text": "Praestrigites ongi ezagunak diren ammonite izeneko zefalopodoen artean genero fosil bat da. Jurasikoko Aaleniar estaitik Bajociareraino bizi ziren, hau da, orain dela 174,1 milioi urtetik 168,3 milioi urtera gutxi gorabehera."}
{"id": "76484", "revid": "105290", "url": "https://eu.wikipedia.org/wiki?curid=76484", "title": "Pseudammatoceras", "text": "Pseudammatoceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76485", "revid": "336", "url": "https://eu.wikipedia.org/wiki?curid=76485", "title": "Puchenquia", "text": "Puchenquia ongi ezagunak diren ammonite izeneko zefalopodoen artean genero fosil bat da. Jurasikoko Aaleniar estaian bizi ziren, hau da, orain dela 175,6 milioi urtetik 171,6 milioi urtera gutxi gorabehera."}
{"id": "76486", "revid": "105290", "url": "https://eu.wikipedia.org/wiki?curid=76486", "title": "Reynesella", "text": "Reynesella ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76487", "revid": "105290", "url": "https://eu.wikipedia.org/wiki?curid=76487", "title": "Stephanoceras", "text": " ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76488", "revid": "512", "url": "https://eu.wikipedia.org/wiki?curid=76488", "title": "Trilobiticeras", "text": " ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76489", "revid": "105290", "url": "https://eu.wikipedia.org/wiki?curid=76489", "title": "Spinammatoceras", "text": "Spinammatoceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76490", "revid": "105290", "url": "https://eu.wikipedia.org/wiki?curid=76490", "title": "Staufenia", "text": "Staufenia ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76491", "revid": "512", "url": "https://eu.wikipedia.org/wiki?curid=76491", "title": "Tugurites", "text": " ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76495", "revid": "1310", "url": "https://eu.wikipedia.org/wiki?curid=76495", "title": "Erlaizpe", "text": ""}
{"id": "76497", "revid": "6327", "url": "https://eu.wikipedia.org/wiki?curid=76497", "title": "Gaia (Jainkoa)", "text": ""}
{"id": "76498", "revid": "6327", "url": "https://eu.wikipedia.org/wiki?curid=76498", "title": "Gea", "text": ""}
{"id": "76499", "revid": "105290", "url": "https://eu.wikipedia.org/wiki?curid=76499", "title": "Sonninia", "text": "Sonninia ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76500", "revid": "336", "url": "https://eu.wikipedia.org/wiki?curid=76500", "title": "Bajociar", "text": "Bajociarra Jurasikoaren barruko Malm garaiko bigarren estaia da. Orain dela 171,6 Ma hasi eta 167,6 Ma bukatu zen. Aurretik Aleniar estaia izan zen eta ondoren Bathoniar estaia etorriko zen.\nEstratigrafia.\nAlcide d'Orbignyk 1842an Bajociar estaia izendatu zuen, Bayeux hiriaren latinezko izena (\"Bajoce\"), Normandian, Frantzia. GSSPren urrezko iltzea Murtinheira sekzioan dago, Cabo Mondegon, Portugalen. 1997an hartu zen erabakia. Bajociarraren oinarriaren definizioa \"Hyperlioceras mundum\" ammonitearen lehen agerpena da.\nFauna.\nAmmonites.\nBajociar garaiko ammonites generoak honako hauek dira:"}
{"id": "76501", "revid": "105290", "url": "https://eu.wikipedia.org/wiki?curid=76501", "title": "Alfeldites", "text": "Alfeldites ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76502", "revid": "105290", "url": "https://eu.wikipedia.org/wiki?curid=76502", "title": "Apsorroceras", "text": "Apsorroceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76503", "revid": "105290", "url": "https://eu.wikipedia.org/wiki?curid=76503", "title": "Asphinctites", "text": "Asphinctites ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76504", "revid": "336", "url": "https://eu.wikipedia.org/wiki?curid=76504", "title": "Bigotites", "text": "Bigotites ongi ezagunak diren ammonite izeneko zefalopodoen artean genero fosil bat da. Jurasikoan bizi ziren, Bajociar garaian."}
{"id": "76505", "revid": "105290", "url": "https://eu.wikipedia.org/wiki?curid=76505", "title": "Cadomites", "text": "Cadomites ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76506", "revid": "105290", "url": "https://eu.wikipedia.org/wiki?curid=76506", "title": "Cadomoceras", "text": "Cadomoceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76507", "revid": "119347", "url": "https://eu.wikipedia.org/wiki?curid=76507", "title": "Caumontisphinctes", "text": "Caumontisphinctes ongi ezagunak diren ammonite izeneko zefalopodoen artean genero fosil bat da. Jurasikoan bizi ziren, Bajociar garaian. Lehen agerpena orain dela 171,6 milioi urte eman zen eta azkena orain dela 167,6 milioi urte. Frantziako Jurasikoan aurki daiteke. "}
{"id": "76508", "revid": "105290", "url": "https://eu.wikipedia.org/wiki?curid=76508", "title": "Chondroceras", "text": "Chondroceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76509", "revid": "512", "url": "https://eu.wikipedia.org/wiki?curid=76509", "title": "Cleistosphinctes", "text": "Cleistosphinctes ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76510", "revid": "105290", "url": "https://eu.wikipedia.org/wiki?curid=76510", "title": "Cranocephalites", "text": "Cranocephalites ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76511", "revid": "105290", "url": "https://eu.wikipedia.org/wiki?curid=76511", "title": "Darellia", "text": "Darellia ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76512", "revid": "105290", "url": "https://eu.wikipedia.org/wiki?curid=76512", "title": "Dimorphinites", "text": "Dimorphinites ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76513", "revid": "105290", "url": "https://eu.wikipedia.org/wiki?curid=76513", "title": "Diplesioceras", "text": "Diplesioceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76514", "revid": "105290", "url": "https://eu.wikipedia.org/wiki?curid=76514", "title": "Docidoceras", "text": "Docidoceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76515", "revid": "105290", "url": "https://eu.wikipedia.org/wiki?curid=76515", "title": "Dorsetensia", "text": "Dorsetensia ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76516", "revid": "336", "url": "https://eu.wikipedia.org/wiki?curid=76516", "title": "Durotrigensia", "text": "Durotrigensia ongi ezagunak diren ammonite izeneko zefalopodoen artean genero fosil bat da. Jurasikoan bizi ziren, Bajociar garaian, hau da, orain dela 170 milioi urtetik 164 milioi urtera gutxi gorabehera."}
{"id": "76517", "revid": "105290", "url": "https://eu.wikipedia.org/wiki?curid=76517", "title": "Duashnoceras", "text": "Duashnoceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76518", "revid": "105290", "url": "https://eu.wikipedia.org/wiki?curid=76518", "title": "Emileia", "text": "Emileia ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76519", "revid": "105290", "url": "https://eu.wikipedia.org/wiki?curid=76519", "title": "Eocephalites", "text": "Eocephalites ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76520", "revid": "105290", "url": "https://eu.wikipedia.org/wiki?curid=76520", "title": "Epistrenoceras", "text": "Epistrenoceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76521", "revid": "105290", "url": "https://eu.wikipedia.org/wiki?curid=76521", "title": "Ermoceras", "text": "Ermoceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76522", "revid": "105290", "url": "https://eu.wikipedia.org/wiki?curid=76522", "title": "Fissilobiceras", "text": "Fissilobiceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76523", "revid": "336", "url": "https://eu.wikipedia.org/wiki?curid=76523", "title": "Frogdenites", "text": "Frogdenites ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76524", "revid": "336", "url": "https://eu.wikipedia.org/wiki?curid=76524", "title": "Garantiana", "text": "Garantiana ongi ezagunak diren ammonite izeneko zefalopodoen artean genero fosil bat da. Bajociaran bizi ziren, hau da, orain dela 171,6 milioi urtetik 167,6 milioi urtera gutxi gorabehera."}
{"id": "76525", "revid": "105290", "url": "https://eu.wikipedia.org/wiki?curid=76525", "title": "Guhsania", "text": "Guhsania ongi ezagunak diren ammonite izeneko zefalopodoen artean genero fosil bat da. Jurasikoan bizi ziren, hau da, orain dela 200 milioi urtetik 145 milioi urtera gutxi gorabehera."}
{"id": "76526", "revid": "105290", "url": "https://eu.wikipedia.org/wiki?curid=76526", "title": "Hebetoxyites", "text": "Hebetoxyites ongi ezagunak diren ammonite izeneko zefalopodoen artean genero fosil bat da. Bajociarrean bizi ziren, hau da, orain dela 171,6 milioi urtetik 167,7 milioi urtera gutxi gorabehera."}
{"id": "76527", "revid": "105290", "url": "https://eu.wikipedia.org/wiki?curid=76527", "title": "Hlawiceras", "text": "Hlawiceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76528", "revid": "105290", "url": "https://eu.wikipedia.org/wiki?curid=76528", "title": "Kosmermoceras", "text": "Kosmermoceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76529", "revid": "105290", "url": "https://eu.wikipedia.org/wiki?curid=76529", "title": "Kumatostephanus", "text": "Kumatostephanus ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76530", "revid": "105290", "url": "https://eu.wikipedia.org/wiki?curid=76530", "title": "Labyrinthoceras", "text": "Labyrinthoceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76531", "revid": "105290", "url": "https://eu.wikipedia.org/wiki?curid=76531", "title": "Leptosphinctes", "text": "Leptosphinctes ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76532", "revid": "105290", "url": "https://eu.wikipedia.org/wiki?curid=76532", "title": "Lissoceras", "text": "Lissoceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76533", "revid": "336", "url": "https://eu.wikipedia.org/wiki?curid=76533", "title": "Lupherites", "text": "Lupherites ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76534", "revid": "105290", "url": "https://eu.wikipedia.org/wiki?curid=76534", "title": "Magharina", "text": "Magharina ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76535", "revid": "105290", "url": "https://eu.wikipedia.org/wiki?curid=76535", "title": "Megasphaeroceras", "text": "Megasphaeroceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76536", "revid": "105290", "url": "https://eu.wikipedia.org/wiki?curid=76536", "title": "Metrolytoceras", "text": "Metrolytoceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76537", "revid": "105290", "url": "https://eu.wikipedia.org/wiki?curid=76537", "title": "Nannolytoceras", "text": "Nannolytoceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76538", "revid": "105290", "url": "https://eu.wikipedia.org/wiki?curid=76538", "title": "Normannites", "text": "Normannites ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76539", "revid": "105290", "url": "https://eu.wikipedia.org/wiki?curid=76539", "title": "Oecoptychius", "text": "Oecoptychius ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76540", "revid": "105290", "url": "https://eu.wikipedia.org/wiki?curid=76540", "title": "Oecotraustes", "text": "Oecotraustes ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76541", "revid": "105290", "url": "https://eu.wikipedia.org/wiki?curid=76541", "title": "Okribites", "text": "Okribites ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76542", "revid": "105290", "url": "https://eu.wikipedia.org/wiki?curid=76542", "title": "Oppelia", "text": "Oppelia ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76543", "revid": "105290", "url": "https://eu.wikipedia.org/wiki?curid=76543", "title": "Orthogarantiana", "text": "Orthogarantiana ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76544", "revid": "105290", "url": "https://eu.wikipedia.org/wiki?curid=76544", "title": "Otoites", "text": "Otoites ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76545", "revid": "105290", "url": "https://eu.wikipedia.org/wiki?curid=76545", "title": "Oxycerites", "text": "Oxycerites ongi ezagunak diren ammonite izeneko zefalopodoen artean genero fosil bat da. Jurasikoan bizi ziren, hau da, orain dela 200 milioi urtetik 145 milioi urtera gutxi gorabehera."}
{"id": "76546", "revid": "105290", "url": "https://eu.wikipedia.org/wiki?curid=76546", "title": "Parastrenoceras", "text": "Parastrenoceras ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76547", "revid": "105290", "url": "https://eu.wikipedia.org/wiki?curid=76547", "title": "Parkinsonia", "text": "Parkinsonia ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76548", "revid": "105290", "url": "https://eu.wikipedia.org/wiki?curid=76548", "title": "Phaulostephanus", "text": "Phaulostephanus ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76549", "revid": "105290", "url": "https://eu.wikipedia.org/wiki?curid=76549", "title": "Poecilomorphus", "text": "Poecilomorphus ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76550", "revid": "105290", "url": "https://eu.wikipedia.org/wiki?curid=76550", "title": "Praebigotites", "text": "Praebigotites ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
{"id": "76551", "revid": "105290", "url": "https://eu.wikipedia.org/wiki?curid=76551", "title": "Praeparkinsonia", "text": "Praeparkinsonia ongi ezagunak diren ammonite izeneko zefalopodoen artean genero fosil bat da. Jurasikoan bizi ziren., hau da, orain dela 200 milioi urtetik 145 milioi urtera gutxi gorabehera."}
