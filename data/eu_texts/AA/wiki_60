{"id": "62974", "revid": "56334", "url": "https://eu.wikipedia.org/wiki?curid=62974", "title": "Gazte Topagunea", "text": "Gazte Topagunea bi urtez behin Aberri Egunaren inguruan Euskal Herrian egiten den gazte ezkertiar eta abertzaleen bilkura bat da. Bertan hitzaldi eta bestelakoez gain, kontzertuek izaten dute erakargarritasun handia. Hasieran Jarraik deitu zuen, Etxarri-Aranatzen, 1994an. Hurrengo urteetan horrela ere izan zen, harik eta 2000. urtean Gazteriakekin batera Kanbon deitu eta bertan Haika erakundea sortu zen arte. Hurrengo urteetan talde hauen ilegalizazioarekin batera gazte mugimenduko kide ezberdinek deitu dute. 2019an Lemoan izan zen hurrengo edizioa.\nEdizioak.\n1998 - Oiartzun.\n\u201cEuskal Herriko oihartzuna, gazteok independentzia!\u201d lemapean antolatu zuen Jarraik 1998ko Gazte Topagunea, hirugarren edizioa. Aurreko deialdien arrakasta ikusita, eskaintza zabaltzeko apustua adierazten du Jarraik, mobilizazioan euskal gazteriaren erantzuna ere zabalduko delakoan. Bertaratuko zirenentzat prestatutako eskuorrian nabarmentzen zenez: \u201cGazte Topaguneak eztanda bat irudikatu nahi du. Bizi dugun egoera latzaren ezabatzea ekarriko duen eztanda, inposatu zaigun errealitatea suntsitu nahi duen eztanda. Baina era berean askatasunarena, herri honen subirano bizitzeko daukan ilusioaren eztanda, elkartasunarena, eta herri honek dauzkan pontentzialitate guztien gauzatzea. Independentziaren eztanda. Oiartzunen kokatuta dagoen lehergailu honek bere metralla guztia herrietara zuzenduta dauka\u201d.\nTopagunearen helburuak adierazteaz gain \u201csumisioa eta menpekotasuna\u201d besterik eskaintzen ez duten sistemari, hots, Frantziar eta Espainiar estatuei egiten zien erreferentzia, beraien ustetan euskal gazteriaren etsaiak zirenak argi definituz. Hala, Topagunea Euskal Herriak \u201cjasaten\u201d duen gatazkaren erdian kokatzen zuten. Horren aurrean, Euskal Herria murgilduta zegoen eraikuntza prozesuaren baitan antolatzera eta borrokatzera deitzen zituzten gazteak. Bai maila politikoan, sozialean, ekonomikoan edo kulturalean sortu beharreko eredu propioetan, herri euskaldun eta bere buruaren jabe bezala bizitzeko minimoak borrokatu, Estatuen mugen gainetik.\n1998ko udaberriko testuinguruan Lizarra Garaziko negoziaketetarako mahaia eratuta legoke.\nEuskal preso politikoen aldeko borroka ere pil pilean zegoen, gainera, hilabete gutxi batzuk baitira Guardia Zibilak ETAk Ortega Lara bahituta zeukaneko zuloa aurkitu zuenetik, eta ondorengo Miguel Angel Blancoren hilketatik. Gertaera hauei adierazpen zuzenik ez, baina kontestuan kokatu zuen Jarraik Topagunearen zentzua: zentzu hori zeukan: Euskal Herriaren proiektua gazte begietatik ikusi eta erakustea zen.\nNazioarteko testuinguruan eta Lizarra Garaziko mahaiaren eraketan eragina izan zuen gertakari zentral bat, IRAren armagabetzea izan zen. Horrekin lotuz, Oiartzungo Topagunean Jarrai eta Sinn F\u00e9ineko gazteen arteko mahai inguru bat ageri da. Egitarauari dagokionean, edizio gehienetan bezala hitzaldi, eztabaida, ekimen kultural eta kirol jarduerak ageri ziren, mobilizazioez gain.\nKirolak garrantzia handia hartzu zuela dirudi, euskal selekzioari buruzko hitzaldiaz gain, eskalada, herri kirolak, herri omenaldiak eta hiru mendi martxa ageri dira, horietako bat eusko gudariak omentzeko. Mendiak eta kirolzaletasunak euskal nortasunaren baitan duen garrantziaren erakusle litzateke.\nHitzaldien gaiak, oro har, ENAMekin lotura zuzena dutenak dira: gazteok eta Herri Batasuna, gazte mugimenduaren bilakaera, euskal nortasuna eta sinbologia, euskal kultura, presoen borroka e.a. Ildo nagusia hor kokatzen dela ulertuz. Horrez gain, hiru ekimen aldarrikatzaile nabarmentzen dira: presoen aldeko enkartelada, prentsaurreko masiboa eta ekitaldi politiko zentrala.\nEgitarauaren baitan kokatu ez arren, adierazgarria da eskuorriaren baitan ageri diren ikur aldarrikatzaile bakarrak, bat maparen baitan dagoen ikurrina bat dela (aldarrikatzailea kontsidera badaiteke) eta bestea, egitarauan ageri den seilu bat \u201cZENTSURA POLITIKOAREN AURKA. Independentziaren alde\u201d adierazten duena. Horrez gain, gerturatzen direnei herria eta natura zaintzeko eta euskaraz bizitzeko gonbitea egiten zaie.\n2000 - Kanbo.\n\u201cEuskal gazte herria, ikusi, amestu eta asmatu... independentzia!\u201d lemapean, laugarren edizio hau propositu jakin batekin dator, Euskal Herri osoko gazteriaren erreferentzia izateko jaioko den Gazte Antolakundea aurkeztea. Eta nabari da helburu nagusi horren araberakoa da programazioaren izatea.\nOiartzungoak ez bezala, antolatzaileen logoak modu argian ageri dira eskuorrian: hurrengo Gazte Antolakundearri bide emateko Jarrai eta Gazteriak disolbatzera doaz: \"Euskal Herria aukera paregabe baten aurrean aurkitzen den honetan, Gazteriak eta Jarrai erakundeak apustu berri bati\nekitera goaz. Jakin badakigu eta gure herriaren eraikuntzari begira, bi erakundeok egin diezaiokegun ekarpenik garrantzitsuena, Euskal Herriko herrialde ezberdinetako gazteak bere baitan bilduko dituen Gazte Erakunde Nazionalari ateak irekitzea dela. (...) Euskal Herriko gazte erakundea\nsortzera goaz, euskal herri berri eta gorriaren egunsentia ortzian marraztuko duen erakundea izatera goaz.\"\nEkitaldi politikoa baliatuko dute Haikaren jaiotzarako, Topaguneko momenturik garrantzitsuena dela adierazten dute, mobilizazioaren\nmomentu gorena. Izena eta logoa oraindik ageri ez badira ere Haikaren oinarriak definitzen dituzte: \"Gazte erakundea. Euskal Herri oso(eta)koa. Independentista. Iraultzailea. Euskalduna. Internazionalista. Euskal Herriko gazte erakundea sortzera goaz, euskal herri berri eta gorriaren egunsentia\nortzean marraztuko duen erakundea izatera goaz.\"\nGazteriak eta Jarraiko militanteak eta zerbait gehiago izateaz gain, Haikaren funtzionamendua ez ei zegoen definituta. Gerora, Amaiur prozesua jarriko du martxan Haikak, baina gogoetarako eta eztabaidarako tarte berezitu bat agertzen da egitarauan. \"Euskal gazte herria iragana, oraina eta geroa hausnartuz eta asmatuz\" lelopean, arlokako eztabaidak ageri direlarik: herrietako gazte antolakuntza, gazte sorkuntza literarioa,\nantzerkigintza, gazteria eta natura, gizarte eredua eta lurralde Topagunez topagune, antolakuntza, hezkuntza ereduak, gazte komunikazioa, gazte mugimendu\nfeminista, eta etxebizitzaren problematika. Horrez gain, egitarau aldetik eskaintza pixkana zabaltzen doala dirudi. Globalizazio prozesuak, kulturaren inguruko gogoetak, eta lehendabiziko aldiz nazioarteko gune bat bereiziz, non, askapen prozesu ezberdinetako gonbidatuak egongo diren: Kurdistan, Timor, Irlanda\nEkitaldi aldarrikatzaileek ere txoko berezitu bat dute programan, bertan harrera ekitaldia, \"euskal herria bat da! Mugarik ez, independentziaz\", Euskal Nortasun agiria, eusko gudari eta preso politikoei omenaldia eta manifestazioa, eta Euskal Herri osoko gazte erakunde berriari agurra eta oroit harria jasotzen dira. Eskaintza kultural aldetik zabala da egitaraua, gazteen azokak eta esperientzien guneak ere finkatu dituzte mapan eta egitarauan. Horrez\ngain, berrikuntza moduan, Jarrairen webgunean egunez egun pasatzen denaren berri emateko asmoa adierazten dute.\n2002 - Elorrio.\nMartxoaren 29tik apirilaren 1era egin zen lehenengo aldiz Bizkaian. Edizio honen leloa \"Guk iraultzaz independentzia\" izan zen. Lehenengo aldia izan zen ere egun osoko egitarau bat aurkeztu zela, hitzaldi eta tailer ugarirekin. Segi antolakundea existitzen zen lehenengo Gazte Topagunea izan zen eta aurreko urtean egin zen Haikaldiarekin alderatua oso izaera ezberdina izan zuen. Kontzertu handien artean RIP, Berri Txarrak eta Sepultura egon ziren.\nElorrioko Topagunea, besteak beste, Berri Txarrak musika taldeak\nokasiorako egin zuen Bisai Berriak abestiagatik pasa da historiara, gazte\nmugimenduaren iraganeko zubi eta geroaren irudi bihurtuz\nElorrio.\"Pentsatu, egin eta izan. Guk iraultzaz independentzia\" lemapean\nmilaka lagun elkartu ziren Elorrion, Gazte Topagunearen 5. edizioan.\nGazteen \"esplotazio\" egoeraren aurrean egoerari alternatibak eskainiko dizkion \"proiektu politiko integrala\" gorpuztea hil ala bizikotzat finkatzen da eskuorrian. Bide horretan kokatuz Topagunea: \"pausuz pausu, urratsez urrats Euskal Herria eraikitzen ari garen eta konpromezu hori hartua dugun orok bere txokoa izango du Gazte Topagunean. (...) Euskal Herri Berria sortuko dugu: bere buruaren jabe, euskaraz bizi, pentsatu eta mintzatuko dena, justizia sozialean, askatasunean eta demokrazian oinarritutakoa\". Topagunez topagune, euskal gazte mugimendu independentistaren bilakaera\nKontuan hartzekoa da euskal gazte mugimendua ilegalizazio aroan sartua dagoela. Kanbon aurkezpena egin ondoren, urte bete baino lehen legez kanporatu zuen Grande Marlaska epaileak Haika. Handik gutxira aurkeztu zuten Segi ere, hilabete gutxiren barruan legez kanporatua da. Errepresioaren mehatxua lehenagotik ezaguna bazen ere, mobilizazio eredu hau, Gazte Antolakunde legalik gabe gauzatzen aurrena izango da. Testuinguru horretan, egitarauan iraultza eta iraultzailetasuna ditugu azpimarratzeko, baita segurtasunari buruzko hitzaldiak ere. Horrez gain, drogen afera ere nabarmentzekoa da, hitzaldi batean baino gehiagotan egoteaz gain, eskuorriak trapitxeroen aurkako mezu argia baitu: \"txakurrek trapitxeroak kolaborazio polizialerako erabiltzen dituzte. Trapitxeroak Topagunetik KANPORA!\"\nHitzaldiei, tailerrei eta eskaintza kulturalari dagokionean, aberastasuna badago. Gainera, hiru mobilizazio, behintzat finkatzen dira: gudariei omenaldia, \"independentzia eta sozialismoa\" lemapean manifestazioa eta ekitaldi politikoa. Antolatzaileen ikurrik ez da markatzen, baina Topagunearen laguntzaile gisa ageri Gara.\n2004 - Itsasondo.\nItsasondon apirilaren 9tik 12ra burutu zen Topagunea. Eurite handiak egin zituen eta lurra zehar lokaztuta zegoen. Horrek asko jaitsiarazi zuen herrian bizi izan zen giroa. Hala ere apustua egin zuten urte horretan zerbitzu gehigarriak eskaintzearren, hala nola komun hobeak eta jantokia. Internetako konexioa egon zen eta Gaztesareak lehenengo aldiz eman zuen zuzenean han gertatzen zenaren berri.\nLehenengo eguneko kontzertuan Lor, Kauta, Betagarri eta Parabellumek jo zuten. Bigarren egunean Fermin Muguruza, Su Ta Gar eta Soziedad Alkoholikak jo zuten, aurreko hilabetetan jasan zuten kriminalizazioa salatu asmoz. Hirugarren egunean Berri Txarrak, Kokein, Banda Bassotti eta O'Funk'Illok jo zuten.\nTopagune honen ardatz nagusitzat independentzia, iraultzailetasuna zein balore iraultzaileak eta bizi eredu askatzaileen filosofia orokorra markatzen dituzte antolatzaileek. Hala, \"Gu gera herria, egin dezagun bidea\" lemapean gazte mugimenduaren, Jarrairen sorreraz ari direla ulertzen da, 25. urteurrena ospatu asmo dute.\nBozeramaileek Gara (2004-03-21) egunkariari adierazi ziotenez: \"Gazte herria egin nahi dugu. Kontsumismotik urrunduko den aisiaz gozatu,\ngorputz estereotipoak alboratu, harreman aske eta naturalak bultzatu, sexu askatasuna gauzatu; balore eta bizi eredu alternatiboen apologia egin nahi\ndugu. Gazte Topagunea gure antolatzeko eta borrokatzeko grinaren Topagunez topagune, euskal gazte mugimendu\nindependentistaren bilakaera erakustaldia da, eta egungo zapalkuntza egoera honetan, hori ez da\nahuntzaren gauerdiko eztula!\" Helburu horiek islatzen dira egitarauko hitzaldi eta eztabaiden gaietan, kapitalismoaz, gazte borroka ezberdinez, kontsumoaren kontrabotereaz, espazio liberatuen defentsaz, komunikazioaz, eta egoera politikoaz arituko direlarik, besteak beste. 25 urtetako gazte borrokari ere egingo zaio erreferentzia, \"memoria astintzen. 25 urte borrokan, ta segi aurrera\" izenburupean. Lehenbiziko aldiz \"emakumea eta feminismoa\niraultza eta askapen mugimenduetan\", nazioarteko ordezkarien mahai ingurua antolatzen da, nahiz ziurtzat eman ezin, feminismoari egiten zaion\nlehen keinua izan daiteke hau.\nAldarrikapenerako ekimenen artean gudariei omenaldia eta gazte ekitaldia azpimarratu daitezke. Edizio honetan ikus daitekeen berrikuntza bat, besteetan errepikatuko ez dena, ate irekien jardunaldiena da, heldu zein gazteek topaguneaz goza dezaten. Laguntzaileen artean, aurreko edizioan ageri zen Gara-z gain, Gazte Sarea eta Xirika ageri dira, eta azken honek Topagunean bere proiektuaren aurkezpena egingo du.\n2006 - Etxarri-Aranatz.\n12 urte ondoren berriro itzuli zen Etxarri-Aranatzera Gazte Topagunea. Apirilaren 14tik 17ra bitarte egin zen. Bertan kontzertuez gain hitzaldi ugari egon ziren. Herrian akanpalekua, akeita gunea, azoka bat, gaztetxe gunea, herri eskola, herri gunea, jantokia, karpa erraldoi bat eta kultur etxea atondu ziren ekimenak egin ahal izateko. Hitzaldiak eskaini zituztenen artean Joseba Permach, Ainhoa Etxaide, Jagoba Zulueta, Floren Aoiz, eta Justo de la Cueva egon ziren besteak-beste.\nKontzertuetan lehenengo egunean Obrint Pas eta Ken 7k jo zuten karpa handian eta Banda Batxoki eta Anger Gaztetxe Gunean. Bigarren egunean Berri Txarrak, Koma, Etsaiak eta Izatek jo zuten karpan eta Ari eta Mix6tk Gaztetxe Gunean. Hirugarren egunean herrian zehar MusikHerria diskoetxeko kide diren Erail, Gailur, Irauli, Al Karajo, Raperos de Emaus, Komando Itinerante, Mossin Nagant, Odolaz Blai, Sophrosyne, Maz Mon Kis, Txinaski eta Ipurtzulo taldeek jo zuten. Karpan Mouss et Hakim, Macaco, Kuraia eta Def Con Dosek jo zuten.\nAzken egunean Anje Duhaldek jo zuen Gaztetxe gunean.\n12 urteren ondoren, 2006.nean berriro itzuli zen Etxarri-Aranatzera Gazte Topagunea. \u201cTipi tapa, independentzian TOPA!\u201d izan zen urte artako leloa eta Kuraia musika taldeak egin zuen edizioaren abestia \"oroitzapenak, kolpeak eta laztanak\" izenekoa. \"Estatu zapaltzaileen errepresio gordinaren\" gainetik, bakoitzak bere eremuan euskal gazteek burutzen duten lana azpimarratzen da eskuorrian, guztiak independentzia beharraren aterkipean bilduz: \"Topagunearen lau egunek egindako lanaren eta zentzu horretan gazteon indarraren erakusle izango dira, baina baita, jaia eta borrokaren alaitasuna lau egunetako\nTopagunez topagune, euskal gazte mugimendu independentistaren bilakaera ezaugarri bihurtuko dira. Etxarri, estatu zapaltzaileen errepresio gordinenaren gainetik, eremu askea bihurtuko dugu, espazio liberatua, Askea eta Askatzailea. (...)Euskal Herriaren eraikuntza, gazte espazion eraikuntza konpromisoarekin eta era autogestionatuan gauzatzen dugu, auzolanaz gauzatzen dugu. Modu berean egingo dugu Gazte Topagunea. Euskal Herriko gazte mordoaren parte hartzearekin. Gu guztiok egiten dugun ekarpenarekin osatuko dugu Gazte Topagunea\u00b406. Topa egiteko\neremu askea izango da Gazte Topagunea, mugen gainetik TOPA egingo dugu gazteok Etxarrin. \"\nErrepresioaren mugen gainetik \"TOPA\" egin eta antolatzeko deia luzatzen dio beraz, antolakuntzak Topaguneko parte hartzaileei. Egitarauak ez du beste edizioekiko ezberdintasun nabaririk ageri, hitzaldi eta eztabaiden artean askotariko alorrak aurki genitzake, gehienak ENAMen ingurukoak lirateke (euskal sozialismoa, euskal sindikalismoa, Euskal Herria eraikiz, bihar Euskal Herria, borrokaz aske biziz, Euskal Herriko emakumeen eskubide karta, Euskal Herrian bizi, nazio plana...). Dena den, autogestioa, prekarietatea eta eraldaketa soziala, koordinazioa eta auzolana bezalako\nizenburuak ere badaude.\nMobilizazio edo ekimenei dagokionean presoen aldeko ekitaldia eta ekitaldi politikoa aipatzen dira. Eskaintza kulturala zabala da beste behin,\ntailer eta ikastaroen artean bideoak egitea, web orriak diseinatzea eta kriptografia bezalako arloak daude, teknologiaren aroan murgiltzen ari den heinean, komunikazio estrategiak ere eztabaidagai direlarik. Aipatzekoa da, lehen aldiz Gazte Topaguneko irudiekin bideo bat plazaratuko duela Segik,\nKaiolatik AT-en eta geroago sarean publikatuko dena.\n2008 - Lezo.\n2008an martxoaren 21etik 24era egin zen Lezon (Gipuzkoa), eguraldi txarrak markatuta, euria, haizetea eta are elurra izan baitzen bertan. Edizio honen leloa \"Etorkizuna, independentzia!\" izan zen.\nAurreko edizioetan bezala, hitzaldiak, tailerrak eta kontzertuak izan ziren, ekitaldiak herrian zehar antolaturiko gune desberdinetan banatuz: Gaztetxe Gunea, Akeita Gunea, Musika Gunea (karpa handi eta txiki banarekin), Herri Gunea, Eskola Gorria eta Kamaradak Txokoa. Musikari dagokionez, Hesian, Ken 7, Latzen, Anestesia, Koma, Sorkun &amp; The Vicepresidentes, Etsaiak eta Des-Kontrol taldeak aritu ziren, besteak beste. Hitzaldiei dagokienez, aipatzekoa izan zen Michel Collon militante alterglobalizatzailearen parte hartzea. Tailerrei dagokienez, informatikari, sexualitateari nahiz emakumezkoentzako pornoari (\"Gils who like porno\" ekimena) buruzkoak izan ziren.\nHalaber, Kamaradak sare internazionalistarekin batera, munduko hainbat mugimendutako kideak parte hartu zuten Topagunean, hitzaldiak emanez edo bestelakoetan. Horien artean Venezuelako Gazte Bolivartarren taldekoak, eta Palestina, Kurdistan, Alemania, Irlanda, Katalan Herriak, Andaluzia nahiz Sardiniako gazte talde desberdinetako kideak, beste batzuen artean.\nTopaguneak iraun zuen egunetan XGT izeneko egunkaria banatu zen, interneten jarraipen berezia egiteko web orri bat prestatu zen eta \"Irauli Uhinak\" izeneko irratsaioa emititu, Topaguneari loturiko albisteak hedatuz.\nTopagune honen testuinguruan, garai gogorrak bizi zituen euskal gazte mugimenduak, legez kanporatzeaz harago, 2007. urtean erakunde terrorista izendatu baitzuen Espainiako sistema judizialak Segi Gazte Antolakundea. Haatik, Segiko kide izateak 6 urte espetxe zigorra ekar zezakeen. Egoeraren aurrean, Topagunearen antolatzaileak, horrela erantzun zuen: \"Aurpegia estalita kolpatzen gaituzten zakur amorratuen herrian hezitako gazteria gara, tortura eta espetxearen gau ilunaren mehatxuak jateko arriskua duen gazteria. Ilusio garaiak euren ilunabarrera iritsi direla erakutsi nahi digutelako Parisen, Madrilen, Iru\u00f1ean eta Gasteizen gotortzen diren korbatadunek. (...) Eta eurek legearen, konstituzioaren eta Libert\u00e8, \u00c8galite, Fraternit\u00e8ren eta kasik, Jaungoikoaren izenean hitz egiten duten bitartean kalean bizitzera kondenatzen gaituzte, aurpegia estalita dutenen mehatxupean; hitz egitea ere ukatu nahi digute \u201chablar\u201d eta \u201cparlier\u201d egitea nahi baitute, gure herriari eta izanari uko egin diezaiogun; eurek gure herria zulatuz diruaren paradisura eramango dituen tren azkarrak eraikitzen dituzten bitartean, herriak bizi dadin beharrezkoa duen hezkuntza sistema boloniar saltsan egosten duten bitartean.\"\nKonfrontazio hori lehen aldiz Gazte Topagunera joateko deialdia eginez grabaturiko spotean ere ageria zen, non Espainiar Konstituzioa eta Frantziar Oilasko figurak parodiatzen zituzten euskal gazteriak garaitu beharreko etsaitzat markatuz. Bertan Urkullu Espainiaren konplize gisa ere markatzen dute, spotean antolaturiko gazteriak bi figurak gainditzen ditu. Hori bera islatzen da Topaguneko eskuorrian, aldarrikapen eta lanabes ezberdinak eskuetan dituztela (okupazio bandera, presoen aldarria, ikasleen arkatza, gitarra, adreilua, aurpegiko estalkia, matxinadaren sardexka...) prest dagoen gazteri baten sinbolizatzen zen. Gainera, bide propioa egiteko beharra azpimarratzen zuten \"etorkizuna independentzia\" lemapean, guaz mintzo direnean emakumeez,\ngazteez eta herritarrez mintzo direlarik: \"Emakumeok, gazteok, herritarrok \u20acuroaren zeinuaren menpeko subjektu abstraktu garen gauera ekarri gaituzte, etsiko dugulakoan, bizitzari eta herriari bizkar emango diogunaren uste erdi ustelean. Baina ilunabar horretan Independentzia hizki larriz idaztea erabaki dugu; Gaztetxea, Herri Eskola, Kontrainfomazioa, Parekidetasuna eta Eskubideak idaztea erabaki dugun moduan. Asmatu dugu hamaika aldiz gauaren ilunean argiz idazten genuela INDEPENDENTZIA Euskal Herriko zeruan, iluntasunean ikusi egiten baitugu, argitasunean sinesten dugulako. Eta orain, ametsak amestu ordez betetzea erabaki dugu, etorkizunak izen bakarra duelako: INDEPENDENTZIA!\"\nEgitarauan, dena den, hitzaldi eta eztabaidetan behintzat, independentziari edo proiektu politikoari buruzko gaiak ez ziren gehiegi ageri \"herri honen erronka berriak\" litzateke alor horretatik gertuen kokatutako hitzaldia. Ekitaldi politikoaren edo bestelako ekimenen inolako berririk baina Segiren historia batzen duen bideoan, edizio horretako ekitaldiren bateko irudiak ageri dira.\n2010 eta 2011.\nBi urtez behin Topaguneak antolatzeko dinamikaren haria eten egin zen urte hauetan zehar, baina udaberriak ez ziren gazte mobilizaziorik gabe geratu. 2008ko udazkenean egin Zutik Euskal Herria adierazpenaren ondoren, ezker abertzalea estrategia aldaketarako hausnarketa prozesu batean murgilduta zegoen. Hala ere, Estatu estrategiak bere horretan mantentzen ziren, errepresioaren jo puntutzat gazteria harturik, besteak beste. 2009. urtean Amaiur - Garazi arteko Gazte Martxa aurrera ateratzea lortu bazen ere, urte bereko azaroan, Zestoan burutu asmo ziren gazte mugimenduaren topaketen bezperatan, Segiren aurkako operazio polizialean 36 kide atxilotu, torturatu eta espetxeratu zituzten, beste lauk ihes egitea lortu zutelarik.\nGazteriaren kriminalizazioaren eraginez jardun politikoak klandestinoa behar zuen izan. Behin baino gehiagotan salatu izan dutenez (Tximeletak: etengabeko metamorfosia), klandestinitateak eta errepresioaren mehatxuak erabat oztopatzen zuen aktibitate normalizatua, gazteria defentsiba eta erantzun markoetan egotera behartuz. Zerbait eraikitzea oso zail bihurtuz.\nTestuinguru honetan, non estrategia aldaketaren baitan indar metaketaz hausnartzen ari den ezker abertzalea, eta gazte mugimendu independentista kriminalizatuta dagoen, antolatu zuten GaztEHerria mobilizazio jaialdia. Gazte Herriak ideia zabalago bati erantzun asmo bazion ere (Gazteriaren Adierazpena, gerora Bruselara eramango zena), egun osoko ekimen batek hartu zuen zentralitatea, 2010eko apirilaren 2an izango zen Durangon. Ekimen hau eta Gazteriaren Adierazpenak, baina, indar metaketaren ideia horri ere erantzun asmo zion, ENAMen eremua zabaldu asmoz edo, lehen aldiz Gazte Abertzaleekin (Eusko Alkartasuna alderdiaren gazte antolakundea) elkarlanean atera zen aurrera: \"Abagune politiko garrantzitsuan gaude. Euskal Herriko eragile politiko eta sozial ezberdinek Aberri Egunaren testuinguruan indarrak bildu eta independentziaren alde lanean jarduteko konpromiso irmoa hartu dute. Eta gazteok, mugimendu horretan badugu zer esana eta zer egina, noski. Herri honen oraina eta etorkizuna gara, eta beraz guri ere badagokigu independentziaren aldeko uholdean gazte olatu ahalik eta indartsuena sortzea.Hain zuzen ere horixe da GaztEHerria, independentzia Euskal Herriaren biziraupenerako aukera bakartzat ikusten dugun gazteon bilgunea. \u201cEz den herrialdearen kartografoak\u201d izango gara, Sarrik zioen eran. GaztEHerria independentziaren alde lan egin nahi duen gazte ezkertiar ezberdinen topagunea da. GaztEHerria independentzia tresnatzat hartuz herri honek behar duen aldaketarako gazteon ekarpena da.. \" (Gazte Abertzaleak web orritik)\nEgun horretako egitarauan, baina kontzertuek hartzen dute itxuraz protagonismo gehien. Independentziaren aldeko gazteentzat egindako jaialdia litzateke, \"bizi dezagun herria, eraiki independentzia\" lemapean, ospetsu egin den Esne Beltzaren Sortzen abestiaz lagunduta.\nMobilizazio hori aurrera ateratzea lortu ondoren, urte bereko urrian beste operazio polizial handi bat egon zen Segiren kontra, beste behin, antolaketaren egitura ia guztiz deseginaz. 2011. urtean, beste formatu, bateko ekimena antolatuko da Soraluzen, gazte Matxinsalto eguna.\nMatxinsaltoko bozeramaileek Gara egunkariari emandako elkarrizketa batean (2011-04-07) adierazten dutenez gazteriak behar batzuk dituela uste dute:\"aspaldidanik gazte mugimenduan hausnarketa bat irekita dago eta ikusten duguna da zailtasunak eta beharrak ditugula gure ideiak aurrera\neramateko. Hausnarketa on bat egiteko garaia heldu dela uste dugu\".\nMatxinsalto egunarekin hitz joko bat egin nahi izan zuten, matxinatu eta salto egin \"gazteok, matxinatu gaitezen eta salto egin dezagun hemendik etorkizun hobeago batera, edo gure iritzia eta lana kontuan hartuak izango diren etorkizun batera\". Egitarauak, beraz, asmo horri erantzungo dio, eskaintza kulturalaz gain, mobilizazioaren helburua hausnarketak burutzea denez, eztabaida gune ezberdinetan antolatu zituztelarik tailerrak: harremanak eta\nsexualitatea, komunikazioa, kultura, hezkuntza, nekazaritza, sozio ekonomia eta aisialdia. Bozeramaileen hitzetan klabeak koherentzia, autogestioa, auzolana eta txikitasunetik lan egitea lirateke.\n2013 - Urdu\u00f1a.\nGazte Danbada, Martxoak 29,30,31etik Apirilak 1era.\nFase berrian barneratuta, Segiren desegitearen ondoren martxan jarritako ZukGua prozesuaren fruitu izan zen 2013ko martxoan ezagutzera emandako Ernai gazte antolakundea. Hilabeteren barruan, bere jardunari hasiera indartsua eman asmoz antolatuko zuten lehen ekimen nagusia, Gazte Topagune eraberritua, Gazte Danbada izenarekin gauzatuko zen Urdu\u00f1an. Funtsa berdintsua izango da: hainbat egunetako gazte kanpaldia, non eremu ezberdinetako alorrak uztartuz gazteria protagonista izango den, gazteek eta gazteentzako antolatutako mobilizazio handi batean. Dena den, saiatuko da edukiz zein formaz, hainbat eremutan berritzailea izaten. Eskuorriari erreparatzean hainbat ezberdintasun nabarmentzen dira. Hasteko, babesle moduan Topatu.info eta Naiz ageri dira, laguntzaile moduan berriz, Info 7, Gara, Musika zuzenean eta Berria; horrez gain, Urdu\u00f1ako Udalaren logoa ere ikus genezake eskuorrian, nolabaiteko babes\ninstituzionalaren adierazle. Topatu-ko kideek gainera, ekimenetako irudiekin bideo ezberdinak grabatu eta sareratuko dituzte, tartean egunez egungo jarraipen berezia, umorea eduki politikoekin uztartuz. Bigarrenik, orain arteko eskuorritan ez bezala, hainbat oharren artean eraso sexista, homofobo edota arrazisten salaketarako telefonoaren berri ematen da, ekimenean halako jarrerak onartuko ez direla azpimarratuz. Horrez gain, zaborraren sailkapenerako irizpideak luzatzen zaizkie parte hartzaileei \"atez ate askoz hobe\" leloarekin, nahiz eta jendea kanpindendetan egon. Atez ateko zabor bilketaren sistemak Gipuzkoan sorturiko zalapartarekin, eta errauskailuaren aurka sorturiko Zero Zabor mugimenduarekin harremandu daiteke adierazpen hau. Errespetua ere eskatzen da, herriarekiko, herritarrekiko, lanean ari direnekiko, eta pazientzia itxarotea egokitzen den momentuetarako. Errebeldiarako ohiko deien aurrean, pazientzia eskatzeak badu zeresanik, errespetuaren eta tolerantziaren mezuek, gazterian ere isla izan dutenaren seinale.\nErnairen logoa modu zentralean agertzeaz gain, helburu hauek atxikitzen dizkiote ekimenari: \"Gazte Danbadak auzolana du oinarri eta Ernairen izaera islatzeaz gain, gazteontzat baliagarriak izango diren tresna sortzeko tartea eskainiko digu: formakuntzan sakonduz, baliabideak sortuz, eztabaidatuz, etab. Horregatik guztiagatik, Gazte Danbada jaialdi huts izatetik harago, gazte iraultzaile bezala hezteko espazioa izango da. Lau egunetan zehar jaia eta borroka uztartzea posible dela erakutsiko dugu.\" Helburu horiek egitarauan islatzen direla esan behar da, hitzaldi eta eztabaidetako gaiak zabaltzen doaz: borroka ideologikoa, internazionalismoa, zero zabor, lomce, jai eredua, elikadura subirautza, gazte problematika, Ezker Abertzalea, EPPK, ipar Euskal Herria eta beste hainbat gai izango dira hizpide. Horrez gain, militantzia ereduen eta\nbestelako identitateen gaineko hausnarketa bideak ere irekitzeko borondatea ere ikusten da: heteroarauari, pantojismoari edo maskulinitateari buruzkoak eta \"zapalkuntza ugari, askabide a(u)nitz\" bezalako tailerren bidez.\nEkimen edo mobilizazioei dagokionean, gudariei omenaldia eta ekitaldi nagusia identifikatzen dira egitarauan. Gazte Danbada burutzen ari zen egunetan, baina, Xabier Lopez Pe\u00f1a \"Thierry\", orduan euskal preso politikoa zena hil zen espetxean. Heriotza guztiz naturala izan ez zenaren susmopean, familiak heriotza \"politikoa\" izan zela salatu zuen, eta Gazte Danbadan manifestaldi bat antolatu zen erantzun modura. Gerora,\nmanifestaldiaren eta ekitaldi politikoaren harira, Ernaiko 6 kide, Topatuko kazetari bat eta Periko Solabarria Ezker Abertzaleko militante historikoa\ninputatu zituen espainiar justiziak, \"ETAri gorazarre\" egin zietelakoan.\n2014 - Altsasu.\n2014, saiakera berri bat, ALTSASU Ernairen jaiotza ekitaldia egin eta lehen hilabetean antolatu zuten lehen Gazte Danbada, bigarrena, baina, bi urte geroago izan ordez, hiru urte geroago etorri da. Izan ere, 2014. urteko udaberrirako, gazte topaketen formatu berri bat saiatu zuen Ernaik, oraingoan jaio berri zen Aitzina ipar Euskal Herriko gazte antolakundearekin elkarlanean. Gazte Burutakzio topaketak Altsasun izan ziren eta dimentsio txikiago batez,\nbaina Ernai eta Aitzinaren bidez gazte mugimendura batu ziren belaunaldi berriei, harremanak egin eta formakuntzako bidea emateko helburuz antolatu ziren. Antolatzaileen arabera \"Sistemari nola aurre egin lantzeko topaketak izango dira, eta borroka praktiken inguruko formazio teoriko zein\npraktikoa jasotzeko aukera eskainiko da \". (Gara 2014-03-07) Topaketak irekiak izango dira, baina parte hartzeko aurrez erregistratu beharko da. Izan ere, formatu berri honetan aurrez finkaturiko bide-orriaren eta programa irekiaren arteko konbinazio bat probatuko da.\nHala, erregistratzean nork gehien lantzea interesatuko litzaizkiokeen gaien arabera kolore bat hautatu behar du, topaketetan zehar ordu batzuk, koloreen baitan egindako taldeek okupatuko dituzte, formazio dinamikak talde horrekin aurrera eramango direlarik. Taldeko dinamiken ostean,\negitarau zabala legoke, parte hartzaileek nahi duten aukerak egingo dituztelarik.\nKoloreak, eta oro har, formazio edo tailerrak gai desberdinen inguruan antolatuko dira: desobedientzia, desnormalizazioa, sormena, komunikazio gerrilla, kanpo proiekzioa eta taldeen mikro politikak. Topaketak aurreikusi baino egun bat beranduago hasi ziren, Nafar gobernuaren mehatxupean. Itxuraz, Nafarroako Foru Erkidegoan hiru egunez gaindiko kanpaldiak egitea debekatzen duen legediren bat indarrean zegoen. Sarean eta parte hartzaileen artean egon ziren desobedientziarako eskaerak eskaera, antolatzaileek, kasu honetan Burutakzio topaketak egun bat beranduago hastea erabaki zuten. Dena den, parte hartzaileek iradokitzen dutenez, balorazioa oso baikorra da, eta beharrezkotzat dituzte halako jardunak. Kasu honetan ere, Topatu.info-k egunez egun jarraipen berezia egingo die topaketei.\n2016 - Laudio.\nErnai eta Aitzinak elkarlanean, Laudion antolatu dute azken edizioa. Hala adierazten dute eskuorrian: \"Laudion elkartuko gara bestelako herri eredu baten aldeko borroka hauspotzeko. \"Esna harrapa gaitzala\" lemapean, aisialdia eta borroka uztartuko dituen planteamendua garatuko dugu lau egunez. Esna harrapa gaitzala, egon gaitezen esna. Oraina garelako, biharkoa guk nahi dugun bezalakoa izateko, esna! Egun gazteok bizi dugun egoera prekarioan, esna egotea ezinbestekoa baita. Esna egoteak bere horretan adi egotea esan nahi du, prest. Prest ito nahi gaituen zurrunbilotik atera eta gure bide propioa egiteko, ekiteko. Iraultza gure baitan hasten da, horregatik da ezinbesteko esna egotea. Burujabetzaren\nbidean urratsak ematen jarraitzeko, gazteok elkartu eta gure ekarpena egiteko, Gazte Danbada!\" Ito nahi dituen sistemaren aurrean esna eta adi egoteko deia egiten diote beraz, antolatzaileek gazteriari. Eskuorriaren formatuak lehen Gazte\nDanbadakoaren esentzia mantentzen du, eta berrikuntzen artean bi nabarmendu ditzakegu. Batetik, elikadura burujabetzara bidean bertako produktuen alde egindako apostua \"akeita gunean egongo diren edari guztiak ekologikoak eta inguruko ekoizleenak izango dira. Jantokian ere, bertako eta garaiko produktuek osatutako platerak izango ditugu\" ildo horretatik, bertako garagardo ekoizleen azoka eta nekazari eta artisau gazteen azokak ere azpimarratzen dira. Bestetik, \"Oholtza gainean bakerik ez\" ekimena, musika talde gazteek Danbadan beren lekua izan dezaten, estilo ezberdinetako euskal musika taldeei oihartzuna emateko helburuarekin.\nBabesleen artean Naiz, Laudioko Udala eta Topatu.eus ageri dira, laguntzaileen artean berriz Gara, Info 7, Kot, Hamaika telebista eta\naiaraldea.eus. Edizio honen jarraipena ere Topatu.eus-ekoek hartzen dute beren gain, baina komunikazio lana beste formatu batean gauzatzen dute\nkasu honetan, \"DanbaTB\" izenez ordu eta erdiko telebista saio batean. Bertan, Laudioko ekimen ezberdinetako irudiez eta bertaratutakoei eginiko elkarrizketez gain, antolatzaileek garrantzia eman nahi izan dieten gaiak lantzen dituzte: elikadura burujabetza nekazari gazteen bidez, Danbadak duen atzetiko lana eta antolakuntza, autogestioa, gazte prekarietatea lantzeko sortu berri den lantaldeari elkarrizketa, gazte boteari buruz Ernaiko\nbi kiderekin 15 minututako elkarrizketa eta ekitaldi nagusian jorratutako puntuak, besteak beste. Topaturen aurreko jarraipenek izandako arrakastaren ondoren, telebista saioa transmisiorako bide egokitzat hartu, eta gazte mugimenduaren filosofian eta eduki ezberdinetan sakontzeko asmoz egin da. Horrez gain, telebista saiotik aparte, baina plato berdina aprobetxatuz, Irati Sienra Ernaiko kideak, espetxetik atera berri den\nArnaldo Otegiri lehen elkarrizketa egiten dio, hori bera ere sarean zintzilikatuz.\nGazteen artean, eta oro har Euskal Herrian pil pilean dauden gaiek badute islada Laudioko mobilizazioaren egitarauan. Feminismoak indar berezia hartu duela nabarmentzen da, hitzaldi eta mahai inguruen artean: burujabetza feminista, emakumeak sozialismoan, marxismoa Vs feminismoa eta borrokatik barrura begira (hiru belaunalditako emakume militanteen begiradak) ikus ditzakegu, besteak beste; baina horrez gain, eskaintza kulturalean eta tailerretan ere begirada feminista nabari dezakegu: bazterreko dantzariak euskal kulturaz hausnartuz, burdin hariak eta\nplastikozko goilarak (maitasun lubrikatua, poesia emanaldia), Ez da kasualitatea bertso saio musikatu feminista, erractus erreziltaldi feminista,\nnor naiz ni performance-a...\nMobilizazio edo ekimenen artean ere badu bere isla horrek, ekintza feminista bat aurreikusten baita. Horrez gain, Hartu Trena presoen aldeko\nekimena, Herria Testigu lore eskaintza, ekitaldi nagusia eta aberri eguneko ekitaldia nabarmendu ditzakegu.\nPil pilean dauden gaiei jarraiki, aurtengo Gazte Danbadan gazte prekarietatea eta borroka moldeak, Euskal Herriaren burujabetza prozesua, burujabetza eta independentzia Eskoziar, Greziar eta Herrialde Katalanetako gonbidatuekin, edota Koop 57 eta ekonomia sozial eraldatzailea bezalako alorrak azpimarratuko genituzke. Baita, azken urtean nahiko polemikoa izan den amnistiaren, presoen eta estrategiaren inguruko gaiak ere."}
{"id": "62978", "revid": "336", "url": "https://eu.wikipedia.org/wiki?curid=62978", "title": "Urdalur", "text": ""}
{"id": "62980", "revid": "23317", "url": "https://eu.wikipedia.org/wiki?curid=62980", "title": "Nerea Elustondo", "text": "Nerea Elustondo Plazaola (Legazpi, Gipuzkoa, 1981eko irailaren 15a) euskal bertsolaria eta irakaslea da.\nGazte gaztetatik nabarmendu zen bertsolaritzan eta sariketa asko ditu irabaziak. 2019ko Gipuzkoako Bertsolari Txapelketan laugarren postua eskuratu zuen.\nBiografia.\nIndustria Ingeniaritza Mekanikoan graduatua da eta irakaskuntza du ogibide.\nBertsolari.\n13 urterekin hasi zen bertsotan Juanjo Sagastibeltzak gidatzen zuen Urretxuko bertso eskolan eta Goierriko taldeko kide moduan parte hartu zuen bere lehenengo Eskolarteko txapelketan. \nBere lehen pausuak Legazpiko ikastolan izan ziren, 1994ko abenduaren 23an. Elustondorekin batera Bertsolariak: Asier Otamendi, Asier Iriondo, Ekaitz Goikoetxea, Aritz Zeberio bertsolariek parte hartu zuten. Gai-jartzaile Juanjo Sagastibeltza izan zen.\nTxapel bat baino gehiago jantzi zituen Gipuzkoakoan eta hainbat aldiz izan zen finalista Euskal Herrikoan. Eskolarteko zikloa bukatuta, zenbait gazte sariketa irabazi zituen (Osinalde, Berritxu, Xenpelar, Abra\u2026).\n2001ean parte hartu zuen lehenengo aldiz Bertsolari Txapelketa Nagusian eta final erdietara iritsi zen; baita 2013, 2017 eta 2022ko Txapelketa Nagusietan ere. 4. postuan sailkatu zen 2019ko Gipuzkoako Bertsolari Txapelketan.\nTxapelketak.\nEmakumeak bertsolaritzan, garai batean eta gaur egun.\n2022ko urtarriaren 7an, ETBko \"Emakumeak bertsolaritzan garai batean eta gaur egun\" izenburuko saioan Nerea Elustondok hauxe esan zuen, gertaera bat entzun ostean:\nGertaera: 1918an Lasarte inguruan hainbat baztanga kasu egon zen. Gaixotasun kutxakorra zenez, Gipuzkoako Gobernadoreak 7 pertsona Hernaniko benefizienziara eramantea agindu zuen, Jendea ez zegoen ados erabakiarekin eta protesta moduan, inguruak barrikadaz josi zituzten. Gobernadoreak atzera egin zuen eta lorpen hura bazkari herrikoi batekin ospatu zuten. Bertan Matea Josepa Zubeldiak mahai ganera igota, matxinadari buruzko 24 bertso kantatu zituen. Zubeldia hil zenean, lotsaren lotsaz amaren bertsoak, amaren poemak eta elizako kantak gordetzen zituzten koadernoak erre egin zituzten.\"Bertsolaritza ez da salbuespena izan. Askotan uste izan da emakumeak esparru pribatura bideratuta zegoela, publikoki ez zirela agertzen. Datuak falta ziren, baina jakin dugu, Lore Jokoetan, ekitaldi jendetsuetan parte hartzen zutela eta irabazi ere egiten zutela. Lore jokoetan ganadu feriak, dantza saioak, pelota partiduak eta bertso saioak eta tartean bertsolari txapelketak, zeinetan behin baino gehiagotan emakumeek irabazi zuten. Iparraldean Azkaingo Mari Luixa Erdozio, Kanboko Mariana Argain, A\u00f1a Etxegarai;Hegoaldean, ostera, Martxelina Lopetegi eta Plazida Ota\u00f1o. Azken horrek Txirrita bera isilarazi zuen.\" \"Egun, emakumezko eta gizonezko bertsolarien desproportzioa ez da garai batekoa bestekoa. Kualitatiboki emakumeek leku dezente hartzen badute ere, gero kuantitatiboki, hau da, emakumeen plazetan presentzia %25era jaisten da.\""}
{"id": "62982", "revid": "201", "url": "https://eu.wikipedia.org/wiki?curid=62982", "title": "Nerea elustondo", "text": ""}
{"id": "62987", "revid": "105290", "url": "https://eu.wikipedia.org/wiki?curid=62987", "title": "BMW M3", "text": "BMW M3 BMW enpresak egindako autoa da. Lehen BMW M3 autoa 1986an merkaturatu zen, \"E30\" modeloa oinarri hartuz baina kanpoko izaera alde deportiboago baten pentsatuz. Lau zilindroko motorra zuen, 16 balbulekin eta 195 zaldi-potentziekin, geroago 238 zaldi-potentziara igo zioten motorraren errendimendu maximoa lortuz.\nBigarren M3-aren belaunaldia 1992an kaleratu zen.Sei zilindroko propultsatzaile bat izanez, 286 zaldi-potentzia ematen zuen 3.000 cc zilindradarekin.Urte batzuk geroago 1996an hain zuzen ere, 3200cc-ko zilindradako motorra sartu zioten modelo honi eta hori esker 320 zaldi-potentziako emaria zuen.\nHirugarren M3-aren belaunaldia 2000an fabrikatzen hasi zen eta 2001ean kaleratu zuten. Belaunaldi honen basea,dagokionez,\"E46\" modeloaren oinarria hartu zuten.Honek ere sei zilindroko motorra zuen linea zuzenean 343 zaldi-potentzia emanez.Auto honen motorraren aurrerakuntza batzuk egiteko Formula 1-eko autoan oinarritu ziren.Geroago,2004ean modelo honen eguneraketa bat izan zen \"CSL\" siglak gehituz (\"Coupe Sport Light\"), baina honek 360-ko zaldi-potentziako emaria edukiz.\nLaugarren M3-aren belaunaldia eta oraintxe merkaturatuta dagoena,2007ko udazkenean argitaratu zuten baina Frankfurteko auto-esposizioan ikusi zen bertsio finala. Hemen ere eta aurrez ikusi dugun bezala,beti izaten dute oinarri marka berbereko \"coupe\" bat eta aldaketak izanez M3 ateratzen da.Kasu honetan \"E92\" erabili dute eta belaunaldi hau izango da \"v\" itxurako motorra merkaturatuko duen M3-a,8 zilindro \"V\" itxuran eta 420 zaldi-potentzia emanez. Modelo honek Formula 1-eko BMW Sauberrekin konpartitzen ditu material eta motorraren osagai asko."}
{"id": "62989", "revid": "880", "url": "https://eu.wikipedia.org/wiki?curid=62989", "title": "Gizarteratze", "text": ""}
{"id": "62991", "revid": "105290", "url": "https://eu.wikipedia.org/wiki?curid=62991", "title": "Diskoteka", "text": "Diskoteka, (batzutan laburtua), dantzaleku edo dantzatokia diskoen musikaz dantzatzen den lekua da, dantzalekua. Tabernek edo pubek ez bezala, diskotekek dantza-leku eta DJ-kabina dituzte. Eskuarki edari alkoholdun eta alkoholgabeak zerbitzatzen dira.\nGarai bateko dantzatzeko tabernekin desberdinak dira, musika zuzenekoa ez delako. Disc jockey (DJ) batek baizik jartzen du musika.\n1886an New Yorken irekitako Webster Hall lehenengo nightclub modernotzat hartzen dute eta Europan Bigarren Mundu Gerraren ondorioz agertu ziren. Munduko lehen diskoteka Akisgran hiri alemaniarreko Scotch Club izenekoa izan zen, 1959an zabaldua. 60ko hamarkadan diskotekak Europa osoan zehar zabaldu ziren, eta 70eko hamarkadan Amerikan. Amerikan disko musika sortu zen."}
{"id": "62993", "revid": "56334", "url": "https://eu.wikipedia.org/wiki?curid=62993", "title": "Julio Beobide", "text": "Julio Beobide Goiburu (Zumaia, Gipuzkoa, 1891ko abenduaren 19a \u2013 1969ko irailaren 11) eskultorea zen. Jose Maria Beobide musikagilea anaia zuen.\nBizitza.\nZumaiako San Pedro kalean jaio zen, bere aita Tiburcio Beobide irakasle baitzen bertan.\n1930eko irailaren 10ean Angelita Arburuarekin (Josefa Angela Arburua Echaniz) ezkondu zen.Lau seme alaba izan zituen: Maria Pilar, Mari Carmen, Josetxo eta Manueltxo.\nArtearekiko zaletasuna gaztetatik zetorkion. Frantzia eta Italian zehar ibili zen bidaiatzen, Gasteizen egin zituen eskultura ikasketak osatzeko. Uranga eta Zuloagarekin batera, hirukotea sortzen zuten. Elkarri laguntzeaz gainera, gauza asko egin zituzten batera.\n1936. urtean, bere lehen erakusketa egin zuen soinen inguruan. Egurra eta zura landu zituen. Bere arte lanen artean Jesu Kristoren irudiak dira ezagunenak. Ezagunenak Zumaiako Santiago elizako Jesu Kristo, A\u00f1orgako parrokiakoa, Montevideokoa eta Toledokoak dira.\nMadrilgo San Fernando akademiako kidea izan zen eta Euskalerriaren Adiskideen Elkarteko ohorezko kidea. Zumaian hil zen gaixotasun luze baten ondoren."}
{"id": "62994", "revid": "512", "url": "https://eu.wikipedia.org/wiki?curid=62994", "title": "Sydney Opera House", "text": "Sydney Opera House edo Sydneyko Opera XX. mendeko eraikin ospetsu eta bereizgarrienetako bat da. Sydney hirian dago, Hegoaldeko Gales Berrian (Australia). Sydneyko Opera J\u00f8rn Utzon daniar arkitektoak diseinatu zuen 1957an, eta 2007ko ekainaren 28an Gizateriaren Ondare izendatu zuten.\nDeskribapena.\nEraikinak estilo espresionista du, eta diseinu berritzailea zeharo. Opera Antzokiak 1,8 hektareako azalera du. 185 metro da luzean, eta zabalean, berriz, 120 metro inguru, gehienez ere. Itsas mailaren azpitik 25 metroraino sartutako 580 zutabek eusten diote eraikinari, eta haren elikadura-iturriak 25.000 biztanleko hiri bateko kontsumo elektrikoari erantzuteko adinako kapazitatea du. 645 kilometro kablek garraiatzen du energia.\nArtikulu honetan \u201coskol\u201d deitu diegu Sydneyko Operaren teilatuen egiturei, izen hori erabiltzen baita eskuarki. Arkitektonikoki, ordea, termino hori ez da egokia. Egitura horiek aurrez fabrikatutako hormigoizko panelez daude osatuta, eta panel horiek hormigoizko saihets aurrefabrikatuen gainean bermatzen dira.\nOskolak 1.056.006 lauza beiraztatuz estalita daude, eta horiek \u201cV\u201d irauli edo \"chevron\" formako patroi bakun bat osatzen dute. Zuri distiratsuak eta krema mate kolorekoak dira lauzak, baina, urrunetik begiratuz gero, oskolak osotasunean zuriak direla dirudi. H\u00f6gan\u00e4s AB suediar enpresak fabrikatu zituen lauzak eta, euren kasa garbitzeko diseinatuta dauden arren, garbitu egiten dituzte aldian-aldian. Denboraren poderioz lurrera eroritako lauza beiraztatuak konpondu eta berrerabili egiten dituzte, oskolak kolore uniformea gal ez dezan eta adabakidun itxura har ez dezan. 2015ean 40 lauza besterik ez ziren erori, beraz, konponketa gutxi egin behar izaten dira batez beste.\nSydneyko Operaren barrualdea eraikitzeko hiru material erabili zituzten: Tarana eskualdean erauzitako granito arrosa, egurra eta Hegoaldeko Gales Berriko kontratxapatua.\nInstalazioak.\nSydneyko Operak bost antzoki, entseguetarako bost estudio, bi areto nagusi, lau jatetxe, sei taberna eta makina bat oroigarri-denda ditu.\nBost antzokiak honako hauek dira:\nSydneyko Operaren instalazioetan, antzerkiak ekoizteaz gain, beste jarduera batzuk ere egiten dira, hala nola ezkontzak, festak eta konferentziak."}
{"id": "62996", "revid": "336", "url": "https://eu.wikipedia.org/wiki?curid=62996", "title": "Ziliatu", "text": "Ziliatuak Ciliophora filumeko izaki bizidunak dira, Protista barruan sailkatuak tradizionalki, baina gaur egungo sailkapenean Chromalveolataren kideak. Ura dagoen edozein lekutan bizi daitezke (laku, ozeano, putzu eta lurrean), hainbat kide ektosinbionteak eta endosinbionteak dira eta beste batzuk parasitoak. Ziliatuak protozoo handiak dira, batzuk 2 mm arteko tamainarekin eta egitura konplexua dute. Izena inguruan duten zilioetatik datorkie, flageloen antzeko egiturak, baina txikiagoa eta kopuru handian. Hauek mugitzeko eta harremantzeko erabiltzen dira."}
{"id": "62998", "revid": "105290", "url": "https://eu.wikipedia.org/wiki?curid=62998", "title": "Esporozoo", "text": "Esporozooak bizidunen talde parafiletiko bat dira. Denak parasitoak dira eta ez dute inongo mugimendurik. Beste izaki batzuen zelulatan bizi dira eta gaixotasunak kutsatu ahal dituzte, adibidez \"Plasmodium\" izeneko malariaren sortzaileak esporozooak dira.\nBere barruan dauden benetako taldeak hauek dira:"}
{"id": "63001", "revid": "15795", "url": "https://eu.wikipedia.org/wiki?curid=63001", "title": "Indar grabitatorio", "text": ""}
{"id": "63002", "revid": "129751", "url": "https://eu.wikipedia.org/wiki?curid=63002", "title": "Tripaki argi", "text": "Tripaki argia, Negu ziza edo zizauria (\"Hydnum repandum\") \"Hydnaceae\" familiako onddo espezie bat da. ADN ikerketek erakutsi dute harreman estua duela \"Cantharellus cibarius\" espeziearekin.\nMorfologia.\nTripaki argiaren txapela 6 eta 12 cm bitarteko diametrokoa da, haragitsua, trinkoa, hori argia edo laranjaxka, lehorra eta matea, ilupaduna eta batzuetan zartatua. Hasieran biribila bada ere, gero zabaldu egiten da eta ertz gingildun irregularra dauka.\nTxapel azpian eztenak dauzka, oso hauskorrak eta erraz askatzen direnak, estutuak, dekurrenteak eta txapelaren kolore berekoak edo apur bat argiagoak.\nHanka zurbila, lodia, irregularra eta gehienetan laburra da.\nHaragi zuria dauka, hauskorra, usaingabea eta zapore zertxobait mingotsekoa.\nEspora zuri-kremak dauzka, biribilak baina apur bat zorrotzak.\nEkologia.\nHostozabalen eta koniferoen baso itxietan agertzen da, taldeka edo sorgin-korroetan. Gehienbat udazkenean eta neguan sortzen da.\nGastronomia.\nJangarria da, baina mingostasun puntu bat dauka, batez ere ale helduek. Ez da denen gustukoa.\nBeste izen arruntak.\n\"Hydnum repandum\ntokiko euskarazko testuetan:\n\"negu-ziza;\n\"tripaki.\nDeskripzioa.\nKapela: 5 eta 12 cm. arteko diametrokoa, oso haragitsua, irregularra eta aldakorra eta ertza uhindua eta gingilduna (lobulatua). Azala itsatsita, lehorra eta gamuza-hori mate kolorekoa, baina batzuetan izokin koloreko tonuak edo hori-lehoi kolorekoak ditu.\nOrratzak: Hauskorrak, erraz askatzen direnak eta dekurrenteak kapelaren azpialdean. Oso estu eta zahartzaroan arrosaka bihurtzen diren krema kolorea dute.\nOrratz dekurrenteak: hanka ukitzeaz gain, beherantz jarraitzen duten orratzak.\nHanka: Gehienetan motza, baina tamaina eta forma desberdinak izan dezake. Askotan eszentrikoa da eta kapelarena baino kolore zurbilagoa du.\nHaragia: Trinkoa, hauskorra, zuria hasieran, gero horixka edo laranja kolorekoa. Zapore gozokoa, zahartzean apurtxo bat mingotsa egiten dena eta fruta usain pixka batekin.\n[[Fitxategi:Tripaki.jpg|thumb|Hydnum repandum]]\nEtimologia: Hydnum terminoa greziar tubero hitzetik dator, Linneoren onddo genero honi emandako izen arbitrarioa. Repandum epitetoa berriz, kapelaren goiko ertzengatik.\nJangarritasuna.\nJateko ona, orratzak kenduz gero (ur zorrotada batekin kentzen zaie) eta ale gazteak kontsumitzen badira. Ale zaharrak oso mingotsak direnez, baztertu egin behar dira.\nMikofagoen perretxiko klasikoetako bat da, oso atsegina egiten zaiena, espezie gehienak hotzaren ondorioz desagertu ondoren aurkitzen delako, ugari eta talde handitan agertzen delako, osasuntsu egoten delako eta ez zaperotuta, harietan sartuta kontserbatu daitekeelako eta behar bezala prestatzen bada kalitate oneko jangarria delako.\nNahasketa arriskua.\n\"[[Tripaki gorrixka|Hydnum rufescens]]\" jangarriarekin, kapela ez du hain haragitsua, kolore laranjagoa dauka eta oin meheagoa.\nSasoia eta lekua.\nUdazkenean eta neguaren zati batean agertzen da, hostozko basoetan zein koniferoetan, koniferen azpian bizi denean pagoetan bizi denean baino gamuza kolore zurbilagoa du eta ez da hain lehorra.\n\"Oharra:\" Uztailaren amaieran pagoen basoetan laranja koloreko tonalitateak dituen barietate bat agertzen da, oso trinkoa , haragitsua eta oin motzekoa. Pinudietan, azaroan \"Hydnum repandum\" forma bat aurkitzen dugu, ia zuria eta oso hauskorra dena.\nBanaketa eremua: ipar Amerika, Europa, Asiako iparraldea, Australia.\nKanpo estekak.\n[[Kategoria:Hydnaceae]]\n[[Kategoria:1753. urtean deskribatutako taxoiak]]\n[[Kategoria:Lineok deskribatutako taxoiak]]\n[[Kategoria:Onddo jangarriak]]"}
{"id": "63004", "revid": "44278", "url": "https://eu.wikipedia.org/wiki?curid=63004", "title": "Saltsa-perretxiko hori", "text": "Saltsa-perretxiko horia edo mendiko angula (\"Craterellus lutescens\", lehen \"Cantharellus lutescens\"), \"Cantharellales\" ordenako onddo bat da. \nDeskribapena.\nPerretxiko honek tronpeta itxura dauka, eta txapela arre laranjaxka edo gaztaina kolorekoa da. Himenioan tolesturak dauzka, markatuagoak goian eta gero eta lauagoak oinerantz jaistean, hori-laranja kolorekoak. Ez dago txapelaren eta oinaren arteko muga zehatzik, oinak ere kolore bera dauka. Oin zilindrikoa eta barrutik hutsa dauka.\nLurzoru basikoetako pinudietan bizi da, batez ere \"Pinus sylvestris\" eta \"Pinus nigra\" espezieen azpian, ia beti goroldioz edo belarrez estalirik. Agertzen den tokietan, erruz agertzen da, eta sasoi bateko eguraldia bere garapenerako ona izan bada, toki batzuetan zoru osoa estaltzera irits daiteke.\nIrailetik abendura sortzen da.\nJangarri gisa lehen nahiko baztertua bazegoen ere, azken aldian estimazio handia erdietsi du. Intsektuek ez diote erasaten, eta erraz lehortzen da."}
{"id": "63007", "revid": "512", "url": "https://eu.wikipedia.org/wiki?curid=63007", "title": "Santa Fe (Granada)", "text": "Santa Fe (\"\u00abFede Santua\u00bb\" euskaraz) Espainiako udalerria da, Granadako probintziakoa. 2008an 15.107 biztanle zituen.\nMairuek (Espainiako musulmanek) sortu zuten 1491n. Laurogei egunetan soilik eraiki omen zuten, lauki-sare itxurako hiri-diseinu bati jarraiki."}
{"id": "63009", "revid": "6950", "url": "https://eu.wikipedia.org/wiki?curid=63009", "title": "Santa Fe (argipena)", "text": "Santa Fe edo Santa F\u00e9 hainbat lekuren izena da."}
{"id": "63011", "revid": "105290", "url": "https://eu.wikipedia.org/wiki?curid=63011", "title": "Bolba", "text": "Bolba, mikologian, zenbait perretxikoren oinarrian ageri den eta errezel orokorraren hondarra den katilu-formako egitura da. Ezaugarri makroskopiko hau oso erabilia da perretxikoak identifikatzerakoan, oso erraz atzematen den elementua baita eta ikuspuntu taxonomikotik esangura berezia baitauka. Bolba daukaten perretxiko bat aurkitzean, ia seguru esan daiteke Amanitaceae taldeko ale bat dela. Honek garrantzi handia dauka, familia honetan, proportzionalki, beste taldeetan baino perretxiko pozoitsu gehiago baitaude."}
{"id": "63012", "revid": "105290", "url": "https://eu.wikipedia.org/wiki?curid=63012", "title": "Errezel orokor", "text": "Errezel orokorra, mikologian, orriak dauzkaten zenbait perretxiko guztiz edo partzialki inguratzen dituen egitura bat da. Gazteak direnean perretxiko batzuk osorik errezel orokorraren barruan sarturik daude. Esaterako, \"Agaricus bisporus\" gazteak astaputz baten itxura izan dezake gaztetan, arrautza-formako egitura honen babesean. Perretxikoa hazten den neurrian errezela urratu egiten da, ondoren zatietan txikitzen da eta azkenik desagertzera irits daiteke. Gehienetan ordea, hondarrak uzten ditu, bai oinean, bolba eran, bai txapelaren gainean adabaki-formak eratuz. Ezaugarri makroskopiko honek berebiziko garrantzia dauka perretxikoak identifikatzerakoan, oso erraz ikusten baita eta esangura taxonomikoa baitauka. Gehienetan errezel orokorraren hondarrak dituen perretxiko bat aurkitzen bada, Amanitaceae taldeko ale bat izango da."}
{"id": "63013", "revid": "1712", "url": "https://eu.wikipedia.org/wiki?curid=63013", "title": "Amanita muscaria", "text": ""}
{"id": "63014", "revid": "96586", "url": "https://eu.wikipedia.org/wiki?curid=63014", "title": "Bibiana Fern\u00e1ndez", "text": "Bibiana Manuela Fern\u00e1ndez Chica, lehen Bib\u00ed Andersen bezala ezagutua, (Tanger, Maroko, 1954ko otsailaren 13a- ) aktore espainiarra da.\nBiografia.\nTangerren jaio zen 1954ko otsailaren 13an. Mutil jaio zen, Manuel izenarekin, baina gerora emakumea zela adierazi zuen. Haurtzaro eta gaztaroa Malagan bizitzen eman zuen eta ostera Bartzelonara joan zen artista izateko asmotan. 1970eko hamarkadaren erdian, Vicente Arandaren \"Cambio de sexo\" filmerako papera lortu zuen eta zinean debutatu zuen.\nMusika munduan ere sartu egin zen eta \"Call me Lady Champagne\" eta \"S\u00e1lvame\" abestiekin arrakasta lortu zuen.\n1987an TVE1eko \"La Tarde\" telesaioa aurkeztu zuen. Ondoren, 1988 eta 1989 artean \"S\u00e1bado noche\" musikazko telesaioa Carlos Herrerarekin aurkeztu zuen. 1980ko hamarkadaren amaieran eta 1990eko hamarkadaren hasieran aktore eta aurkezle lanak aldi berean egin zituen.\n2005ean Cuatro telebista kateko Channel N\u00ba4 telesaioan kolaboratzen hasi zen. Gainera, Onda Cero irratiko \"Radio Estadio\" kirolezko irratsaioko kolaboratzailea da."}
{"id": "63016", "revid": "119347", "url": "https://eu.wikipedia.org/wiki?curid=63016", "title": "La Gossa Sorda", "text": "La Gossa Sorda Pego (Marina Alta, Alacant) udalerri valentziarreko musika taldea da, eta rock, punk, reggae eta ska estiloak nahasten ditu bere musikan. Katalanez idatzitako euren letra zuzen eta konprometituek sistemaren fundamentuei eta ordena mundial eta sozialaren zuzengabekeriei eraso egiten die, beraien herrialdea eta planeta salbatzeko borroka desesperatu baterako deialdia eginez.\nHistoria.\nMusika taldea Pegon eratu zen 1999an. Talde honek folklore valentziarreko instrumentuak darabiltza, hala nola dultzaina. 2000. urtean aurkeztutako maketarekin, Consell de la Joventut erakundearen \"Rock en valenci\u00e0\" lehiaketa irabazi zuten. 2003ko beraien lehen diskoaren argitalpenarekin, \"Vigila\" izenekoa, Katalan Herrietako beste toki batzuetara egin zuten bidea, Printzerrian arituz, Rebrot jaialdian esaterako. Disko honekin, gainera, R\u00e0dio Novaren \"Promocions 2003\" saria irabazi zuten. Ateratako bigarren diskoarekin, \"Garrotades\", 2006ko talderik aktiboenetarikoak bihurtu ziren, katalanezko musikaren eta Katalan Herrien independentziaren aldeko gazteen artean famatuak bihurtuz."}
{"id": "63017", "revid": "44506", "url": "https://eu.wikipedia.org/wiki?curid=63017", "title": "Saint Barth\u00e9lemy", "text": "Saint Barth\u00e9lemy \u2014Saint Barts, Saint Barths, Saint Barth eta St-Barth izenez ere ezaguna\u2014 Frantziaren itsasoz haraindiko kolektibitate bat da, Karibe itsasoan kokatua. Historikoki, Suediaren kolonia bakarra izan da. 2007ko otsailaren 22an lortu zuen gaur egungo itsasoz haraindiko kolektibitatearen estatusa, Guadalupetik bananduta.\nHistoria.\nSaint Barth\u00e9lemyn karibeak bizi ziren. Haiek \"Ouanalao\" deitu zioten uharteari. Uhartea ikusi zuen lehendabiziko europarra Kristobal Kolon izan zen, eta bere anaiaren izena jarri zion.\nFrantziako kapitain Lonvilliers de Poincyk uhartearen jabetza aldarrikatu zuen 1648an. Frantziak 1784an Suediari saldu zion, eta horrek birsaldu zion Frantziari 1878an. 2003ko abenduaren 6an bertako biztanleak Guadalupetik banantzea bozkatu zuten, eta 2007ko otsailaren 22an itsasoz haraindiko kolektibitatearen estatusa lortu zuten.\nGeografia.\nSaint Barth\u00e9lemy Puerto Ricotik 250 kilometro ekialderantz dago, Saint Martin, Saba eta Angila uharteetatik gertu.\nGustaviak, uhartearen hiriburuak, Gustavo III.a Suediakoaren izena hartu zuen, baina uharteko kokagune zaharrena Lorient herrixka da.\nDemografia.\n2007ko erroldan, Saint Barth\u00e9lemyk 8.450 biztanle zituen, gehienak kaukasoarrak.\nUharteko biztanleak kreolez eta frantsesez mintzo dira, baina turismo arloan ingelesa erabiltzen da.\nPolitika.\nAdministratiboki, Saint Barth\u00e9lemyko uharte osoa Frantziako komuna bat zen, baina 2007an itsasoz haraindiko kolektibitate bihurtu zen.\nEkonomia.\nSaint Barth\u00e9lemyn erabiltzen den txanpona euroa da. Uhartearen BPGa, \"per capita\", 26.000 euro da, hots, Metropolitar Frantziarena baino %\u00a010 gehiago."}
{"id": "63018", "revid": "6327", "url": "https://eu.wikipedia.org/wiki?curid=63018", "title": "Saint-Barth\u00e9lemy", "text": ""}
{"id": "63019", "revid": "336", "url": "https://eu.wikipedia.org/wiki?curid=63019", "title": "Fernando Amorebieta", "text": "Fernando Amorebieta Mardaras (Cantaura, Anzo\u00e1tegui, Venezuela, 1985eko martxoaren 29a) Euskal Herriko futbolaria da. Erdiko atzelari lanetan aritu da batik bat. \nAmorebieta Cantauran (Venezuela) jaio zen, baina oso gazte izanda Iurretara itzuli zen, bere gurasoen jatorrizko herrira. 1995-96 denboraldian San Miguel eskolako (Iurreta) taldean jokatu zuen eta hortik aurrera Athletic-eko maila guztietan jokatu du. Internazionala izan da Espainiako selekzioaren behe mailekin, bai zentral nahiz ezker hegalean. Fernandok paper garrantzitsua izan zuen 2005/2006 denboraldian. Taldearen ezker hegaleko arazoak zirela eta bere betiko postua utzi eta horrela defentsaren erditik ezkerrera pasa zen. Posizio honetan, nahiz eta arazo batzuk izan, ongi bete zuen bere lana. Askotan bultzada larregi izateagatik kritikatua izan da. 2005/2006 denboraldian 9 txartel hori eta gorri bat ikusi zituen 15 partidutan. Hala ere denborarekin lasaitzen ikasi du eta orain taldeko jokalaririk finenetarikoa dela erakutsi du eta etorkizun bikaina izango duela ematen du. 2006. urtean Venezuelako selekzioarekin jokatzeko aukera kontenplatu zuen, baina FIFAren reglamentuaren arabera ezin du \"vinotinto\"-arekin jolastu Espainiako selekzioaren behe mailekin jolastu izan duelako. Euskal abertzaletasunarekin zerikusi handia du.\nSelekzio nazionala.\nEspainiako selekzioaren behe mailetan izan da internazionala eta Euskal Herriko Selekzioaren ere 3 partidu koofizialetan aritu izan da.\n2006an, Amorebietak adierazi zuen Venezuelako selekzioarekin jokatzeko prest zegoela Nolanahi ere, FIFAren legeari jarraituta, 21 urte bete aurretik aldatu beharko zuen afiliazioa, mutikotan Espainiarekin jokatuta. Arau hori 2009an aldatu zenez, jokalariaren eta Venezuelako Futbol Federazioaren arteko negoziazioak berriro hasi ziren.\nAzkenean, 2011ko irailaren 2an, estreinako aldiz jokatu zuen Amorebietak Venezuelako selekzioarekin, Argentinaren kontrako lagunarteko partida. Lehenengo horretan galdu arren, urriaren 11n, aurkari bera izanda, lehen partida ofiziala jokatu zuen Amorebietak Venezuelarekin, eta 1 eta 0ekoa sartu. Horrela, Venezuelak lehenengo aldiz irabazi zion Argentinari."}
{"id": "63021", "revid": "105290", "url": "https://eu.wikipedia.org/wiki?curid=63021", "title": "Arzubi", "text": "Arzubi erreka Nafarroa Behereko erreka da, Ainhize-Monjolosen jaio eta Donazaharre inguruan Lauribarrrera isurtzen dena."}
{"id": "63022", "revid": "499", "url": "https://eu.wikipedia.org/wiki?curid=63022", "title": "Bibi Andersen", "text": ""}
{"id": "63023", "revid": "6327", "url": "https://eu.wikipedia.org/wiki?curid=63023", "title": "Santa Fe de Bogota", "text": ""}
{"id": "63025", "revid": "44278", "url": "https://eu.wikipedia.org/wiki?curid=63025", "title": "Kuleto faltsu", "text": "Kuleto faltsua (\"Amanita muscaria\") \"Amanitaceae\" familiako perretxiko pozoitsua da.\nTaxonomia eta izena.\nEuropako hizkuntza askotan perretxiko honen izena euliei lotuta egon da. Ingelesez \"fly agaric\", alemanez \"Fliegenpilz\", frantsesez \"Amanite tue-mouches\". Izan ere, usadioz intsektizida gisa erabili izan da leku askotan, eta Europa ekialdeko zenbait herritan (Polonian, Errumanian) oraindik erabiltzen da. Praktika hau Alberto Handiak erregistratu zuen lehen aldiz \"De vegetabilibus\" lanean, XII. mendean. Hain zuzen, hau idatzi zuen:\nLinneok ezaugarri hau ezagutzen zuen, eta espezie hau deskribatu zuenean 1753an, \"Species Plantarum\" lanean, \"Agaricus muscarius\" izena eman zion, latinezko \"musca\" (euli) izena oinarritzat hartuz.\nMorfologia.\nEspezie honek txapel haragitsua dauka, 6 eta 15 cm arteko diametrokoa. Hasieran txapela ganbila da, baina gero lautu egiten da. Distiratsua da, euria egiten duenean hezea eta apur bat lingirdatsua da. Kolore gorri mina edo gorri-laranjaxka dauka (aldaeraren arabera), eta ia beti errezel orokorraren hondarrak diren ezkata edo adabakitxo zuri edo horixka ugariz estalita ageri da. Hala ere, kontuz ibili behar da espezie hau identifikatzerakoan, euri asko egiten duenean ezkata guztiak gal baititzake eta jangarria den kuletoarekin nahastu baitaiteke. Ale helduetan ertza ildaskatua da.\nTxapel azpiko orriak trinko kokaturik dauzka. Askeak eta aldakorrak dira, zabalak, eta kolore zuria edo apur bat horia daukate.\nHanka zuria da, leuna, hasieran betea eta gero hutsa barrutik. Oinarri loditua dauka, erraboil antzekoa, eta bere inguruan bolba zuriaren hondarrak diren zirkulu kontzentrikoak dauzka. Eraztun zabal eta mintzaire batez horniturik dago, ildo gutxikoa, zuria edo horixka.\nHaragi sendo zuria dauka. Txapelaren kutikularen azpian kolore laranjagoa dauka.\nEspora zuri leun eta eliptikoz horniturik dago. Esporak hialinoak dira, ez amiloideak.\nEkologia.\n\"Amanita muscaria\" onddo kosmopolita da: urkidi, pinudi, izeidi, pagadi zein hariztietan bizi daiteke, Ipar hemisferioko eskualde epel eta borealetan. Hindu Kush bezalako eskualde beroetako mendi altuetan ere bizi da, bai eta Mediterraneo inguruan eta Erdialdeko Amerikan. Berriki egindako ikerketa molekularrek iradoki dutenez, badirudi jatorrizko arbasoa eskualde siberiar-beringiarrean sortu zela Tertziarioan, eta handik Asia, Iparramerika eta Europara hedatu zela.\nGizakiak Hego hemisferiora garraiatu du espezie hau, eta orain Australian, Zeelanda Berrian, Hegoafrikan eta Hego Amerikan ere bizi da, batez ere pinudi landaketak egin diren tokietan. \"Amanita muscaria\"k herrialde horietako zuhaitz espezieekin (esaterako, eukaliptoekin) sinbiosiak eratu dituela dirudi, eta itxura batean gero berriro esportatu da beste herrialde batzuetara: Australiatik Argentinara igaro da eukaliptoarekin batera.\nNormalean udaren azkenean eta udazkenean agertzen da. Askotan \"Boletus edulis\" espeziea agertzen den toki eta sasoi berean ikus daiteke.\nDeskribapena.\nPerretxiko hau euliak harrapatzeko erabili izan da eta herri-literaturan ikur gisa. Zalantzarik gabe perretxikorik ezagunenetako bat da. Pozoitsua da, baina bere kolore ikusgarriek mundu magiko eta mitologikoko hainbat elezaharren protagonista bihurtu dute.\nHainbat modutan aurkezten da:\n\"Aureola barietatea\", kapela laranjagoa eta normalean garatxorik gabea eta mintz gutxiagoko bolbarekin.\n\"Formosa barietatea\", kapela hori-laranja eta garatxo horiekin eta oso aparte.\n\"Regaliz barietatea\", Europako iparraldeko basoetan ohikoa, kolore gorri-arrexka eta garatxo horiak hasieratik.\nKapela: Haragitsua, 6 eta 12 (20) cm. Arteko diametroa. Lehenik ganbila, gero zabaldua, distiratsua, hezea edo apur bat likatsua euriarekin, gorri-eskarlata edo gorri-laranja kolorekoa, ezkata edo garatxo ugariz estalia, ia piramidalak, zuriak edo apur bat horixkak, ale helduen ertza ildaskatua da.\nOrriak: Estu, libreak, desberdinak, zabalak. Sabeldunak, zuriak edo horiz apur bat tindatuak,\nHanka: Zuria, leuna, lehenik betea, gero barnehutsa, oinarrian erraboil borobildu baten loditua zirkulu zentrokide zuriez edo kremaz apaindua, eta apur bat kotoi itxurakoak, bolba zuri eta irintsuaren hondarrak dira. Eraztun zabala, mintzezkoa, zintzilikaria, apur bat ildaskatua, zuria edo horiz zikinduta.\nHaragia: Irmoa, zuria, laranjatua kapelaren azalpean, zapore leunsa eta errefrau (r\u00e1bano) usain arina du.\nNahasmen arriskua: Amanita muscaria, amanita caesarea, amanita crocea eta Russula generoko espezie gorri edo gorrixkekin nahas daiteke\nAmanita caesarea jangarriarekin duen ezberdintasun nagusia da, honek orriak eta oina horiak dituela eta bolba mintzezkoa duela.\nToxikotasuna.\nNeurotropia-motako intoxikazioak eragiten ditu. Herrialde batzuetan, ondorio handirik gabe kontsumitzen da kapelaren azala kendu ondoren. Substantzia toxikoa azalean kontzentratuta dagoela dirudi, denbora luzez gatzetan eduki ondoren jaten dute.\nIntsektizida ona da eulien kontra, esnetan eta azukretan azala beratzen bada.\nSiberiako kulturetan trantze txamanikoa lortzeko ere erabilia izan da. Haluzinazioak LSDak sortzen dituenen antzekoak dira. Siberian ez zuten beste intoxikatzailerik ezagutzen errusiarrek alkohola sartu arte. Koriak tribukoek onddo batzuk uretan irakiten zituzten. Gero likore hori edan eta intoxikatu egiten ziren, behartsuenek berriz, aberatsen denda inguruetara hurbiltzen ziren eta aberatsek egiten zuten txiza edaten zuten. Horrela aberatsak eta pobreak, denak intoxikatzen ziren.\nSasoia eta lekua.\nUda amaieran eta udazkenean, bai koniferoen basoetan bai hostoerorkorren basoetan: Pinuak, izeiak, pagoak, urkiak etab.\nHumusean, leku goroldiotsuetan edo argi asko dagoen lekuetan, lur azidoak nahiago ditu.\nBanaketa eremua.\nIpar Amerika, Europa, Ipar Afrika, Erdialdeko Amerika, Asiako iparraldea; Australian, Zeelanda berrian, Hegoafrikan eta Hego Amerikan sartua.\nAnalisi filogenetikoen arabera, espeziaren antzinako populazioak Siberian eta Beringiako zubian (Alaskako mendebaldea) eboluzionatuko zuen ziurrenik\nEtimologia.\nAmanita grekotik dator eta Zilizia eta Siria arteko mendiari egiten dio erreferentzia, han oso ugariak ziren eta. Grezieraz beste esanahi bat ere badu, perretxikoa, kontzeptu orokor gisa. Muscaria berriz, latinetik dator \u201cmuscaria-avis\u201d hitzetik, hau da, eulien-txori hitzetik."}
{"id": "63029", "revid": "6327", "url": "https://eu.wikipedia.org/wiki?curid=63029", "title": "Guardia Civil", "text": ""}
{"id": "63030", "revid": "44278", "url": "https://eu.wikipedia.org/wiki?curid=63030", "title": "Onddo arre", "text": "Onddo arre edo onddo uharra (\"Boletus\" -lehen \"Xerocomus\"- \"badius\") Europa eta Ipar Amerikako \"Boletaceae\" familiako perretxiko jangarria da. Sarritan onddozuriaren ahaide txiroa kontsideratu da, baina orain zenbaitek estimu handitan daukate.\nSinonimoak: \"Xerocomus vaccinus\", \"Xerocomus badius\"\nDeskribapena.\nPerretxiko honen izena txapelaren arre koloretik dator. Hasieran txapel hemisferikoa dauka, gero ganbila eta azkenean ia laua, 6 eta 15 zentimetro arteko diametrokoa heldua denean. Ez dauka ilerik eta lehorra da, baina euria egiten duenean apur bat likatsua izan daiteke.\nKapela: 4 eta 12 cm bitarteko diametrokoa, ganbila, gero laua; marroi-gorrizka kolorekoa edo uher kolorekoa, belus fin-fin batekin, tomentoduna, eguraldi euritsuarekin likatsu samarra.\nTutuak: Hori-berdexka zurbil kolorekoak, itsatsiak, airearekin kontaktuan ez dira urdintzen. Tutuak luzera ertainekoak dira, eta poroak txikiak eta angelutsuak. Kolore zurixka daukate hasieran, gero horitu egiten dira eta azkenean hori-berdeak dira. Presionatuz edo igurtziz gero, urdindu egiten dira.\nPoroak: Txikiak, angelutsuak, lehenbizi zuriak eta gero hori zurbilak, hatzekin sakatzean ez dira kolorez aldatzen, ez dira urdintzen, aitzitik, urtsuak jartzen dira, azkenean, grisaxkak bihurtuz.\nHanka: 4 eta 15 cm bitarteko luzerakoa, aldakorra, gaztetan gehienetan sabelduna, ondoren zilindriko samarra eta oinarrira mehetua, betea, okre-horixka kolorekoa, luzetarako zuntzexka marroi-gorrixkaz estalia.\nHaragia: trinkoa gaztetan, zahartzean bigunduz joaten da. Zurixka-horixka kolorekoa, ebakitzean pixka bat urdindu egiten da, batez ere eguraldi hezean, nolanahi ere, denbora hezearekin tonu pixka bat grisaxka hartzen du oinaren goialdean. Ale gazteetan, kapelaren ertzeko haragia hori-limoi kolorez tindatzen da. Zapore ahula du eta usain atsegina.\nEspora marroi-oliba kolorekoak dauzka, leunak.\nEkologia.\nIraila eta urria artean agertzen da. Oso arrunta da koniferoetan, baina hostoerorkorretan ere aurki daiteke. Lurzoru silizeoetan bizi da.\nEtimologia: \"Xerocomus\" terminoa grekotik dator, lehorra, esan nahi duen \"xer\u00f3s\" hitzetik eta, buruko ileak, ilea, adatsa esan nahi duen \"k\u00f3me\" hitzetik, espezie gehienen iletxo lehor eta tomentodunari erreferentzia eginez.\nGastronomia.\nDuela gutxi arte gutxietsi egiten zen jangarri gisa daukan balioa, gehien bat mozten denean kolore urdina hartzen duelako. Jateko ona da, nahiz eta \"Boletus\" generoko espezie ezagunenak (onddozuria, onddobeltza) baino apur bat eskasagoa den.\nJangarritasuna.\n\"Xerocomus badius\" bezala, jangarri ona.\nNahasketa arriskua.\n\"Xerocomus\" hau \"Xarocomus badius\" delakoarekin nahas daiteke; zenbait autorek aldaera bat bezala hartzen dute. Hala ere, desberdintasunak nabarmenak dira: kapela ilunagoa du, belusduna da; eta ez da urdinez tindatzen hatzekin sakatzean, baizik tonalitate urtsu bat hartzen du; oina sabeldunagoa eta gorriagoa da. Hau guztia hezetasun maila berarekin, habitat berean eta aldi berean jasotako aleetan.\nSasoia eta lekua.\nUdazkenaren hasieratik. Bizkaian nahikoa arrunta da Intsinis pinu (\"Pinus radiata\") pinuaren basoetan, \"Xerocomus badius\" onddoarekin nahastuta, ale solteetan. Pagoen azpian ere, bakanago, baina aurkitzen da.\nBanaketa eremua.\nEuropa, Ipar Amerika, Errusia, Japonia, Hegoafrika."}
{"id": "63031", "revid": "1712", "url": "https://eu.wikipedia.org/wiki?curid=63031", "title": "Boletus badius", "text": ""}
{"id": "63032", "revid": "6327", "url": "https://eu.wikipedia.org/wiki?curid=63032", "title": "Frantziako Lois XVI.a", "text": ""}
{"id": "63034", "revid": "1545", "url": "https://eu.wikipedia.org/wiki?curid=63034", "title": "Pilotalekuko Zina", "text": "Pilotalekuko Zina () Frantziako Iraultzako gertaera erabakigarri bat izan zen. Frantziako hirugarren estatuko 577 kideetako 576k, baita beste estamentuetako batzuek ere, bat egin zuten zinarekin 1789ko ekainaren 20an, Versaillesko jauregiaren ondoko pilotaleku batean, Estatu Orokorren bilera batean.\nEkainaren 20ko goizean, diputatuak txundituta geratu ziren bileretarako ganbarako ateak itxita eta soldaduek gordeta zeudela ikustean. Estatu-kolpe erregezalea gertatzear zegoelakoan, ondoko pilotaleku batean bildu ziren diputatuak. Hor, hotsandiz zin egin zuten erresumako konstituzioa ezarrita eta berretsita geratu arte ez zutela biltzarra desegingo.\nZina ekintza iraultzailea izan zen, indartu egin baitzen herriarengandik eta haien ordezkariengandik zetorren autoritate politikoa, eta ez erregearengandik zetorrena. Haien elkartasunaren ondorioz, Louis XVI.ak kleroari eta nobleziari Nazio Biltzarrean hirugarren estatuarekin bat egin zezaten agindu behar izan zien."}
{"id": "63049", "revid": "142791", "url": "https://eu.wikipedia.org/wiki?curid=63049", "title": "Uni\u00f3n Deportiva Las Palmas", "text": "Uni\u00f3n Deportiva Las Palmas futbol talde kanariarra da, 1949an Kanaria Handiko Las Palmas hirian sortutakoa. Gaur egun Espainiako futbol ligako lehen mailan jokatzen du, baita historian zehar bertan 34 denboralditan ibili ere 2019-20 arte. 4 aldiz irabazi dute bigarren mailako txapelketa. Ligaren sailkapen historikoan 19. taldea da.\nLehiakortasun handia du Club Deportivo Teneriferekin, biak kanariarrak baitira.\nHistoria.\nSorrera eta hasierako urteak.\nTaldearen sorrera 1949an gertatzen da hiriko bost futbol taldek bat egin zutenean, horti Uni\u00f3n Deportiva izena. Bost taldeak honako hauek ziren: Club Deportivo Gran Canaria, Atl\u00e9tico Club, Real Club Victoria, Arenas Club eta Marino F\u00fatbol Club. Bi urte baino ez zituen behar izan lehen mailara igotzeko, bertan urte bakarra egin bazuen ere. Baina bide onean zegoen eta 1955 eta 1960 artean lehen mailan sei denboraldiz jarraian egon zen.\n60. hamarkada: Urrezko aroa.\n1964-65 urtean igo zen hirugarren aldiz eta 19 denboraldi jarraian eman zituen lehen mailan. Urterik onena baina 60. hamarkadan izan zituen, izan ere 1968an hirugarren egin baitzuen eta 1969an bigarren. Urte haietan ere ohikoa izan Europan parte hartzea, bai Ferien Kopan, nola UEFA Kopan ere.\n70. hamarkadan ere bikain aritu zen, batez ere bukaera aldera, 1977an laugarren izan baitzen ligan eta 1978an Errege Kopako finala jokatu baitzuen. Bartzelona nagusitu zitzaion 3-1eko emaitzarekin.\nGainbehera.\nBaina 19 denboraldi lehen mailan egin ondoren 1983an bigarren mailara jeitsi zen. Ordutik aurrera bi aldiz egon da lehen mailan, 1986-1988 eta 2000-2002, aldi bakoitzean bi urte egin zituen. Bigarren B maila ere ezagutu izan du, batez ere diru arazoak zirela eta. 2005etik aurrera bigarren mailan aritu da, azken urteetan goiko postuetan.\nLehen mailarako itzulera.\n2013-14 denboraldian lehen mailara igotzeko play-offa jokatu zuen eta luzapenean sarturiko gol baten bidez C\u00f3rdoba izan zen saria lortu zuena. 2014-15 denboraldian 4. egin zuen ligan eta play-offean Valladolid eta Zaragoza gaindituta lehen mailara itzuli zen.\n2015-16 denboraldia makal hasi zuen baina gabon ondoren errekuperatu eta arazo gabe mantendu zen, azkenean 11. postua lortuz. 2016-17 denboraldian ere 14. postu lasaia lortu zuen. 2017-18 denboraldian okerrago ibili da eta hainbat jardunaldiren faltan maila galdu du.\nUniformea.\nKamiseta horia eta praka urdinak ditu, hauek baitira Kanaria Handiaren kolore tradizionalak. Bigarren kamiseta urtero aldatzen du, kluba sortu zuten bost taldeen kamisetak erabiltzen dituelarik: urdin argia eta zuria (Marino FC), zuria (CD Gran Canaria), zuria eta gorria (Atl\u00e9tico Club), beltza (RC Victoria) eta gorria (Arenas Club).\nDatuak.\n2023-24 barne:\n2023/2024 Taldea.\n2023ko abuztuaren 28an eguneratua.\nIrabazitako txapelketak.\nEspainiako txapelketak: 4.\nBigarren 1968-69 denboraldian eta hirugarren 1967-68an.\nfinalista 1978an.\n1953-54, 1963-64, 1984-85 eta 1999-2000an.\n1994-95 (Las Palmas B taldea)"}
{"id": "63050", "revid": "535", "url": "https://eu.wikipedia.org/wiki?curid=63050", "title": "U. D. Las Palmas", "text": ""}
{"id": "63052", "revid": "23317", "url": "https://eu.wikipedia.org/wiki?curid=63052", "title": "Club Deportivo Tenerife", "text": "Club Deportivo Tenerife futbol talde kanariarra da, 1922an Santa Cruz Tenerifekoa hirian sortutakoa.\nGaur egun Espainiako futbol ligako bigarren mailan jokatzen du, baina lehen mailan 13 denboralditan ibili da, azkena 2009-10 denboraldian.\nHistoria.\nSorrera.\nFundazio data ofiziala 1922ko abuztuaren 8a bada ere, badirudi hamar urte lehenago sorturiko \"Sporting Club Tenerife\" taldean duela jatorria eta 1922koa izen aldaketa baino izan ez zela. Berehala bihurtu zen Kanarietako talderik onena 1914, 1915 eta 1916an txapeldun gelditu baitzen. Estatu mailan ordea maila apala izan zuen eta 40ko hamarkadan desagertzear ere izan zen pare bat aldiz. Horregatik Kanaria Handiko Uni\u00f3n Deportiva Las Palmas taldearen ereduari jarraiki hiriko hainbat taldek bat egiteko saiakera egin zuten, baina C.D. Tenerife berak ez zuen gustoko elkarteta hori eta ez zen beraz \"Uni\u00f3n Deportiva Teneriferik\" eratu.\nTaldeak gutxinaka goranzko bideari ekin zion eta 1953an bigarren mailara eta 1961ean lehen mailara igo zen. Urte bakarra egin zuen bertan eta 1968an gainera hirugarren mailara jeitsi zen (ez zegoen garai hartan bigarren B-rik).\n90eko hamarkada: lehen mailan.\n1986an Javier P\u00e9rez C.D. Tenerifeko presidente aukeratu zuten taldea bigarren B mailan zegoela eta 1989an Betisen aurkako promozioa irabaziz lehen mailara igo zen 28 urte eta gero. Benito Joanet kataluniarra zen entrenatzailea. Orduan iritsi zen taldearen \"urrezko aroa\" eta 1992-93 urtean bosgarren egin zune Ligan Jorge Valdano entrenatzaile zuela. UEFA Koparako sailkatu zen eta hiru kanporaketa jokatu zituen harik eta Juventus FC-k kanporatu zuen arte. Urte berean Errege Kopako final erdietara ere iritsi zen. Urte hauetan ordea, Tenerife famatu bihurtu zutenak Real Madrilek bertan galdutako 1992ko eta 1993ko ligak izan ziren. Bi urteetan nahikoa zuen Tenerifen jokaturiko ligako azken partidak irabaztea, baina galdu egin zituen eta Bartzelonarentzat izan ziren \"Tenerifeko Ligak\". 1995-96 denboraldian Jupp Heynckes entrenatzailearen eskutik ligan berriro bosgarren egin zuen eta hurrengo urtean UEFA Kopako final erdietara iritsi zen. FC Schalke 04 talde alemaniarrak garaitu zuen.\nXXI mendea.\nGarai onenak emanda 1999an bigarren mailara jeitsi zen eta 2009an berriz igo bazen ere urte bakarrerako izan zen. Berriz igo nahian fitxaketa handiak egin zituen baina emaitzarik ez zuen izan eta 2011ean bigarren B mailara jeitsi zen. 2013an taldeko txapeldun gelditu eta Bigarren mailara itzuli zen. Taldearen azken hamarkadako ezegonkortasuna adierazten duen datua da 1997an Heynckesek taldea utzi zuenetik taldeak 34 entrenatzaile izan zituela.\n2016-17an laugarren postua lortu eta igoera play-offak jokatuko zituen. Hurrengo urteetan apalago ibili ondoren 2021-22 denboraldian 5. egin eta play-offeako finalera iritsi zen, baina Gironak lortu zuen Lehen mailara igotzea.\nDatuak.\n2023-24 barne:\nIrabazitako txapelketak.\nEspainiako txapelketak: 1.\nBosgarren 1992-93 eta 1995-96an.\nfinalerdiak 1993-94an.\n1960-61."}
{"id": "63053", "revid": "23317", "url": "https://eu.wikipedia.org/wiki?curid=63053", "title": "Albacete Balompi\u00e9", "text": "Albacete Balompi\u00e9 futbol talde gaztela-mantxarra da, 1940an Albacete hirian sortutakoa.\nGaur egun Espainiako futbol ligako bigarren mailan jokatzen du, lehen mailan 7 denboralditan ibili izan arren.\nHistoria.\nAlbaceteko futbolaren hasierak.\nXX mende hasieran bi futbol talde izan ziren Albaceten, \"La Normal\" eta \"La Liga\" eta 1917an Eliza ebanjelikoko apaiz zen Franklin Albricias Goetz-ek biak elkartu eta Club Deportivo Albacete sortu zuen, baina Gerra Zibilean desagertu egin zen. 20 eta 30 hamarkadetan talde gehiago ere izan ziren hirian; \"Real Ritz\", \"Hispania\", \"Tauromaquia\", \"Siberia\", \"Chevalier\", \"Red Star\", \"Club Cineg\u00e9tico\", \"Athletic Manchego\", \"Club Deportivo Nacional\", \"Albacete Foot-ball Club\" eta \"Uni\u00f3n Deportiva Albacetense\", besteak beste.\nTaldearen sorrera.\n1940 urtean hiriko talde handienek bat egin zuten Albaceteko talde indartsu bat osatu nahian eta horrela sortu zen \"Sociedad Deportiva Albacete Foot-ball Association\", jadanik jantzi zuriak hartu zituena, eta 1941ean izena espainiartu nahian Albacete Balompi\u00e9 bihurtu zen.\nBehe mailatan hasi zen eta 1949an bigarren mailara igotzea lortu zuen. Hala ere diru arazoen erruz 1951-52 denboraldian liga jokatzeari uko egin zion eta hurrengo urtean berriz ere behe mailetatik hasi behar izan zuen.\n1959an kirol instalakuntzak berriztea erabaki zuen eta Albaceteko alkate zen Carlos Belmonte arkitektua diseinatu zuen futbol zelai berria. 1960an inauguratu zen, eta urte hartan berriz ere bigarren mailara igotzea lortu zuen. Hamarkada ez zen ona izan eta 1970an Erregional mailaraino jeitsi zen. 1985 arte ez zen bigarren mailara itzuliko, orduan ere urtebeterako.\n1991-1996: Gazta mekanikoa.\nBigarren B mailan zela Benito Floro entrenatzaile asturiarra fitxatu zuen Albacetek eta 1990an bigarren mailara itzuli eta 1991ean lehen mailara igotzea lortu zuen. Lehenengo denboraldian gainera errebelazio taldea izan zen eta zazpigarren amaitu zuen, Europako postuetatik oso gertu. Honek \"gazta mekanikoa\" ezizena eman zon taldeari. Ez zuen berriz horrelako emaitzarik lortu baina 1996 arte lehen mailan mantendu zen taldea. Errege Kopan final erdietara iritsi zen 1995ean baina Valentziak kanporatu zuen.\nXXI mendea.\nBigarren mailara jeitsi eta lehenengo urtean laugarren egin zuen baina hurrengo urteetan apal ibili zen harik eta 2003an berriz ere lehen mailara itzulitzea lortu zuen arte. Bi denboraldi egin zituen bertan baina 2005ean bigarren mailara jeitsi zen.\nAzken urteetan ez du maila onik eman eta 2011etik aurrera bigarren maila eta bigarren B mailaren artean ari da.\nUniformea.\nHasieratik kolore zuria izan du. Detaile beltzak edo granateak izan ditu.\nDatuak.\n2023-24 barne:\nIrabazitako txapelketak.\nEspainiako txapelketak: 4.\nzazpigarrena 1992an.\n1991.\n1990 eta 2014."}
{"id": "63054", "revid": "219", "url": "https://eu.wikipedia.org/wiki?curid=63054", "title": "Gaztela-mantxar", "text": ""}
{"id": "63056", "revid": "512", "url": "https://eu.wikipedia.org/wiki?curid=63056", "title": "Anthony LaPaglia", "text": "Anthony LaPaglia (Adelaide, Australia, 1959ko urtarrilaren 31 - ) aktore australiarra da. \"Without a Trace\" izeneko telesail amerikarrean Jack Malone FBI agentearena egiteagatik ezaguna da.\nAnthony LaPaglia Santa Monican (Kalifornia) bizi da. Gia Carides aktore australiarrarekin ezkonduta dago eta alaba bat dauka.\nAnthony Michael LaPaglia eta Jonathan LaPaglia aktorearen anaia da.\nHorrez gain, futbolaria izan zen. 1980ko hamarkadan National Soccer League futbol txapelketa australiarrean atezain egon zen Adelaide City eta West Adelaide SC taldeekin.\nSariak.\n2002an bi sari irabazi zituen. Emmy Sari bat \"Frasier\"ren antzezteagatik eta FCCA Saria aktore onenari \"Lantana\" filmean antzezteagatik. 2004an Urrezko Globo saria irabazi zuen \"Without a Trace\" telesailean antzezteagatik."}
{"id": "63057", "revid": "512", "url": "https://eu.wikipedia.org/wiki?curid=63057", "title": "Talavera de la Reina", "text": "Talavera de la Reina Espainiako hiria da, Gaztela-Mantxako bigarren populatuena dena Albacete ondoren eta Toledo aurretik. Toledoko probintziaren mendebaldean dago kokatuta.\n2007an 85.549 biztanle zituen.\nHiri senidetuak.\nTalavera de la Reina ondorengo hiriekin senidetuta dago:"}
{"id": "63065", "revid": "1545", "url": "https://eu.wikipedia.org/wiki?curid=63065", "title": "Uni\u00f3n Deportiva Salamanca", "text": "Uni\u00f3n Deportiva Salamanca Gaztela-Leongo futbol talde bat izan zen, 1923an Salamanca hirian sortua, eta 2013an Espainiako futbol ligako bigarren B mailan ziharduela desegina. Bitarte horretan, 12 denboralditan jokatu zuen Espainiako futbol ligako lehen mailan.\nHistoria.\nHasierako urteak.\nSalamancako plaza nagusiko Novelty kafetegian sortu zen 1923ko otsailaren 9an \"Uni\u00f3n Deportiva Espa\u00f1ola\" izenarekin. 1931 urtean \"Club Deportivo Salamanca\" izenahartu zuen eta 1932an \"Uni\u00f3n Deportiva Salamanca\" bihurtu zen.\n1936an bigarren mailara igo zen baina 1939 arte ez zuen debutik egin Gerra Zibilaren erruz ez baitzen futbol txapelketarik izan. Hurrengo urteetan hirugarren eta bigarren mailen artean aritu zen.\nUrrezko aroa.\n1972an hirugarren mailan ari zela Jos\u00e9 Luis Garc\u00eda Trad entrenatzailea fitxatu zuen eta bi igoera jarraian lortuz 1974an lehen mailara igo zen. Taldearen \"urrezko aroa\" izan zen, zazpi urte egin baitzituen maila gorenean, posturik onena 1975eko 7. postua izanik. Honetaz gain 1977ko Kopan finalerdietara iritsi zen. Athletic-ek utzi zuen finaletik kanpo, San Mamesen 6-0 galdu ondoren Salamancan 2-1 baino irabazi ez zuelako. 1981ean maila galdu zuen baina hurrengo urtean berriz igotzea lortu zuen, oraingoan bi urtetarako.\n1990 hamarkadan beste hiru urte egin zituen lehen mailan, 1995-96, 1997-98 eta 1998-1999 denboraldietan.\nDesagerpena eta ondorengo taldeak.\nHurrengo urteetan bigarren mailan aritu zen eta 2013an bigarren B mailan zebilela desegin zen taldea.\nDesegin bezain laister Salamanca CF UDS taldea eratu zen, haren zelaia eta koloreak jaso zituena eta harrobiko taldea zen \"CD Salmantino\"-ren lizentzia baliatuz hasi zen jokatzen.\nZaleytu multzo batek ordea ez zuten talde berria onartu eta \"Uni\u00f3n Deportiva Salamanca\" omentzeko talde berria sortu zuten, Unionistas de Salamanca CF. Talde biek antzeko ibilbidea izan dute.\nDatuak.\n2013 arte:"}
{"id": "63066", "revid": "6327", "url": "https://eu.wikipedia.org/wiki?curid=63066", "title": "Gaztela-leondar", "text": ""}
{"id": "63068", "revid": "23317", "url": "https://eu.wikipedia.org/wiki?curid=63068", "title": "C\u00f3rdoba Club de F\u00fatbol", "text": "\"Artikulu hau Espainiako futbol taldeari buruzkoa da; beste esanahietarako, ikus \u00abKordoba (argipena)\u00bb.\"\nC\u00f3rdoba Club de F\u00fatbol futbol talde andaluziarra da, 1954an Kordoba hirian sortutakoa. Gaur egun Espainiako futbol ligako lehen mailan jokatzen du.\nHistoria.\nC\u00f3rdoba Club de F\u00fatbol taldea 1954 urtean sortu bazen ere aurretik izan ziren futbol taldeak hirian, \"Sporting F\u00fatbol Club de C\u00f3rdoba\", \"Sociedad Deportiva Electromec\u00e1nicas\", \"Racing F\u00fatbol Club de C\u00f3rdoba\" eta \"Club Deportivo C\u00f3rdoba\" besteak beste. 1954ean C.D. C\u00f3rdobak bat egin zuen \"CD San \u00c1lvaro de C\u00f3rdoba\" taldearekin eta gaur egungo taldea sortu zen, C\u00f3rdoba Club de F\u00fatbol. Hirugarren mailan hasi zen jokatzen baina 1963an lehen mailara iritsi zen eta 1965ean bosgarren egin zuen gainera eta ia Europako txapelketetarako sailkatu zen. 1969 arte mantendu zen maila gorenean eta 1971-72an ere urtebetez bertan arituko zen.\nHurrengo hamarkadetan bigarren A eta bigarren B maila artean aritu zen, 1984-85ean hirugarren mailan ere bai. 1999an bigarren mailara igotzea lortu zuen eta ordutik bertan ari da 2005 eta 2007 arteko bi denboralditan ezik.\n2013-14 denboraldian 7. postua lortu zuen baina tartean Barcelona B izanik play-offean parte hartzeko aukera izan zuen. Kanporaketen finala Las Palmasen aurka jokatu zuen eta azken unean sarturiko golari esker 42 urteren ondoren lehen mailara igotzea lortu zuen. Lehen mailan ordea emaitzek ez zioten lagundu eta hiru entrenatzaile izan ondoren, Albert Ferrer, Miroslav Djukic eta Jos\u00e9 Antonio Romero, hiru jardunaldiren faltan matematikoki galdu zuen maila, Bartzelonak 0-8ko emaitzaz garaitu zuen partidan.\n2015-16 denboraldian 2. mailan bosgarren postua eskuratu zuen baina play-offetan ez zuen igotzerik lortu. 2019an bigarren B mailara jeitsi zen. 2022an 2. RFEF mailara jaitsi zen baina bigarrenez irabazi zuen Espainiako Futbol Federazioaren Kopa.\nDatuak.\n2022-23 barne:\nJokalariak.\n\"2014ko irailaren 3an\"\nIrabazitako txapelketak.\n1961-62\nIrabazitako txapelketak.\n1955-56, 1996-97\n1950-51, 2021-22"}
{"id": "63070", "revid": "23317", "url": "https://eu.wikipedia.org/wiki?curid=63070", "title": "Club Deportivo Numancia", "text": "Club Deportivo Numancia futbol talde gaztela-leondarra da, 1945ean Soria hirian sortutakoa. Gaur egun bigarren mailan jokatzen duen arren lau denboralditan izan da lehen mailako taldea.\nHistoria.\n1920ko hamarkadan Sorian hainbat futbol talde eratu baziren ere Club Deportivo Numancia 1945ean eratu zuen Mariano Granados abokatuak. Aintzinako Numantzia herri zeltiberiarraren izena eman zion. Ez zuen asko behar izan maila polita lortzeko 1949an lortu baitzuen bigarren mailarako igoera Erandiori 4 eta 1 irabaziz. Hala ere bi urte egin zituen bertan eta maila galtzean krisi ekonomiko latza jasan zuen. 60, 70 eta 80 hamarkadak hirugarren mailan eta regional preferenten pasa zituen.\nUrrezko aroa 1996an hasi zuen, Miguel Angel Lotina entrenatzaile zuela eta bigarren B mailan ari zela Errege Kopako final laurdenetara iritsi baitzen, Bartzelonaren aurka jokatuz. Los Pajaritos zelaian bina berdintzea lortu zuen eta azkenik Camp Noun 3 eta 1 galduz. Urte honetan bertan bigarren mailara itzultzea lortu zuen.\n1999an lehen mailara iritsi zen eta bi urtez bertan egotea lortu zuen. Beste bi aldiz igo zen, 2004-05 eta 2008-09 denboraldiak egin zituen bertan, baina ez zuen mailari eusterik lortu. 2010eko hamarkada bigarren mailan egin zuen. 2017-18 denboraldian seigarren amaitu zuen eta play-offetan finalera iritsi bazen ere Valladolid nagusitu zitzaion. 2019-20 denboraldia txarra izan zuen eta 23 urteren ondoren bigarren B mailara jeitsi zen.\nDatuak.\n2023-24 barne:\nIrabazitako txapelketak.\nEspainiako txapelketak: 1.\nemaitzarik onena 17.a 1999-2000an.\n2007-08\n1995-96an final laurdenak."}
{"id": "63071", "revid": "219", "url": "https://eu.wikipedia.org/wiki?curid=63071", "title": "CD Numancia", "text": ""}
{"id": "63072", "revid": "219", "url": "https://eu.wikipedia.org/wiki?curid=63072", "title": "Club Deportivo Numancia de Soria", "text": ""}
{"id": "63073", "revid": "23317", "url": "https://eu.wikipedia.org/wiki?curid=63073", "title": "Ipurua Futbol Zelaia", "text": "Ipurua Udal Estadioa Eibarko (Gipuzkoa) kirol leku erabilanitza da. Gaur egun batez ere Eibar futbol taldeak erabiltzen du partidak jokatzeko.\nGuztira 6.267 pertsona sartzen dira, guztiak ala guztiak eserita. Zelaiaren berdeguneak 103x65 metro neurtzen ditu.\n1947an eraiki zuten.\nHistoria.\nIpuruako zelaia betidanik egon da lotuta Eibar KEaren historiari; bertan egindako obrak eta handitze lanak talde gorri-urdinaren kirol ibilbidearen islada izan dira. Ipurua 1947. urteko irailaren 14an inauguratu zen, eta ordudanik, asko aldatu da. Eibarren sorrera datak eta zelaiaren hasierako funtzionamendu datak ez datoz bat. Eibarko futbolaren kronologian hainbat zelai egon dira, behin betikoa eraiki zen arte.\n2014ko maiatzaren 25ean Eibar Kirol Elkarteak Alavesi Ipuruan 1-0 irabazi eta Lehen Mailarako igoera lortu zuen. Espainiako Federazioak hala eskatuita 2015ean zelaia handitzeko lanak hasi zituzten."}
{"id": "63074", "revid": "23317", "url": "https://eu.wikipedia.org/wiki?curid=63074", "title": "Racing Club de Ferrol", "text": "Racing Club de Ferrol futbol talde galiziarra da, 1919an Ferrol hirian (A Coru\u00f1a) sortutakoa.\nHistoria.\nFutbola Ferrolen XIX mende bukaeratik jokatu izan da bertako ontziolatan lan egiten zuten ingelesek hainbat talde eratu baitzituzten. \"Racing Ferrol Football Club\" 1919an sortu zen eta historia guztian bigarren eta hirugarren mailen artean ibili izan da. Markarik onena 1940an lortu zuen Bigarren Mailako 2. postua lortu baitzuen. Urtebete lehenago, 1939an, Torneo Nacional de F\u00fatbol izeneko txapelketa jokatu zen, gaur egun Errege Koparen edizio kontsideratzen dena eta Racing de Ferrol finalera iritsi zen. Final horretan Sevillak 6-2 emaitzaz garaitu zuen.\n1978an Bigarren B mailaren lehen denboraldiko txapelduna izan zen eta mailaz igo zen, urtebeterako ordea. 2000an lortu zuen berriz igotzea eta 2008 arte sei denboraldi egin zituen bertan. 2008an jeitsi zenean kluba egoera ekonomiko kaskarrean zegoen eta hirugarren mailan ere hiru denboraldi egin zituen 2010 eta 2013 artean.\n2023-24 denboraldirako Bigarren mailara itzuli da.\nDatuak.\n2023-24 barne:\nKanpo estekak.\n "}
{"id": "63077", "revid": "6327", "url": "https://eu.wikipedia.org/wiki?curid=63077", "title": "Malayera", "text": ""}
{"id": "63080", "revid": "96586", "url": "https://eu.wikipedia.org/wiki?curid=63080", "title": "Garazi Falcon", "text": "Garazi Falcon (Donostia, Gipuzkoa, 1993) euskal aktorea da. Egun ETB1eko \"Goenkale\" telesaileko aktorea da. Mirariren papera betetzen du."}
{"id": "63081", "revid": "336", "url": "https://eu.wikipedia.org/wiki?curid=63081", "title": "Kevin Garnett", "text": "Kevin Maurice Garnett (Mauldin, Hego Carolina, AEB, 1976ko maiatzaren 19a - ) NBAren Boston Celtics-en aritzen den saskibaloi jokalari profesional bat da. Institututik zuzenean iritsi zen ligara, 1995eko NBAko draftean. Orduz geroztik hamar aldiz izan da NBAko All-Star partidan; NBAko Jokalari Baliotsuenaren Saria eta NBAko All-Star partidako Jokalari Baliotsuenaren Saria lortu ditu; eta ligako jokalari balioaniztunenetako bat bihurtu da.\n\"The Big Ticket\", \"KG\" eta \"The Kid\" ezizenak ditu; eta 2007an Minnesota Timberwolves, hamar urtez jokatu zuen taldea, utzi zuen Boston Celtics-ek fitxatzeko.\nIbilbidea.\nNBA.\n1995-97: Lehenengo urteak.\nGarnett 1995ko NBAren Draft-en hautatu zuten Minnesota Timberwolves-ek, 1989-90ko denboraldian NBAn hasi zirelarik playoff-en partidurik artean inoiz jokatu ez zutenek. Hasieran, aulkitik ateratzen zer Garnett, baina Saunders entrenatzailea izan ondoren titularra izaten hasi zen. Ligaren bere lehenengo urtean, Garnett eta etorri berria ere zen Tom Gugliotta jokalaririk garrantzitsuenak ziren. KG ez zuen lortu bat-batean izarra izatea, beste jokalari batzuei (Amare Stoudemire, LeBron James o Dwight Howard, hurrengo urteetan), gertatu zitzaien bezala; dena den, rookie urte aski ona izan zuen, partiduko batez besteko 10.4 puntu, 6.3 errebote eta 1.8 pase lortuz, eta Denboraldiko bigarren rookie bostekoan hautatua izanda."}
{"id": "63082", "revid": "6327", "url": "https://eu.wikipedia.org/wiki?curid=63082", "title": "Club Deportivo Castellon", "text": ""}
{"id": "63083", "revid": "1340", "url": "https://eu.wikipedia.org/wiki?curid=63083", "title": "Club Esportiu Castell\u00f3", "text": ""}
{"id": "63085", "revid": "23317", "url": "https://eu.wikipedia.org/wiki?curid=63085", "title": "H\u00e9rcules Club de F\u00fatbol", "text": "H\u00e9rcules de Alicante Club de F\u00fatbol futbol talde alacantarra da, 1914an Alacant hirian sortutakoa, 1922an federatu bazen ere.\nGaur egun Espainiako futbol ligako bigarren B mailan jokatzen du, lehen mailan 20 denboralditan ibili izan arren, azkena 2010-11 denboraldian\nHistoria.\nSorrera eta hasierako urte apalak.\nVicente Pastor de la Llosa Alfosea \"El Chepa\" izan zen H\u00e9rculesaren sortzailea 1914ean. Berak proposatu zuen gainera H\u00e9rcules izena Herkules pertsonai mitologiko indartsuarengatik. Hasiera hartan haurren talde bat zen eta infantil mailako txapelketetan aritzen zen. 1919an jokatu zuen helduen lehenengo partida Athletic Club del Aluense-ren aurka eta 2-1 irabazi zuen. 1922an Levanteko Futbiol federazioan eman zuen izena.\nGarai hartan Alacanteko klub indartsua Lucentum F\u00fatbol Club zen, 1918an Alicante Club de F\u00fatbol bihurtu zena eta beste elkarte batzuk \"Club Nataci\u00f3n Alicante\" eta \"Club Deportivo del Circulo de Bellas Artes de Alicante\" ziren, azken honen filiala ere izan zen urte batzutan H\u00e9rcules, izan ere garai hartan klub oso apala baitzen. Kamiseta zuri-gorria janzten zuen praka beltzekin.\nLehen mailan.\n1927an \"Club Nataci\u00f3n Alicante\"k zigor gogorra izan zuen eta desagertzera zihoanez H\u00e9rculesek hartu zuen bere lizentzia eta haren uniforme zuri-urdina ere. Berehala Alacanteko talde indartsuena bihurtu zen eta 1935ean lehen mailara igotzea lortu zuen. Lehen denboraldi hrtan 6. egin zuen, baina Gerra Zibila iritsi zen. Jokalariak bi bandoetan zeuden eta hainbat gerran hil zituzten eta beste hainbat kontzentrazio-esparrutan egon ziren. Horregatik 1941ean \"Alicante Club de Futbol\"ekin bat egin zuen H\u00e9rcules de Alicante Club de F\u00fatbol izena hartuaz. Elkarketa horrek ordea ez zuen emaitza onik ekarri eta 1942an bigarren mailara jeitsi zen taldea. Berehala banatu ziren bi taldeak.\n40. eta 50. hamarkadatan gora eta behera aritu zen. Hain irregularra zen 1955ean hirugarren maila ere ezagutu zuela, berehala lehen mailara itzultzea lortu bazuen ere.\nUrrezko aroa: 70. hamarkada.\n1973-74ean lehen mailara igo eta talde indartsua osatu zuen 1975ean 5. egin zuen eta 1976an 6., etxean partida bakarra galduz. 1980 arte lehen mailan mantendu zen, inoiz jarraian egondako urte kopuru handiena izan zen. 1977tik aurrera Arsenio Iglesias galizarra izan zuen entrenatzaile.\nBigarren mailako taldea.\nMaila galtzeak krisi instituzional eta ekonomiko larria ekarri zuen. Berriz ere 2.B mailaraino jeitsi zen eta bertan egin zituen 1989 eta 1993 arteko denboraldiak. 1995ean Kirol Elkarte Anonimoa bihurtu zen eta azkenik 1996an berriz ere lehen mailara itzultzea lortu zuen, baina 22 taldetako liga berezi hartan 21. izan zen.\nOrdutik bigarren mailan aritu izan da. Azken urteetan lehen mailara igo nahian ibili da eta 2010ean lortu zuen, oraingoan ere urte bakarrerako. 2013an igoera play-offerako sailkatu zen 5. egin baitzuen bigarren mailako txapelketan. 2014an ordea azken postuan gelditu eta maila galdu du.\nDatuak.\n2023-24 barne:\nIrabazitako txapelketak.\nbosgarren 1974-75 denboraldian.\n1934-35, 1965-66 eta 1995-96"}
{"id": "63087", "revid": "23317", "url": "https://eu.wikipedia.org/wiki?curid=63087", "title": "Elx Club de Futbol", "text": "Elche Club de F\u00fatbol (valentzieraz \"Elx Club de Futbol\") futbol talde alacantarra da, 1922an Elx hirian sortutakoa. Lehen mailan 21 denboraldi egin ditu.\nHistoria.\nTaldea 1922ko udan sortu zen \"Elche Football Club\" izenarekin eta 1925 urtean profesionala bihurtu zen. Ligak sortzerakoan Elx 3. mailan sartu zen eta 1935ean 2. mailara igotzea lortu zuen. Hurrengo hamarkadetan 3. mailan gehiago aritu zen bigarren mailan baino.\n1959-60 denboraldian egin zuen debuta lehenengo mailan. Hamabi urtez jarraian izan zen lehenengo mailan. 1963-64 denboraldian une batez liderra ere izan zen. Harrobiarekin egindako lanak fruituak eman zituen 1967an \"Deportivo Ilicitano\" (bigarren taldeak) 2. mailan jokatzerakoan. 1969an Kopako finalera iritsi zen eta Bilboko Athletic Klubaren aurrean 1-0 galdu zuen. 1971ean maila galdu zuen baina berriz igo zen 1973an eta sei denboraldi egin zituen jarraian. 1976an gaur egungo bere zelaia den Manuel Mart\u00ednez Valero estadioa inauguratu zen.\n80. hamarkadan bi aldiz igo zen lehen mailara baina hurrengo urteetan jaitsi zen. Ordutik aurrera bigarren mailan izan da.\n2010-11 denboraldian igoera fasea jokatu zuen baina ez zuen zorterik izan. 2012-13an berriz Bigarren mailako txapelketa irabazi eta zuzenean igo zen. Lehenengo urtean azken unean salbatu zen arren 2014-15 denboraldian 13. egin zuen. Hala ere zituen zorrak aintzat hartuta taldea bigarren mailara jaitsarazi zuten eta bere lekua Eibarrek hartu zuen. 2016-17an bigarren maila ere galdu zuen baina hurrengo urtean itzuli zen.\nCOVID-19 pandemiak baldintzaturiko 2019-20 denboraldian 6. postuan amaitu zuen liga eta igoera play-offetarako sailkatu zen. Finala Gironaren aurka jokatu zuen abuztuan. Etxean 0-0 berdindu zuen eta Gironan 96. minutuan sartutiko gol bakarrari esker Lehen Mailara igotzea lortu zuen. Hurrengo denboraldian azken partidan Athleticen aurka lorturiko garaipenari esker mantentzea lortu zuen.\nDatuak.\n2023-24 barne:\n2022/2023 taldea.\n2022ko irailaren 2an eguneratua."}
{"id": "63089", "revid": "23317", "url": "https://eu.wikipedia.org/wiki?curid=63089", "title": "Club Deportivo Castell\u00f3n", "text": " Club Deportivo Castell\u00f3n edo valentzieraz \"Club Esportiu Castell\u00f3\" futbol talde castell\u00f3arra da, 1922an Castell\u00f3 de la Plana hirian sortutakoa.\nGaur egun 1. maila RFEFn jokatzen du, lehen mailan 11 denboralditan ibili izan arren.\nHistoria.\nSorrera.\nXX mendearen hasieran hasi zen futbola Castell\u00f3nen eta lehen taldea 1911 urtean sortu zen, \"Deportivo\" izenekoa. 1919an talde berriak sortu ziren; Obelisco, Regional, Ribalta eta Cervantes besteak beste. \"Sociedad Deportiva Cervantes F\u00fatbol Club\" gazte errepublikarren taldea zen eta berau izan zen 1922an \"Castell\u00f3n Club de F\u00fatbol\" bihurtu zena. Lehenengo kamiseta bitxia izan zen, marra berde, laranja eta urdinak zituen, eta praka beltzak.\nLehen arrakastak.\nLehenengo arrakasta 1929-30 urteko Errege Kopan izan zuen, hirugarren mailan egonik lehen mailako Atletico Madril kanporatu baitzuen. Hau gertatzen zen lehen aldia izan zen. 1940-41 urtean lehen mailara igotzea lortu zuen Real Zaragozaren aurkako promozioan eta sei denboraldi jarraian egin zituen bertan. Hau izan zen klubaren garairik onena. 1942-43an liga irabazteko lehian sartu zen Athleticen aurka baina azkenean 4. postuarekin konformatu behar izan zuen.\n50. urteurreneko denboraldia.\n1971-72 denboraldian berriz lehen mailara igotzea lortu zuen eta lehen denboraldian bosgarren postuan gelditu zen. Urte berean Errege Koparen finala jokatu zuen baina 2-0 emaitzaz galdu zuen Athleticen aurka. Hurrengo denboraldian bigarren mailara jeitsi zen ordea.\nAzken urteak.\nHurrengo urteetan bigarren mailan mantendu zen eta ordutik aurrera beste hiru denboraldi egin ditu lehen mailan, 1981-82, 1989-90 eta 1990-91.\n1994 urtean bigarren B mailara jeitsi zen. 2005 eta 2010 artean bigarren mailan aritu zen baina berriz jeitsi eta hirugarren mailan aritu zen zazpi urtez. 2018an bigarren B mailara itzuli zen eta 2020an 2. mailara igo zen.\nDatuak.\n2022-23 barne:\nIrabazitako txapelketak.\n1940-41, 1980-81, 1988-89.\n2002-03.\n1929-30, 1952-53, 1963-64, 1964-65, 1965-66, 1968-69.\nfinalista 1972-73an.\n1984."}
{"id": "63093", "revid": "1310", "url": "https://eu.wikipedia.org/wiki?curid=63093", "title": "Dax", "text": ""}
{"id": "63094", "revid": "149192", "url": "https://eu.wikipedia.org/wiki?curid=63094", "title": "Eguzki-energia", "text": "Eguzki-energia eguzkitik Lurrera erradiazio elektromagnetiko itxuran iristen den energia mota da. Eguzkia energi-iturri agortezina eta berriztagarria da. Gizakiak zeharka erabiltzen du batez ere (adibidez, eguzkiaren energiari esker hazten diren landareen bidez); edo, berriztagarriak ez diren sistema industrialak erabiliz, energia termikoa edo elektrizitatea sortzeko.\nEguzkiaren erradiazioaren indarra latitudea, eguraldia eta eguneko orduaren arabera aldatzen da, eta baldintza egokiak ematen badira 1.000 W/m\u00b2 ingurukoa da.\nEguzki energiaren irradiazio bero eta argiari, onura atera izan dio gizakiak antzinako garaietatik, etengabe garatu diren teknologia ezberdinak baliatuz.\nEguzki irradiazioa, eguzki energiaren eraginez sortutako bigarren mailako energia iturriekin batera; eolikoa, olatu energia, energia hidroelektrikoa eta biomasa, Lurrean eskuragarri dauden energia berriztagarrien zatirik handiena da. Hala ere, eguzki energia baliagarriaren zati txiki bat besterik ez da erabiltzen.\nEguzkiak eragindako energia sorkuntza, zibilizazio industrialean, aparatu termiko eta fotovoltaikoen bidez egiten da. Aparatu horietarako lehengaiak lurpetik ateratzeko, lehengai horiek prozesatuta aparatuak fabrikatzeko, eta aparatu horien mantentze lanetarako eragiketak kutsagarriak dira, eta baliabide ez-berriztagarriak erabiltze dituzte. Beste erabilera batzuen adibideak: eguzki-arkitektura bidezko berotze eta hozte sistemak, ur edangarria distilazioz eta desinfekzioz eskuratzea, argi naturala, ura berotzea, eguzki-sukaldea eta industri erabilpenerako berotze prozesuak.\nEguzki-teknologien sailkapenean, eguzki energia jasotzeko, bihurtzeko eta banatzeko duten moduaren arabera sistema aktibo edo pasiboak bereizten dira. Sistema aktiboek, eguzki energiari onura ateratzeko panel fotovoltaikoen eta eguzki kolektore termikoen beharra dute, hau da, beste jatorria duen energia gastu bat dute. Sistema pasiboek aldiz, ez dute kanpo energiarik erabiltzen. Eguzkira bideratutako eraikuntzak, masa termiko egokiko edo argia barreiatzen duten materialen hautaketa edo aireak bakarrik zirkulatzen duen inguruneen diseinua lirateke adibide batzuk.\nEnergia.\nLurrak, atmosferaren gainazalean, 174 petawatioko (PW) eguzki erradiazioa jasotzen du. %30 inguru espaziora islatzen da berriz ere, eta gainontzekoa lainoek, itsasoek eta lur masek xurgatzen dute. Lurraren gainazalean, eguzki argiaren espektroa argi-ikusgarria eta infragorri hurbilaren artean banaturik aurkitzen da, zati txiki bat ultramorean dagoelarik.\nLur gainazalak, ozeanoek eta atmosferak xurgatzen dute eguzki erradiazioa, eta honen eraginez tenperatura igoera bat jasaten dute. Ozeanoetatik lurrundutako ura dakarten aire masa beroak igo egiten dira, honek atmosferako zirkulazioa edo konbekzioa sortzen du. Aire masa garaiera handi batera iristen denean, tenperaturaren jaitsiera dela eta, laino bihurtzen dira kondentsazioz ezagutzen den egoera aldaketari esker. Ondoren euri bezala lurrazalera itzuliko da berriro, uraren zikloa osatuz. Ur kondentsazioan eratutako bero sorrak konbekzioa areagotzen du, eta honen ondorioz atmosferako fenomeno ezberdinak sortzen dira, haizea, zikloiak eta antizikloiak esaterako. Lur masek eta ozeanoek jasotako eguzki argiaren eraginez, lurrazala 14\u00a0\u00b0C-ko bitarteko tenperaturan mantentzen da. Fotosintesiari esker, landareek eguzki energia, energia kimikoan bihurtzen dute, janaria, egurra eta erregai fosilen jatorria den biomasa sortuz.\nAtmosferak, ozeanoek eta lur masek urtero jasotako energia 3,850,000 exajoule (EJ) da. Fotosintesiak urtean 3,000 EJ bihurtzen ditu biomasan. Adibide bat emateko, urte bakar baten eguzkitik jasoko litzatekeen energia, munduko energia ez berriztagarri guztietatik (ikatza, gas naturala eta meategietako uranioa) inoiz lortuko litzatekeen energiaren bikoitza da.\nOndoko taularen arabera eguzki, haize eta biomasaren energia nahikoa litzateke gure energi beharrak asetzeko. Hala ere, biomasaren erabilpenaren igoerak efektu negatiboa izan du berotze globala eta janariaren prezioen igoerak eragin ditu, baso eta uztak bioerregaien produkziora bideratzearen ondorioz. Eguzkiak eta haizeak hala ere, beste ondorio batzuk izan ditzakete.\nErabilpenak.\nEguzki energia aipatzeak, eguzkiaren irradiazioa helburu praktikoak erdiesteko erabiltzea esan nahi du. Hala ere, energia berriztagarri guztiek, geotermikoak eta olatuek eragindakoak izan ezik, eguzkiaren eraginez sortzen dute energia.\nEsan bezala, eguzki-teknologiak pasibo edo aktibo bezala sailkatzen dira, energia nola jaso, bihurtu eta banatzen duten arabera. Teknika aktiboek beste tresna batzuen beharra dute eguzki-argia erabilgarria den zerbaitetan bihurtzeko. Teknika pasiboek aldiz, materialen ezaugarriak, orientazioak, aire zirkulazioa errazten duten guneen diseinua kontuan hartzen dituzte, beste iturri baten beharrik gabe. Ondoren teknika ezberdinen laburpenak azalduko ditugu.\nArkitektura eta hirigintza plangintza.\nEguzki argiak eraikuntzen diseinuan eragina izan du arkitekturaren historiaren hasieratik. [[greziar arkitektura|Greziarrak] ] eta txinatarrak izan ziren eguzki-arkitektura eta hiri-plangintza metodoak erabiltzen lehenak. Euren eraikinak hegoaldera orientatzen zituzten beroa eta epeltasuna jasotzeko.\nEguzki arkitektura pasiboaren ezaugarri orokorrenak ondorengoak dira: eguzkirako orientazioa, gorputz trinkoak (azalera-bolumen erlazio txikikoak), aukeratutako itzaltzeak (teilatu-hegalak), eta masa termikoa. Ezaugarri hauek tokiko [[klima]] eta ingurunera egokituz gero, ondo argiztatutako eta batez besteko tenperatura egokiko guneak lortu daitezke. Gaur egungo eguzki-diseinuko azken joerek, eguzki argiztapen, berotze eta aireztatze sistemak aldi berean batzen dituzte, ordenagailuzko modelizazioa erabiliz. Bonba, aireztagailu eta leiho automatikoak bezalako ekipamendu aktiboek, diseinu pasiboak osatu ditzakete, sistemaren onurak areagotuz.\nNekazaritza eta baratzezaintza.\n[[Nekazaritza]]k eguzki energiari ahalik eta etekin handiena ateratzea du helburu, modu honetan landareen ekoizpena handituz. Teknika ezberdinen bitartez argiaren aprobetxamendua hobetu daiteke. Hona hemen adibide batzuk, lerroen orientazioa, lerroen arteko garaiera ezberdinak, eta landare barietateen nahasketa. Landareen hazkuntzaz gain, eguzki energiak baditu beste erabilpen batzuk arlo honetan; uraren ponpaketa, uzten edota ongarrien lehorketa. Berriki, ardogileak eguzkiaren energiaz baliatzen hasi dira, xafla fotovoltaikoen bitartez [[mahats]] prentsak aktibatzeko.\n[[Berotegi]]ek esaterako, eguzki energia bero bihurtzen dute, sasoi kanpoko landare batzuen hazkuntza ahalbidetuz. Baita bertakoak ez diren landareen hazkuntza ere. Antzinako negutegiak Erromatarren garaikoak dira, [[Tiberio]] enperadoreak luzokerrak urte osoan izan zitzan erabili zirenak. Lehenengo negutegi modernoak XVI. mendean Europan eraiki ziren, beste lurraldeetatik ekarritako landaretza bizirik mantentzeko. Gaur egun oraindik, negutegiak inportantzia nabaria dute nekazaritzako hainbat arlotan.\nEguzki Argia.\nHistorian zehar argiztapena argi natural bitartez egin izan da. Hala ere, 20. mendetik aurrera, argiztapen artifizialak leku hartu dio naturalari.\nSistema berezi batzuek, kanpoko argi naturala jaso eta barruko argiztapenerako erabiltzen dute. Teknologia pasibo honek energiaren erabilpena murriztu egiten du bi modutan; alde batetik argiztapen artifiziala murriztuz, eta bestetik eguzki argi ez zuzena izatean, aire girotuaren beharra txikituz. Bestalde, kuantifikatzeko zaila bada ere, argi naturalaren erabilpenak onura psikologiko eta fisiologikoak eskaintzen ditu. Argi naturalaren erabilerarako, [[leiho]]en tamaina, orientazio eta mota kontu handiz aukeratu beharreko kontua da. Horrez gain, kanpoko itzaltze sistemak ere erabili daitezke. Sistema hauek, modu egokian kokatu eta erabilita, argiztapenerako energiaren %25 aurreztera iritsi daitezke.\nEguzki argiztapen hibridoa, barruko argiztatzea eskaintzen duen eguzki metodo aktibo bat da. EAH-k eguzki energia ispilu bitartez jaso eta zuntz optikoen bitartez eraikin barrura garraiatzen du. Sistema hauek, jasotzen duten eguzki argiaren %50 transmititzeko gai dira.\nHala ere, eguzki argia eta elektrizitate erabilpena geografia, klima eta ekonomiak baldintzatzen ditu, eta zaila da sistema hauek leku guztietara orokortzea.\nEguzki-energia termikoa.\nEnergia mota honetan panel beltzak erabiltzen dira, eguzkiaren izpiak energia termikoan bihurtzeko. Energia hau panelen ondotik igarotzen den ura berotzeko erabiltzen da gehienetan, etxeetarako ur beroa lortzeko edo igerilekuak berotzeko adibidez. Era honetan errendimendu handiak lortu daitezke, jasotako energiaren %70 aprobetxatuz.\nHorrez gain sukaldatzeko eta inguruen aireztapenerako ere erabili daiteke. Azken hau, airearen tenperatura ezberdinen eraginez sortutako korronteen mugimenduari esker.\nEguzki-energia termoelektrikoa.\n[[Eguzki-energia termoelektriko]]a, eguzkia erabiltzen duten energi zentraletan ematen den teknologia da hau. Eguzkiaren argia ispilu kopuru handia erabiliz kontzentratzean datza. Normalean ispiluak dorre batera zuzentzen dira, dorrean dauden ur (edo beste likido bateko) biltegiak berotuz. Horrela generadore elektriko bat mugitzen duen lurrina sortzen da.\nGenerazio elektrikoa.\nXafla erdieroaleak erabiltzen dira [[efektu fotoelektriko]]aren bidez [[argindar|elektrizitatea]] sortzeko. Gaur egun (2008), honen errendimendua %15 ingurukoa da.\nElektrizitate bihurtze hau energia fotovoltaiko, eguzki energi kontzentrazio sistema eta hainbat teknologia berrien bitartez egin daiteke. Energia fotovoltaikoa behar gutxiko eta ertaineko gailuetarako erabili izan da batez ere, kalkulagailuak esaterako.\nEnergia handiko generaziorako eguzki energia kontzentrazio sistemak erabili izan dira. Hala ere, gaur egun multi-megawatioko baratze fotovoltaikoak ugaritzen ari dira. Estatu batuetako [[Nevada]]ko (Clark County) 14MW-ko baratza, edota [[Espainia]]n, Beneixamako 20MW-ko baratza.\nEtenkako energia iturri izanik, eguzki energiak laguntzako hornikuntza behar du, aukera baliagarri bat energia eolikoa izanik. Normalean hala ere, baterien bitartez egiten da.\nBesteak.\nBestelako erabilpenak ere badaude. Adibidez ura gezatzeko energia itzela behar da, eta ura horrela lortzeko beharra duten leku asko beroak izaten direnez (Kanariar uharteak, Arabiar herrialdeak...) eguzki-energia darabiltzen da askotan. Eguzki energia kimikoki ere erabili daiteke, termolisia eta fotolisia bezelako erreazkzioak ahalbidetuz.Horrez gain, ibilgailuen funtzionamenduaren inguruan ikerketak egiten ari dira.\nEnergia biltegiratzeko metodoak.\nEguzki energia ez da eskuragarri gauez, beraz energia biltegiratzea arazo garrantzitsua da gaur egungo sistema modernoek etengabeko energia hornidura eskatzen baitute.\nMasa termikoan oinarritutako sistemek bero bezala gorde dezakete energia. Sistema hauek [[bero espezifiko]] handiko materialak erabiltzen dituzte, ura, lurra eta harria esaterako.\nSolidotik likidora aldatzen diren materialak beste aukera bat dira [[parafina]] argizaria eta Glauberren gatza adibidez. Material hauek erraz eskuragarri daitezke, ez dira garestiak eta etxeko lanetako tenperaturak jasaten dituzte (64\u00a0\u00b0C).\nBeste aukera bat hidroelektrizitatean oinarrituta dago. Energia eskuragarri denean ura maila txikiago batetik maila handiagoko biltegi batera ponpatzen da. Ondoren, energia eskaria hornitu ezin denean, ur hau askatu egiten da, modu honetan pilatutako energia berreskuratuz ura generadore hidroelektriko batetik pasaraztean.\nKanpo estekak.\n[[Kategoria:Eguzki-energia]]\n[[Kategoria:Energia alternatiboa]]\n[[Kategoria:Energia iraunkorra]]"}
{"id": "63095", "revid": "6327", "url": "https://eu.wikipedia.org/wiki?curid=63095", "title": "Ansoko ibarra", "text": ""}
{"id": "63098", "revid": "105290", "url": "https://eu.wikipedia.org/wiki?curid=63098", "title": "Transformazio (genetika)", "text": "Transformazioa bakterio batek bere ingurunean aske dagoen DNA zati bat harrapatzeko prozesuari deritzo.\nTransformazioaren bitartez bakterioek kanpoko geneak hartzen dituzte, ezaugarri berriak jasoz. Batzuetan, kanpoko DNA hori errekonbinazioaren bitartez bakterioaren kromosoman integratzen da.\nBakterio gutxi batzuek besterik ez dute transformatzeko ahalmena; haien artean, \"Streptococcus\", \"Bacillus\", \"Pseudomonas\", \"Azotobacter\", \"Neisseria\" eta \"Haemophilus\" generokoak.\nTransformazio prozesua Frederick Griffith britainiar mikrobiologoak aipatu zuen estreinakoz 1928an, bakteriar pneumoniaren aurkako txerto bat bilatzen ari zela. Griffith-ek \"Streptococcus pneumoniae\"-ren birulentzia gutxiko andui bat birulentzia handiko anduia bihur zitekeela jakinarazi zuen, beroz hildako andui birulentoekin harremenetan jarriz gero. Bere ustez, beroz hildako anduiek \"zerbait\" zuten, birulentzia gutxiko anduiak \"transformatzen\" zituena (geroago Avery-k, Mc Leod-ek eta Mc Carty-k eragile transformatzaile hori DNA zela frogatu zuten)\nAzken urteotan bakterioetan ez ezik, baita landare zein animalia-zeluletan ere kanpoko DNA sartzen lortu dute zientzialariek modu artifizialean. Laborategian lortu da zelulak iragazkor izatea DNArekiko, naturan gertatzen ez dena. Animalia-zeluletan DNAren sartze prozesu horri transfekzioa deritzo."}
{"id": "63099", "revid": "46380", "url": "https://eu.wikipedia.org/wiki?curid=63099", "title": "Arthur Adamov", "text": "Arthur Adamov (Kislovodsk, Errusiar Inperioa, 1908ko abuztuaren 23a - Paris, 1970eko martxoaren 15a) armeniar jatorriko frantses antzerkigilea izan zen. Surrealista, absurduaren antzerkiaren bultzatzailea eta Bertold Brechten jarraitzailea izan zen, eta azkeneko urteetan satira nagusitu zen haren antzerkian.\nBizitza.\nArthur Kislovodsken, Errusiar Inperioan, jaio zen armeniar jatorriko famili aberats batean, baina 1917ko Urriko Iraultzaren ondorioz dirurik gabe geratu zena. Frantsesa izan zen bere lehendabiziko hizkuntza hala irakatsi ziotelako, eta 1924an Parisera joan zen bizitzera.\nParisen surrealismoari lotutako pertsonak ezagutu zituen eta \"Discontinuit\u00e9\" izeneko egunkari surrealista argitaratu zuen. Bigarren Mundu Gerraren ostean, antzerkia idazten hasi zen. Haren lehenengo antzerki lana \"La Parodie\" (1947) izan zen, Bertolt Brecht antzerkigile eta poetaren eragina nabari zuena.\n1970ean bere buruaz beste egin zuen."}
{"id": "63101", "revid": "44506", "url": "https://eu.wikipedia.org/wiki?curid=63101", "title": "Saint Martin", "text": "Saint Martin edo Saint-Martin, Karibe itsasoan dagoen Frantziako itsasoz haraindiko kolektibitatea da. 2007ko otsailaren 22an gaur egungo itsasoz haraindiko kolektibitatearen \"statusa\" lortu zuen, Guadalupetik bananduta. Kolektibitatea San Martin uhartearen iparraldeko aldeak eta gertuko uhartetxoek osatzen dute. San Martin uhartearen hegoaldeko aldeak Sint Maarten du izena eta Holandarren Antilletako bat da.\nHistoria.\nSaint Martin uhartean karibeak eta arawakak bizi ziren. Frantziak uhartea okupatu zuen 1626 inguru, espainiarrak kanporatu eta 1648 Herbehereetako koroarekin ituna sinatu zuen uhartea banatzeko.\nErresuma Batuak XVIII. mendean eta XIX. mendeko hasieran uhartea okupatu zuen. Baina 1815eko Parisko itunari esker betirako Frantziar boterepean geratu zen. Horrela, Saint Martin Saint Barthelemyrekin batera Guadalupeko azpiprefektura bihurtu zen.\n2003ko abenduaren 6an bertako biztanleak Guadalupetik independentzia bozkatu zuten eta 2007ko otsailaren 22an itsasoz haraindiko kolektibitatearen \"statusa\" lortu zuten.\nGeografia.\nSan Martin uhartea menditsua da oso, iparraldeko aldiaren mendixka nagusiak honako hauek dira: Paradis mendigaina (424 m), Careta mendia (401 m), Flagstaff (390 m), Frantzia mendia (387 m), Akordioetako mendia (322 m), Marigot mendixka (307 m) eta O'Reilly mendia. Mendien artean, haranak daude nagusiak Colombier (sakonena), Car\u00e9ta, Grand-Fond, Moho, Petit-Fond, Jones-Gut eta Lotterie izaki eta ordokiak: Bellevue, La Savanne, Concordia edo Quartier d'Orl\u00e9ans.\nKolektibitaren barruan Tintamarre eta Pinel uhartetxoak ere daude eta penintsula txiki bi ditu: Bluffeko muturra eta N\u00e9ttl\u00e9.\nHerri nagusiak, Marigot hiriburuaz gain, Grand-Case, Rambaud, Colombier, Cul-de-sac eta Quartier d'Orl\u00e9ans dira.\nPolitika.\nAdministratiboki, Saint Martin Frantziako \"commune\" zen Guadalupeko itsasoz haraindiko eskualdearen barruan, baina 2007an itsasoz haraindiko kolektibitate independente bihurtu zen.\nSaint Martin Europar Batasunaren barruan dago, hori dela eta, euroa da txanpon ofiziala (nahiz eta estatubatuar dolarra ere onartzen da).\nLurraldeko biltzarrerako (frantsesez: \"Conseil territorial\") lehenengo hauteskundeak 2007ko uztailaren 15ean egin ziren eta Louis-Constant Fleming presidente bihurtu zen.\nDemografia.\nUhartearen frantziar aldeak 53,20 km\u00b2 azalera du eta 2004ko urrian 33.102 biztanle zituen."}
{"id": "63103", "revid": "336", "url": "https://eu.wikipedia.org/wiki?curid=63103", "title": "Robert Adam", "text": "Robert Adam (Kirkcaldy, 1728ko uztailaren 3a \u2212 Londres, 1792ko martxoaren 3a) arkitekto neoklasiko, etxe barruko eta altzari-diseinugile eskoziarra zen.\nBiografia.\nKirkcaldyn (Eskozia) jaioa, William Adam (1689\u20131748) arkitekto famatuaren bigarren semea zen. Bere aitaren irakaspenak jaso zituen eta bera hildakoan, James eta John anaiekin lan egin zuen.\nAditu askoren ustez XVIII. mende amaierako arkitektorik gailena da. Hortaz aparte, Ingalaterrako eta Eskoziako arkitektura neoklasikoaren pizkundearen aitzindaria izan zen.\nIkasketak.\nRobertek Edinburgheko Royal High Schoolen ikasi zuen. Ondoren, 1743an, Edinburgheko Unibertsitatean ikasten hasi zen. Hala ere ezin izan zituen ikasketak amaitu gaixotasun bat harrapatu zuelako. 1746an, John anaiarekin aitaren laguntzaile izan zen. 1748an, aita hil zenean, negozio familiarraren jabe egin ziren.\n1754an Frantzia eta Italia bisitatu zuen \"Grand Tour\"rari ersker. Bertan arkitektura klasikoa ikasi zuen Charles-Louis Cl\u00e9risseau arkitekto frantsesa eta Giovanni Battista Piranesi italiarrarekin.\nNegozioak.\n1758an Erresuma Batura bueltatu zen. Han, Londresen, James eta John anaiekin altzairu-diseinuan jardun zen. Palladianismoa modan zegoenez, Robertek hainbat etxe diseinatu zituen estilo horri jarraituz. Dena den, estiloz aldatzen joan zen Aitzinako Greziako arkitekturan, arkitektura bizantziarrean eta barrokoan oinarrituz."}
{"id": "63108", "revid": "152887", "url": "https://eu.wikipedia.org/wiki?curid=63108", "title": "Indonesiaren banaketa administratiboa", "text": "Indonesiako banaketa administratiboa 34 probintziatan () egiten da: bakoitza erregeordetza () eta hirietan () banaturik dago. Bi horiek barrutietan (') banatzen dira eta horiek ' eta \"\" edo herrietan. Probintzia guztiek beren gobernadorea eta kontseilu legegilea dituzte.\nAceh, Jakarta, Yogyakarta, Mendebaldeko Papua eta Papuak estatus berezia dute."}
{"id": "63110", "revid": "119347", "url": "https://eu.wikipedia.org/wiki?curid=63110", "title": "Kemi", "text": "Kemi () Botniako golkoaren ertzean eta Kemi ibaiaren itsasadarrean dagoen Lappi eskualdeko hiria da. Oulurekin batera, Finlandia iparraldeko industria-hiri ezagunena da eta Kemi-Tornio Ardatza izeneko eskualde ekonomikoan dago, alegia, Lappiren motore ekonomikoa den eskualdean. Azaleraren zati nagusia itsas eremua da eta 95,27\u00a0km\u00b2-ko lur-azalera baino ez dauka; ondorioz, Lappi osoko hiri txikiena da. Hiriaren azpiegitura nagusia portua da eta bertako itsas merkataritza bideei esker batik bat, Ardatza Finlandiako BPG per capita handiena duen bosgarren azpieskualdea da. Kemiko parke nazional bakarra ere Botniako badian dago, Per\u00e4meri Parke Nazionala. Bertan, itsas fauna basatia industriaguneko kutsaduratik babesturik dago eta bisitariek hiria osatzen duten ehunka uharteak bisitatzeko aukera dute. Eskualdeko lau itsas udalerritako bat izateaz gain, biztanle gehien dauzkan Lappiko hirugarren hiria ere bada, guztira, 22.500 bat lagun. Gehienak industrian diharduten langileak direnez, alderdi komunistak eta SESBek hiriko giro politikoan izan duten eragina izugarria izan da. 1960ko hamarkadaz geroztik, hau da, Kemiko Ostegun Odoltsua eta greba bortitzak izan zirenetik hiria \"Punaisena Kemin\u00e4\" (euskaraz, \"Kemi Gorria\") izenaz ezaguna da herrialdean.\nHiriaren ezaugarri eta ondasun nabarmenenak, Orlov diamantearen erreplika eta Finlandiako erregearen koroa dauden Harribitxi Galeria, Historia Museoa, izokin koloreko eliza luterano ikusgarria, urtero izotzez eta elurrez bakarrik eraikitzen den Elur-gaztelua edo Lumilinna eta, hogeita hamar urtez Botniako badiako merkataritza-bideak neguan irekirik mantentzeaz arduratu zen eta gaur egun ibilaldi turistikoak baino egiten ez dituen Sampo izotz-hauslea dira.\nAzkenik, aipatzekoa da azken urteotan Finlandiako Gobernuak laguntzak eman dituela udalerri fusioak gauzatzeko eta 2013rako, azpieskualde guztia hiri-federazio moduko entitate bat bihurtzeko proposamena adostu dutela Itsas Lappi osatzen duten udalerriek.\nIngurunea.\nKemi Finlandia iparraldeko Lappi eskualdearen hego-mendebaldean dago, Itsas Lappi izenaz ezaguna den lurraldean. Hain zuzen ere, hiria izena zor dion Kemijoki edo Kemi ibaiaren itsasadarrean eraiki zuten, hau da, ibaiak bere urak Botniako golkora isurtzen dituen eremuan. Beraz, Kemi itsasertzean dagoen eskualdeko lau udalerrietako bat da eta, Simo bizilagunarekin batera, hegoalderen dagoena. Ondoko udalerriak Simo ekialdean, Keminmaa iparraldean, eta Tornio hiria mendebaldean dira; horiekin eta Tervola udalerriarekin batera, Kemik Kemi-Tornio Ardatza izenaz ezaguna den azpieskualdea osatzen du, Lappiren erdigune ekonomiko eta industriala den azpieskualdea. Suediar muga, bestalde, 20\u00a0km ekialdera dago. Hiriak gaur egun 747,44\u00a0km\u00b2-ko azalera du, dena den, %86,2 Botniako badiako ur-eremu gazia da; lur-eremuak 95,27\u00a0km\u00b2 baino ez du hartzen. Hala, Kemi eskualdeko udalerri txikiena da. Industriak eta orokorrean eraikitako lurzoruak azalera ehuneko handiena bereganatu duen Lappiko udalerria den arren, eskualdeari ospea eman dion taigak edo baso borealak ere bere lekua du hirian eta baso mota hau osatzen duten haltzadiak, izeidiak, makaldiak, pinudiak, sahastiak eta urkidiak ipar-mendebaldean, eta hegoalde-mendebaldean dauden uharte handi eta zaharrenetan hazten dira.\nHiria zirkulu polar artikoaren azpian dago, 120 bat km hegoaldera, baina eskualde azpiartikoan; horrenbestez, Lappin ezaguna den gauerdiko eguzki fenomenoa ez da bertan gertatzen. Hala ere, eguzkiaren argitasuna udalerriko zeruaren jabe izaten da ekainean eta uztailaren hasieran. Bestalde, Kemiko klima nagusia azpiartikoa da. Tenperaturak leunak izaten dira udaran, baina neguak hotzak eta luzeak izan ohi dira. Hilabete hotzenetan, urtarriletik apirilera, Botniako badiako ura izoztu egiten da eta hiriaren 644,85\u00a0km\u00b2-ko ur-gazi azalera, izotz-pista erraldoi bihurtzen da. Kemiko portua libratu eta merkataritza-bideak irekirik mantentzeko izotz-hausleak erabiltzen dira, horien artean gaur egun helburu bakarra aisia duen Sampo izotz-hauslea. Ipar argiak, azkenik, nahiko ohikoak izaten dira neguko gau ilun eta oskarbietan; irail eta martxo bitartean bi gautatik batean izaten den fenomenoa da, urrian eta martxoan bereziki.\nBotniako golkoak kostaldeko hiriaren azalera ehuneko handia hartzen du: %86,2. Dena den, itsasoa ez da Kemiko ur-eremuaren erantzule bakarra; ur gaziko 644,53\u00a0km\u00b2-ez gain, tamaina txikiko aintzirek eta ibaiek ere azalera hori osatzen dute. Aintzira hauen artean daude, besteak beste, Ahvenj\u00e4rvet laku-multzoa, Takalahti txikia eta izen bereko auzoaren bihotza den Takaj\u00e4rvi. Botniako badiako urak zikin zeuden garaian, kemiarrek Takaj\u00e4rviko hareatzetara joateko ohitura hartu zuten eta gaur egun udako egun epel eta atseginetan aintzira herritarrez betetzen da. Hiria zeharkatzen duten ibaiak, bestalde, V\u00e4h\u00e4 Ruonaoja meharra eta Lappi ipar-ekialdetik hego-mendebaldera bitan zatitzen duen Kemijoki ospetsua dira. Kemi ibaia edo Kemijoki Errusiaren mugan dagoen Urho Kekkonen Parke Nazionalean sortu, Rovaniemi hiriburutik igaro eta Kemin itsasoratzen da; guztira, 552\u00a0km-ko ibilbidea du. Finlandiako eta eskualdeko historian garrantzi handiko ibaia da, mendeetan iparraldeko garraiobide nagusia izan baita. Hala nola, Ekialdeko Lappiko basoetako enborrak Kemijokiren uretan zehar iristen ziren Botniako badiaraino.\nKemi ibaiaren itsasadarra ehunka uharte eta irla txikik betetzen dute. Urtaroaren arabera itsas-maila aldatzen denez eta noizbehinka harkaitz berriak ere azaleratzen direnez, zaila da uharteen kopuru zehatza ematea. Dena den, udalerriaren azaleran berrehunen bat zenbatu dituzte. Gutxi batzuetan etxeak eta azpiegiturak ere aurki daitezke, sasoia bertan igarotzen duten udatiarrak baitaude. Uharte handi eta garrantzitsuenen artean daude, besteak beste, portua dagoen Ajos, hiritik gertu dauden Pajusaari, Kuivanuoro, Sotisaari eta Veitsiluoto, udako etxe asko dauden Selk\u00e4saari, eta Botniako Badiako Parke Nazionala osatzen duten Iso-Huituri eta hegoaldeko muturrean dagoen Selk\u00e4-Sarvi. Azkenik, aipatzekoa da antzina uharte bat izan zen eta gaur egun udalerriko hirigunea den Sauvosaari.\nHain zuzen ere, Botniako badian dago Kemiko parke nazional bakarra:\nHamaika uharte horietan, hirurogeiren bat hegazti espezie ikus daitezke, ur-hegaztiak batik bat. Multzo honen barruan, esanguratsuak dira besteak beste, ahate buztanluzeak, ahatebeltz hegazuriak, aliota arktikoak, antxeta txikiak, antzara hankagorriztak, arrano arrantzaleak, belatxarreak edo bele txanodunak, bernagorri arrunt eta ilunak, borrokalariak, buztanikara zuriak, ipurzuri arruntak, erroiak, eskandinaviako lagopodoak, garai batean arriskuan izandako harri iraulariak, hegaberak, ipar-gailupak, udaberri-lore goiztiarrekin batera parke nazionalaren ikurra diren eta babesturik dauden ipar-txenadak, istingorrak, itsas mikak, kaio beltza, hauskara, ilun eta mokohoriak, kuliska pikart eta zuriak, kurlinta bekaindunak, larre-buztanikarak, lertxun hauskarak, marikoi isatslaburrak, martin hegazuri babestuak, murgilari handiak, negu-txontak, okil handiak, pottorroak, sasi-txinboak, temminck txirriak, txenada arrunt eta txikiak, txirri arruntak, txirritxo handiak, ubarroi handiak eta zuhaitz-belatzak .\nUgaztunen eta arrainen taldea, azkenik, badiako izokin eta sardinzar ospetsuek, perkek, lutxoek, salvelinoek, ijito-sardinek, lutxoperkek, koregono zuriek, itsas txakur arruntek, grisek eta marmolaireek, izurde albozuriek eta muturzuriek, eta mazopek osatzen dute.\nHistoria.\nLappira iritsi zen lehen gizarte antolatua, Izotz Aroaren ondoren, iparraldeko klima leuntzen eta glaziarrak urtzen hasi zirenean iritsi zela uste da, k. a. 6000. urte inguruan. Mendeetan eratu zen kulturari Komsa edo Gorrav\u00e1rri izena ematen zaio eta Ozeano Artikoaren kostaldean ezarri zirenez batik bat, Ipar Itsasoko lehen Fonsa kulturako tribuekin harreman estua izan zuten. Nahiz eta oraindik iparraldeko jatorrizko biztanleen, samien jatorria ezezaguna den, badirudi tribu hauen eta beranduago (Harri Aroan) Eskandinaviara ekialdetik sartu ziren herri uraldarren nahasketaren ondorioa direla. Hasiera batean, hauen lurraldea Ozeano Artikoan hasi eta Finlandia, Norvegia eta Suedia erdialdean bukatzen zen eta ehizatik, fruitu-bilketatik eta arrantzatik bizi ziren gehienbat. Nomadak ziren, ehizakiaren atzetik ibiltzen zirenez, sasoiaren arabera bizilekuz aldatzen baitzuten. Inguruan aurkitu diren biztanle hauen aztarna zaharrenak Keminmaako Keski-Penikka muinokoak dira; hiriaren mugetan aurkitu diren objektu zaharrenak, bestalde, I. mendekoak diren eta hegoaldeko tavastiar edo ekialdeko kareliarrek eramandako burdinezko tresna batzuk dira .\nTestigantzarik ez dagoen arren, historialariek, lehen egonlekua suediarrek XIII. mende hasieran eraiki zutela uste dute. Egonleku hau Botniako golko osoaren nagusitasuna bermatzeko edo Kemijokiren itsasadarretik ipar-ekialdeko Laponiako merkataritza-bideak kontrolatzeko eraikiko zuten segur aski. Hiriaren lehenbiziko idatzizko aipamena, aldiz, 1329. urteko Magnus Eriksson erregearen gutunean dago, antzinako Ostrobotnia eta Vestrobotnia probintzien arteko muga erabakitzen ari zela, \"Kemi\" izeneko herrixka bat aipatzen baitu erregeak. Gutun honetan, bi probintzien arteko muga Kemi ibaian ezarri zen eta, honela, herrixka, Ostrobotniaren barruan eta Turkuko artxidiozesiaren menpe gelditu zen. Hasiera batean, herri honen lurraldea itsasadarretik Rovaniemira, eta bertatik Haukipudas herriraino iristen zen, eta parrokia honen erdigunea zen eliza nagusia, gaur egun udalerria den Keminmaan zegoen. Moskutarrek 1473an zurezko eliza zahar hau arpilatu zuten eta ondotik, 1517an, sute handi batek erabat suntsitu zuen. Azkenik, gaur egun oraindik zutik dirauen eta Lappiko eliza zaharrena den Keminmaako harrizko eliza eraiki zuten hiru urte beranduago.\nHasiera batean suediarren aliatuak ziren birkarleak, Botniako badiaren ipar itsasertzaren eta Torne ibarraren jaun eta jabe izan ziren XIV. eta XVI. mendeen artean. Eskualde honetako merkataritzaren joan-etorriak kontrolatzen zituzten eta zerga-biltzaileak ziren; gaur egun herritar hauen nortasuna ezezaguna izaten jarraitzen duen arren, jakina da XVI. mendean eskualdearen eta Laponia osoaren garapena hein handi batean oztopatu zutela eta, azkenik, Erresumaren aurka matxinatu zirela. Mende erdirako garaituak izan ziren eta suediarrek, beren boterea sendotzeko, Torne\u00e5 merkatal-hiria sortzea erabaki zuten. Hiri berria Kemitik pare bat km-ra dagoen Torne ibaiaren itsasadarrean eraiki zuten eta, Torne ibarraz gain, Kemijokiko eta Laponiako ekonomiaren erdigune ere bilakatu zen. Ondorioz, Kemik parrokia erraldoi baten jabe izaten jarraitzen bazuen ere, hiri nagusi baten alboan zegoen itsasertzeko herri txiki bat bihurtu zen. Arrantza-herri honen erdigunea Keminmaan zegoen (Laurilan, zehazki), baina uda aldean, arrantzaleak Botniako badiako uharteetan zituzten egonlekuetara joaten ziren. Bertan, izokin eta sardinzar ospetsuak harrapatzen zituzten eta antzinako txalupen mugikortasun mugatuaren ondorioz, uharteetan gelditu behar izaten zuten sasoiaren zati handia. Selk\u00e4-Sarvi uhartean, esaterako, 300 biztanle zituen arrantza-herri bat bazen XVI. menderako .\nHurrengo mendeak Tornioren itzalpean igaro ondoren, XVIII. mendearen bukaeran, Finlandiaren kontrola izateko Suedia eta Errusiar Inperioaren arteko guduak iritsi ziren. Finlandiako Gerran, azkenean, Errusiar Inperioak herrialdea bereganatu zuen finn nazionalismoaren laguntzaz eta Finlandia, Inperioko Dukerri Handi bihurtu zen. Muonio eta Torne ibaietan jarri zen muga berria, eta herritar asko, ibaiak igaro eta Suediara alde egin zuen. Krimeako Gerra hastearekin eta golkoko itsas-merkataritza etetearekin batera, Tornio hiriak ere bere garrantzia eta nagusitasuna galdu zuen eta, azkenik, merkatal-hiri tituluari uko egin behar izan zion. Kemi Errusiar Inperioaren mendebaldeko muturrean zegoenez eta itsasertzeko herria denez, tsarrak bertan mugako merkataritza garatzea erabaki zuen. Honela, Alexandro II.ak bultzatuta eta bereganatutako eskumen berriei esker, Finlandiako Dukerri Handiak Torniorekin batera Laponiako eta Ouluko probintzien garapena babestuko zuen hiri bat sortzea erabaki zuen Kemi ibaiaren itsasadarrean. Lindqvist arkitektoak disenatutako merkatal-hiria aurrera atera zen eta, azkenik, 1869. urtean, Laurila herria alde batera utzi eta Kemi hiria Sauvosaari uhartean birsortu zen. \"Kaupunki\" \u2013\"Hiri\"\u2013 tituluak zeramatzan abantailei esker, merkataritza garatu eta hirian botere handiko burgesia eratu zen. Burgesia txiki honek basogintza industriaren alde egin zuen eta 1893. urtean, Kemi Oy konpainia ospetsua fundatu zuen. Ekialdeko Lappiko baso hostotsu eta sakonetako enborrak Kemijokiren bidez iristen ziren hirira eta enpresak Laitakarin eraiki zuen zerrategian egur hori moldatzeaz arduratzen ziren, ondoren, salgaia Kemiko portutik esportatzeko. Industrializazio hau bultzatzeko garraiobide berri eta modernoak ere behar ziren eta horrela, azpiegitura berriak eraikitzen hasi ziren eskualdean; hala nola, Oulu hiriburuarekin bat egingo zuen Oulu-Tornio trenbidea 1903an bukatu zen, Ekialdeko Lappirekin batuko zuen Laurila-Kelloselk\u00e4 trenbidearen lehen fasea Rovaniemin amaitu zen 1909an, eta Torne ibarrarekin lotuko zuen Kolariko trenbidea, aldiz, 23an iritsi zen Karunkira. Bestalde, Kemi ibaiaren arroaren inguruan sortu zen urre grinak ere, diru asko mugiarazi zuen garaian eta horrela, hiriaren lehenbiziko urre-aroa hasi zen. Ordukoak ditugu Kemiko eliza, Lappi eskualdeko lehenbizikoa izan zen eskola, antzinako udaletxea, tren-geltokia eta portu zaharra .\nXX. mende hasieran, Iraultza ondoren Errusian zebilen giro nahasiari probetxu atera nahian, finlandiarrek independentzia aldarrikatu zuten 1917an. Independentzia kontuan finlandiar gehienak ados zeuden arren, bi alderdi nagusienen botere nahiak herrialdea Gerra Zibilera bultzatu zuen. Oulu, Tornio eta Kemi, Sobiet Batasunaren laguntza zuen Armada Gorriak kontrolatzen zuen Finlandia iparraldeko eremu bakarra zen. Hiri hauetako herritar gehienak industrian ziharduten langile sozialistak zirenez, Gerra Zibila deklaratu zen unean bertan, hiria Armada Gorriaren menpe ezarri zen. Dena den, Gerra Zibila galdu ostean, Finlandia herrialde subirano bihurtu zen eta administrazio berriak Ouluko probintzia zatitu, Lappiko probintzia berria sortu eta Rovaniemi hiriburu izendatu zuen 1938an. Hiriburu berriak Kemik edo Torniok zuten nagusitasuna ez zuen arren, izendapen horren arrazoi ofiziala, hiriburua, Petsamoko nikel-meatzea kontrolatzeko gai zen hiria izango zela izan zen. Askoren ustez izendapen horrek mendeku kutsua izan zuen, bi hiriek Gerra Zibilean Armada Gorriari laguntza eman baitzioten; dena den, iparraldera zuzendutako azpiegitura berri guztiak Rovaniemira iristen hasi ziren itsas hiri industrialen kaltetan .\nHerrialdea berpizten hasi zenean, urte batzuk geldituta izandako hiriko industriak garatzeari ekin zion berriro ere. 1920ko hamarkadan beste enpresa berri bat sortu zen, Veitsiluoto Oy ospetsua. Laitakari uhartean zegoen zerrategia ere, izandako hiru sute handiekin batera, handitzen eta eraberritzen joan zen, eta industriak izandako iraultzagatik batik bat, hiriko biztanleriak gorakada izugarria izan zuen; Kemi 3.500 biztanleko herria izatetik 17.000 biztanle izatera pasa zen. 1939. urtean, Ajos uharteko portu berria eraikitzen bukatu eta Kemi-Tornio aireportua ireki zuten; 30eko hamarkada oparotasunaren garaia izan zen. Baina, hiriaren bigarren urre-aro honetan, Bigarren Mundu Gerrak eztanda egin zuen kontinente zaharrean. Herrialdeak bere independiente estatusa mantendu nahian eta SESB bere lurraldetik urruntzeko helburuarekin, Hirugarren Reicharekin bat egin zuen. Norvegiatik iritsitako tropa alemaniarrak eta Suediar Boluntarioen Taldea hirian egokitu ziren eta Botniako golkoaren defentsa antolatzeari ekin zioten. Kemiar gehienak August M\u00e4kiniemi koronelaren agindupeko 27. Infanteria-erregimentuan zeuden. Hain zuzen, JR 27ak Neguko Gerran borrokatu eta Raateko guduko garaipenenean bete betean parte hartu zuen. Aipatzekoa da sobietarrek ez zutela hiria behin ere bonbardatu, ez erasotu Neguko eta Jarraipenaren gerretan. Dena den, joera hau Laponiako Gerrarekin aldatu zen. Hain zuzen, Finlandiak SESBekin Moskuko armistizioa izeneko bake-akordioa sinatu zuen, eta horrek, alemaniarrak Finlandiar lurretatik botatzea eskatzen zuen. Laponiako Gerra hasi zen. Lappin zeuden 200.000 soldadu alemaniarrek bizilagun den Norvegiara, Reicharen herrialde satelitera alde egitea pentsatu zuten, baina ihes egin baino lehen, Lothar Rendulic ofizialak probintzia osoa suntsitzeko agindua eman zuen. Kemi eta Tornioko portu estrategikoak ziren probintziako azpiegitura baliotsuenak eta, hain zuzen, bertan izan zen gerra osoko bataila odoltsuena, Tornioko gudua. Kemiren okupazioaren ostean, 1944ko urri hasieran izan zen Tornioko gudua eta bertan, guztira, bi mila soldadu alemaniar eta finlandiar hil ziren eta Kemi eta Tornio bizilagunak errauts-hiri bihurtu ziren. Alemaniarrak eta hiriak galtzaile nagusiak izan ziren, baina finlandiarren garaipenak, behintzat, hirien berreraiketa arindu zuen hein handi batean. Gudu honetan, alemaniarrek 132 kemiar zibil bahitu zituzten eta hauek hiltzeko mehatxua egin zuten. Dena den, azkenean, bahituak urriaren 11ean askatu zituzten eta bahitzaileak, aldiz, fusilatuak izan ziren .\nAspalditik arrantzaleak eta ehiztariak joan izan dira udan bertako uharteetara, batik bat, badiako izokin eta sardinzar ospetsuak arrantzatzera. Selk\u00e4-Sarvi uhartean, esaterako, 300 biztanle zituen arrantza-herri bat bazen XVI. menderako. Hala ere, motoredun txalupen sarrerarekin batera, XX. mende hasieran udako arrantza-herri hauek bertan behera uzten hasi ziren. Debekuaren urteetan, aldiz, 1919 eta 1932. urteen artean, irla hauek kontrabandoaren uharteak bihurtu ziren. Zamariak bertan gordetzen zuten salgaia (1924. urtean Botniako badian hondoratutako alemaniar itsasontzi batetik lortutako salgaia, batik bat), eta suediar mugaren ondoan egotearen ondorioz, mito ugari sortu zen uharte hauen inguruan. Uharte madarikatu eta izugarri bihurtu ziren.\nBigarren Mundu Gerra osteko urteetan, Finlandiak izugarrizko hazkuntza izan zuen ekonomikoki eta gizarte eta politika egonkortasuna lortu zuen. Gerra osteko herrialde pobre bat izateari utzi, Gerra Hotzean neutral aldarrikatu, NBEk ezarritako isuna ordaindu eta 40 urtetan, teknologikoki munduko estatu garatu eta jakintsuena bihurtu zen, merkatuko izugarrizko botere ekonomikoarekin eta bizi maila altuarekin. Hasiera batean, Mundu Gerran Rovaniemi hiriburua erabat suntsituta izan zenez, Kemik Lappiko hiriburu administratiboaren funtzioa bete zuen. Dena den, funtzio hau berreraiketa lanek iraun zuten bitartean baino ez zuen bete, 1945etik 1947ra.\nHamarkada hau oso gogorra izan zen langileriarentzat, hala nola, 1949ko uztailaren 1ean, Gizarte Gaietako Ministerioak Kemi Oy enpresa langileen %30-40 kaleratzera behartu baitzuten. Honela, 260 bat langile bidali ostean, hiriko gertaera lazgarriena bizi izan zen, Kemiko Ostegun Odoltsua. Kaleratzeen ostean, grebak bizitu egin ziren. Poliziaren eta langileen artean giroa nahastu egin zen eta SKP alderdi komunistak esku-hartu eta Kemiko langile guztiak bildu zituen abuztuaren 18an ospatu zen manifestazioan. Manifestazio baketsu bat zirudien ekitaldia sarraskia bihurtu zen. Polizia armatua, ekitaldia sakabanatzeko asmoz, tiroka hasi zen eta tiroketa horretan, bi grebalari hil ziren; Felix Pietil\u00e4 ospetsua, eta kotxe baten azpian harrapaturik gelditu zen Anni Kontiokangas gaztea. Hilketa hauen 127 erantzuleak epaituak izan ziren arren, Alderdi Komunistak eta Kemiko herriak ez zuten epaia nahikotzat jo. Alderdi Komunistak udal hauteskundeak irabazten zituen behin eta berriz eta horregatik, 50eko hamarkada guztian, sobieten aldeko taldeek greba eta buruhauste handiak eman zizkioten poliziari inguruan. Muturreko alderdi ezkertiarrak legez kanpo utzi zituen Gobernuak eta iraultza saiakera ugari izan zen bertan. Hain zuzen, hiriak gaur egun oraindik mantentzen duen \u00ab\"Punaisena Kemin\u00e4\"\u00bb izengoitia irabazi zuen, \u00abKemi Gorria\u00bb euskaraz. Industria automatizazioak eta mekanizazioak kaleratze asko ekarri zituzten hurrengo bi hamarkadetan eta hiriak ezin izaten zuen langabe horiei lanpostua emango zieten enpresa berriak erakarri. Dena den, 1964an Tornion eta Outokumpu Oyj enpresak 1968an Keminmaan ireki zituzten altzairu herdoilgaitz fabrika eta kromita-meatzea nahikoak izan ziren langabezia krisiari aurre egiteko. 67an hiriak inoiz baino biztanle gehiago zituen, 29.830 lagun. Hala ere, 1970eko hamarkadako krisiaren ondorioz, biztanle-kopurua gutxinaka jaisten hasi zen gaur egunera arte .\nHiriko azpiegitura nagusiak hemendik aurrera iritsi ziren, hala nola, 1965. urtean Kemi-Tornio Ardatzeko L\u00e4nsi-Pohja Ospitalea ireki zen. Gainera, kultura tradizio handiko hiria denez, Udalak hiru fasetan Kemi eraberritzea pentsatu zuen; horrela, 1977. eta 90. urteen artean, Arte Museoa, Liburutegi Nagusia, Auditoriuma eta Kulturetxea eraiki zuten. Bestalde, 1997. urtean, Kemi-Tornioko Zientzia Aplikatuen Unibertsitatea eta Meri-Lappi Institutua ere ireki ziren. 1990ean, azkenik, gaur egun 500 langile gaitu dituen Digipolis Kemin Teknologiakyl\u00e4 edo Teknologia Zentroa ireki eta Per\u00e4meri Parke Nazionala sortu zen .\n90eko hamarkadan izan zen krisialdi ekonomikoaz gero, industria garai berrietara moldatu zen. Enpresen fusioak izan ziren; Kemi Oy eta Veitsiluoto Oy, gaur egun zelulosa orea ekoizten duten nazioarteko bi enpresa nagusiekin bat egin zuten, Mets\u00e4-Botniarekin eta Stora Ensorekin hurrenez hurren. Udalak hirian beste sektore batzuk garatzearen aldeko apostua egin zuen eta negu-turismoa bultzatzea erabaki zuen. Gaur egun, turismoak diru-sarreran duen pisua hazten ari den arren, industria ezinbestekoa izaten jarraitzen du eta hiriko ekonomia guztiz baldintzatzen du. Kemi-Tornio Ardatza Lappiko BPG per capita handiena duen azpieskualdea da; Finlandiako bosgarrena Mariehamn, Helsinki, Salo eta Loviisa ondoren .\nAdministrazioa.\nBanaketa.\nHiriaren 95,27\u00a0km\u00b2-ko lur-azalera sei barrutik eta hamasei auzok osatzen dute. Barrutiak Lehena edo Sauvosaari, Bigarrena edo Koivuharju, Hirugarrena edo Kivikko, Laugarrena edo Syv\u00e4kangas, Bosgarrena edo Hepola, eta Seigarrena edo Merikemi dira. Hirigunea eta alde zaharrena, izen bereko barrutian dagoen Sauvosaari auzoa da eta bertan, Kemi berezi egiten duten eraikin eta azpiegitura nagusienak daude; hala nola, L\u00e4nsi-Pohja Ospitalea, kirol-portuak, Lumilinna edo Elur-gaztelua, Eliza edota bigarren hezkuntzako Kemin Lyseon Lukio. Kivikko eta Syv\u00e4kangas barrutiak bizitegi-barrutiak dira eta Sauvosaarirekin eta Koivuharjurekin batera, biztanle gehien dituztenak; esate baterako, 2008an Koivuharjuk 6.264 biztanle zeuzkan, Syv\u00e4kangasek 5.107, Sauvosaarik 4.554, eta Kivikkok, azkenik, 4.129. Hepola, bestalde, industria-barrutia izateagatik da ezaguna eta bertan daude, esaterako, portua, Stora Enso enpresaren fabrika eta industriagunea; dena den, hirigunetik aparte eta barruti honen barruan dagoen herri-auzo txiki bat ere bada, 2.500 biztanle inguru dituena. Merikemi, azkenik, barruti hutsa da eta Botniako badiako ehunka uharteek osatzen dute. Aspaldian egonleku egonkorrak zeuden arren (Selk\u00e4-Sarvi uhartean, besteak beste, 300 biztanleko arrantza-herri bat bazen XVI. mendean), gaur egun, udatiarren etxebizitza batzuk baino ez daude, gehienak Selk\u00e4saari uhartean.\nLehen esan bezala, guztira, hamasei auzo daude hirian: Sauvosaari barrutia osatzen duten Sauvosaari herrigunea, Peurasaari eta Karjalahti merkatal-auzoa; Koivuharju ostzen duten Karihaara industrialdea, Koivuharju eta aireportua dagoen Paattio auzoak; Kivikko biztanletsuaren Kivikko, Nauska eta Tervaharju; Syv\u00e4kangasko Ritikka, Syv\u00e4kangas eta aintzira ospetsua dagoen Takaj\u00e4rvi auzoak; Hepola barrutia osatzen duten Ajos industriala, Hepola herrixka eta Rytikari; eta Merikemi soila. Biztanle gehien dituzten auzoak Sauvosaari 3.400ekin, Koivuharju 3.021 herritarrekin, Paattio 2.272rekin, Syv\u00e4kangas 2.146 lagunekin eta 2.049ko Takaj\u00e4rvi dira .\nGarraio azpiegiturak.\nKemi Finlandiako industria-hiri nagusietakoa izan denez, iparraldeko muturretik hegoaldera salgaiak esportatu eta inportatzeko garraiobideen beharra izan du betidanik, ondorioz, gaur egun, hoberen komunikatuta dagoen Lappiko hiria da. Azpiegitura hauen artean, Europako itsas-hiri nagusienekin bat egiten duen portua, Helsinkirekin airez egunero elkartzen duen aireportua, herrialdea zeharkatzen duen Valtatie 4 eta 29 autobideak, eta VR-Yhtym\u00e4 garraio-konpainiaren trenbide-sarea daude.\nKemi-Tornio Ardatzeko eta Lappiko gainontzeko udalerriekin bat egiteko garraiobide erabiliena autoa da. Hiritik bi autobide igarotzen dira, Finlandia hegoaldetik iparraldera zeharkatzen duen Valtatie 4 eta Kemitik (zehazki Keminmaatik) Torniora doan Valtatie 29 autobideak. Lehenbizikoa, herrialde osoko autobide luzeena da eta, guztira, Helsinkitik Utsjokira, 1.295\u00a0km-ko luzera du. E8a eta E75a osatzen duten autobideetako bat da eta Oulu eta Rovaniemi hirietatik igarotzen denez, kemiarren autobide erabiliena ere bada. Valtatie 29a, bestalde, herrialdeko autobide motzena da, 16\u00a0km baino ez baitauzka. Keminmaatik Torniorako bidea egiten du eta Suediako mugaraino iristen da. Kemi-Tornioko garraio-azpiegituren bizkarrezurra da. Lehen esan bezala, autoa garraiobide erabiliena den arren, ez da autobide hauen gainean dabilen ibilgailu bakarra. Veljekset Salmela eta ExpressBus konpainien autobusek ere, hiria suediar Haparanda, Tornio, Kuivaniemi, Keminmaa, Tervola, Simo, Rovaniemi eta Oulu udalerriekin lotzen dute .\n Valtatie 4: Helsinki-Lahti-Jyv\u00e4skyl\u00e4-Oulu-Rovaniemi-Utsjoki\n Seututie 920: Kemi-Portua (Ajos)\n Seututie 926: Kemi-Rovaniemi\nBestalde, aipatzekoa da Finlandiako Gobernuaren VR-Yhtym\u00e4 garraio-konpainiaren trenbide-sarea hiritik igarotzen dela. 1903an eraiki zen Kemiko geltokitik Oulu-Tornio trenbide nagusia bakarrik pasatzen den arren, trenbide honetako Oulu, Tornio eta Laurila geltokietatik herrialdeko trenbide guztietara irits daiteke. Tornioko geltokitik, Kolari trenbidearen bidez, Tunturi Lappiraino eta Yll\u00e4s eski-estazioraino irits daiteke; Laurilatik Kelloselk\u00e4 trenbidea hartuz gero, Rovaniemi eta Ekialdeko Lappiraino joan daiteke; eta azkenik, Oulutik Finlandiako gainontzeko hirietara eta Errusiaraino ere joateko aukera dago. Historian garrantzia handiena izan duen trenbidea Laurila-Kelloselk\u00e4 da. Trenbide guztia 1942ra arte bukatu ez zen arren, 1909rako Rovaniemiraino iristen zen eta honen bidez, Ekialdeko Lappiko egur preziatuak garraiatzeko modu berri eta azkarrago bat lortu zuten Kemiko enpresariek eta era berean, hiriko industria garatu eta herritarren bizi-maila hobetzea lortu zuten. Kemiko geltokian hasten den bigarren mailako trenbide bat ere bada, Ajosko trenbidea, bertatik Ajosko porturaino doan eta 11,5\u00a0km baino ez dituen trenbidea .\nItsas Lappiko aireportu txikia, Kemi-Tornio aireportua, Keminmaako Lautiosaari auzoaren eta Kemiren ipar muturrean dagoen Paattio auzoaren artean dago. Finavia erakundeak kudeatzen du eta 2.503 m-ko luzera eta 18-36 norabidea dituen asfaltozko pista bakarra dauka. Lappi osoko aireportu zaharrena da, hiriaren bigarren urre-arroan eraiki baitzen 1939. urtean; gainera, Laponiako Gerran alemaniarrek suntsitu ez zuten Ardatzeko azpiegitura garrantzitsuena da portuarekin batera. Aireportutik Helsinki-Vantaara baino ez daude hegaldiak, egunean lau bat, eta bertatik ere beste hainbeste jasotzen ditu. Hegaldi guzti hauek Finncomm Airlines konpainiak antolatzen ditu, aireportuan lan egiten duen enpresa bakarra baita. Azkenik esan, bisitari gehien dituen Lappiko hirugarren aireportua dela eta 2010ean, esate baterako, 96.562 bidaiari igaro zirela bertatik .\nAzkenik, industrian ekoitziako produktuak nazioartera garraiatzeko eta iparraldeko eskualde batek dituen beharrak asetzeko aukera eman duen hiriko azpiegitura nagusia portua da. Finlandia eta Europako itsas hiri nagusienekin bidaia usuak daude eta 2009. urtean, besteak beste, 1,8 milioi tona mugitu ziren bertan. Tornio bizilaguneko portuarekin batuz gero, Finlandiako portu garrantzitsuenetakoa dira.\nKemiko portua.\nLehen esan bezala, hiriko azpiegitura garrantzitsuena eta ekonomian eragin handiena duena portua da. Kemik \u00ab\"kaupunki\"\u00bb (\u00abhiri\u00bb) titulua eskuratu zuenetik izan du portua, alegia, 1869. urtetik. Lehenbiziko portua Sauvosaari herrigunean zegoen eta tamaina txikikoa zen, hala ere, honi esker industria garatzen hasi eta hiria hazi egin zen. Portua laster zahartu zen eta enpresariek produktuak nazioartera zabalduko zituen azpiegitura handiago bat behar izan zuten. 1939. urtean gaur egungo portua eraiki zuten itsasertzan sakonera handia duen Ajos uharte-auzoan eta aurrekoa, etxebizitza berriek ordezkatu zuten. Handik gutxira, Laponiako Gerra iritsi zen eta alemaniarrek suntsitu nahi izan zuten lehen azpiegietura izan zen. Finlandiar soldaduek, hala ere, hondaketa saiakera zapuztea lortu zuten eta ordutik, urtez urte, hazi egin den eskualdeko azpiegitura nagusia da. Hain zuzen, tona gehien mugitzen diren Lappiko portua da, 2009. urtean, guztira, 1,8 milioi tona. Tornio bizilaguneko portuarekin batuz gero, Finlandiako portu garrantzitsuenetakoa dira .\nKemiko portuak hiru kai ditu, Ajosko, Veitsiluotoko eta Olio kaiak; azkeneko honetara, petrolioa eta Lappi eskualde osoa hornitzeko erregaiak iristen dira. Portuan dauden itsasontzien bidaia ohikoenak Hanburgoko, L\u00fcbeckeko, Bremerhavengo, Felixstoweko, Anberesko eta Bilboko portuetara izaten dira. Bestalde, gehien esportatzen diren produktuak papera eta zelulosa-orea dira; inportatuenak, aldiz, erregaiak eta pigmentuak. Inportazioen pisua esportazioena baino handiagoxea da, 2009an 1,13 milioi tona esportatu eta 1,17 tona inportatu baitziren .\nTurista gehien erakartzen dituen ikuskizunaren etxea, alegia, Sampo izotz-hauslearen egoitza ere portuan da. 1961. urtean uretaratu zen itsasontzi hau Botniako badiako ur izoztua hausteaz eta merkataritza-bideak irekirik mantentzeaz arduratu zen hogeita hamar neguz. 1991. urtean, berriz, erretiratu eta bisitariak eta abenturazaleak erakartzen hasi zen. Urtarriletik apirilera, ia egunero lau orduko bidaiak antolatzen dira eta ausartenek Botniako golkoko ur izoztuetan igeri egiteko aukera dute; 2007an, guztira, 10.664 nabigatzaile izan ziren bertan .\nHezkuntza.\nPeruskoulu izena duten 7 eta 15 urte bitarteko bost eskola daude udalerrian, biztanleak dituzten barruti bakoitzeko bat, Hepolan, Koivuharjukoa Karihaaran, Kivikkon, Sauvosaarin eta Syv\u00e4kangasen. Finlandiako Hezkuntzan eskolaldi hau bukatzerakoan, ikasleek azterketa bat pasa behar izaten dute hurrengo fasea zein izango den zehazteko. Hala ere, bi fase hauek Kemin daude, bai bokaziozko eskola, Lappi Bokaziozko Eskola izenekoa, baita lizeoa ere, Sauvosaarin daogen Kemin Lyseon Lukio. Bigarren eskola motako ikasketak bukatzean, ikasleek hirian bertan dagoen eta 1992. urtean sortu zen Kemi-Tornio Zientzia Aplikatuen Unibertsitatera (finlandieraz, \"Kemi-Tornion ammattikorkeakoulu\" edo \"KTAMK\") joateko aukera daukate. Finlandiako Hezkuntza eredu ospetsuan oinarritzen den unibertsitate honek, arte ederrak, teknologia, erizaintza eta enpresa ikasketak eskaintzen ditu eta Rovaniemikoaz gain, Lappi eskualde osoan dagoen zientzia aplikatuen unibertsitate bakarra da. Gaur egun, guztira, 2.400 ikasle ditu eta %10a Asia, Errusia eta Afrikatik iritsitako ikasle aurreratuek osatzen dute. Azkenik, aipatzekoa da ekonomiarekin lotura duten ikasketak eskaintzen dituen eta 1997. urtean sortu zen Meri-Lappi Institutua ere .\nOsasuna.\nOsasunari dagokionez, Lappi bi ospitale barrutitan banatua dago eta Kemi, L\u00e4nsi-Pohja Ospitale Barrutia izenekoan dago. Hain zuzen, ospitale barruti honetako ospitalde nagusia, L\u00e4nsi-Pohja Ospitalea edo L\u00e4nsk\u00e4 izenekoa, Sauvosaari auzoan dago. Zortziehunen bat langilek egiten du lan bertan eta barrutiko 65.000 herritarren ospitalea da. 1965. urtean eraiki zen eta sail nagusitako espezialistak bertan aurki daitezke. Hiriko osasun-zentroa, bestalde, Kemin terveyspalvelut, Sauvosaari auzoan dago baita ere .\nHiri senidetuak.\nLappi osoko hiri senidetu gehien dituen udalerria da Rovaniemi hiriburua ondoren, guztira, bederatzi. Hiri senidetuak merkataritzaren laguntzaz elkartutako edota Kemiren industria ezaugarri bertsuak dituzten udalerriak dira gehienbat; hauen artean, Newtownards, Ringk\u00f8bing, Volgograd, Wismar eta bizilagun dituen Lule\u00e5 suediarra eta Troms\u00f8 norvegiarra. Hiritarren diru-laguntza gehiena Mozanbikera doanez, Nacala hiriaren eta Kemiren arteko azken urteko kooperazioa ere handia izan da. Azkenik, aipatzekoa da Tornio bizilagunarekin eta Ardatz guztiarekin adostutako akordioak; hala nola, 2013rako azpieskualdea hiri-federazio moduko entitatea bihurtzeko proposamena .\nUdala.\nKemiko eta Finlandiako gainontzeko udalerrietako udalbatzak eratzeko, lau urtero udal hauteskundeak antolatzen dira herrialdean. Gaur egun dagoen udalbatza 2012ko urriaren 28an ospatu ziren udal hauteskundeetan eratu zen.\nUdal hauteskundeetan Zentroko Alderdiak irabazi ez zuen Lappiko udalerri bakarra izan zen Pelkosenniemirekin batera; dena den, hau ez da harritzekoa, Finlandia estatu denetik Alderdi Komunistak edo alderdi hau parte den koalizio batek irabazi baititu hiriko udal hauteskunde guztiak. Hain zuzen ere, industrian lan egiten duten langileek 50eko hamarkadan antolatu zituzten greba bortitzei zor die hiriak bere ezizena, \"Punaisena Kemin\u00e4\" edo \"Kemi Gorria\". Oraingo honetan, Ezker Elkartasunak hamasei eserleku eskuratu zituen, aurreko udalbatzan baino bat gehiago eta bigarren alderdiak baino bost gehiago, eta Alderdi Sozial-Demokratarekin batera eginiko akordio baten bidez, udalbatzan gehiengoa lortu zuten ezkertiarrek. Bigarren alderdia, hain zuzen, Alderdi Sozial-Demokrata izan zen eta bi ordezkari galdu zituen; guztira, hamaika batzarkide dauzka udalbatzan. Oposizioa gainontzeko alderdiek osatzen dute, hau da, zortzi eserleku dituen Zentroko Alderdiak, bat gehiagorekin sei eskuratu zituen Koalizio Nazionalak, eta ordezkari bakarrarekin udalbatzara lehenbizikoz iritsi ziren Liga Berdeak eta Benetako Finlandiarrak. Aipatzekoa da, azkenik, Alderdi Komunistaren zatitze baten ondorioz sortu zen Langileen Alderdi Komunista udalbatzatik kanpo gelditu zela. Udal hauteskundeetako parte-hartzea oso baxua izan zen, guztira, %60,8koa.\nLehen esan bezala, udalbatza, Ezker Elkartasuna eta Alderdi Sozial-Demokrataren esku dago. Horrela, udalbatzaren presidentea eta Udalaren bozeramailea, Ezker Elkartasunaren kidea den Veikko Kumpum\u00e4ki da. Hurrengo udal hauteskundeak 2012. urtean ospatuko dira, herrialdeko gainontzeko udalerrietan bezala.\nBiztanleria.\nHiriak, gaur egun, 22.444 biztanle dauzka eta Lappi osoko hirugarren hiri jendetsuena da; gainera, azalera hain txikia duenez, kilometro karratuko biztanle gehien dituen eskualdeko hiria ere bada. Hain zuzen, bizilagun gehien dauzkaten auzoak hiru milatik gora dituzten Sauvosaari eta Koivuharju, eta bi milatik gora dituzten Paattio eta Syv\u00e4kangas dira. Barruti jendetsuenak, aldiz, 6.264 biztanle dituen Koivuharju, 5.107 dauzkan Syv\u00e4kangas eta, lau mila pasatxo dituzten Kivvkko eta Sauvosaari dira. Biztanlerik ez duen auzo eta barruti bakarra Merikemi da, bertako uharteetan berrehunen bat uda-etxe baino ez baitaude. Biztanle-kopurua asko aldatu da azken urteotan. XX. mendean izandako gorakadaren ondoren, 1967. urtean, bukaezina dirudien jaitsiera hasi zen. Hiriaren lehenbiziko eta bigarrengo urre-aroetan biztanleria izugarri igo zen industriaren eraginagatik batik bat. Dena den, Kemik enpresa berriak erakartzen ez zituenez eta bertako fabrikek mekanizazioaren ondorioz langileak kaleratzen zituztenez, 70eko hamarkadan biztanleria jaisten hasi zen. Lan bila alde egin zuten herritarrek, batez ere, Oulu, Helsinki eta Rovaniemi hiri handietara, baina badirudi, XXI. mendearen sarrerarekin batera, biztanleriak hogeita bi eta hiru mila tarte horretan mantentzea lortu duela.\nEuropar Batasuneko herrialdeekin eta Finlandiako gainontzeko udalerriekin alderatuta, Kemin, 15 urte baino gutxiagoko biztanleriaren ehunekoa nahiko baxua da, %14,3koa, eta 65 urte baino gehiago dituztena, aldiz, altua, %19,5ekoa. Erlijioari dagokionez, gehienak luteranoak, bereziki laestadianismo mugimendu kontserbadorekoak, edo sinesgabeak dira. Hirian, guztira, bi eliza luterano daude, 1.200 fededunentzako eserlekua duen Kemiko eliza nagusia eta Hepola herri-auzoan dagoen Veitsiluotoko eliza txikia. Bestalde, hirian errusiar komunitate txiki bat ere badagoenez, aipatzekoa da Lappiko eliza ortodoxoetako bat ere bertan dagoela, 1962. urtean eraiki zen San Joan Bataiatzailearen Jaiotzaren eliza.\nKemiar gehienek suediera eta ingelesa, eta bakan batzuk errusiera edota alemana dakiten arren, hiriko hizkuntza nagusi eta ofizial bakarra finlandiera da. Hiritar asko bertan jaioa ez den arren, biztanleen %97,4aren ama hizkuntza da finlandiera. Hain zuzen, herritarren %39a ez da bertan jaioa, herrialdeko gainontzeko hirietatik bertara bizitzera joandakoak dira, besteak beste, keminmaarrak, oulutarrak, torniotarrak eta simotarrak. Izan ere, atzerritarren ehunekoa oso txikia da, %1,1a, eta komunitate handienak errusiarrena, birmaniar errefuxiatuena, suediarrena, ukrainarrena eta irandarrena dira. Aipatzekoa da, Kemi-Tornio Ardatza, Lappiko BPG per capita handiena duen azpieskualdea dela; Finlandiako bosgarrena Mariehamn, Helsinki, Salo eta Loviisa ondoren.\nGaur egun, Rovaniemi hiriburua ondoren, Lappiko hiri jendetsuena eta motore ekonomikoa izaten jarraitzen du. Esan bezala, industriak hiriaren bizimodua baldintzatu du hein handi batean, eta ez dago esan beharrik langileriaren joera politiko nagusia zein den. Kemik Gerra Zibilean Armada Gorriari emandako laguntzagatik, Alderdi Komunistak udalbatzan izan duen nagusitasunagatik eta, 50eko eta 70eko hamarkadetan langileek antolatu zituzten greba bortitzen eskutik, hiriak \"Punaisena Kemin\u00e4\" edo \"Kemi Gorria\" ezizena merezimendu osoz irabazi du .\nNazioartean ospetsuenak diren kemiarren artean, aipatzekoak dira artistak eta bereziki, musikariak. Hain zuzen, hiriaren nazioarteko ordezkari nagusia Sonata Arctica power metal musika-taldea da. Bertan sortu eta hazi zen taldea, eta Tony Kakko abeslaria, Tommy Portimo bateria-jotzailea, Marko Paasikoski baxu-jotzailea eta taldea utzi zuen Jani Liimatainen gitarrista kemiarrak dira. Hiriko Udalak gizarte jarduerei eskaintzen dien diru-kopurua handia denez, ez da harritzekoa hiriak horrenebeste musikari ospetsu izatea. Besteak beste, nazioartean ez baina Finlandian oso ezagunak diren beste musikari batzuen artean, herrialdea Eurovision Abesti Txapelketan bi aldiz ordezkatu duen Heidi Kyr\u00f6 abeslaria eta Jori Hulkkonen DJ gaztea daude .\nGizarte mugimenduek Kemin izan duten eragina ere politikan antzeman da. Hiriak, politikari ezkertiar asko esportatu ditu Finlandiara, baina hauetatik ezagunena Koalizio Nazionala eskuin alderdiko kide den Jari Vil\u00e9n parlamentaria da. Bestalde, kirolak ez du nahibesteko arrakasta izan udalerrian eta ez da aparteko kirolaririk irten bertatik. Aipatzekoak dira herrialdean hala-nolako ospea irabazi duten Kilmarnock futbol-taldean jokatzen duen Anssi Jaakkola atezaina, JJK Jyv\u00e4skyl\u00e4ko Juha Pasoja atzelaria, Mika Halvari pisu jaurtilaria eta Olinpiar Jokoetan hainbat domina irabazi dituen Jari Lipponen arkularia .\nAzkenik, berez musikariak ez diren artisten multzoa, 2010ean Venla saria irabazi zuen Jope Ruonansuu aktore, musikari, komiko eta inpresionistak; umore beltza, satira eta absurdo generoak jorratzen dituen Jussi Siiril\u00e4 idazleak; eta Finlandia osoko astronomo ospetsuena den Esko Valtaoja adituak osatzen dute .\nKultura.\nArmarria.\nKemiko armarria XIX. mendearen erdialdean sortu zuen G. A. Kajanus artistak, eta ikur berriak ordura arte hiria irudikatzeko erabili izan zen izokinaren irudia ordezkatu zuen; udalbatzak 1873ko maiatzaren 28an onartu zuen. Kajanusen helburua, hain zuzen ere, bertan agertzen diren objektuekin, hiriaren ezaugarri nagusiak adieraztea izan zen. Zuzen horizontal batek bi zatitan banatzen du armarria: goiko eremua eta behekoa. Goikoan, atzealde gorriaren gainean, zilarrezko aingura dago; honek itsas merkataritzaren garrantzia eta portuaren nagusitasuna irudikatzen ditu. Beheko eremuan, aldiz, zelai urdinaren gainean, ezkerrera begira dagoen izokin zilarkara dago; izan ere, arrainarekin, margolariak herriararen iragana eta bilakaera irudikatu nahi izan zituen, arrantza-herriarentzat Kemi ibaiak eta bertako izokin preziatuek ezinbesteko garrantzia izan baitute. Armarriaren buruan, azkenik, urrezko konde-koroa dago .\nKirola.\nUdalak gizarte jarduerei eskaintzen dien diru-kopurua handia denez, hainbat kirol-talde sortu dira hogei mila biztanleko hiri honetan. Sastamolo eta Kellon Ly\u00f6nti (KeLy) bady ligako hirugarren mailan. Besteak beste, ondorengo hauek dira Kemiko kirol-talde nagusiak:\nTalde ospetsuena Ykk\u00f6nen bigarren mailan jokatzen duen PS Kemi Kings da. Futbol-taldea hiriko hiru futbol-taldeek, Kemin Palloseura (KePS), Kemin Pallotoverit-85 (KPT-85) eta Visan Pallok bat egin zutenean sortu zen 1999. urtean. Bateratzearen ondoren PS Kemi Kings taldeak lortu duen postu onena Ykk\u00f6nengo zazpigarren postua da 2009an; azkeneko denboraldian, aldiz, bederatzigarren gelditu zen. Emaitza hauek urruti daude KePS taldearen ibilbidetik, honek bai, Mestaruussarja lehen mailan bost urtez jokatzea lortu baitzuen. PS Kemi Kingsen etsai nagusia, bestalde, Tornio bizilaguneko TP -47 taldea da. Gaur egun hirugarren mailan jokatzen duen arren, bien arteko norgehiagokak biziak izaten dira, eta nahiz eta, futbola herrialde eta hiriko kirol nagusia ez den, ehunka zale joatzen dira Sauvosaari kirol zelaira. Aipatzekoa da, azkenik, talde honetatik, edo honen aitzindarietatik, kemiar futbol jokalari onenak igaro direla, hala nola, Kilmarnock futbol-taldean jokatzen duen Anssi Jaakkola atezaina eta JJK Jyv\u00e4skyl\u00e4ko Juha Pasoja atzelaria .\nNesken Merilappi United taldea 4. mailan.\nHerrialdeko kirol ospetsuena, hain zuzen, izotz-hockeya da, eta hirian bi talde daude. Harrobi sendoa duten arren, taldeak ez dira, orain arte behintzat, oso arrakastatsuak izan. Ezagunena, Kemin L\u00e4m\u00e4rit, Suomi-sarja hirugarren mailako talde boteretsua da eta 1972an sortua izan zen. HC Kemi, aldiz, III divisioona bosgarren mailako taldea da, gutxinaka hazten ari dena. Bien egoitza Per\u00e4meren j\u00e4\u00e4halli izotz-pista da .\nBestetik, hiriko talde arrakastatsuenak, Veitsiluodon Vastus bandy-taldeko bi kategoriak dira, emakumezkoena eta gizonezkoena. Lehenengoak, SM-sarja lehenbiziko mailan jokatzen du eta ospatu ziren lehen bi txapelketak irabazi zituen 1979 eta 80an. Gizonezkoek, aldiz, ibilbide luzeagoa dute eta lau Bandyliiga (Finlandiako liga gorena) irabazi dituzte; dena den, gaur egun, Suomi-sarja bigarren mailan daude. Azkenik aipatzeko taldea Pohjan Jousi da, euskaraz \"Ipar Udaberria\". Arku-tiroan oinarritzen den talde honetako bi kemiarrek Olinpiar Jokoetan parte hartzea lortu zuten, hain zuzen ere, 1992ko Olinpiar Jokoetan urrezko domina irabazi zuen Jari Lipponen eta Finlandiako txapelduna den Mari Piuva dira .\nOndasun nabarmenak.\nKemiko Udalak gizarte zerbitzuetan inbertituako dirua hiriko leku aipagarrienak eraikitzeko ezinbestekoa izan da. Hain zuzen, bertakoek gehien erabiltzen dituzten eraikinak hiru fasetan gauzatu zen \"\"Kulttuuri\" izeneko egitasmo baten eskutik iritsi ziren eta 70eko eta 90eko hamarkaden artean ireki ziren Arte Museoa, Auditoriuma, Leip\u00e4tehdas Kulturetxea, Antzokia, Musika Aretoa eta Liburutegi Nagusia, besteak beste, egitasmo horren emaitza dira. Hauei esker, hiriak artista eta, bereziki, musikari ugari trebatu ditu. Beste ondasun nabarmen multzo handia erlijio-eraikinek osatzen dute. Gizarte-mugimenduetan eliza begi onez ikusia izan ez zen arren, guztira, hiru tenplu erlijioso daude hirian: parrokiaren egoitza den Kemiko eliza ikusgarria, Hepola auzoan dagoen Veitsiluotoko eliza eta San Joan Bataiatzailearen Jaiotzaren eliza ortodoxoa. Azkenik, aipatzekoa da Udalaren laguntzari, bizitako historiari eta eraikinen aspaldiko egiturei esker, Karihaarako industriagunea, Kemiko eliza, antzinako Veitsiluoto Oy enpresaren bulego nagusia eta langileen etxea monumentu izendatuak izan zirela 1993. urtean .\nHiriak ez du ez eraikin izugarririk, ezta turistentzat egundoko interesa piztu dezakeen beste lekurik ere, baina harrigarri, ezohiko eta bitxi egiten duten berezitasun ugari ditu. Hauen artean, ondoko bostak dira aipagarrienak:\nOspakizun bereziak.\nHiriko ospakizun bereziena, 1981etik antolatzen den Kemiko Komikialdia da, \"Kemin Sarjakuvakeskus\" finlandieraz. Hasieran, erakusketa xume bat zen, eta herrialdeko eta nazioarteko txapelketek, hurrenez hurren, hamahiru eta hogeita zazpi lehiakide baino ez zituzten. Gaur egun, eskualdeko erakusketa garrantzitsuenetako bat bihurtu da eta mundu osoko herrialdetatik komikigileak etorri ohi dira. Komikialdia maiatzaren bigarren astean izaten da eta iaz, esate baterako, Anni Nyk\u00e4nen, Petteri Tikkanen, Hannu Lukkarinen, Tiina Pystynen, Kiriko Kubo eta Guy Delisle artistak izan ziren bertan. Urtero, gainera, komiki merkatu txikia duen herrialde bat gonbidatzen du erakusteak; bertatik, besteak beste, Albania, Hungaria edo Portugalgo komikiak eta komikigileak pasa dira. Kemiko Udalaren arabera, jaialdi honek urtero hogei mila komiki-zale inguru erakartzen ditu .\nAlhonkaturock, azkenik, abuztuaren lehenbiziko larunbatean ospatzen den rock musikaldia da. 2004. urtetik urtero antolatzen den musikaldi honetan, eskualdeko eta herrialdeko rock eta punk talde ezagunenek jotzen dute; hain zuzen, rock eta punk-ari bakarrik eskainitako inguruko musikaldi bakarra da .\nEkonomia.\nLehen esan bezala, hiria, Kemi-Tornio Ardatzean dago, Lappiko erdigune ekonomiko eta industriala den azpieskualdean; Kemi biztanle gehien dituen eta industriak pisu gehien duen udalerria izanik, Ardatzari tira egiten dion hiria da. Ajos eta Karihaara auzoak dira, hain zuzen ere, eremu industrializatuenak eta bertan, Mets\u00e4-Botnia eta Stora Enso papergintzan eta zelulosa-oregintzan diharduten enpresen fabrika nagusiak eta Kemiko portua daude. Aipatzekoa da, gainera, Kemi-Tornio Lappiko BPG per capita handiena duen azpieskualdea dela; Finlandiako bosgarrena Mariehamn, Helsinki, Salo eta Loviisa ondoren. Besteak beste, Itsas Lappiko egunkari irakurrienak diren Lounais-Lappi eta Pohjolan Sanomaten egoitzak ere Kemin daude.\nKemiko portuak izugarrizko garrantzia izan du betidanik. XIX. mendea baino lehen, arrantza-herriaren ezaugarri nagusiena zen eta, 1869an hiria sortu eta portua handitu zenean, aldiz, ekonomiaren ezinbesteko azpiegitura bihurtu zen. Portuari esker, Kemi, amildegian behera zihoan Tornio ordezkatu eta Lappiko buru bilakatu zen. Lehenbiziko urte hauetan, gainera, Kemi-Tornio aireportua, Ekialdeko Lappirekin eta Rovaniemirekin batuko zuen Laurila-Kelloselk\u00e4, eta Oulurekin bat egingo zuen Tornio-Oulu trenbideak ere eraiki ziren. Honela, azpiegitura hauei esker, hiria, Lappi probintziaren atea bihurtu zen. Kemi Oy eta Veitsiluoto Oy papergintzan diharduten enpresak ere, garai bertsuan sortu ziren eta XX. mendeko urre-aroa izenaz ezaguna den iraultza ekonomiko handia izan zen. II. Mundu Gerrak produkzioa eten zuen arren, hau bukatu bezain pronto enpresak ziztu bizian jarri ziren berriz ere martxan eta hiriaren irabaziak haziz joan ziren. 50eko hamarkadan, bestalde, poliziaren eta langileen arteko tira-bira ugari izan zen hirian. SKP alderdi komunistak babestutako manifestazioetan poliziak erabilitako indarkeria zela-eta, greba bortitz ugari izan ziren. Dena den, industriaren ekoizpenak gora egiten jarraitu zuen 90eko hamarkadako banku krisialdira arte. Garai honetan, industriak erabateko pisua galdu zuen udalerriko diru-sarreretan, eta orduan, beste sektore batzuei bidea zabaltzea erabaki zuten aginteriek. Merkataritzak eta turismoak indarra hartu dute .\nHiriak gehien esportatzen dituen produktuak papera eta zelulosa-orea dira; inportatutakoak, aldiz, eskualde osorako beharrezkoak diren erregaiak eta pigmentuak. Inportazioen pisua esportazioena baino handiagoxea da, 2009an 1,13 milioi tona esportatu eta 1,17 tona inportatu baitziren. Tornio bizilaguneko portuarekin batuz gero, Finlandiako portu garrantzitsuenetako bat dira .\nLan egiten duten herritarren, hau da, herritar aktiboen banakaeta ondokoa da lan egiten duten sektorearen arabera (2008); kemiarren %33,2ak bigarren sektorean egiten du lan (%27,8ak industrian eta gainontzekoa eraikuntzan), %0,8ak baino ez du lan egiten basogintzan edota nekazaritzan, eta azkenik, %65,2ak hirugarren sektorean dihardu (%14,4a merkataritzan, %7,7a garraioan eta %40,1a gainontzeko zerbitzutan). Estatistika honek aurretik sumatzen zena egiaztatu zuen, alegia, industriak lanpostuen ehuneko handiena duen herrialde osoko udalerritako bat dela; izan ere, %27,8a oso ehuneko altua ez dirudien arren, kontuan hartu behar da, Finlandia, zerbitzu sektoreak indar gehien duen Europako herrialdea dela. Dena den, biztanleen azken urteetako joera, zerbitzuen mundurantz gerturatzea izan da. Gerturatze honen erruduna turismoa izan da hein handi batean, honek izan duen hazkuntzak lanpostu berriak sortu baititu. Azken urteotan, ia ehun mila bisitari iritsi eta itsasaldeko hiri honetako kultura eskaintza arrakastatsuaz gozatzeko aukera izan dute. Turista gehienak, %74,1a, finlandiarrak dira, hala ere, azken boladan, errusiarren (%3,8), alemaniarren (%3,6), greziarren (%2,4), suediarren (%1,9), eta frantses eta italiarren (%1,8) kopuruak izugarri egin du gora. Azkenik, esan beharra dago langabetuen ehunekoa handi samarra zela 2008an, guztira, %14a .\nTurismo-bulegoak jarduera asko antolatzen ditu, hauen artean, husky txakurrek edo elur-oreinek gidatutako lera safariak edota arrantza ikastaroak Kemijokin. Hauek Lappira doazen bisitari gehienek egiten dituzten jarduerak dira eta inguruko ipar natura bitxia ezagutzeko aukera ematen dute; Isohaara zentral hidraulikoaren ondoan, gainera, \"Vallitunsaari\"\" izeneko ur-pasabide bat dago eta bertan, Kemi ibaiko izokin ospetsuak arrantzatzeko aukera dute zortedunek. Azken urteotan, sasoi honetan hotz handia egiten duen arren, negu turismoa sustatzea erabaki du turismo bulegoak. Honela, husky txakurrek edo elur-oreinek gidatutako lera safariez gain, elur-motor safariak ere antolatzen hasi dira eta ondasun nabarmenetan aipatutako Sampo izotz-hauslearekin eta Lumilinna edo Elur-gazteluarekin batera, iparraldeko txoko hau herrialdeko leku bisitatuena bihurtu da sasoi honetan ."}
{"id": "63116", "revid": "6950", "url": "https://eu.wikipedia.org/wiki?curid=63116", "title": "Frantziako Iraultzako konstituzioak", "text": " Frantziako Iraultzako konstituzioak 1791koa, 1793koa eta 1795ekoa izan ziren, garai iraultzaile hartan idatziak.\n1791 eta 1793ko konstituzioak.\n1791ko Konstituzioak eskubide natural eta zibil gisa hurrengoak bermatzen ditu:\nBotere legegilea Batzar Nazionalak zuen, Frantzia osoko departamenduak modu proportzionalean ordezkatzen zituena. Honen partaideak aukeratzeko prozesu konplexu bat jarraitu behar zen. Lehenengo sufragio zentsatarioaren bitartez Lehen Batzarra aukeratzen zen, hau da, aktiboak ziren gizonen botoaren bitartez. Lehen Batzar horrek Hautesleen Batzarra aukeratzen zuten, baina azken honetan jabeak edo 100 eta 400 bitarteko lan eguneko errenta zutenek har zezaketen parte. Azken hauek ziren Batzar Nazionaleko hautagaien artean honen partaideak aukeratzen zutenek. Prozesu hau bi urterik behin errepikatzen zen.\nBotere betearazleari begira Erregea zen honen jabea. Titulu hau, lehengo tradizioak zihoen moduan heredagarria izaten jarraitu zuen eta gobernuko ministroak izendatzeko edo kentzeko beharra zuen. Baita ere botere legegilean nolabaiteko eragina zuen, hau da , botere banaketa ez zen guztiz betetzen, Erregeak legeen gainerako beto eskubidea baitzuen bi legealdietan.\nAzkenik botere judiziala epaileei eta epaitegi ofizialei zegokian, eta ez Erregeari edo lekuko jaunei, lehenago egiten zen moduan. Epaileak baita ere sufragio zentsatarioaren bitartez aukeratzen zituen herriaren zati batek.\n1793eko Konstituzioa erradikalagoa eta aurrerazaleagoa izan zen, jakobinoak boterean zeudela egin zen eta. Girondarren modura, jakobinoek haien ideietara egokitzen zen konstituzioa egin zuten.\nHasteko botere legegilea Batzar Nazionalak edo Konbentzioak zuen. Hau aukeratzeko prozesua baita ere zaila zen. Lehenengo eta behin Frantzia osoko 21 urtetik gorako gizon guztiek Kantoietako Lehen Batzarra eta Departamentuetarako Hauteskunde batzarra aukeratzen zuten botazioen bitartez. Lehenengo erakundeak Konstituzioa berrikusteko boterea zuen eta bigarrenak 200 hiritar bakoitzeko hautesle batek osatzen zuen eta epaileak eta Batzar Nazional edo Konbentzioko partaideak aukeratzeko ardura zuen. Azken hau 40.000 hiritar bakoitzeko ordezkari batek osatzen zuen eta Errepublika Kontseilu Betearazleko 24 kideak aukeratzen zituen. Prozesu hau urterik behin errepikatzen zen.\nBotere betearazlea lehen aipatutako Errepublikaren Kontseilu Betearazleak zuen. Hau gobernua osatzeko betebeharra zuen eta 24 kidez osatuta zegoen. Astero 12 partaide berriztatzen ziren eta honela gobernua osatzen zuten. Baina errepublikaren Kontseilu Betearazlea ezin zituen nahi zituen neurriak hartu, Konbentzioaren aurrean erantzuleak zirelako.\nBotere judiziala azkenik astero hautatutako epaileek osatzen zuten.\nEzberdintasunak.\nLehenengo konstituzioan Frantzia monarkia konstituzional baten bidez gobernatua zegoen, bigarrenean berriz errepublika batek egiten zuen. Beste aldetik 1791ko Konstituzioan herriaren ordezkariak sufragio zentsatarioaren bitartez aukeratzen zen bitartean, 1793ekoan gizonezko sufragio unibertsalaren bitartez egiten da. Horrez gainera lehenengo konstituzioan botere betearazleak nolabaiteko kontrola du legegilearen gainean beto eskubidearen bitartez, baina bigarrenean hau alderantziz gertatzen da, botere betearazlea duen Errepublikaren kontseilua botere legegilea duen Batzar Nazionalaren aurrean erantzulea baita."}
{"id": "63117", "revid": "6327", "url": "https://eu.wikipedia.org/wiki?curid=63117", "title": "Marie-Antoinette", "text": ""}
{"id": "63118", "revid": "371", "url": "https://eu.wikipedia.org/wiki?curid=63118", "title": "Frantziako Iraultzeko konstituzioak", "text": ""}
{"id": "63119", "revid": "28807", "url": "https://eu.wikipedia.org/wiki?curid=63119", "title": "Altxerri (leizea)", "text": ""}
{"id": "63120", "revid": "512", "url": "https://eu.wikipedia.org/wiki?curid=63120", "title": "Vend\u00e9eko gerra", "text": "Vend\u00e9eko gerra edo Vend\u00e9eko matxinada Frantziako Iraultzaren aldekoek eta kontrakoek elkarren kontra egin zuten gerra zibila izan zen, Frantziako Lehen Errepublikan (1793-1796) izandako barne gatazka bortitzena.\nLoiraren hegoaldeko eskualde honetan ere, Frantzia osoan bezala, nekazariek beren nahigabea erakutsi zuten Iraultzaren lehenengo pausoetan, batez ere iraultzaileek Eliza Katolikoaren aurka egin ahala. Dena dela, kanpoko etsaiengandik defendatzeko 1793an burututako errekrutatze masiboak zirela kausa piztu zen matxinada Vend\u00e9en. Hastapenean, nekazarien matxinada klasikoa (irizpide politiko garbirik gabekoa) besterik ez bazen ere, geroago mugimendu kontra-iraultzaile bilakatu zen.\nGerran epe desberdinak gertatu ziren. 1795eko udaberrian bakea ere lortu zen. Hala ere, benetako amaiera 1796an baino ez zen iritsi, borroka latz, heriotza eta suntsipen ugariren ostean. Hainbat aditu modernoren ustetan, Vend\u00e9en pairatutako errepresioa genozidiotzat jo daiteke."}
{"id": "63121", "revid": "6327", "url": "https://eu.wikipedia.org/wiki?curid=63121", "title": "Vend\u00e9eko altxamendua", "text": ""}
{"id": "63122", "revid": "1310", "url": "https://eu.wikipedia.org/wiki?curid=63122", "title": "Beranturi", "text": ""}
{"id": "63125", "revid": "105290", "url": "https://eu.wikipedia.org/wiki?curid=63125", "title": "Indonesiera", "text": "Indonesiera Indonesiako hizkuntza ofiziala da. Malaysieraren erregistro estandar bat da, Indonesiako uhartedian \"lingua franca\" gisa erabili izan dena ehunka urtez. Kontuan izan behar da Indonesian 700 bat hizkuntza mintzatzen direla. Indonesiera lehen hizkuntza dutenak 23 milioi inguru dira, baina beste 140 milioi indonesiarrentzat bigarren hizkuntza da.\nAdibidea.\nHona hemen Joseba Sarrionandiaren \"Esklabu erremintaria\" olerkiaren indonesierazko bertsioa:"}
{"id": "63127", "revid": "6327", "url": "https://eu.wikipedia.org/wiki?curid=63127", "title": "Hizkuntza bakartua", "text": ""}
{"id": "63128", "revid": "58701", "url": "https://eu.wikipedia.org/wiki?curid=63128", "title": "The Jesus and Mary Chain (musika taldea)", "text": "The Jesus and Mary Chain 1984an Glasgowen (Eskozia) sortutako rock musika taldea da. Reid anaiek, Jimek eta Williamek, osatu dute taldearen ardatza, eta euren ibilbide emankorrean album, single eta EP nahikotxo eman dituzte argitara. Bi aro bereizi ditzakegu langintza horretan: sortu eta 1999ra doana batetik (urte horretan desegin egin zen talde eskoziarra), eta 2007tik aurrera datorrena, berriro bildu, jo eta grabatzeari ekin diotenetikoa.\nAurreneko urteak.\nHasierako taldea Jim eta William Reid anaiek osatutako bikoteak itxuratu zuen, kantak konposatzen hasiak Douglas Hart baxu-jotzailea inguratu zitzaienerako. 1984ko urrian taldeak estraineko singlea grabatu zuen: \"Upside Down\" (\"Creation Records\"). Doinuak, egiturak eta testuak (\"Inside I feel so bad/So low I feel so sad/Feels like I'm going mad/Best friend I've ever had.\") 1960ko hamarkadako pop musika dakarte gogora, Brill Building edo Phil Spector esate baterako; baina kantari ezarritako trataera post-punkak -bateriarenak eta gitarrarenak- bestelako bihurtzen dute ekoizpena. Erresuma Batuko kritikoek bikaintzat jo zuten estrenaildi hura.\nOsperako bidean.\nThe Jesus and Mary Chain taldea \"indie\" delako musikaren jarraitzaileen arreta bere egiten hasi zen. Audientzia txikien aitzinean jotzen bazuten ere, euren jarrera agertokian bitxia zen; entzulei bizkar emanda agertzen ziren askotan edota ez zieten inongo kasurik egiten haiengana bildutakoei. Emanaldia bukatu orduko sarri musika-ekipoa zakarretara botatzen zuten, zaleen harridura tartean. Taldearen managerrak, Alan McGeek, halako portaerak nahita eta berariaz baliatu zituen prentsan eta hedabideetan nolabaiteko oihartzuna izateko; eta lortu, lortu egin zuen aurreikusitako efektu hori."}
{"id": "63129", "revid": "44278", "url": "https://eu.wikipedia.org/wiki?curid=63129", "title": "Urbeltz galpardun", "text": "Urbeltz galparduna edo lederkia (\"Coprinus comatus\") \"Agaricaceae\" familiako perretxiko jangarri bat da.\nMorfologia.\nUrbeltza oso erraz identifikatzen da: hasieran bere txapelak hanka osoa estaltzen du. Lehenengo zuria eta leuna da, baina gero ezkatak sortzen zaizkio. Orriak hasieran zuriak dira, gero arrosa kolorea hartzen hasten dira txapelaren muturretik erdialderantz, eta azkenean erabat belzten dira.\nTxapela 6-12 cm luze eta 2-5 cm zabal da. Hasieran arrautza formakoa da, gero kanpai altu eta estu gisako forma hartzen du, eta azkenean ertza zabaldu egiten zaio. Azalera zuria eta ezkatatsua dauka, eta gailurrean kolore horixkagoa izan ohi du.\nHanka zuria dauka, txapeletik erraz samar bana daitekeena, argala, zuntzezkoa eta hutsa. Eraztuna dauka, txikia eta estua, oso erraz askatzen dena.\nHaragia mehea da, hasieran zuria, gero arrosa eta azkenean beltza. Ez dauka usain berezirik.\nEspora beltzak dauzka, eliptikoak eta leunak.\nEkologia.\nEspezie hau oso arrunta da udazkenean, nahiz eta udaberritik gehiago ager daitekeen. Larreetan, lorategietan, bide ertzetan... agertzen da.\nGastronomia.\nPerretxiko hau jangarri ona da, baina soilik ale gazteak jan behar dira; hau da, oraindik zuriak direnak.\nNahasketa arriskua.\n\"Coprinus comatus\" delakoarekin (jangarria) nahas daiteke, hau bereizten da, orriak denbora gehiagoan zuri mantentzen direlako eta kapela motzagoa eta oboideagoa duelako. \"Coprinus clavatus\" espezieak (jangarria), antz gutxiago du, simaurretan sortzen da eta eraztuna oinaren oinarrian itsatsita geratzen da.\nBanaketa eremua.\nIpar Amerika, Europa, Afrikako iparraldea, Hego eta Erdialdeko Amerika, Asiako iparraldea, Australia, Zeelanda Berria"}
{"id": "63130", "revid": "6327", "url": "https://eu.wikipedia.org/wiki?curid=63130", "title": "Coprinus comatus", "text": ""}
{"id": "63132", "revid": "512", "url": "https://eu.wikipedia.org/wiki?curid=63132", "title": "Zero absolutu", "text": "Zero absolutua egon daitekeen tenperaturarik txikiena da. Tenperatura honetan sistemaren barne-energia maila egon daitekeen txikiena da, eta partikulek, mekanika klasikoaren arabera, ez dute higidurarik. Horregatik ulertzen da tenperaturarik txikiena dela, partikulen higidura negatiborik ezin baita existitu. (Tenperatura, partikulen higidura-kantitatea besterik ez da, hauen higidura eta tenperatura zuzenki proportzionalak direlarik).\nMekanika kuantikoaren arabera, ordea, zero absolutuak hondarreko energia bat izan beharko luke, \"zero puntuko energia\" deitua, Heisenbergen ziurgabetasunaren printzipioa bete dadin.\nZero absolutua, beraz, tenperatura neurtzeko bi eskalen 0 puntua da, Kelvin eta Rankine eskalen 0 puntua, hain zuzen ere (0 K eta 0 \u00b0R). Tenperatura honen baliokideak Celsius eta Fahrenheit eskaletan -273,15 \u00b0C eta -459,67 \u00b0F dira, hurrenez hurren.\nTermodinamikaren hirugarren legearen arabera, zero absolutua inoiz lor ezin daitekeen puntua da. Izan ere, gaurdaino hozkailu batean lortu den tenperaturarik txikiena -273,144\u00a0\u00b0C da, (0,006 K, hain zuzen ere) hozkailuak dituen molekulek ez baitute puntu horren azpitik joateko behar adinako energiarik.\nZero absolutuan kristal perfektu baten entropia zero da, orobat. Kristala osatzen duten atomoek, akatsik gabeko kristala eratzen badute, honen entropiak, zero baino gehiago izan behar du, eta, beraz, tenperatura, beti izango da zero absolutua baino gehiago. Hau da, kristalak beti izango ditu bere atomoen mugimenduak eragindako inperfekzio txikiak; hori konpentsatzeko mugimendu bat beharko litzateke eta, beraz, beti agertuko dira hondar inperfekzioak.\nGarrantzitsua da azaltzea 0 K-eko tenperaturan, substantzia guztiak solidotuko liratekeela, helioa izan ezik, eta, gaur egungo bero-ereduaren arabera, molekulek, mugitzeko edo bibratzeko ahalmen oro galduko luketela.\nOrain arte, zero absolututik gertueneko tenperatura, MITeko zientzialariek lortu zuten laborategian 2015ean. Gas bat eremu magnetiko batean hoztu zuten, zero absolututik nanokelvin erdiko tenperatura (5\u202210\u221210 K) lortuz.\nZero absolututik gertu eman egiten diren fenomenoak.\nZero absolutura hurbiltzean zenbait fenomeno gerta daitezke material batzuetan, Bose-Einsteinen kondentsatua adibidez, edo superfluido egoera baten sorrera, helio II.a bezala.\n1924an, Albert Einstein fisikari alemaniarrak eta Satyendra Nath Bose fisikari indiarrak, euren omenez Bose-Einsteinen kondentsatua deritzon fenomeno baten existentzia iragarri zuten. Egoera horretan, bosoiak, energia-egoera kuantiko berean elkartzen dira. Fenomeno hau 1995ean baieztatu zen, eta ordutik, bere propietateetako asko ikertu dira.\nZero absolututik gertuko tenperaturetan, superfluido egoerak era daitezke, edo baita, tenperatura altuagoetan existitzen ez diren molekula hauskorrak ere, beste fenomeno batzuen artean.\nGaur egun, aplikazio praktiko bat aurkitu zaio fenomeno honi, CERNeko LHC partikula azeleragailuan. Hadroi Talkagailu Handiak (LHC) 1,9 K-eko tenperatura lortzen du, partikula azeleratzaile honetan burutzen diren esperimentuek zirkuitu batzuen kriogenizazioa nahitaezkoa baitute, material supereroankortasunak lortzeko premiarekin. Hori lortzeko helio konpresoreak nitrogeno likidoarekin elikatzen dira, sistemara 80 K-eko tenperaturan sartzen dena, eta non bere tenperatura gero eta txikiagoa den 3 konpresoreetatik pasa ahala.\nHistoria.\nTenperatura minimo absolutu baten ideiaren inguruan aukera desberdinak eztabaidatu zituen lehenengo zientzialaria Robert Boyle izan zen. 1665ean idatzi zuen bere \"New Experiments and Observations touching Cold\" (Hotzaren inguruko esperimentu eta behaketa berriak) testuan, \"primum frigidum\" izeneko kontzeptuari buruz eztabaidatzen du. Kontzeptu hau oso ezaguna zen garaiko naturalisten artean, non batzuek defendatzen zuten tenperatura minimo absolutu hori Lurraren barruan sortzen zela, beste batzuek uraren barruan edo airean, eta garaiko aurreratu batzuek nitroan sortzen zela. Hala ere, guztiak ados omen zeuden adierazpen honetan:\n\"Gorputz bat edo beste dago, berez oso hotza dena, eta bere parte hartzea dela eta, beste gorputz guztiek kalitate hori lortzen dutena\".\n\u201cHotz-maila\u201d muga.\nHotz-maila muga baten existentzia eta, hala izatekotan, zero puntua non kokatu behar ote litekeen inguruko kontua, Guillaume Amontons fisikari frantsesak jorratu zuen lehenengo aldiz 1702. urtean, berak asmatutako aire-termometroaren inguruko hobekuntzei esker. Zientzialariak erabilitako termometroan, tenperatura desberdinak merkurio zutabe bati esker neurtzen ziren, non uraren irakite puntua +73 puntuan zegoen, eta izotzaren fusio puntua 51 puntuan. Eskala hori jarraituz, Amontonsek zero absolutu puntua -240\u00a0\u00b0C zela antzeman zuen.\n77 urte geroago, 1779. urtean, balio hori dexente hobetu zuen Johann Heinrich Lambert-ek, eta zero absolutu deitu zion -270\u00a0\u00b0C-ko tenperaturari.\nHala ere, zero absolutua markatzen zuten balio hauek ez zeuden orokorki onartuak garai hartan. Pierre-Simon Laplace eta Antoine Lavoisier zientzialariek, beren 1780ko beroaren inguruko itunean, uraren izozte puntutik beherako 1500 eta 3000 arteko balioak onartu zituzten, pentsatuz gainera zero absolutua 600 puntu beherago egon litekeela. Gainera, John Dalton-ek, bere \"Chemical Philosophy\" testuan 10 kalkulu desberdin eman zituen, non onartu zuen zero absolutu puntua -3000\u00a0\u00b0C inguru egon behar zela.\nLord Kelvin-en lana.\nJames Prescott Joule-k beroaren baliokide mekanikoa zehaztu ondoren, Lord Kelvinek gaia ikuspuntu erabat desberdin batetik jorratu zuen, eta 1848an tenperaturaren eskala absolutua landu zuen, substantzia partikularren propietateetatik independentea zena, eta termodinamikaren oinarrizko legeetan oinarritzen zena soilik. Eskala horren printzipioak oinarritzat hartuta, zero absolutu puntua -273,15\u00a0\u00b0C-tan kokatu zen, aire termometroaren zero puntutik oso gertu, ikus daitekeen moduan.\nBibliografia.\n\u2022 Schachtman, Tom (1999). \"Absolute Zero and the Conquest of Cold\". New York: Houghton Mifflin. 272 orr. ."}
{"id": "63135", "revid": "336", "url": "https://eu.wikipedia.org/wiki?curid=63135", "title": "Muga transformatzaile", "text": "Muga transformatzaileak edo kontserbakorrak plaka tektonikaren teoriaren barruan plaken artean egon daitezkeen hiru mugetako bat da. John Tuzo Wilsonek onartu zuen bezala, frikzioa dela eta plaka ezin dira bata bestearen ondotik ezer gertatu gabe igaro. Benetan gertatzen dena estresa bi plaken alboetan metatzen dela da eta bi plaketan indar honek arrokek duten euste gaitasuna baino handiagoa denean energia askatzen da. Askatze hori bat-batekoa izan daiteke edo denboran zehar, arroken erreologiaren arabera. Behe lurrazaleko eta mantuko arrokek modu gradualean metatzen dute deformazioa, baina hauskorra den litosferaren goikaldea hauste da eta energia modu instantaneoan askatzen da. Askatze honen ondorioz lurrikarak sortzen dira, muga mota honetan ohikoa den fenomenoa.\nHonen adibide on bat San Andres faila da, Ipar Amerikako mendebaldeko kostaldean. Bertako faila sistema muga transformatzaile bat da, non Pazifikoko plaka eta Ipar Amerikako plaka bata bestearekiko alboz mugitzen diren (Pazifikokoa ipar-mendebalderantz Ipar Amerikaren arabera). Beste adibide batzuk Anatoliako faila edo Zeelanda Berriko Faila Alpinoa dira. Kaliforniako kostaren aurrean Mendocino haustura ere mota honetakoa da.\nNomenklatura.\nFalla mota hauek limite plaka kontserbadore izenez ere ezagutuak dira, litosfera ez sortu ez suntsitu egiten dutelako.\nHondoa.\nJohn Tuzo Wilson (1908-1993) geologo kanadiarrak oso ekarpen interesgarri bat egin zuen. Lurraren historiaren zehar apurketa eta bilketako prozesuak ziklikoki aritu dira, multzo kontinentalak zatituz eta beranduago zati desberdin horiek berriro superkontinente bakar batean elkartuz . Bere ohorean, prozesu zikliko honi Wilsonen ziklo superkontinentala edo Wilsonen zikloa deitu zioten.\nHauek dira ziklo honen fase edo urratsak:\nOzeano bat agertzean hasten da, eta kontinenteek talka egitean ozeano hori desagertzen da.\nOndoren, obdukzioa gertatzen da. Kontinenteen arteko talken ondorioz mendikateak eta ofiolitak sortzen dira. Ofiolita bat litosfera ozeanikoak subdukzitutako hondakinek eta tolesturan sortutako material metamorfikoek osaturiko nahasketa izango da.\nMuga tranformatzaileen eta Muga transkurrenteen ezberdintasunak.\nMuga transformatzaileak muga transkurrenteekin askotan nahastuak izaten dira, beraien artean erlazio handia dutelako. Bi muga motak mugimendu berak jasaten dituzte, baina horrez gain muga transformatzaile bat beste plaka mota baten baturarekin amaitzen edo hiltzen da. Bestalde muga transkurrenteak beste edozein kaparekin batu gabe amaitzen edo hiltzen dira. Horrez gain transformatzaileak deformazio berdina dute faila osoan zehar eta transkurrenteak bestalde erdialdean deformazio nabarmenagoa jasaten dute ertzekin alderaturik. Azkenik muga transformatzaileak plaka tektonikoekin limitea eratu dezakete bestalde muga transkurrenteek ez.\nMekanikak.\nMuga baten eragina tensioa pairatzekoa da, konpresio, luzapen, lurrazaleko arroken gainazaletan edo lur azpian sor daitekeena. Muga hauek tentsioa pairatzeko ozeano krestetan edo subdukzio zonetara higitzen dute. Ahultasun plano gisa ere jarduten dute, eta ondorioz, grieten zatiketa gerta daiteke.\nAdibideak.\nMuga tranformatzaleak askotan batura segmentuetan aurkitzen dira. Ozeano erdiko krestetan fondo ozeaniko berria eratzen da etengabe, honen ondorioz itsas ondo berria bultzatua eta kanporatua izaten da bretxa ozeanikoetatik kontineenteruntz. Kilometro batzuz separaturik egon arren segmentu hauek batzuetan lurrazal ozeanikoko zati batzuk elkarrekiko aurkako norabidean elkarri bultzatzea eragiten da. Honen ondorioz mugimendu lateral honek muga transformatzaileak eratzen ditu\nTranformazio mugak desplazamendu mugekiko ezberdin mugitzen dira lurzoru ozeanikoko bretxetan. Elkarrekiko urrunketa mugimendua eduki beharren beste desplazamendu mugek bezala, muga transformatzaileak ez dira tokiz \u00a0mugitzen dira, muagren posizioa toki berean mantentzen da eta sortutako lurzoru ozeaniko berria beraiengandik urrunduz mugitzen da. Fenomeno honen aztarnak eta frogak lurrazal ozeanikoko plaka paleomagnetikoetan aurki daitezke.\nGeryak idatzitako paper batean, muga transformatzaileen sorrera lurzoru ozeanikoko plaken bretxen segmentuen errotazio eta luzapenen ondorioz eraginik dagoelari buruz teorizatzen du. hau denbora luze batean zehar gertatzen den zerbait da, bretxa edo espantsio guneak lerro zuzen batetik pixkanaka lerro kurbatu batean deformatzen direnean. Forma honen austurek muga transformakorrak eratzen dituzte amaieran. Hau gertatzen den momentuan mugaren tentsio aldatu egiten da, hasieran luzeeran zegoen tentsioa tentsio lateralean bilakatzen da. Bonattik eta Cranek eginiko ikerketa batean, peridotita eta gabroa bretxa transformakorren ertzetan aurkituak izan ziren. Arroka mota hauek lurraren barnean eratutako arrokak dira, mantuan, eta ondoren azkar lurrazaleara irteten dira. Froga honek ondo ozeanikoa etengabe eratzen hari dela frogatzen du eta plaken tektonikaren teoria babesten du.\nMuga transformatzaileak bi plaka tektonikoen artean kokatzen dira. Puskatzen dauden zonak kontinentetara bultzatuak direlako dira.Ozeanoaren behealdeko kresta hauek ehundaka miletara aurkitu daitezke ozeano hondoan.\nErdialdeko ozeanoaren gailur eraldatuen adibide nabarmenenak Hego Amerikan eta Afrikan Atlantikokoak dira. San Pablo, Romanche, Kate eta Ascension haustura gune bezala ezagutzen direnak, eremu horiek ridge sakonengatik errex identifika daitezke.\n. Beste kokaleku batzuk honakoak dira: Ekialdeko Pazifikoko Ipar-ekialdeko Ozeano Barea, Iparraldeko San Andreas Fault-ekin bat egiten duena.\nMuga tranformatzaileak ez dira bakarrik ozeanoetan aurkitzen. Horietako asko lurrazal kontinentalean aurkitzen dira. Adibide ezagunena San Andreaseko muga da, EEUUko mendebaldeko kostan. Bertan Dortsal Pazifiko Orientala eta Juan de Fuca plakaren zati bat juntatzen dira. San Andreaseko failaren sorrera geologikoki hitz eginda oso berria da, duela 34 eta 24 milloi urteen arteko garaian eratu zen, Oligozeno garaian.\nMotak.\nLehenago aipatutako John Tuzo Wilsonek, faila transformatzaileen sistema egiaztatzeko lanean esan zuenez, muga transformatzaileak beste faila batzuetara edo plaka tektonikoen limiteetara konektatuak egon behar dira bi aldeetatik. Baldintza hori dela eta, failak luzera handitu dezakete, luzera iraunkorra mantendu \u00a0edo murriztu. Aldaketa hauek muga transformatzailearekin kontaktuan zer jartzen den baldintzatzen du. Hori dela eta, 6 muga transformatzaile ezberdin sailkatu zituen John Tuzo Wilson geologoak eta 6 horiek 3 fenomeno ezberdinetan:\nEraldaketa-hutsegiteak eraketa-zentro baten eta subdukzio-zona baten goiko blokea lotzen dituen egoeretan edo azpiunitate-zonaldeetako bi goiko blokeak lotzen dituen egoeretan, failaren luzera handitu egingo da eta bi mota bereizten dira:\nLuzera iraunkorra: beste kasu batzuetan,failak etengabeko luzeran mantentzen dira. Kausa hauek arrazoi askotara aitortu daitezke.Adibidez, bi gailur elkartzen direnean, luzera mantendu egiten da bi gailurren kanpo hedapenaren ondorioz. Hemen 3 mota desberdintzen dira:\nBehin o behin ere luzera murriztu egiten da, baina fenomeno hau gutxitan gertatu ohi da. Bi subdukzio plaka faila baten bidez loturik badaude gerta daiteke."}
{"id": "63136", "revid": "512", "url": "https://eu.wikipedia.org/wiki?curid=63136", "title": "Transnistriako bandera", "text": "Transnistriako bandera Moldaviako bandera zaharreko bertsio bat da. 2000. urtean ofizialki bereganatu zuen Transnistriako Sinboloen Legeak.\nBandera, lerro berde batek erditik zeharkatutako fondo gorri batez osatua dago. Bere goikaldeko ezkerrean komunismoaren ikur igitaia eta mailua du."}
{"id": "63142", "revid": "512", "url": "https://eu.wikipedia.org/wiki?curid=63142", "title": "Joanes Arrosagarai", "text": "Joanes Arrosagarai Haran (Aintzila, Nafarroa Beherea, 1949ko maiatzaren 24a - Aintzila, Nafarroa Beherea, 1998ko abuztuaren 24a) bertsolaria zen. Domingo Arrosagarai eta Jatsuko Marianaren semea zen. 16 urterekin apezpikuari bertsoak bota eta 18 urterekin bertsotan hasi zen Emile Larre eta Santos Belokik bultzatuta.\nMayi Etxeberrirekin ezkondu zen eta lau seme-alaba izan zituen: Bernadette, Peio, Michel eta Elixabet."}
{"id": "63146", "revid": "636832", "url": "https://eu.wikipedia.org/wiki?curid=63146", "title": "Joanes Arrosagaray", "text": ""}
{"id": "63148", "revid": "636861", "url": "https://eu.wikipedia.org/wiki?curid=63148", "title": "Ferdinand Aire Etxart", "text": ""}
{"id": "63149", "revid": "636862", "url": "https://eu.wikipedia.org/wiki?curid=63149", "title": "Ferdinand Aire", "text": ""}
{"id": "63150", "revid": "6950", "url": "https://eu.wikipedia.org/wiki?curid=63150", "title": "Generoaren soziologia", "text": "Generoaren soziologia generoen edo sexuen arteko hartu-emanak aztertzen dituen soziologiaren arloa da.\nArlo hau 1950eko hamarkadatik aurrera, batez ere, garatu zen mundu akademikoan. Gizontasunaren eta emakumetasunaren kontzepzioak aztertzeari ekin zioten orduan, sexu kategoria biologikoaren ordez, genero kategoria soziala erabiliz. Genero kontzeptua erabili zuen lehena Money izan zen, 1955ean:"}
{"id": "63151", "revid": "90204", "url": "https://eu.wikipedia.org/wiki?curid=63151", "title": "Kevin Kline", "text": "Kevin Delaney Kline (Saint Louis, 1947ko urriaren 24a - ) zine eta antzerki aktore estatubatuarra da. Oscar baten eta bi Bi Tony sariren irabazlea da. Oscarra \"A Fish Called Wanda\" filmarengatik eman zioten."}
{"id": "63152", "revid": "98220", "url": "https://eu.wikipedia.org/wiki?curid=63152", "title": "David Morse", "text": "David Morse (Hamilton, 1953ko urriaren 11-) aktore estatubatuarra da.\nBiografia.\n1982ko ekainaren 19an Susan Wheeler Duff aktorearekin ezkondu zen eta hiru seme-alaba dituzte. Gaur egun Philadelphian (Pennsylvania) bizi da.\n1970eko hamarkadan Bostonen antzerkia antzezten hasi zen. 1980ko hamarkadaren hasieran New Yorkera joan zen antzeztera telebistan eta filmetan lan egin baino lehen."}
{"id": "63153", "revid": "119347", "url": "https://eu.wikipedia.org/wiki?curid=63153", "title": "Appleberri.com", "text": "Appleberri euskarazko Apple informatika enpresaren berriak jorratzen dituen blog komunitario ez-ofiziala da.\n2006ko martxoan sortu zen Antton Pe\u00f1a aramaioarraren ekimenez. Blog pertsonal izatetik blog komunitario izatera pasa zen 2007ko urrian. Bost MacErok kudatzen dute Appleberri. Guztiak euskaldunak eta gazteak.\nKanpo estekak.\n[[Kategoria:Blogak]]"}
{"id": "63154", "revid": "59723", "url": "https://eu.wikipedia.org/wiki?curid=63154", "title": "Kristal", "text": "Kimikan, mineralogian eta materialen zientzian, kristala solido bat da, hiru espazio-dimentsioetan hedatzen den eredu errepikakor eta ordenatua osatuz paketatutako atomo, molekula edo ioiak dituena. Kristalografia deritzon zientziak aztertzen ditu.\nHitza grezieratik dator (\u03ba\u03c1\u03cd\u03c3\u03c4\u03b1\u03bb\u03bb\u03bf\u03c2, \"krystallos\", \"izotz argia\"), hasieran uraren forma solido berezia zela uste baitzen. Bereziki, kuartzoari izena emateko erabili izan da.\nJariakin batek kristal bat eratzen duenean, hainbat faktorek eragiten dute prozesuan: jariakinaren ezaugarri kimikoak, solidotzearen baldintzak eta ingurunearen baldintzak (tenperatura eta presioa). Kristal-egitura bat sortzearen prozesuari \"kristalizazio\" deritzo.\nNormalean materialen hozte-prozesuek kristalak sortzen dituzte, baina zenbait baldintzatan, jariakina kristala ez den beste egoera batean gogor daiteke. Kristala ez den forma horri solido amorfo edo beiratsu deritzo.\nMaterial-mota guztiek eratzen dituzte kristalak. Ia metal guztiak existi daitezke egoera polikristalinoan; izan ere, metal amorfoak edo kristal bakarrekoak eratzeko teknika artifizialak erabili behar izaten dira. Ionikoki lotutako kristalak gatzak solidotzean sortzen dira, bai jariakin batetik abiatuz bai disoluzio bat kondentsatu delako. Lotura kobalentedun kristalak ere oso arruntak dira, esaterako silizioa, grafitoa edo diamantea. Material polimerikoek, oro har, kristal-eskualdeak eratzen dituzte, hain molekula luzeak dituztenez kristalizazio osoa zaila izaten baita. Van der Waals-en indar ahulek ere kristal-egituran eragiten dute; esaterako, grafitoaren hexagono-formako orriak lotuta mantentzen dituzte.\nInoiz, kristalek akatsak dituzte: izatez, arrunt samarra da kristalak akasdunak izatea. Akats-motak eta haren egiturak eragin handia izaten du materialaren propietateetan.\nKristalen estrukturaketa (mikroskopikoa).\n\"Kristal\" hitzaren definizio zientifikoa, bere barneko atomoen egituraketa mikroskopikoan datza, non kristal estruktura sortzen den, kristal hau osatu eta definitzen duena. Kristalak definizioz, bere atomoak forma periodikoan ordenatuta ditu, salbuespenak kenduta; kuasikristalak, ikus behean.\nSolido guztiak ez dira kristalak. Adibidez: Ura izoztean, lehenik izotz kristal txikiak sortzen dira fase aldaketa geldoaz, hauek estruktura erabat betetzen duten arte, honela izotza sortuz, hau da, egitura polikristlino bat. Beraz, izotz kubo bat hartuta bertako kristal txiki bakoitza (\"kristalito\" edo \"ale\" ere deitua) ordenamendu atomiko periodikoa duen benetako kristala izango da, aldi berean polikristalinoak osotasunean ez du ordenamendu atomiko periodikorik izango, izan ere, alearen tamainak berak mugatzen baitu ordenamendu atomiko periodikoaren patroia. Solido ez-organiko makroskopiko gehienak polikristalinoak dira, baita zeramika, izotza, eta arrokak besteak beste. Ez kristalino eta ezta polikristalino diren solidoek, beiraren antzera, barne egitura amorfoa dutela diogu, hau da, ez-kristalinoa. Hauek ez dute ordenamendu periodikorik, ezta eskala mikroskopikoan ere. Ezberdintasun handiak daude solido kristalino eta solido amorfoen artean: Izan ere, beiraren eraketa prozesuak ez baitu fusioaren bero latentea askatzen, eta aldiz kristal baten eraketak bai. Egitura kristalinoa (ordenamendu atomiko periodikoa duena) bere gelaxka unitarioarengatik bereiz daiteke, hau kaxa irudikari bat da, non atomo bat edo gehiago dauden posizio espazial jakin batean. Kaxa irudikari hauek espazio tridimentsional batean pilatzen dira egitura errepikatuz, eta honela egitura kristalinoa osatuz.\nKristal aldeak eta formak.\nKristalak bereiziki beren formarengatik dira bereizgarri, forma honek honako elementuak izanik; aurpegiak, aldeak eta erpinak. Hala ere, konposatu bat kristala izan dadin ez ditu hauek eduki behar nahita nahiez, \u2014kristala deitzen zaio dagokion ordenamendu mikroskopikoarengatik eta ez bere forma makroskopikoarengatik\u2014hala ere, bere forma makroskopiko ezaugarria sarri agertu ohi da hauetan, bestalde begi bistaz kristala sailkatzea erraztuz. Kristalaren itxura makroskopikoari kristal-habitu deritzo.\nKristal ehudralak, ongi osatutako aurpegi lauak ditu, aldiz kristal anhedral batek hauek ez ditu, gehientan azken hau ale bat edo polikristalino bat izan ohi delako.\nKristal euhedral baten aurpegi lauak orientazio jakin baten arabera antolatuak daude, hain zuzen ere, bere aurkako aurpegiaren ordenamendu atomikoaren arabera (Millerren indize oso bajuak izan ohi dituzte).\nHau aurpegien orientazioaren egonkortasunaren ondorio da; zenbait azalera beste batzuk baina egonkorragoak direlako gertatzen da. Kristal bat hazten doan heinean, bertako atomo berriak errazago lotzen zaizkie marruskadura handiko gainazalei, baina zailtasun handiagoz azalera lau eta egonkorrei. Honen ondorioz, gainazal lauak, handiagoak eta leunagoak sortzen dira.\nAintzinako kristalografiako\u00a0tekniketako bat honen orientazio tridimensionala neurtzean datza, eta honekin aurkako aurpegien elementuak aurresatean.\nKristal baten habitua bistaz bereiz daitekeen forma da, eta hau egitura kristalinoak determinatzen du.\nNaturan agerpena.\nArrokak.\nBai bolumenez eta baita masaz ere, lurreko kristal kontzentrazio handienak harri ama solidoaren zati dira. Harrietan aurki daitzekeen kristalen diametroak ezberdinak izan daitezke; badaude tamainaz frakzio milimetrikoak ainak direnak eta baita zentrimetroak izan ditzakeen tamainakoak ere, hala ere, ausaz aurkitu izan dira ohiz kanpoko tamaina duten kristal handiak. Hainbat eta hainbat kristal hauek jasaten dituzten prozesu magmatiko eta metamorfikoen ondorio dira, eta hauek elkartzean azalera handiko harri kristalino masak sortzen dituzte. Arroka igneo gehienak magma urtutik eratorriak dira eta hauen kristalizazio gradua hau solidifikatu zen uneko baldintzen araberakoa da. Granitoa bezalako arrokak, zeintzuk presio handiaren pean oso poliki hoztu diren, erabateko kristalizazioa jasan dute; baina lurrazalean isuritako laba ezberdinak azkarregi hoztean azken talde honetan beira edo materia amorfoa agertzea ohikoa da.\nBeste hainbat arroka kristalinoek; marmolak, mika-eskistoak, eta kuartzitak besteak beste birkristalizazioa jasaten dute. Hori arroka sedimentarioetatik eratorriak direlako gertatzen da; (arbela, hondarra... etab.) eta inoiz ez urtuta ezta soluzio batean egon delako ere, baina, tenperatura eta presio handien aurrean egotean birkristalizazioa jasaten du; honela, jatorrizko egiturak ezabatuz.\nIzotza.\nLurrean aurki daitekeen materia kristalinoari dagokionean, urean oinarritutako izotz elurra, itsas izotza eta galziarrak besteak beste; dira lurreko elementu kristalino nagusiak. Elur maluta bakarra kristal bakar bat edo kristal bilduma bat da, aldiz, izotz kubo bat polikristal bat da.\nKristal organikoak.\nOrganismo bizidun askok kristalak ekoizten dituzte, adibidez, kaltzita eta aragonita, moluskuen kasuan, ornodunen kasuan...\nPolimorfismoa eta alotropia.\n\"Artikulu nagusiak: Polimorfismoa eta alotropia\"\nTalde bereko atomoak sarritan modu desberdinetan solidotu daitezke. Polimorfismoa solido bat kristal forma bat baina gehiagotan existitzeko gaitasuna da. Esate baterako, ur izotza forma hexagonalean aurkitzen da (\"lh\"), baina forma kubikoan ere existitzen da (\"lc\"), romboedro izotza eta beste hainbat formatan bezalaxe. Polimorfismo diferenteei normalean fase diferenteak deitzen zaie.\nGainera, atomo berdinak gai izan daitezke kristalak ez diren faseak eratzeko. Esate baterako, urak izotz amorfoa osa dezake, SiO2-k silika fusionatua (kristal amorfoa) eta kuartzoa (kristala). Era berean, substantzia batek kristalak era baditzake, polikristalak ere era ditzake.\nElementu kimiko puruentzako polimorfismoa alotropia gisa ezagutzen da. Adibidez, diamantea eta grafitoa karbonoz osatutako bi forma kristalino dira, karbono amorfoak, aldiz, ez du kristal formarik. Polimorfismoek, nahiz eta atomo berdinak eduki, propietate diferenteak eduki ditzakete. Esate baterako, diamantea elementu gogorrena da, grafitoa, aldiz, hain biguna da non lubrifikatzaile bezala erabiltzen den.\nPolimorfismoa fenomeno bat da non atomo berdinak solido amorfo forma bat baina gehiagotan existitzen diren.\nKristalizazioa.\n\"Artikulu nagusiak: Kristalizazioa eta Kristal igoera\"\nKristalizazioa kristal egiturak osatzeko prozesua da, fluido edo fluidoetan disolbatutako materialetatik abiatuz.\nKristalizazioa asko ikertutako arlo konplexua da, izan ere, baldintzen arabera, fluido bakarra forma ezberdin askotan solidifikatu baitaiteke. Kristal bakarra sor dezake, agian hainbat fase, esteokiometria, ezspurutasun, akats eta ohitura posiblekin. Edo polikristal bat eratu dezake, hainbat tamaina, antolaketa, orientazio eta faseko ale konbinazio ezberdinekin. Solidoaren azken forma zehazteko jariakina zer nolako baldintzetan solidifikatu den aztertu behar da, hala nola, jariakinaren egitura kimikoa, giro presioa, tenperatura eta parametro guzti hauen aldatze abiadura.\nKristal handiak sortzeko (boule kristala deituak) industrian erabiltzen diren teknikak Czochralski prozesua eta Bridgman teknika dira. Beste hainbat teknika exotiko erabiltzen direnak, sustantziaren propietate fisikoen arabera, honako hauek dira: hidrotermal sintesia, sublimazioa, konponketan oinarritutako kristalizazioa.\nKristal handiak prozesu geologikoen bidez sortaraz daitezke. Esate baterako, selenita kristala lurretik 10 metro baino gehiagotan Naicako Kristal haitzuloan aurki daiteke.\nKristalak prozesu biologikoen bidez ere sortaraz daitezke. Bestalde, organismo batzuk gai dira hainbat teknika bereziren bitartez kristalizazioa saihesteko, adibidez izotz-kontrako proteinak.\nAkatsak, ez-purutasunak, eta makla.\n\"Artikulu nagusiak: Kristalografiko akatsa, Ez-purutasuna, Makla, Mosaiko kristal neurketa\"\nKristal ideal batek atomo bakoitza egitura errepikakor perfektu batean du. Hala ere, errealitatean, kristal elementu gehienek kristalografia akatsak dituzte, egituran hausturak dituzten kristal elementuak, alegia. Egitura hauen akatsek eragin sakona izan dezakete kristal elementu hauen propietateetan.\nKristalografi akatsen hainbat adibide, besteak beste, hutsunearen akatsak (leku huts bat da non atomo bat egon beharko zen), espazio interstizialeko akatsak (atomo bat berea ez den lekuan egotea) eta lokadura dira. Lokadurak oso garrantzitsuak dira materialen zientzian, izan ere, lagundu egiten dute materialen indar mekanikoa zehazten.\nBeste kristalografi akats mota bat ez-purutasuna da, hau da, kristalean egitura idealari ez dagozkion atomoak agertzea. Esate baterako, diamante kristal perfektu bat karbonoz bakarrik osatuta legoke, baina errealitatean agian boro atomoak ere eduki ditzake. Ezpurutasunek kristalaren itxura alda dezakete, hein batean. Boro ez-purutasun horrek diamantearen kolorea aldatzen du apur bat urdina eginez, Halaber, errubi eta zafiroaren arteko desberdintasuna korindoi kristal bateko ez-purutasunean dago. Erdieroaleetan, ez-purutasun mota berezi batek, dopina izenekoak, kristalaren propietate elektrikoak erabat aldatzen ditu. Erdieroale gailuak, transistoreak esate baterako, seguruenik, neurri handi batean, erdieroaleen dopanteak leku ezberdinetan jarriz eginak dira, egitura espezifikoetan.\nMakla kristalografi akatsa eta kristal pikorren mugaren arteko fenomeno bat da. Pikorren mugan bezala, maklak kristal orientazio desberdinak ditu bere bi aldeetan. Pikorren mugan ez bezala, orientazioak ez dira ausazkoak, baina espezifikoki ispilu irudi modu batean erlazionatuta daude.\nMosaiko kristal neurketa kristalezko planoaren orientazioen hedapena da. Kristal mosaiko bat unitate kristalino txikiagoak dira elkarren artean gaizki lerrokatuta.\nLotura kimikoak.\nOro har, solidoak hainbat motatako lotura kimikoren bidez lotzen dira, lotura ionikoak, lotura kobalenteak, Van der Waalsen indarrak eta beste batzuk. Horiek ez dira nahitaez lotura kristalinoak. Hala ere, badaude joera orokor batzuk loturei dagokienean.\nMetalak ia beti polikristalinoak dira, nahiz eta salbuespenak dauden, esate baterako metal amorfoak eta kristal bakarreko metalak. Konposatu ionikoak kristalak edo polikristalak izaten dira. Praktikan gatz-kristal handiak sortzen dira likido urtuen solidifikaziotik edo kristalizaziotik. Lotura kobalenteek solidoak sortzen dituzte, oso arruntak dira, adibide esanguratsuak diamantea eta kuartzoa dira. Van der Waalsen indarrek kristalak elkartzen laguntzen dute , esate baterako, solido molekular kristalinoak eta grafitoa. Material polimeroak, oro har, kristal-eskualdeak osatzen dituzte, baina molekulen luzerak gehienetan erabateko kristalizazio saihesten du, batzuetan, polimeroak guztiz amorfoak dira.\nKuasikristalak.\nKuasikristal bat forma ordenatua baina ez periodikoa duen estruktura da. Espazio osoa betetzen dituzten ereduak sortzen dira, nahiz eta simetria itzultzailea izan. Kristalek ordea, kristalografiaren murrizketa teorema klasikoaren arabera, 2, 3, 4 simetria errotazional soilik dituzte, eta 6 toles eduki ditzazkete. Bikoiztutako Bragg difrakzioaren ereduan patroiak gailur zorrotzak erakusten ditu, hau da, beste simetria-orden batzuk agertzen dira.\nKristalografiaren Nazioarteko Batasunak \"kristal\" hitzaren barnean kristal periodiko arruntak eta kuasikristalak (\"funtsean difrakzio diskretu diagrama duen edozein solido\") sartu ditu.\nKuasikristalak lehen aldiz 1982an aurkitu ziren. Arraroak dira, ehun solido baizik ez dira ezagutzen; kristalak, ordea, 400.000tik gora daude. 2011ko Kimikako Nobel Saria Dan Shechtmanek jaso zuen kuasikristalak aurkitzeagatik.\nAnisotropiaren ezaugarri bereziak.\nKristalek ezaugari berezi batzuk eduki ditzakete beirak eta klastoek normalean ez dituztenak. Horietako ezaugarri batzuk hauek izan daitezke: optikoa, elektrikoa eta mekanikoa. Ezaugarriak kristalaren anisotropiarekin erlazionatuak daude, hau da, antolaketa atomikoan biraketa simetriko ezarekin. Bereizgarrietako bat efektu piezoelektrikoa da, non tentsio batek kristala uzkurtu edo luzatuko duen. Beste bat birrefrigentzia da, bertan irudi bikoitza agertzen da kristalaren zehar begiratzean. Bestalde karakteristika desberdinak ager daitezke kristalaren direkzio ezberdinetan. Esate baterako, eroankortasuna eta Young-en modulua.\nKristal guztiek ez dituzte ezaugarri guztiak edukiko. Ostera, karakteristikak ez dira kristalenak soilik. Beiran eta klastoetan ager daitezke, horretarako anisotropikoak bihurtu behar dira. Hori gertatzen da deformazioaren ondorioz gogortzen direnean edo estres mekanikoa jasaten dutenean.\nKristalografia.\nKristalografia kristalen egiturak ikertzen dituen geologiaren barneko zientzia da. Zientzia honen helburuetako bat kristal bakoitzak duen simetria taldea eta sistema kristalinoa zehaztea da.\nHainbat metodo erabiltzen dira kristalak ikertzeko. Alde batetik ikerketa optikoa , bertan begi bistaz ikusten diren sistema kristalinoak aztertzen dira. Beste alde batetik mikroskopioa erabiltzen da, argiarekin zerikusia duten elementuak ikertzeko. Hala ere, atomoen disposizioa ikertzeko metodorik zehatzena X izpiak erabiltzea da, izpiak sortzen dituzten difrakzio patroiak aztertzen dira horretarako."}
{"id": "63157", "revid": "336", "url": "https://eu.wikipedia.org/wiki?curid=63157", "title": "Google Docs", "text": "Googleren zerbitzu bat da dokumentuak linean sortu, editatu, argitaratu eta konpartitu ahal izateko. Writely izenarekin ezagutzen zen Interneten eskaintzen zen testu editorea linean, 2006. urtean Google erosi zuen arte.\nErabiltzailea identifikatu ondoren,\nWiki sistema bat bezala funtzionatzen du, idazle ezberdinek zer ekarpen egiten duten ikusteko aukera emanez."}
{"id": "63160", "revid": "6327", "url": "https://eu.wikipedia.org/wiki?curid=63160", "title": "Abb\u00e9 Siey\u00eas", "text": ""}
{"id": "63161", "revid": "6327", "url": "https://eu.wikipedia.org/wiki?curid=63161", "title": "Abb\u00e9 Siey\u00e8s", "text": ""}
{"id": "63162", "revid": "6327", "url": "https://eu.wikipedia.org/wiki?curid=63162", "title": "Emmanuel Joseph Siey\u00e8s", "text": ""}
{"id": "63163", "revid": "105290", "url": "https://eu.wikipedia.org/wiki?curid=63163", "title": "Generalitat", "text": "Generalitat Katalunia eta Aragoiko Batasuneko Gorteen ordezkaritza gisa, 1289tik aurrera, 1714an Filipe V.a Espainiakoak baliogabetu zuen arte, Kataluniako printzerriaren ordezkaritza izan zuen erakundea izan zen. Valentzian Generalitatea Alfontso Bihotz-Zabalaren garaietan eratu zen (1418), eta Aragoien 1412tik aurrera indarrean zegoen.\n1931n, errepublika eratu zenean, Kataluniako Generalitatea eratu zen, \"Estatut\"ari (1932) jarraituz, Francesc Maci\u00e0 lehendakari zela. 1938an indar gabe utzi zuten, baina 1977ko urriaren 5ean, Adolfo Su\u00e1rez Espainiako gobernuburu zela, eraberritu zen; Josep Tarradellas izan zen behin-behineko lehendakari. 1979. urtean, Kataluniako Autonomia Estatutua onartu ondoren, hartu zuen lege egitura berria Kataluniako Generalitateak."}
{"id": "63167", "revid": "448", "url": "https://eu.wikipedia.org/wiki?curid=63167", "title": "Alderdi Nazia", "text": ""}
{"id": "63171", "revid": "98220", "url": "https://eu.wikipedia.org/wiki?curid=63171", "title": "Robert Sean Leonard", "text": "Robert Sean Leonard (Westwood, 1969ko otsailaren 28a-) aktore estatubatuarra da. Tony sarietarako hiru proposamen jaso ditu (1993, 2001 eta 2003an), 2001ean irabazle ateraz.\nWestwooden jaio, baina Ridgewooden hazi zen. Ridgewood High Schoolen ikasi zuen Fordhamgo Unibertsitatera joan baino lehen. Ondoren Columbia University School of General Studies and Continuing Educationen ikasi zuen.\nGaur egun, 2004a geroztik, Dr. James Wilsonen papera egiten du \"House\" telesailean."}
{"id": "63173", "revid": "105290", "url": "https://eu.wikipedia.org/wiki?curid=63173", "title": "Kiriki\u00f1o ikastola", "text": "Kiriki\u00f1o ikastola, 1977an sortutako irabazi asmorik gabeko Txurdinagako (Bilbo) irakaskuntza kooperatiba da, guraso eta ikasleena. Irakaskuntza 2 urtetik 18ra artekoa da.\nBilboko ikastolarik handiena da, eta azalera gehien hartzen duena. Bi sarrera ditu, bata Gabriel Aresti hiribidean 22 zenbakian, eta beste Zuhatzu kalean 1 zenbakian.\n2006an eraberritu zuten ikastolako ekialdeko gunea."}
{"id": "63176", "revid": "336", "url": "https://eu.wikipedia.org/wiki?curid=63176", "title": "Anne Dudek", "text": "Anne Dudek (Boston, 1975eko martxoaren 22a - ) aktore estatubatuarra da.\n2004an Tiffany Wilsonen papera antzeztu zuen \"White Chicks\" komedian. Horrez gain \"The Book Group\" Channel 4 telebista-kateko sitcomeko pertsonai nagusia zen. Halaber, arrakasta handiko telesailetan agertu izan da gonbidatu gisa. \"House\" telesailean 8 ataletan agertu zen."}
{"id": "63177", "revid": "1150", "url": "https://eu.wikipedia.org/wiki?curid=63177", "title": "Desmoulins", "text": ""}
{"id": "63178", "revid": "44278", "url": "https://eu.wikipedia.org/wiki?curid=63178", "title": "Ilarraka", "text": "Ilarraka, pago-ziza edo urriziza beltza (\"Clitocybe nebularis\" edo \"Lepista nebularis\") \"Tricholomataceae\" familiako perretxiko bat da. Latinezko \"nebula\" hitzetik (lainoa esan nahi du) datorkio izena, perretxiko honek daukan kolore gris eta tristeari erreferentzia eginez.\nMorfologia.\nPerretxiko honek 7 eta 15 cm arteko diametroko txapela dauka, gris argia edo errauts kolorekoa eta erdialdean ilunagoa. Hasieran ganbila eta apur bat konkorduna da, baina gero zabaldu egiten da eta azkenerako erditik zapaldua agertzen da. Ertz borobila eta nahiko erregularra dauka. Kutikula erraz askatzen zaio.\nOrri sarriak dauzka, desberdinak, beti dekurrenteak (batzuetan gutxiago, besteetan oso dekurrenteak). Kolore krema zikina edo gris horixka daukate.\nHanka sendoa eta haragitsua dauka, baina haritsua eta hanpatua ere bai. Gaztetan trinkoa da, gero hustu egiten da. Goian meheagoa da, eta oinarrian erraboilduna. Zurixka edo grisaxka da.\nHaragi homogeneoa dauka, zuria, lodia eta solidoa. Usain sarkor gozoa dauka.\nEspora zuri eliptikoak dauzka.\nEkologia.\nPerretxiko hau udazkenean agertzen da, urrian eta azaroan batez ere. Aski arrunta da. Habitat askotan sortzen da: txilardietan, koniferoen zein hosto-erorkorren basoetan. Humus eta materia organiko asko pilatzen den tokietan hazten da. Askotan taldeka agertzen da, ilarak edo zirkuluak osatuz.\nGastronomia.\nIritzi kontrajarriak daude bere jangarritasunaren inguruan. Zapore eta usain biziak dauzka, eta jende askori gustatzen zaio, baina beste batzuk ez dute ondo onartzen eta kalte egiten die.\nGordinik, duela gutxi aurkitu den toxina bat dauka, nebularina izenekoa. Molekula hau hidrosolublea da eta, beraz, kozinatu baino lehen perretxikoa uretan egosten bada, ia erabat erauzten da. Hala ere, ez bada modu egokian prestatzen eta kantitate handietan jaten bada, intoxikazioak eragin ditzake eta, epe luzera, kalteak gibelean.\nBeste izen arruntak.\n\"Clitocybe nebularis\" tokiko euskarazko testuetan:\n\"ilarraka ;\n\"[[Pleurotus ostreatus|pago-ziza]];\n\"[[Infundibulicybe geotropa|urri-ziza]];\n\"urri-ziza beltz.\nKanpo loturak.\n[[Kategoria:Clitocybe]]\n[[Kategoria:Onddo jangarriak]]"}
{"id": "63179", "revid": "56334", "url": "https://eu.wikipedia.org/wiki?curid=63179", "title": "Dani Maeztu", "text": "Dani Maeztu Perez (Durango, Bizkaia, 1974a) euskal herritar politikaria da, Durangoko zinegotzi ohia eta Eusko Legebiltzarkide ohia.\nDurangoko errugbi-taldean urte askotan jokatutakoa da.\nIbilbidea.\nZuzenbidean lizentziatua da EHUn. Ingurumenari buruzko zuzenbidean trebatua. Abokatu lanetan dihardu, Durangon bulegoa izanik.\nTalde ekologistetan aritua da, Bizkaiko AHTren aurkako Asanbladako eta AHT Gelditu! Elkarlana taldeetako kidea izan zen.\nAralarreko Hegoaldeko Zuzendaritzako kidea izan zen eta Durangoko zinegotzia (2003-2015). Aralarren izenean Bizkaian hautatutako lehen udal hautetsia izan zen.\n2009ko Eusko legebiltzarrerako Hauteskundeetako Aralarreko zerrendaburua izan zen Bizkaitik, eserlekua lortuz. 2012 urtean, berriro legebiltzarkide aukeratua izan zen EHBildu koaliziotik.\n2015ean Durangoko zinegotzi izateari utzi zion eta 2016an Eusko Legebiltzarra.\nEgun ez dihardu politika instituzionalean eta udal idazkari-kontuhartzaile moduan egiten du lan."}
{"id": "63182", "revid": "69477", "url": "https://eu.wikipedia.org/wiki?curid=63182", "title": "Sampo ontzi izotz-hauslea", "text": ""}
{"id": "63187", "revid": "1545", "url": "https://eu.wikipedia.org/wiki?curid=63187", "title": "Kemiko eliza", "text": "Kemiko eliza () Lappiko Kemi hirian dagoen eliza protestante nagusia da. Kemi-Tornioko parrokiaren burua den tenplu hau, Sauvosaari auzoaren bihotzean dago, Botniako badiatik 300 metrora, eta hiriko eraikin ikusgarriena da. 1903ko martxoaren 8an Ouluko diozesiko gotzaina zen Juho Koskimiesek bedeinkatu zuen eta ordutik, eskualde osoko erlijio-eraikin handiena da. Josef Stenb\u00e4ck arkitekto ospetsuak diseinatu zuen eta Eskandinavian tradizio handia duen arkitektura neogotikoaren eta nazional erromantikoaren arteko nahasketa dotorea izateagatik, Lappi osoko eliza bereziena da. Azpieskualdeko eta hiriko historia eta kulturak garrantzia handia dute eraikinaren egituran, baina nabarmentzeko ezaugarri nagusia itsasoaren eragina da; besteak beste, tenplua bera itsasoari begira dago. Guztira, 1.200 fededunentzako eserlekua dauka elizak eta objektu baliotsuenak tamaina handiko botozko itsasontzi zuria eta Kangasalako Organo Fabrikan 1935an eginiko organoa dira. Eraikinaren hegoaldean, azkenik, hiriko hilerria eta gerra oroitarriak daude.\nBeste moduko ekitaldi batzuez gain, guztira, lau meza eskaintzen ditu astean Markku Korpela bikarioak, hiru igandetan eta bakarra larunbatetan .\nHistoria.\nKemiko elizbarrutiaren ibilbidea luzea da; lehenbiziko aipamena XIV. mendekoa da eta bertan, elizaren lurrak Kemijokiren itsasadarretik Rovaniemira, eta bertatik Haukipudas herriraino iristen zirela esaten da. Elizbarruti honen erdiunea gaur egun udalerri beregaina den Keminmaako elizan zegoen, zehazki, gaur egun zutik dirauen eskualdeko eliza zaharrenean. Kemi hirian bertan eraiki zen aurreneko eliza, bestalde, Stenb\u00e4cken hau izan zen, ia zazpi mende beranduago. Kemik 1869. urtean hiri-titulua eskuratu zuenean, eliza berri bat eraikitzeko proiektua abian jarri zuen Udalak, dena den, egitasmo hau ez zen beranduagora arte gauzatuko. Azkenean, Keminmaako eliza txikia zelako aitzakiari esker, tenplu berri hau eraikitzen hasi ziren 1900. urtean. Lanak 1902an bukatu ziren, baina ez zen urtebete beranduagora arte irekiko, Ouluko diozesiko Juho Koskimies gotzainak bedeinkatu eta Lappi osoko eliza protestante handiena bihurtu zuen arte 1903ko martxoaren 8an.\nDeskribapena.\nElizaren diseinatzailea Josef Stenb\u00e4ck finlandiar arkitekto ospetsua da, arkitektura neogotikoaren eta nazional erromantikoaren arteko nahasketa arrakastatsua sortzeagatik ezaguna. Stenb\u00e4ckek eliza ugari eraiki zituen bere lan ibilbide oparoan eta Kemikoa, aurrenetako bat izan zen. Artistaren lana ezagutzen duen edonork, tenpluaren egiletasuna aise aitortuko luke, egiturak eta barne-diseinuak arkitektoaren berezko arrastoa dutelako.\nBestalde, Lars Sonck arkitekto k\u00e4lvi\u00e4rraren eragina ere onartu beharra dago, honek eraikitako tenplu askoren eta Kemiko elizaren artean antzekotasun handia baitago; besteak beste, azpimarratzekoa da Tampereko katedralaren eta Joensuuko, Pyh\u00e4rantako, R\u00e4is\u00e4l\u00e4ko eta Nilsi\u00e4ko elizen eta Kemikoaren arteko parekotasuna. Azkenik esan, hiriaren historiak eta kulturak ere pisu handia dutela obran eta itsasoaren presentzia, zehazki, nabarmena dela bazter guztitan .\nIzokin-koloreko tenpluak lau tarteko nabe luzea du eta mendebaldera begira dago, itsasora. Sarrera nagusia, beraz, ekialdean dago, arrosa leihoaren azpian; egitura angeluzuzen batek eta 37 metroko dorre batek osatzen duten absidea, aldiz, mendebaldean dago. Ezkila-dorrea, eraikinaren simetria nahita apurtzen duena, Kemiko eraikin garaiena da Udaletxea ondoren eta horma bakoitzean dauden lau ordulari zuriak eta puntan amaitutako akabera metalikodun teilatua \u2014zinkezko zutikako tolesdurakoa\u2014 hiriko edozein zokotik ikus daitezke. Sarrera nagusiarekin batera, guztira, bost sarbide ditu elizak: bi ate nagusiaren alboetan daude eta gainontzeko biak, berriz, absidean; hauek denak, elizaren bereizgarrietako bat diren biribildun izkinetan daude. Hain zuzen, aurrealdean ikus daitekeen elementuen hirukoiztasuna oso nabarmena da Stenb\u00e4ck arkitektoaren lanetan. Sarrerakoaz gain, egitura hirukoitza ere leihoetan eta dorretxoetan antzeman daiteke. Izan ere, Eskandinaviako eraikuntza tradizioan, eta bereziki erlijio-eraikinetan, hiru elementuen agerpena oso ohikoa da eta erdian dagoen osagaia nabarmentzeko erabili izan ohi da, ate nagusia edo leiho handiena kasu. Ate- eta leiho-buruei dagokienez ere, iparraldeko herrialdeetan ohikoa den erdi puntuko arku bitxia da nagusi, ezkilategiko leiho-buruetan izan ezik, hauek puntu osoko arku zorrotzak baitira . Aipatutako biribildun izkinak kenduta, gainerako izkinetan, kanpandorrean ezik, hormabular adierazgarriak daude, estalkiaren bulkada horizontalak lurrera igortzen laguntzeaz gain, fatxadak apaintzen dituztenak.\nOso bitxia den beste ezaugarri bat aldarearen kokapena da; izan ere, zurezko aldarea eta Jesukristo gurutziltzatuaren irudia leihate baten azpian daude. Honi, gainontzeko leihoei eta horma zuriei esker, tenpluak argitasun handia du eta barruko girgileria guztiak bere dotoretasun osoan ikus daitezke. Hain zuzen ere, elizaren objektu baliotsuenak tamaina handiko botozko itsasontzi zuria eta Kangasalako Organo Fabrikan 1935an eginiko organoa dira. Zutabeen arteko espazioa ertz gangek betetzen dute eta zurezko pulpituari nagusitasuna ematen diote. Erretaula edo oholtzak Lauri Ahlgr\u00e9nen eta Erkki Koponenen lanak dira eta 1986ean eginiko \"Pyh\u00e4 Kolminaisuus\" eta 1953ko \"Yl\u00f6snousemus\" obrek osatzen dute.\nEraikin protestante honen hegoaldean hiriko hilerria eta gerra-oroitarriak daude; hauen artean, Evert Porila artistak 1924ean sortutako soldaduen eszena (Gerra Zibilean hildako Armada Zuriko soldaduen omenez) eta Bigarren Mundu Gerra ondoren eraiki zen Heroiaren estatua (finlandieraz, \"Sankaripatsas\") . Hiru elementu horiek \u2014eliza, hilerria eta gerra-oroitarriak\u2014, zuhaitzez hornitutako berdegunearekin batera, Kemiko etxe-uharte oso bat betetzen dute."}
{"id": "63190", "revid": "6327", "url": "https://eu.wikipedia.org/wiki?curid=63190", "title": "Kemiko Elurrezko Gaztelua", "text": ""}
{"id": "63191", "revid": "117015", "url": "https://eu.wikipedia.org/wiki?curid=63191", "title": "Rafa D\u00edez", "text": "Rafa D\u00edez Usabiaga (Lasarte-Oria, Gipuzkoa, 1956ko abuztuaren 21a) euskal politikari eta sindikalista da, Ezker Abertzaleko kide esanguratsua. LAB sindikatuko idazkari nagusia izan zen 1992ko III. biltzarretik 2008ko VII. biltzarrera arte (\"idazkari nagusi\" izena 1996ko biltzarrean eman zioten). \n2009ko urriaren 13an Espainiako Poliziak, Espainiako Auzitegi Nazionaleko epaile Baltasar Garzonen aginduz, Diez atxilotu zuen Ezker Abertzaleko beste hainbat kide ezagunekin batera, LABen Donostiako egoitzan bilera bat egiten ari zirela. Hiru egun geroago sartu zuten kartzelan. 2010eko apirilaren 26an, 30.000 euroko fidantza ordainduta, Diez espetxetik irten zen. Baina 2011ko irailaren 19an berriro ere sartu zuten kartzelara, 10 urteko espetxe zigorra betetzeko. Azkenean 2017ko abuztuaren 17an atera zen Santo\u00f1ako El Dueso espetxetik, Auzitegi Gorenak sei urte eta erdira jaitsi baitzion zigorra."}
{"id": "63192", "revid": "119347", "url": "https://eu.wikipedia.org/wiki?curid=63192", "title": "Lumilinna", "text": "Lumilinna edo Elur-gaztelua elur eta izotzez bakarrik eginik dagoen munduko eraikin handiena da. Kemi finlandiar hirian dago, Botniako badiaren ertzean, eta Lainio elur-herrixkarekin batera, urtero eraikitzen den herrialdeko egitura bakarra da. Lumilinna hiriko erakunde nagusiek Kemi-Tornioko negu turismoa sustatzeko abian jarritako egitasmo baten eskutik iritsi zen 1995ean; eta adostutako akordio horri esker, aurreneko elur-gaztelua eraikitzen hasi ziren urtebete beranduago. Elur eta izotzezko egitura honek 13 km\u00b2-ko azalera zuen, baina gaur egungo elur-gazteluak, guztira, 20 km\u00b2 dauzka. Izan ere, urtez urte arkitektura ere aldatu egiten da, hala ere, lekua bermatua duten hiru mugiezin ere badaude: Lumiravintola (\"Elur-jatetxea\"), Lumihotelli (\"Elur-hotela\") eta Lumikappeli (\"Elur-kapera\"). Bestalde, inoiz eraiki diren elur-dorre garaiena eta harresi luzeena 2009an egin ziren eta 20 m-ko altuera eta 1.000 m-ko luzera izan zuten hurrenez hurren. Aipatzekoa da eraikinak urteko sei milioiko gastua duen arren, oso errentagarria dela Kemiko eta azpieskualde osoko eraikin bisitatuena delako; hala nola, iaz 104.000 lagun inguru izan zen bertan .\nLumilinna elurra lurzoruan finkatuta dagoenean eraikitzen hasten da, abendu aldean, eta eraikuntza-lanek hilabete irauten dute. Irekirik egoten den garaian, antzerkiak, izotz-arte erakusketak, dantza- eta opera-saioak, eta antzeko kultura ekitaldi ugari antolatzen dira. Baina, egitura mantentzeko -5\u00a0\u00b0C-ko tenperatura behar denez, udaberriaren lehen eguzki-printzak hasten direnean, apirilean, urtzea hasten da eta elur-gazteluak ateak isten ditu. Ordutegia oso zabala da, elur-gaztelua 10etatik 19tara irekita egon ohi da. Sarrera-prezioak, bestetik, 8\u20ac helduentzat, 4\u20ac 4-11 urte bitarteko umeentzat eta debaldekoa 0-3 urteko haurrentzat dira. Antolatzen diren ekitaldiez gain, umeentzako jolas-parkea eta ekintzak ere badaude .\nLehen esan bezala, diseinua urteko gaiaren arabera aldatu egiten da; esate baterako, 2006ko diseinu-gaia sua izan zen, 2007koa itsasoa, 2008koa turismoa, 2009koa diseinua, iazkoa nazionalismo erromantikoa eta egungoa, azkenik, komikigintza, hiriko Komikialdiaren (\"Kemin Sarjakuvakeskus\") hamabosgarren urteurrena baita. Dena den, alegia, urtez urte arkitektura aldatzen den arren, oinarrizko ezaugarri batzuk betetzen ditu elur-gazteluak urtero; hiru solairuko egitura beti mantentzen da, izotza eta elurra dira erabiltzen diren elementu nagusiak eta lekua bermatua duten hiru mugiezin daude :"}
{"id": "63193", "revid": "336", "url": "https://eu.wikipedia.org/wiki?curid=63193", "title": "Heather Graham", "text": "Heather Joan Graham (Milwaukee, Wisconsin, 1970eko urtarrilaren 29a - ) aktore estatubatuarra da."}
{"id": "63196", "revid": "1545", "url": "https://eu.wikipedia.org/wiki?curid=63196", "title": "Legenar", "text": "Legenar, legen beltza edo Hansen gaixotasuna eritasun infekziosoa da, historikoki garrantzi handia izan zuena geure inguruan baina gaur egun Amerika, Afrika eta Asiako leku batzuetan bakarrik aktiboa dagoena. Izan ere, pobrezia da gaitzarekin lotutako faktore nagusia.\n2006an 600.000 pertsonak legenarra zuten munduan oraindik ere, GKEen zenbakien arabera. Horietatik, 280.000 Indian bizi dira. Herrialde garatuetan urriak dira legenarraren kasuak.\nEuskal Herrian aitortu beharreko gaixotasuna da. Gurean oso kasu gutxi agertzen dira (kasu bana 2003. eta 2004. urteetan, eta bat ere ez 2005. urtean EAEan)\nEtiologia.\n\"Mycobacterium leprae\" izeneko bakterioak eragiten du, tuberkulosiaren eragilearen familiakoa dena.\n1874an Gerhard Hansen mediku norvegiarrak aurkitu zuen bakterio hori, eta bere ohorez \"Hansen-en baziloa\" izenarekin ere ezaguna da legenarraren eragilea.\nInfekzioa.\nLegenarra kutsakorra da, baina uste denaren aldean kutsapena ez da erraz gertatzen, gaixoarekin harreman intimoa eta iraunkorra behar baita kutsapen hori gauzatzeko.\nBakterio patogenoa azalean eta sudur-mukosan kokatzen da. Kutsapen bide nagusiak bi hauek dira:\nLarruazaletik edo arnas bidetik sartuta, infekzioaren arrakasta hartzailearen erantzun immunearen menpe dago. Tuberkulosiaren antzera, erantzun immunea egokia duten pertsonek ez dute gaitza garatuko, T linfozitoek eta makrofagoek bazilo patogenoak suntsituko dituztelako.\nLegenarra motak.\nBi dira: \"legenarra tuberkuloidea\", gaitzaren alderik arinena, eta \"legenarra lepromatosa\", larriena dena. Bata ala bestea garatu, goian azaldu denez, immunitate-sistemaren jarduerarekin lotuta dago.\nLegenarra tuberkuloidea ez da kutsatzen.\nSintoma klinikoak.\nBakterio eragilea, \"Mycobacterium\" guztien antzera, oso motel hazten denez gaixotasunaren inkubazio epea oso luzea da, urtebete baino gehiago (batzuetan 10 urte).\nGaitzak larruazala, nerbio-sistema eta barrunbeak jotzen ditu.\nLegenarraren lehenengo agerpenak larruazaleko orban zuriak dira. Larruazala minduta dago hasieran, baina gero sentikortasuna galtzen du, nerbio periferikoak kaltetzen baitira. Gaitzaren progresioa lepromak sortzen ditu, nodulu gorri ultzeratuak, gorputzeko toki askotan agertzen direnak. Larruazaleko lesioak nabariak dira, eta aurpegian itxura oso zatarra hartzen dute (\"facies leonina\"; ikusi goiko argazkia). Lepromen inguruan hezurrak eta kartilagoak kaltetu eta apurtzen dira ere.\nTratamendua.\nLuzea da, eta terapia konbinatuan datza (bi edo hiru sendagai batera).\nGehien erabiltzen diren antibiotikoak errifanpizina eta klofazimina dira. Hauekin batera sulfonak ematen dira ere (sufrearen konposatu organikoak)"}
{"id": "63198", "revid": "688", "url": "https://eu.wikipedia.org/wiki?curid=63198", "title": "Kemi (ibaia)", "text": "Kemijoki ibaia, Finlandiako ibai luzeena da, 560 km-ko ibilbidearekin. Herrialdearen ipar-ekialdean sortzen da, Errusiar mugatik gertu eta Botniako Golkoan galtzen da hiri asko igaro ondoren; hala nola, Kemij\u00e4rvi, Rovaniemi eta Kemi. Lappi probintziako hiriburuan, Ounasjoki ibaia isurtzen zaio eta hartzen duen indarraren laguntzaz, hainbat zentral hidrologiko ibaiertzean eraikitzea eragin du, 18 guztira. Honela, 1948. urtean lehena eraiki zenetik ibaiak izandako arrainen kopurua murriztu egin zen.\nFinlandian sortzen den energia guztiaren % 34,5 energia hidroelektrikotik dator, batez ere bertan aurkitzen diren zentraletatik."}
{"id": "63202", "revid": "10891", "url": "https://eu.wikipedia.org/wiki?curid=63202", "title": "Ronald Euler", "text": "Ronald Euler (Sarre-Union, Alsazia, Frantzia, 1966a - ) alsazieraz idazten duen poeta eta idazlea da. \"Els\u00e4ssischen Literaturzeitschrift\" izeneko aldizkarirako ere idazten du.\nAlsaziera ama hizkuntza zuela frantsesa eskolan ikasi zuen. Filologia alemaniarra ikasi zuen Estrasburgon."}
{"id": "63203", "revid": "119347", "url": "https://eu.wikipedia.org/wiki?curid=63203", "title": "I\u00f1aki Larra\u00f1aga", "text": "I\u00f1aki Larra\u00f1aga Irizar (Lazkao, 1933 - Itsasondo, 2021eko uztailaren 3) apaiza, soziologoa, soziolinguista eta SIADECO kooperatibaren nahiz Bizi-Hitza Fundazioaren sortzaileetako bat izan zen. Euskal soziolinguistikan eta hizkuntzaren soziologian aitzindaria, besteak beste, euskararen erabileraren neurketaren metodologia diseinatu zuen. Anaia zuen Prontxio Larra\u00f1aga, Legazpiko alkate eta Gipuzkoako ahaldun ohia.\nBiografia.\nIkasketak eta apaizgoa.\nLazkaon jaio zen 1933. urtean. Lazkaoko eskola txikian ikasi zuen euskara hutsean, harik eta 1939an, sei urterekin, eskola nazionalera pasatu zuten. Bertan euskaraz hitz eginez gero, zigorrak eta kolpeak jasotzen zituzten ikasleek. Beasaingo lantegitik kaleratu ostean aitak lana Legazpin aurkitu zuen eta hara aldatu ziren 1940an. Bertako eskolako giroa Lazkaokoaren antzekoa zen. Ondoren lasalletar fraideenean ikasi zuen erdara hutsean.\nHamabi urterekin, 1945ean, apaizgaitegira joan zen, lehendabizi Saturraranen egon zen lau urte, gero Gasteizen beste lau eta 1953tik aurrera Donostian. Inork bultzatu gabe hartu zuen erabakia, izan ere, hasiera batean ez zioten joaten utzi nahi. Mutiko bihurria omen zen eta beldur ziren ez ote zuten kaleratuko. Hala ere, joan egin zen; bai eta 1957an apaiztu ere, Jaume Font Donostiako lehendabiziko apezpikuaren hitzaldi etsigarriaren ostean. Urtero, baina, udako oporrak amaitzean, aita etortzen zitzaion eta apaizgaitegian gustura ez bazegoen, etxean lasai gelditzeko esaten zion.\nEuskaraz erdi isilean jarduten ziren, Elizako buruen jarrera oso aurkakoa baitzen. Hain zuzen ere, agintariak, Larra\u00f1agak Lurdarako erromesaldian agertutako euskaltzaletasunagatik, gazte hura apaiztu barik uzteko zorian egon ziren. Gero, Donostiako apaizgaitegian irakasle jardun ordez, Getariara bidali zuten eta urtebete eman zuen han.\nApaizgaitegian ikasitako filosofiak eta teologiak euskal gizartearekiko zituen kezkak asetzen ez zizkiotela-eta, 1958-1962 arteko urteak Parisen igaro zituen soziologia ikasten. Unibertsitate Katolikoan lehen bi urteak eta Sorbonan beste biak. Larra\u00f1aga psikologia sozialean eta demografian lizentziatu zen. Ramon Iruretagoiena apaiz adiskidea, aldiz, zientzia politiko eta ekonomikoetan. 1961ean Aljerreko Estatu Kolpea gertatu zenean, Txillardegirekin eta Karlos Santamariarekin bilduta zegoen Larra\u00f1aga.\nHango egonaldiak distantzia hartu, lotura sakondu eta hizkuntza, euskal kultura eta euskal izaeraren garrantzia eta balioa arrazoitzeko balio izan zion. Han, soziologiako ikasketa orokorrek eta bereziki hizkuntzaren soziologiakoek antropologiaren mundura eta beste hainbat diziplinatarako atea ireki zioten. Beraz, ordura arte sentimenduz bizi izandakoak arrazionalizatu eta jarrera aktiboagoa hartzera eraman zuten. Parisko Saint-Germain-des-Pr\u00e9s auzoan bizi zen eta gizarte erabat laikoa ezagutu zuen; laikoa ez ezik, agnostikoa eta ateoa ere bai. Aldi berean, erlijioa bizitzeko guztiz modu sakon eta serioa ezagutu zuen. Apaizaren bideari eusteko erabaki sendoa hartu zuen bizitzan hirugarren aldiz.\n1962-1964 urteak Hernaniko parrokian eman zituzten, bertako erretoreak eskatuta, hierarkiaren eta agintarien oso gustuko izan ez zen bertako azterketa soziologikoa (urbanismoa, ekonomia, erlijioa...) egiten. Aldi berean Donostian gizarte laguntzako eskolan klase ematen aritzen ziren Larra\u00f1aga eta Iruretagoiena. Ikerketaren emaitza Ramon Iruretagoiena eta biek \"Hernani 1962\" liburuan (1964) argitara eman zuten. \"Population\" aldizkariak liburuaz 1965ean argitaratutako iruzkinak honela zioen: \"Leur conclusions n'ont pas laiss\u00e9 de soulever quelques remous en Espagne\". 1964 urteaz geroztik, Itsasondoko parrokian dago. Lorenzo Bereziartua apezpiku izendatu berriak Donostiatik Iruretagoiena Irunera eta Larra\u00f1aga Itsasondora bidali baitzituen zigortzeko asmotan, Elizaren erakundeari zioten atxikimendu tipiagatik.\nSIADECO eta soziolinguistika.\nAldaketa giro nabarmenean (Vatikanoko II. kontzilioa, sekularizazioa, euskal kultura eta politikaren biziberritzea, immigrazioa...), 1967an, SIADECO sozioekonomia eta hirigintzaren ikerketarako taldea sortu zuen beste lagun batzuekin (soziologoak, ingeniariak, arkitektoak, ekonomistak...) garapenkeriak zekartzan arazoei nola edo hala aurre egitearren. Kooperatiba horretan egin zuen lan 1996. urtera arte; hogeita hamar urtean, hortaz.\n1967an, beraz, SIADECOn sozioekonomia ikerketa taldea, ikerketa aplikatuaren talde gisa, sortu zen eta, euskarari buruzko informazioa beti jasotzen zuten nahiz udalerri mailako ikerketetan, nahiz eskualdekoetan, nahiz beste hainbat ikerketa egiten zituztenean. Ikuspegia soziologikoa izaten zen eta hori guztia uztartu nahi izaten zuten nolabait udalerri edo eskualde bakoitzak zituen ezaugarri sozio-demografiko, sozio-ekonomiko, sozio-kultural eta abarrekin. Hala nola, hizkuntzaren hedapena edo higadura kasu bakoitzean zergatik sortu ziren eta horietan zein erakundek izan zuten zerikusia eta eragina: eskolak edo administrazioak edo industrigintzaren sorrerak eta immigrazioak eta gaineratikoak, ikuspegi aplikatutik betiere.\nUrte horietakoak dira SIADECOk Arrasateko (1972) eta Goierriko (1974, 1975) egoeraz egindako azterketa soziologiko mardulak. Bestalde, 1970ean Tolosako haurtzaindegia euskaraz izan zedin eta ez elebidun I\u00f1akiren informazioa eta aholkuak erabakigarriak izan ziren. Baionako 1971ko Euskal Astean parte hartu zuen Be\u00f1at Laxaguerekin bat eta ondoren Udako Euskal Unibertsitatea sortu zenetik aurrera ikastaro ugari eman zituen bertan. 1977 aldera Zumarragako Ospitalea izango zenaren aldeko ekintzetan parte hartu zuen Goierriko hainbat alkate, langile eta elkarterekin bat.\n\"Soziolinguistika\" izena aipatuz egin zuten lehen ikerketa 1975-1977 urteen artekoa izan zen. Urte horietan bi lan egin zituzten: bata, \"Euskararen liburu zuria\"ren (1978) edukiak diseinatu eta haren apailatzea koordinatu. Bestea, euskararen egoera soziolinguistikoa aztertu. Hura izan zen Euskal Herrian aurreneko aldiz egin zen gisa horretako egitasmoa: \"Euskararen soziolinguistika azterketa\" eta \"Hizkuntz Plangintza baten oinarriak\". Lan horiek Euskaltzaindiaren babesaz eta eraginez egin ahal izan zituzten.\nAzterketa soziolingustikoaren azalpenak hainbat lekutan eman zituen Larra\u00f1agak, adibidez, Gipuzkoako ikastolek 1976an antolatutako elebitasun biltzarrean. Ez zen erraza izan lanok bideratzea, jende askok soziolinguistika zer zen ere ez baitzekien. Erabakiak hartu behar zituzten agintariek hitz horrekin mesfidantza izugarria zuten. Horregatik, hitz hori aipatuz egin zen lehenbiziko proposamena atzera bota zuten ikerketa hori finantzatu behar zutenek. Hala ere, emaitza nagusiak Martin Ugaldek bildu zituen \"Hizkuntz borroka Euskal Herrian\" liburuan (1979).\n1978ko urrian Euskaltzaindiaren batzarrean \"Euskararen normalizapenerako plangintza baten oinarriak\" txostena aurkeztu zuen. Urte horretako Euskaltzaindiaren Bergarako Biltzarrerako, euskara batuaren erabilera irakaskuntza munduan zertan zen aztertu zuten. 1979an Eusko Kontseilu Nagusiaren Hezkuntza Saileko Mikel Zalbidek zuzentzen zuen \"Euskal Kulturaren Beharrizan Unibertsitarioetarako Lantaldea\"n aritu zen.\nSoziolinguistika teorikoari dagokionez, Llu\u00eds Vicent Aracil izan zen Estatu Batuetatik 1952an plazaratu zen terminoa ekartzen lehena. Larra\u00f1agak Parisen emandako urteetan ez zegoen soziolinguistikako katedrarik, beti \"hizkuntzaren soziologia\" izaten zen jorratutako ikuspegia eta beti hautazko gai moduan. Larra\u00f1agak Aracil 1976 inguruan ezagutu zuen. Escola d'Estiu antolatzen zen Katalunian eta Larra\u00f1aga saio batera eraman zuten. Geroztik urte luzetan izan dituzte harremanak eta biak elkarrekin Tolosan izan ziren soziolinguistika aplikatuari buruz oinarri teorikoak eta aplikatzeko bideak eztabaidatzen. Hitzaldiok liburu batean bildu ziren: \"Euskara gizarte bizitzan\" (1984).\nEuskararen erabileraren neurketa.\nAracilen bidez, hortaz, amerikar soziolinguistikaren berri izan zuen: Joshua Fishman, Quebeceko eskola, William F. Mackey eta abar. Izenoi Rafael Ninyolesena, Francesc Vallverd\u00farena, Jose Maria Sanchez Carrionena eta Louis-Jean Calvetena gehitu behar zaizkie; ordurako guztiak aztertuak baitzituen Larra\u00f1agak. Erreferentzia teoriko horietan oinarrituz diseinatu zuten azterketa soziolinguistikoa egiteko oinarrizko inkesta, jendeari galdetu nahi ziotena, alegia. Baliabide tekniko eta materialak oso eskasak ziren. Herriz herri, udaletxeetara joan eta erroldak aztertzen ibili ziren, zozketa irizpideak aplikatuz lagina egiteko datuak ateratzeko, nori egin inkesta, bildutako informazioa nola landu...\nAzterketa soziolinguistiko orokorraren ondoren egindako ikerlan zehatza Gipuzkoako Foru Aldundiak eskatutakoa izan zen. Erroldaren azterketa zuen oinarria. Gipuzkoako biztanleen herriz herriko ezagutza maila aztertu zuten. Gero euskararen erabilera objektiboari buruzko azterketa egin zuten. Alegia, erroldan jendeak zer esaten zuen jasotzen zuten, neurketa objektiboarekin euskara erabiltzen zenbati entzuten zitzaion neurtu nahi zuten, 1982-1983a zen. Larra\u00f1agak, Gipuzkoako erabilerari buruzko artikulua idatzi zuen, askoren arteko \"Hizkuntza minorizatuen soziologia\" (1986) liburuan. Diagnostikorako bi metodologia oso berritzaile aurkeztu zituen: hizkuntza paisaia neurtzekoa eta kale erabilera neurtzekoa; biak ere, osteko hizkuntza plangintzako diagnostikoetan ezinbestekoak.\nHorren ondoren, herri eta hiriburuen egoera aztertzeari ekin zioten. Garai horretakoak dira, Tolosaldeko (1978), Tolosako (1983), Irungo (1983), Basauriko (1985), Iru\u00f1eko (1986), Donostiako (1986), Gasteizko (1986), Bilboko (1990), Errenteriako (1990), Ipar Euskal Herriko (1987, 1991) eta Getxoko (1994) egoera soziolinguistikoaren azterketak, besteak beste.\nNabarmentzekoak dira, orobat, 1988an egin zuten Euskal Autonomia Erkidegoko Soziolinguistika-mapa eta 1993an egin zuten euskararen familia bidezko transmisioaren azterketa EAEn.\nTxepetxekin elkarlana.\nLarra\u00f1agak Jose Maria Sanchez Carrion \"Txepetx\" hizkuntzalaria 1972tik autore gisa eta 1981etik bertatik ezagutzen zuen.\n1983koa da \"Iruinean Sortua\" izeneko agiria. Txepetx, Aracil, Larra\u00f1aga eta beste batzuen artean deia zabaldu eta katalan, galego eta euskaldun talde bat (Ant\u00f3nio Gil Hern\u00e1ndez, Sagrario Aleman, Txillardegi, Kike Amonarriz, Antoni Artigues, Esther Bonet, Teresa Marb\u00e0, Kontxesi Pedroarena, Antonina Tugores... guztira 35 lagun) batu zen \"El idioma del Estado y el estado de los idiomas\" gaiaren inguruan eztabaida eta gogoeta egiteko.\nHandik sortu zen 1984ean Getxon egin zen Hizkuntz Minorizatuen Soziologia kongresua. Bertara bildu zen adituen taldeaz gainera (Aracil, Txepetx, William F. Mackey, Juan Cobarrubias eta abar) hizkuntza minorizatuen gaiaz kezkaturik zeuden hainbat jende bildu zen, bereziki Euskal Herriko, Galiziako eta Katalan Herrietako ikasle, irakasle eta ikertzaile talde bat. Carlos Garaikoetxea lehendakariak sostengua adierazi zion biltzarrari, baina laster Ajuriaeneatik egotzi zuten.\n1990ean lankidetza areagotu egin zuten Txepetx SIADECOn sartzearekin bat. Txepetxi zegokion oinarrizko kudeaketa, hau da, ekarpen teorikoak formulatu eta berritzen joatea. Larra\u00f1agaren eta SIADECOren egitekoa, aldiz, ikerketa aplikatua egitea eta ekarpen teoriko haiek esperientziarekin kontrastatzea zen: hezkuntza plangintzak ikastetxeetan, gazteen erabilera sustatzea, haur erdaldunentzako jolasak, gazte erdaldunentzako irratsaioak, irakasleentzako ikastaroak... Elkarlan horren baitan aipa daiteke Gabriel Aresti Euskaltegiko irakasleei emandako laguntza ere, Bilboko Zenbat Gara elkartearen eta Kafe Antzokiaren prestatze zein gogoeta lanean.\nEsan bezala, 1990ean Biboko azterketa soziolinguistikoa egin zuen SIADECOk, Larra\u00f1aga eta Kike Amonarriz buru zirela. Azterketaren laburpena \"Euskara Bilbon\" (1991) liburuan argitaratu zuten, Txepetxen ekarpen eta guzti. Bilboko Udalak antolatutako I. Jardunaldiak Soziolinguistikaz-en aurkeztu zituzten emaitzak halaber. Bildutako datuen gogoeta eta kontestualizazio teoriko sakon-sakona, ordea, hamar urte geroago etorriko ziren, politikaren gorabeheren harira: Txepetxen \"Aplicaci\u00f3n socioling\u00fc\u00edstica de la territorialidad\" (1999).\nBestalde, Egunkaria Sortzen sozietate mugatuaren kide sortzaileetako bat izan zen 1990ean. Sozietate mugatu hori Euskaldunon Egunkariaren akziodun nagusia izango zen.\n1993-1994 ikasturtean Lurdes Rada eta Joseba Alvarez ezkertiar abertzaleen tutorea izan zen Euskal Herriko Unibertsitateak eskaintzen zuen hizkuntza plangintza ikastaroan. Haien Ikastaro amaierako lanak \"Talde politiko baten euskalduntze plangintza\" izena zeraman. Herri Batasuna alderdiak hizkuntza politika berria abiatu zuen 1996an.\n1996an erretiratu eta utzi egin zuen ogibideari dagokion oro, baina apaiz lana egiten jarraitzen du. Betiere afizioz, noski, izan ere inoiz ez du apaiz lanagatik soldatarik jaso, aske izatekotan. Gisa berean, 2002an eratu zenetik Bizi-Hitza Fundazioaren idazkaria da. Xabier Mendiguren Elizegiri \"Arbelaren gainean\" (2004) libururako Itsasondoko meategien langile mugimenduaren berri eman zion. 2006an Euskal Y-aren aurka agertu zen eta 2010ean Jos\u00e9 Antonio Pagolari sostengua adierazi zion. 2017an platinozko ezteiak ospatu zituen Donostiako elizbarrutian eta SIADECOk omenaldia eskaini zion, Txepetxekin batera.\n2021eko uztailaren 3an hil zen."}
{"id": "63204", "revid": "90799", "url": "https://eu.wikipedia.org/wiki?curid=63204", "title": "Cro-Magnon", "text": "Cro-Magnon edo ingelesez \"Early European Modern Humans (EEMH)\" \"(Homo sapiens sapiens)\" Europako Goi Paleolitoko lehen gizaki modernoa, eta beraz, gaur egungo gizakiaren zuzeneko arbasoa da. (\"Gaur egun, zientzialariek Gizaki Anatomikoki Modernoa edo Lehen Gizaki Modernoa bezalako deiturak erabiltzen dituzte antzinaroko gizaki modernoak izendatzeko\"). Ikuspuntu antropologikotik, bere agerpena Goi Paleolitoaren hasierarako mugarria izan zen.\nZiurrenik duela 48.000 finkatu zen Europan. Neandertalekin (\"H. neanderthalensis\") harremanak izan zituela eta elkarren artean ugaldu zirela frogatu da (Neandertalak duela 40.000-35.000 urte desagertu ziren). Duela 40.000 urtetatik gutxi gorabehera \"Homo sapiens\" izan da \"Homo\" generoko espezie bakarra.\nBiologia.\nEzaugarri fisikoak.\nAnatomikoki gaur egungo europarren antz handia zuten, baina horiek baino sendoagoak ziren. Aurpegi zabalagoa eta motzagoa zuten, baita hortz handiagoak ere. Horrez gain, masailezur motzagoak, orientazio horizontaleko masailak eta begi-zulo errektangularragoak zituzten, Asiako ekialdeko herrietan ohikoagoak direnak. \nAnalisi genetikoak egin aurretik, \"EEMH\"ak azal zurikoak zirela uste zen, iparraldeko argi falta zela eta, D bitamina hobeto sintetizatu ahal izateko. Halere, gaur egungo Europarretan ageri diren, eta azal zuriaren arduradun diren, 3 gene nagusietatik \u2014 KITLG, SLC24A5 eta SLC45A2 \u2014 azken biek hautespen positiboa jasan zuten duela 19 eta 11 mila urte bitartean, trantsizio Mesolitikoan zehar. Horrez gain, ile eta begi kolore argiei lotutako TYRP1 genearekin ere gauza bera gertatzen da. Aipaturiko azken 3 geneak Brontze Aroan zabaldu ziren bereziki. Horrez gain, begi urdinei loturiko genearen aldaera \u2014 OCA2 \u2014 duela 10-6 mila urte, Europa iparraldeko arbaso amankomun batengandik jasotakoa da. Gertakari hauek horren berandu gertatzea bi arrazoiren ondorio izan liteke: biztanleria dentsitate baxuaren edota kontinentean zeharreko mugimendu txikiaren ondorio. Horrenbestez, lehenengo Cro-Magnon gizakiek azal iluna izango zuten, ziurrenik. Izan ere, arestian aipatu bezala, azal argiagoen hautespena ez zen duela 30.000 urtera arte gertatu (Brontze Aroan hasiko da azal zuriagoa nagusitzen Europan). Garaierari dagokionez, Goi Paleolito goiztiarreko mendebaldeko Europako, 20 gizonek eta 10 emakumek 176,2 cm-ko eta 162,9 cm-ko batez besteko garaiera garaiera zuten, hurrenez hurren. Hortaz, industrializazio osteko Europa iparraldeko gizakien antzekoa. Aitzitik, Goi Paleolito berantiarreko 21 gizon eta 15 emakumeren laginak aztertuz, garaieren batez bestekoak 165,6 cm eta 153,5 cm ziren, hurrenez hurren. Ez dago argi EEMH goiztiarrak zergatik ziren altuagoak. Izan ere, klima hotzetan bizi diren izakiak txikiagoak izan ohi dira, horrek beroa hobeto gordetzen laguntzen baitu. Gai honi lotutako zenbait hipotesi eskaini dira: antzinako altuera atxikitzea; beranduago desagertu egin zen megafauna ehizatzeari esker, dieta eta nutrizio hobeak izatea; ehizarako korrika egiten zutenean, oinkadaren luzera handitzeko eta mugikortasuna hobetzeko egokitzapen funtzionala izatea; lurraldetasuna areagotzeak komunitateen arteko gene-fluxua murriztea eta endogamia-tasa handitzea; lagin txikiagatik egindako akats estatistikoak izatea edo Azken Glaziazio Maximoaren () aurretik pertsona altuek estatus altua izateko aukera gehiago izatea eta ondorioz, lurperatuak eta zainduak izateko aukera gehiago izatea.\nBurezurraren edukiera, berriz, 1.400 cm3 -koa zen (Duela 190.000 eta 25.000 urte arteko 28 gizaki modernoen aztarnetatik ateratako batez bestekoa). Buru luzea, aurpegi zuzena, bekoki bertikala, bekain arku laburrak, baraila txikia eta kokots irtena zituen.\nAipaturiko ezaugarriez gain, beste aldaera eta berezitasun batzuk zituzten gizakiak ere agertu ziren han-hemenka: edo , esaterako. Dena den, gaur egun, Cro-Magnon gizakitzat sailkatzen dira horiek guztiak ere.\nGenetika.\n\"Informazio gehiago hemen: Europako historia genetikoa\"\nGizaki anatomikoki modernoak, duela ziurrenik 250.000 urte ingurutik, denboraldi konkretuetan Afrikaz kanpo ibili izan dira. Halere, egungo gizaki ez-afrikarrak Afrikaz kanpoko espantsioaren (duela 65-55 mila urte inguru) ondorengoak dira. Aipaturikoa DNA mitokondrialaren analisiari esker jakin da. Izan ere, DNAmt-ren L3 haplotaldearen analisiak EEMH eta Goi Paleolitoko Asia ekialdeko taldeen artean (\"Proto-Mongoloideak\") familiartasuna ezartzen du. Bi talde horien arteko banaketa duela 50.000 urte inguru gertatu zela uste da. \n2014. urtean egin ziren EEMH goiztiarrei egindako lehenengo azterketa genomikoak eta horiei esker, 3 lerro nagusi aurkitu ziren, egungo Europarretan ere aurkitzen direnak: lehenengoa EEMH berantiarrei loturikoa; \"Oinarrizko Eurasiarra\" (ingelesezko, \"Basal Eurasian\") deituriko beste bat, egungo Europar eta Ekialdeko Asiar lerroak banatu aurretik existitzen zen arbaso komuna; eta azkena, duela 24.000 urteko norbanako bati lotutakoa (Baikal Laku inguruko Mal'ta\u2013Buret' Siberiar kulturari lotua). Aitzitik, 2016ko ikerketa baten arabera, duela 45.000 urteko Ust'-Ishim and Oase-1 norbanakoei egindako azterketetan ez dute Oinarrizko Eurasiarraren osagai genomikoen ebidentziarik aurkitu. Bestalde, goi Paleolitoko EEMH gizakien lagin zabalago batean ere ez zuten Mal'ta\u2013Buret' introgresioaren arrastorik aurkitu. Ikerketak ondorioztatu zuen gaur egungo europarren osaera genetikoa Ekialde Hurbileko eta Siberiako introgresioaren ondorioz gertatu zela, batez ere Neolitikoan eta Brontze Aroan zehar (beraz, duela 14.000 urte hasi zen). Baina EEMH lagin guztiek, Konstenki 14-a barne, egin dizkiote ekarpenak gaur egungo genoma europarrari. Hortaz, gaur egungo europarrekiko lotura estuagoa dute, Asia Ekialdekoekin alderatuz. \nTestatutako 10 laginetatik, badirudi EEMH goiztiarrak ez direla gaur egungo populazioen arbasoak. Haien artean ere ez zuten inongo loturarik: ez zuten talde kohesiborik osatzen, guztiz aparteko lerro genetikoak ordezkatzen dituztela frogatu baita. Horrez gain, oso jatorri dibergentea zuten (arbaso desberdinak). Guzti honengatik, ikerketa honetan ondorioztatu zen, duela 37.000 urtetatik EEMH-n jatorria populazio fundatzaile bakarrean dagoela eta ugalketari dagokionez, isolatuta zeudela. \nEbidentzia genetikoek EEMH-ak eta Neanderthalak elkarren artean ugaldu zirela adierazten dute. Gaur egungo giza genoman aurki daitezkeen geneak duela 65 eta 47 mila urte inguru sartu ziren, ziurrenik Asia mendebaldean, gizakiek Afrika utzi eta gutxira. 2015. urtean aurkitutako, duela 40.000 urteko, Oase 1 gizaki modernoak Neanderthalen DNA zuen % 6-9 arteko portzentajean (% 7.3 estimatzen da). Horrek adierazi zuen 4-6 belaunaldi atzerago Neanderthal arbasoren bat izan zuela. Halere, populazio errumaniar hibrido honek ez zuen ekarpen esangarririk izan beranduagoko europarren genometan. Beraz, litekeena da Neanderthalen eta EEMH-en arteko ugaltzea arrunta izan arren, gaur egungo genomari ekarpenik ez egitea. Neanderthal geneen ehunekoa pixkanaka gutxituz joan zen denborarekin. Horrek adieraz lezake ez zirela biziraupenerako egokiak eta beraz, horrexegatik ez zirela hautatuak izan. \nEzaugarriak.\nBizi estiloa.\nLGM baino lehen, biztanleria dentsitate baxua zuten eta harrapakin handiak ehizatzen zituzten. Neandertalen antzera, 40 urte azpiko bizi itxaropena zuten. Halere, Neandertalak baino gehiago ziren kopuruan, ziurrenik emankortasun tasa altuagoak zituztelako. \nLGM ostean, biztanleriaren dentsitatea igo egin zen. Komunitateek gutxiago bidaiatzen zutenez eta harrapari handien eskasia zegoenez, harrapari txikiagoak ehizatzen edota arrantzan hasi ziren. Antolatutako ehiza sistemetan parte hartzen eta talde handiak ehizatzen hasi ziren. Erabiltzen zituzten ehizarako tresnak ondokoak ziren: lantzak, lantza-jaurtitzaileak, arpoiak eta, agian, makilak eta paleolito garaiko txakurrak. Mamut hezurrak erabiliz, aldi baterako txabolak eraikitzen zituzten Europa Ekialdeko Lautadan. \nKultura eta Sinesmenak.\nArteari dagokionez, labar-pintura, Venusak, botoi zulatuak, animalia-irudiak eta patroi geometrikoak egin zituzten. Baliteke beren gorputzak okre klarionekin apaindu izana eta tatuajeak, eskarifikazioak edota piercingak eraman izana. Oraindik galdera asko erantzun gabe dauden arren, xamanismoa praktikatzen zutela, eta praktika horren oinarrian labar artea egon litekeela, uste da. \nHildakoak ehorzten zituzten, nahiz eta ehortzitakoak soilik estatus altuko pertsonak zirela uste den. \nDemografia.\nUste denez, Goi Paleolitoaren hasieraren ezaugarri nagusia Europan biztanleria asko haztea izan zen, Mendebaldeko Europako giza populazioa, beharbada, neandertalaren edo modernoaren giza trantsizioan hamar bider handituz. Arkeologia erregistroek adierazten dute Paleolito garaiko biztanleriaren gehiengoa (neandertalak zein gizaki modernoak) 40 urte egin aurretik hiltzen zela, eta adineko gutxi erregistratzen dira. Litekeena da populazioaren gorakada ugalkortasun-tasak nabarmen handitzeak eragin izana.\n2005ean egindako azterlan batek Goi Paleolitoko Europako populazioa kalkulatu zuen, bertan bizi izan zen eremu geografiko osoa kalkulatuz eta erregistro arkeologikoan oinarrituta; klima hotzetan bizi diren Txipewian, Han, Mendiko herriak eta Naskapi jatorrizko amerikarren populazio-dentsitateko batez bestea kalkulatu zuen Europako gizaki moderno goiztiarrei aplikatuta; eta populazio-dentsitatea etengabe handitu zela jo zuen aldi bakoitzeko leku guztien kopuruaren aldaketak kalkulatuta. Ikerketak honela kalkulatu zuen: duela 40 eta 30 mila urte artean biztanleria gutxi gorabehera 1.700 \u2013 28.400 (batez beste, 4.400) zela; duela 30 eta 22 mila urte artean 1.900 \u2013 30.600 (batez beste, 4.800); duela 22 eta 16,5 mila urte bitartean 2.300 \u2013 37.700 (batez beste, 5.900); eta 16,5 \u2013 11.5 mila urte duela 11.300 \u2013 72.600 (batez beste, 28.700).\nAzken glaziazio maximoari jarraituz, Europako gizaki moderno goiztiarra askoz gutxiago mugitu zela eta populazio-dentsitate handiagoa izan zuela uste da, laburragoak ziren merkataritza-ibilbideek eta nutrizio-estresaren sintomek adierazten dutenez.\nTeoriak.\nCro-magnon gizakiaren jatorria azal dezaketen hiru teoria daude: \nAurkikuntza.\nCro-Magnon izena eman zaio, paleontologoak 1868an izen bereko harpean 5 eskeleto aurkitu zituelako (Les Eyzies-de-Tayac, Dordoina, Frantzia). Trenbidea eraikitzen ari zirela, kasualitatez egin zuten topo lekuarekin. Cro-Magnonek, okzitanieraz \"zulo handi\" (cr\u00f2s = huts, crosa = harpe) edo \"Magnou-en zuloa\" (bertan bizi omen zen Magnou eremutar baten izena) esan nahi du."}
{"id": "63205", "revid": "512", "url": "https://eu.wikipedia.org/wiki?curid=63205", "title": "SIADECO", "text": "SIADECO (gaztelaniaz \"Sociedad de Investigaci\u00f3n Aplicada para el Desarrollo Comunitario\") 1967. urtean sortutako kooperatiba mugatua da. Egoitza hasiera-hasieratik Donostian (Gipuzkoa) ukan du.\nIbilbidea.\nSIADECOren hazia garapen komunitarioaz egindako jardunaldi batzuetan ernatu zen Donostiako Gizarte Laguntzaileen Eskolan. Bertan izan zen Marco Marchioni italiar soziologoa eta garapen komunitarioa delakoa \"desarrolismoa\"ren alternatiba gisa aurkeztu zuen. Jardunaldien azken saioan, lagun talde batek Euskal Herrian zerbait egitea erabaki zuen.\nFrankismoaren garaiak ziren 1967 inguruan eta Euskal Herrian ez zegoen inolako aurrekaririk, ezta girorik ere, Garapen Komunitarioaren eremuan; gizarte-arlo guztietan \"desarrolismoa\" beste konturik ez baitzegoen. Oinarrizko industriak garatzen ari ziren, lan astunak ziren, esku-lan merkea baliatzen zen eta nonahi eraiki ziren etxebizitzak. Horren guztiaren ondorioz lurraren espekulazio izugarria egon zen.\nOrdukoa da halaber inmigrazioa, kanpokoak uholdeka etorri baitziren Euskal Herrira eta ahal zuten moduan eta ahal zuten lekuan kokatzen ziren. Ondorioz, bertako kultura eta hizkuntza desagertzeko zorian zeudela sentitzen hasiak ziren gizarteko hainbat lagun.\nSIADECOren sortzaileek sozio-ekonomia arlora eta hirigintzarekin lotuta zeuden kontuetara jo zuten. Egoeraren diagnostikoa egitetik abiatu ziren, argi baitzeukaten haien egitekoa irtenbideak proposatzea zela. Hori zen SIADECOk hasieratik bere gain hartu zuen funtzioa.\nLehenbiziko lanak hirigintza arlokoak izan ziren, eta gero herri eta eskualdeetako azterketa sozio-ekonomiko eta estruktural orokorrak egiten hasi ziren. Haien asmoa Euskal Herriko egoera berriari irtenbide batzuk aurkitzea izan zen, bai ekonomian, bai industrian, hirigintzan eta gizarte zerbitzuetan. Hor ere agertu ziren euskararen egoerari buruzko azterketak.\nIkerketa-taldean, hasiera-hasieratik, herri edo eskualdekako azterketak egiten zituztenean, beti izaten zuten kontuan euskarari buruzko informazioa jasotzea. Hori eginez, artean izenik eman gabe, nola-halako soziolinguistika aplikatua gauzatzen ari ziren. Artean, baina, gutxi landutako tresnekin zebiltzan.\n\"Soziolinguistika\" izena aipatuz egin zuten lehen ikerketa 1975-1978 bitartekoa izan zen. Lan horien emaitzak \"Euskararen liburu zuria\" (1978) eta \"Hizkuntz borroka Euskal Herrian\" (1979) liburuetan daude.\nGeroztik, berrogei urte luzetan, hainbat arlotara zabaldu dituzte ikerketa soziologiko, plangintza- eta aholkularitza\n-lanak, hala nola: gizarte hirigintza, gizarte ekonomia, soziolinguistika, formazioa, kultura, gizarte ongizatea, gazteria, genero berdintasuna, komunikazioa eta marketinga, garapen iraunkorra, gizarte iritzia eta merkatu ikerketak.\nBezero nagusiak udalak, aldundiak, Eusko Jaurlaritza eta beste erakunde sozial batzuk izan ditu.\nKooperatiban aritu dira, besteak beste, Xabier Agirre, Ramon Iruretagoiena, I\u00f1aki Larra\u00f1aga eta Andoni Lekuona soziologoak; Juan Jose Gabi\u00f1a eta Juan Jose Rodriguez ingeniari industrialak; Jabier Unzurrunzaga arkitektoa; Ramon Gorostidi ekonomista; Maria Pilar Unzueta gizarte laguntzailea; Rosi Aranburu administraria, eta Kike Amonarriz eta Jose Maria Sanchez Carrion filologoak ere bai..\n1988. urtean taldearen zati bat banandu eta Prospektiker sozietate anonimoa sortu zuen."}
{"id": "63206", "revid": "44506", "url": "https://eu.wikipedia.org/wiki?curid=63206", "title": "Aingira (dependentzia)", "text": "Aingira () Karibe itsasoan dagoen Erresuma Batuko itsasoz bestaldeko lurraldea da, Antilla Txikietan kokaturik. Uhartedikoak dira, Aingira uhartea ez ezik, gertuko zenbait uhartetxo ere, eta mugakide ditu Saint Martingo uhartea hego-ekialdean eta Birjina uharte britainiarrak mendebaldean.\nHistoria.\nAingira 1650ean Saint Kitts eta Nevistik etorritako ingelesek kolonizatuta izan zen. Erresuma Batuak 1825 arte zuzenki administratu zuen baina gero Saint Kitts eta Nevisi lotu zion.\n1967eko uztailaren 11n autonomiari buruzko erreferendum baten bitartez, abertzaleek (1.813 alde 5 kontra) independentzia aldarrikatu zuten. Hori zela eta, 1969eko martxoaren 19tik irailaren 15 britainiar armadak uhartedia okupatu zuen. Azkenean 1971ean, \"Anguilla bill\" zeritzon legeari esker, Uharteko Biltzarra sortu zen, 1976an autonomia lortu eta 1980an Saint Kitts eta Nevistik banandu.\n1992an CARICOMgo kide bihurtu zen.\nPolitika.\nAingirak bere Konstituzio propioa du 1982ko apirilaren 1etik, 1990an berretsia.\nEstatuburua Elisabet II.a erregina da eta uhartedian bere ordezkaria Alan Huckle. Uharteko Biltzarrak Lehen Ministroa hautatzen du, gaur egun Osbourne Fleming.\nAingirako alderdi politiko nagusiak hauek dira:\nBanaketa administratiboa.\nAingirak ez du banaketa administratiborik, uharteak dira banaketa bakarra:\nGeografia.\nUhartedia Karibe itsasoan dago, Antilla Txikietan; Biztanleak duen uharte bakarra Aingira uhartea da, besteak hutsik daude.\nLurraldea laua da oso eta klima azpitropikala du (batez besteko tenperatura 27 \u00b0Ckoa da).\nDemografia.\nAingirako biztanleriaren gehiena protestantea da (gehienak anglikanoak eta metodistak) baina badago gutxiengo katolikoa ere.\nEtnikoki Afrikatik ekarritako eskalbu negroideen ondorengoak dira, baina badaude gutxiengo mestizo eta kaukasoarra ere."}
{"id": "63210", "revid": "1545", "url": "https://eu.wikipedia.org/wiki?curid=63210", "title": "Saint Martin (Frantzia)", "text": ""}
{"id": "63211", "revid": "1712", "url": "https://eu.wikipedia.org/wiki?curid=63211", "title": "Clitocybe nebularis", "text": ""}
{"id": "63212", "revid": "512", "url": "https://eu.wikipedia.org/wiki?curid=63212", "title": "Pearse Hutchinson", "text": "Pearse Hutchinson (Glasgow, 1927a - 2012ko urtarrilaren 14a) eskoziar-irlandar poeta, itzultzaile eta esataria izan zen.\nBiografia.\nHaurtzaroa eta ikasketak.\nBere aita Harry Hutchinson margolari eskoziarra zen. Harryren aita Dublindik Eskoziara joandakoa zen lan bila. Harry Frongochen preso egon zen 1919 eta 1921 artean Sinn F\u00e9ingo Glasgowko diruzaina izateagatik. Bere ama Cathleen Sara Cowcaddens, Glasgow inguruan jaiotakoa zen. Cathleenen gurasoak Irlandarrak ziren, Donegaldik Eskoziara joandakoak ziren. Cathleen Constance Markievicz Sinn F\u00e9ingo politikariaren laguna zen. Cathleenek Constanceri zuzendu zion gutunagatik, \u00c9amon de Valerak Harryri lana aurkitu zion lan-burtsa bateko enplegatu bezala.\nPearsek 5 urte zituenean, familia Dublinera joan zen bizitzera. St. Enda's School eskolan ikasi zuen itxi zuten arte, ondoren Christian Brothers, Synge Street eskolara joan zen. Bertan irlandera eta latina ikasi zituen. 1948an University College Dublinen ikasi zuen, non urte eta erdi eman zuen gaztelania eta italiera ikasten.\nBidaiak.\n1950ean Espainia eta Portugalen eman zituen oporrak eragina izan zuen bere olerkietan. Vigon Galiziako kulturarekin harremanetan sartu zen. Andaluzian, bertako paisaiekin eta Federico Garcia Lorca, Emilio Prados eta Luis Cernuda poeten lanekin liluraturik geratu zen.\n1951an Irlandatik joan zen Espainian bizitzeko asmoarekin. Madrilen lanik aurkitu ez zuenez, Genevara (Suitza) joan zen eta Lanaren Nazioarteko Erakundean (LANE) itzultzaile lanetan aritu zen. Bertan, erbesteratutako kataluniarrekin harremanetan jarri zen. Ondoren, Herbeheretara joan zen hango lagun batek gonbidatu zuen-eta nederlandera ikasteko.\n1953an Irlandara bueltatu zen eta Piaras Feirit\u00e9ar eta Aonghus Fionn \u00d3 D\u00e1laigh idazleen gaelerazko poesian interesatu zen. 1954an poema sorta argitara eman zuen \"Comhar\" aldizkarian.\nUrte berean Espainiara bueltatu zen, Bartzelonara hain zuzen. Han galiziera eta katalana ikasteaz gain, Salvador Espriu eta Carles Riba poeta kataluniarrak ezagutu zituen. P. J. Kavanagh poeta britainiarrarekin katalanezko poesiazko irakurraldia antolatu zuten British Institute-n.\n1957an Irlandara itzuli zen, baina 1961ean Bartzelonara bueltatu zen poeta katalanei elkartasuna adierazteko. Joan Gili argitaratzaileak Josep Carner poetaren olerkiak itzultzea eskatu zion. Ondorioz, Pearsek bere lehenengo liburua argitaratu zuen ingelesez eta katalanez, Carnerren 30 olerki biltzen zituena.\nIrlandara itzulera.\n1963an \"Tongue Without Hands\" bere ingelesezko olerki bilduma argitaratu zuen Irlandan, Dolmen Press argitaletxean. 1967an Irlandara itzuli zen, poeta eta kazetari lanak egin zituen gaeleraz zein ingelesez. 1968an \"Faoistin Bhacach\" gaelerazko olerki bilduma argitara eman zuen. Urte bat geroago, \"Expansions\" argitaratua izan zen. 1970ean \"Friend Songs\" argitaratu zuen, galaikoportugesez idatzitako poemen itzulpena izanik. 1972an \"Watching the Morning Grow\" eta 1975ean \"The Frost Is All Over\" olerki bildumak argitaratu zituzten.\n1977 eta 1978 artean \"Or\u00f3 Domhnaigh\" irratsaioa aurkeztu zuen RT\u00c9 irratian. Bertan Irlandako poesiaz, musikaz eta folkloreaz hitz egiten zuen. Horrez gain, \"RT\u00c9 Guide\" aldizkarian zutabe bat idatzi zuen astero 10 urte baino gehiagotan zehar. 1981ean Melita Cataldirekin kolaboratu zuen gaelera zaharrean idatzitako olerkiak italierara itzultzeko. 1985ean \"Climbing the Light\" bilduma argitara eman zuen, eta 1989an \"Le Cead na Gr\u00e9ine\". 1990ean, berak idatzitako gaelerazko olerkien selekzioa egin, ingelerara itzuli eta \"The Soul that Kissed the Body\" bilduman argitaratu zituen. 1995ean \"Barnsley Main Seam\" bilduma argitaratu zuen.\n2002an, bere 75. urteurrena ospatzeko \"Collected Poems\", argitara eman zuten. 2003an \"Done Into English\" etorri zen. Azken liburu honek 12 hizkuntza baino gehiagoko 60 poeta baino gehiagoren itzulpenak jasotzen ditu.\n\"Cyphers\" aldizkari literarioaren koeditore eta sortzailea izan zen. 1969an Butler saria irabazi zuen gaeleraz idazteagatik. Aosdan\u00e1 artisten elkarteko kide izan zen."}
{"id": "63214", "revid": "1545", "url": "https://eu.wikipedia.org/wiki?curid=63214", "title": "Jos\u00e9 Mar\u00eda Aznar", "text": "Jos\u00e9 Mar\u00eda Alfredo Aznar L\u00f3pez (Madril, Espainia, 1953ko otsailaren 25a) politikaria izan da eta Trantsizioaz geroztik Espainiak izan duen laugarren lehendakaria. 1996-2004 bitartean, Alderdi Popularreko (PP) buru zela, Espainiako Gobernua gidatu zuen. Ezkonduta dago eta hiru seme-alaba ditu.\nBizitza.\nFamiliak politikarekin lotura sendoak izan ditu. Manuel Aznar Zubigarai aitonak, Nafarroa Garaian, Etxalarren hain zuzen ere, lehendabiziko batzokia paratu zuen, baina geroago Francisco Francoren alde jo zuen. Manuel Aznar Acedo aita Francoren armadako propagandagilea eta kazetaria izan zen. Ana Botella emaztea ere Alderdi Popularreko kidea da, eta Madrilgo alkate izan zen 2011tik 2015eraino.\nJose Mar\u00eda Aznarrek zuzenbide ikasketak 1975ean bukatu zituen Madrilgo Complutense Unibertsitatean. Hogeita hiru urte zituelarik, zerga-ikuskatzailea izateko lehiaketa gainditu zuen.\nPolitikan, 1979an Aliantza Popular (AP) alderdian sartu zen. 1982an eta 1986an diputatu hautatu zuten eta, hurrengo urtean, Gaztela-Leongo presidente bihurtu zen (1987-1989). 1990ean, Manuel Fragaren babespean, Alderdi Popularreko buru izendatu zuten.\n1993ko hauteskunde orokorretan, Felipe Gonz\u00e1lezen PSOEk garaitu zuen, boto gutxirengatik bazen ere. 1995ean, ETAk bonba bat eztandarazi zuen Aznarren autoaren ondoan, zauririk eragin gabe.\n1996ko hauteskundeetan alderdirik bozkatuena izan zen Alderdi Popularra. CiU, EAJ eta Kanariar Koalizioaren laguntzarekin Aznarrek gobernua osatu zuen. 2000ko hauteskundeetan gehiengo absolutua lortu zuen. 2004etarako ez zen aurkeztu, Mariano Rajoy ondorengo izendatuta. Harez geroztik, ez dabil politikagintzan, Alderdi Popularrak \"ohorezko presidente\" titulua eman badio ere."}
{"id": "63215", "revid": "336", "url": "https://eu.wikipedia.org/wiki?curid=63215", "title": "Wilhelm Gustloff (ontzia)", "text": "MV Wilhelm Gustloff alemaniar bidaiari itsasontzi handia izan zen, 1945eko urtarrilaren 30ean Sobietar Batasuneko \"S-13\" itsaspeko batek Baltikoan hondoratu zuena. 9.434 pertsona hil ziren, eskifaikideak ez beste guztiak zibilak. Alemania Naziko transatlantiko honen hondoratzeak oihartzun handia izan du historian. Izan ere, Wilhelm Gustloffen hondoratzeko hildakoak Titanic-ekoak halako sei izan ziren.\nEzaugarriak.\nHanburgoko Blohm + Voss ontzioletan eraiki zuten, Adolf Hitlerren aginduz, eta 1937ko maiatzaren 5ean itsasoratu zen. 208,50 metro luze eta 23,59 metro zabal zen, eta 25.484 tonako desplazamendua zeukan. 1936an judu batek erail zuen Wilhelm Gustloff buruzagi naziaren omenez eman zitzaion izena. Itsasontzi modernoa zen, eta hasieran itsas bidaldiak egiteko aukera eskaintzen zien alemaniar langileei.\n1939an, Espainiako Gerra Zibila amaitutakoan, Kondor Legioa Alemaniara eramateko erabili zuten. Bigarren Mundu Gerra hasi zelarik, ospitale-ontzi bilakatu zuten. 1940ko amaieran, hegazkinen aurkako armamentuz hornitu zuten, eta ontzi militarra izan zen ordutik aurrera. 1945ean, Armada Gorria Ekialdeko Frontean aurrera egin ahala, etxetik alde egindako alemaniar errefuxiatuak ebakuatzen jardun zuen.\nHondoratzea.\n1945eko urtarrilean, Armada Gorria aurrera egiten ari zela-eta, Ekialdeko Prusiako milaka alemaniarrek beren etxeak utzi eta ihesari eman zioten. Horiek horrela, Kriegsmarinek Hannibal operazioa abiarazi zuen, alemaniar tropak eta zibilak handik ateratzeko. Ebakuazioan era guztietako ontziek parte hartu zuten.\n\"Wilhelm Gustloff\" Hannibal operazioan parte hartu zuen ontzietako bat izan zen. 1.865 bidaiarirentzako tokia zuen, baina itsas aginteak 6.000 pertsona eramateko baimen berezia eman zuen. Armada Gorria Danzigetik hurbil zegoen, eta alemaniar iheslariak birkokatzeko premiak bultzatu zituen erabaki hori hartzera. Ontzia hondoratu eta gero jakin zuten beste 5.000 errefuxiatuk ezkutuan ontzian sartzea lortu zutela. Urtarrilaren 30ean itsasoratu zen, Gdynian, Danimarkara iristeko helburuz.\n\"S-13\" sobietar itsaspeko batek \"Wilhelm Gustloff\" detektatu zuen. Gaueko hamaikak aldera, Alexander Marinesko itsaspekoko kapitainak tiro egiteko agindua eman zuen; hiru torpedok \"Wilhelm Gustloff\"-en kroskoa jo zuten eta ontzitzarra ordubete eskasean hondoratu zen. Ontzian zeuden 10.582 pertsonetatik 1.000 inguru salbatu zituzten hasieran, baina ehunka batzuk hipotermiak jota hil ziren, Baltikoko ur hotzetan erreskatearen zain egon ondoren.\nOntziak brankan esbastika zeraman arren, Alexander Marineskok bazekien errefuxiatuak zeramatzala. Baina kapitainaren karrera gainbehera ari zen: izaera egoskorra zuen, gehiegi edaten zuen eta haren dosierrean ohar negatiboak pilatzen ari ziren. Torpedoen laguntzaz egoera irauli eta Sobietar Batasuneko heroi garaikurra lortu nahi zuen. Saria jasotzeko hautagai izan arren, goi mailako agintari sobietarrek ez zioten domina eman eta hondoratzearen errua Luftwafferi berari egozten zion bertsioa zabaltzen ahalegindu ziren. Marineskori ez zion ezertarako balio izan historiako itsas tragedia larriena eragiteak.\nLiteraturan.\nG\u00fcnter Grass Literaturako Nobel saridunak idatzitako \"Im Krebsgang\" eleberrian (2002, gaztelaniaz \"A paso de cangrejo\", frantsesez \"En Crabe\") hondamendi haren azterketa sakona egiten da."}
{"id": "63216", "revid": "880", "url": "https://eu.wikipedia.org/wiki?curid=63216", "title": "Soziologiko", "text": ""}
{"id": "63218", "revid": "119347", "url": "https://eu.wikipedia.org/wiki?curid=63218", "title": "Nebularina", "text": "Nebularina \"Clitocybe nebularis\" onddoan eta zenbait \"Streptomyces\"-etan aurkitu den alkaloide bat da. Bere izen zientifikoa 9-\u03b2-D-erribofuranosilpurina da.\nMolekula honek eragin antibiotikoa dauka. Era berean, jarduera tuberkulostatikoa eta antimitotikoa dauka eta, itxura batean, minbizi-motaren baten hazkundea inhibitzen du. Arratoietan egindako esperimentuetan oso toxikoa dela ikusi da."}
{"id": "63219", "revid": "880", "url": "https://eu.wikipedia.org/wiki?curid=63219", "title": "Errioxako Erkidego Autonomoa", "text": ""}
{"id": "63220", "revid": "6327", "url": "https://eu.wikipedia.org/wiki?curid=63220", "title": "Kemiko Elurrezko-gaztelua", "text": ""}
{"id": "63223", "revid": "880", "url": "https://eu.wikipedia.org/wiki?curid=63223", "title": "Carxe", "text": ""}
{"id": "63225", "revid": "105290", "url": "https://eu.wikipedia.org/wiki?curid=63225", "title": "Hindu", "text": "Hindu terminoa () Indiako azpikontinentean jatorria duten sistema kultural, filosofiko edo erlijiosoei lotutako nortasun erlijiosoa edo kulturala izendatzeko erabiltzen da. Gaur egun gehienetan hinduismoa jarraitzen duenari esaten zaio. Hala ere, Indiako konstituzioan \"Hindu\" hitza Indian sortutako edozein erlijio (hinduismoa, jainismoa, budismoa, sikhismoa) jarraitzen duten pertsonak izendatzeko erabiltzen da."}
{"id": "63226", "revid": "90523", "url": "https://eu.wikipedia.org/wiki?curid=63226", "title": "Indonesiako historia", "text": "Indonesiako historia gaur egungo Indonesiako Errepublikaren lurraldean izan diren gertaera historiko nagusien kondaira da.\nLehen historia.\nHondakin arkeologikoek erakusten dutenez, \"Homo erectus\"-a, \"Javako gizona\" esaten zaiona, Indonesian bizi izan zen duela 500.000 urte arte. \"Homo sapiens\"-ak orain dela 40.000 urte iritsi ziren. K. a. 2000 inguruan, Taiwango austronesiarrak iritsi ziren, egungo biztanleria gehiena osatzen dutenak; austronesiarrak uhartedian zehar hedatu ahala, jatorrizko biztanle melanesiarrak zokoraturik gelditu ziren ekialde muturreko uharteetan. K. a. VIII. menderako arroza zelai hezeetan hazteko teknika menderatzea lortu zuten. Teknika horiek eta nekazaritzarako baldintza bikainek, herri, hiri eta erresuma txikien loraldia ahalbidetu zuten K. a. I. mendean. Gainera, haren kokapen estrategikoari esker, salerosteak ere azkar garatu ziren. Izan ere, Indiako erresumarekiko zein Txinarekiko merkataritza Kristo baino zenbait mende lehenago sortu zen. Harrezkero, salerosketek moldatu zuten Indonesiako historia.\nMerkataritzaren eraginez, VII. mendetik aurrera, Srivijaya itsaso-erresuma boteretsua loratu zen Sumatran. Horren bidez, hinduismoa eta budismoa inportatu ziren. VIII. eta X. mendeen artean, Sailendra eta Mataram dinastien goraldia eta gainbehera gertatu ziren Javan. Garai hartakoak dira Borobudur, Ratu Boko eta Prambanango monumentu ederrak. X. mendeko lehen laurdenean, Mpu Sindok-ek erresumaren erdigunea ekialdera aldatu zuen, Mataram aldetik Brantas ibaiaren haranera, eta Isyana dinastia sortu zuen. 1030 aldean, Sondako Erresuma berrezarria izan zen mendebaldeko Javan. Baliko Erresuman, berriz, Warmadewa dinastiaren esku gelditu zen X. mendean. XIII. mendean, Majapahit erresuma hindua sortu zen ekialdeko Javan, eta Gajah Madaren agindupean haren eragina ia egungo Indonesia eta Malaysia osora hedatu zen.\nMerkatari musulmanak hego-ekialdeko Asiara goiz iritsi baziren ere, Indonesian populazio musulmanen lehendabiziko zantzuak XIII. mendekoak dira, Sumatrako iparraldean. Ezari-ezarian, Islama beste eskualde batzuetara hedatu zen, eta XVI. mendearen amaierako bilakatu zen Java eta Sumatrako erlijio nagusi. Balin gehienek jarraitu zuten hinduista izaten.\nGarai koloniala.\nLehenengo europarrak 1512an iritsi ziren Indonesiara, Javara hain zuzen ere. Francisco Serr\u00e3o buru zuten portugaldar merkatariak saiatu ziren hainbat espeziaren merkataritza monopolizatzen. Herbeheretarrak eta ingelesak geroago heldu ziren. 1602an, Ekialdeko Indietako Herbeheretar Konpainia sortu zen, XVII. eta XVIII. mendeetan uhartediko europar botere nagusia izan zena. Portugaldarrek ekialdeko Timor besterik ez zuten atxiki.\nPorrot baten ostean, konpainia 1800ean desegin zen; orduan, Herbehereetako gobernuak Ekialdeko Herbeheretar Indiak kolonia nazionalizatutzat hartu zituen. 1883ko abuztuaren 27an, Krakatoa uharteko Perbuatan sumendiak leher egin zuen; uharte erdia itsasperatzeaz gain, tsunami izugarriak eragin zituen, Java eta Sumatra uharteetan hainbat herri suntsitu zituztenak. 36.000 pertsona inguru hil ziren.\nGarai kolonialaren aldi gehienean, herbeheretarren kontrola lausoa izan zen, zenbait kostaldetan izan ezik. Baina XX. mendearen hasieran, egungo Indonesia osora hedatu zen haien nagusitasuna. Bigarren Mundu Gerran, 1942ko martxoan, Japoniak Indonesia inbaditu zuen, herbeheretarren agintea deuseztatuz. Hasieran askatzailetzat hartu bazituzten ere, japoniarren okupazioa basatia eta zapaltzailea izan zen, eta independentziaren aldeko mugimendua, ordura arte erreprimitua, bizkortu zen. 1945eko abuztuan, Japonia errenditu eta bi egun geroago, Sukarno buruzagi nazionalistak independentzia adierazi zuen; bera hautatu zuten errepublika sortu berriaren lehenbiziko presidente. Herbehereak beren agintea berrezartzen saiatu ziren; alabaina, borroka armatu eta diplomatiko latzaren ondoren, 1949ko abenduan Indonesiaren independentzia onartu behar izan zuten.\nIndonesia burujabea.\nSukarno demokraziatik autoritarismo aldera lerratu zen. Armada eta Alderdi Komunistaren (\"Partai Komunis Indonesia\", PKI) indarrak orekatuz agintean irautea lortu zuen. 1965eko irailaren 30ean, armadak estatu-kolpe saiakera bat indargabetu zuen. Armadaren erantzuna komunisten aurkako garbiketa bortitza izan zen; komunistez gain, sindikalistak, emakumeen eskubideen aldeko ekintzaileak, irakasleak eta baita txinatar jatorriko pertsonak ere jazarriak izan ziren, eta 500.000-1.000.000 lagun hil zituzten.\nOrduko Sukarnoren aginpidea erabat ahuldurik zegoen eta, 1968ko martxoan, Suharto jenerala, armadaren burua eta zapalkuntzaren arduraduna, presidente izendatu zuten, AEBen babesarekin. Haren agintaldian atzerritar inbertsioak eta baliabide naturalen ustiapena bultzatu ziren. 1975 ondoren oso lasterra izan zen garapena. Nekazaritzaren ekoizpena indartzen hasi zen, eta independentziaz geroztik aurreneko aldiz biztanleria baino lasterrago hazi zen elikagai hornidura. Nolanahi ere, Suhartoren gobernuari ustelkeria eta oposizioa bortizki erreprimitzea leporatzen zizkioten ahots ugarik. Esate baterako, Ekialdeko Timorren 100.000 lagun izan ziren erailak, Indonesia 1976an bertan sartu zenez geroztik.\n1980ko hamarkadan Indonesiako ekonomia aukerek gora egin zuten, petrolioaren eta beste mineralen esportazioek nazioaren garapena finantzatu izanari esker. Alabaina, oraindik ere arazo larria zen elikagai hornidura, Indonesiako biztanleria gero eta ugariagoaren beharrei erantzuteko. Mundu Bankuak eta Nazio Batuek Indonesiako garapenaren aldeko egitarauan parte hartu zuten; egitarau horiek nekazaritza eta arrantza hobetzea, biztanleen hazkundea murriztea, eta manufakturak zabaltzea zuten helburu. 1991ko azaroan, 100 lagunetik gora hil ziren Ekialdeko Timorren, indonesiar osteek hileta batean jendetzari tiro egin ziotenean, eta protesta handiak izan ziren nazioartean. 1993an, seigarren agintaldirako hautatu zuten Suharto presidente.\n1996ko uztailean, Jakartan, poliziak oposizioko Indonesiar Alderdi Demokratikoari eraso egin ziolarik, istilu izugarriak izan ziren kalean, polizia bereziak gogor zapaldu zituenak: bi pertsona hil zituzten, zauritu asko izan zen eta autoak eta eraikinak dozenaka suntsitu zituzten. Kaleko jendeak Megawati Sukarnoputriren izena aldarrikatzen zuen; Megawati, Indonesiako fundatzailearen alaba, Suhartoren aurkari nagusia zen. Suharto presidenteari esker irabazi ekonomikoak handiak izan ziren, baina haren gobernua guztiz autoritarioa zen, ez oposiziorik ez kritikatik onartzen ez zuena. Suhartorena ez bezala, Megawatiren ospea asko hazi zen garai hartan, gobernua Indonesiar Alderdi Demokratikoaren buruzagitzatik kentzen saiatu arren; analista politiko askok iragarri zuten erronka egingo ziola Suhartori, 1998ko hauteskundeen ondoren, Suharto bere zazpigarren agintaldian sartzen baitzen.\nBaina 1998ko finantza krisiaren ondorioz, eta gizarte krisi orokor baten baitan, 1998ko maiatzaren 21ean Suhartok dimisioa eman behar izan zuen hauteskundeen aurretik, eta bere presidenteorde Bacharuddin Jusuf Habibie ipini zuen estatuburu. Habibiek, hasieran behintzat, herria baketu zuen, sistema politikoa liberalizatuz, eta Suharto familiaren enpresak deseginez; ekonomian ere gauzak zerbait hobetu ziren. Baina krisi ekonomikoa erabat ezin gainditurik, eta aurreko erregimenaren lotura estuak zituelarik, Habibiek ez zegoen egoera erosoan, ez indonesiarren begietan, ez nazioarteko iritzian. 1999an Ekialdeko Timorrek Indonesiatik independizatzearen alde bozkatu zuen, 25 urteko okupazioaren ostean. 2002an independentzia lortu zuen, XXI. mendean burujabe bihurtutako lehen herrialdea izanda.\nXXI. mendean, erreforma garaia iritsi zen Indonesiara. Prozesu demokratikoak, autonomikoak barne, indartu egin ziren. 2004an egin ziren Indonesiako lehendakaritzarako lehen hauteskunde zuzenak, eta Susilo Bambang Yudhoyono segurtasuneko ministro ohia aukeratu zuten lehendakari. Urte bereko abenduaren 26an, Banda Aceh estatutik kilometro batzuetara epizentroa zuen lurrikarak, Richter eskalan 9,2 gradukoak, 210.000 hildako eragin zituen (320.000 mundu osoan). 2005an, Aceh-ko gatazka armatua amaitu zen bake akordio baten bidez.\nAzken urteak.\n2014ko uztailean, Jakartako gobernadore Joko Widodok irabazi zituen presidentetzarako hauteskundeak. Botoen %53 eskuratu zituen Widodok, eta haren aurkari Prabowo Subianto jeneral ohiak, %46. Azken bi asteetan tentsio uneak izan ziren, izan ere, hasierako datuek oso emaitza estuak aurreikusten zituzten, eta bi hautagaiek garaipena aldarrikatu zuten. Prabowok iruzurtzat jo zituen emaitzak. 2014ko abuztuaren 21ean, hauteskundeak Joko Widodok irabazi zituela erabaki zuen Indonesiako Auzitegi Konstituzionalak. Prawobo Subiantok ez zuen onartu Jakartako gobernadorearen garaipena, eta iruzurra erabatekoa izan zela argudiatu zuen. Haren helegitea baztertu eta hasierako emaitza berretsi zuen auzitegiak. Froga nahikorik ez zuela aurkeztu argudiatu zuten epaileek."}
{"id": "63232", "revid": "201", "url": "https://eu.wikipedia.org/wiki?curid=63232", "title": "Mohamed Suharto", "text": ""}
{"id": "63234", "revid": "105290", "url": "https://eu.wikipedia.org/wiki?curid=63234", "title": "Beta desintegrazio", "text": "Fisika nuklearrrean, beta desintegrazioa beta partikula bat (elektroi bat edo positroi bat) igortzen duen desintegrazio erradioaktiboa da. Elektroien igorpenaren kasuan, \"beta minus\" (\u03b2\u2212) deritzo , eta positroiaren kasuan \"beta plus\" (\u03b2+). Beta partikulen abiadura 180.000 km/s-koa da.\n\u03b2\u2212 desintegrazioan, elkarrekintza ahularen ondorioz, neutroi bat (\"n\"0) protoi (\"p\"+) bihurtzen da eta elektroi bat (\"e\"\u2212) eta antineutrino bat igortzen ditu (formula_1):\nOinarrizko mailan (irudian ageri den Feynman-en diagraman erakusten den bezala), honen arrazoia da down quark bat up quark bihurtzen dela W- bosoi bat igorriz; gero W- bosoia desintegratu eta elektroi bat eta antineutrino bat ekoizten ditu.\n\u03b2+ desintegrazioan, energia protoi batetik neutroi bat, positroi bat (\"e\"+) eta neutrino bat (formula_3) ekoizteko erabiltzen da:\nBeraz, beta minus desintegrazioan ez bezala, beta plus desintegrazioa ezin da gertatu modu isolatuan, neutroiaren masa protoiarena baino handiagoa izanik, energia behar baitu. Beta plus desintegrazioa gertatzeko, nukleo alaben lotura energiaren balio absolutuak nukleo amarenak baino handiagoa izan behar du. Bi energia hauen arteko diferentzia da, hain zuzen, protoi batetik neutroi bat, positroi bat eta neutrino bat sortzeko eta partikula berri hauen energia zinetikoa ekoizteko balio duena.\nEnergia-balantzeak \u03b2+ desintegrazioa ahalbidetzen duen kasu guztietan (eta betiere protoia kanpo-geruzan elektroiak dituen nukleo baten osagaia bada), elektroi-harrapaketa izeneko prozesua gertatzen da, hau da, nukleo batek elektroi atomiko bat harrapatzen du eta horren ondorioz neutrino bat igortzen du:\nHala ere, hasierako eta amaierako egoeren arteko energia-diferentzia txikia bada (2\"m\"e\"c\"2 baino gutxiago), \u03b2+ ez da energetikoki bideragarria eta gertatzen den desintegrazio-mota bakarra elektroi-harrapaketa da.\nProtoia eta neutroia nukleo atomiko baten osagaiak badira, desintegrazioaren ondorioz elementu kimiko bat beste elementu bat bihurtzen da. Esaterako:"}
{"id": "63235", "revid": "1263", "url": "https://eu.wikipedia.org/wiki?curid=63235", "title": "Sant Boi de Llu\u00e7anes", "text": ""}
{"id": "63237", "revid": "119347", "url": "https://eu.wikipedia.org/wiki?curid=63237", "title": "Harrika", "text": "Harrika 2002. urte amaieran Trintxerpen, Pasaia (Gipuzkoa), sortutako euskal musika taldea da.\nHistoria.\nHarrika 2002. urte amaieran sortu zen, I\u00f1aki, Aitor, I\u00f1igo, Egoitz eta Etxaunek osatuta.\n2003an kontzertuak ematen hasi ziren eta 2004ko abuztuan Galtzarabordako Estudio 77-n beraien lehenengo maketa grabatu zuten Jorge Reboredo teknikari bezala edukita Loiolako jaietan antolatutako rock txapelketa bat irabazi eta gero. Maketa honek kontzertu asko eskaintzeko aukera eman zien eta argitaratu zituzten 500 kopiak azkar saldu ziren.\n2006. urtea ez zen hain ongi hasi ordea, urte hasieran Aitor eta I\u00f1igok taldea uztea erabaki ostean ahots eta bateriaren lekuak hutsik geratu ziren.\nHilabete batzuen ondoren Breo taldean sartu zen bateriaz arduratzeko, eta beste hirurok abesten ibili ondoren, Etxaunek abeslariaren lekua hartzea erabaki zuten. Abesti berriak egin ostean, Andoaingo Garate estudioetara joan ziren 2007ko Aste Santuan Haritz Harreguy teknikariarekin beraien lehenengo diska grabatzeko: Itzaletan, 2008ko otsailean kaleratu zena.\nBi urte beranduago, 2010eko martxoaren 19an, Ugaora (Bizkaia) joan ziren bertan I\u00f1aki Espartzak duen Geure Gogoa estudioan disko berri bat grabatzera, \"Arrosarik gabeko arantzak\" izenekoa, urte bereko ekainean argia ikusi zuena.\nDiskograf\u00eda.\n1- Itzali / 3:45\n2- Emakume ahaztuak /2:48\n3- Gaueko harrikada / 3:12\n4- Agintearen kale ilunetan / 4:12\n5- Txuriz jantzitako zerria / 3:53\n6- Hitz egin / 2:23\n1- Harrika / 3:05\n2- Gaztaro bideratua / 3:01\n3- Dos fronts oberts / 2:30\n4- Duerme bien / 2 :34\n5- Ez dut ahaztuko / 2:39\n6- Zentsuraren sugarretan /3:25\n7- Itzaletan / 2:29\n8- Gauero / 3:07\n9- Hurrenarte / 3:18\n10- Hamaika urteko gizona / 4:26\n1- Arrosarik gabeko arantzak\n2- Borrokaren alaba\n3- Joxani\n4- Kena baten doinu gorria\n5- Hemengo egunerokoa\n6- Ama\n7- Lau urte\n8- Irudi bat baino gehiago\n9- Zuri-beltzeko bizitza\n10- Nor gara gu?\n11- Jaizkibelen bihotzean\n12- 120=36"}
{"id": "63238", "revid": "6950", "url": "https://eu.wikipedia.org/wiki?curid=63238", "title": "Kristal-egitura", "text": "Mineralogian eta kristalografian, kristal-egitura kristalek daukaten atomo-, molekula- edo ioi-antolamendua da. Antolamendu hori ordenatua da eta zenbait errepikapen eta simetria eragiketek hiru dimentsiotara zabaltzen dute egitura. Kristal-egitura baten osagaiak gai bat, modu jakin batean antolatutako atomoen sorta bat eta sareta bat dira. Sareta hiru dimentsioetan modu periodikoan errepikatutako puntuen multzo bat da. Gaiak puntu horien gainean kokatuta daude. Puntuek kutxa txikitxo berdinen multzo baten antzeko zerbait osatzen dute, saretaren espazio osoa betez. Kutxatxo hauei unitate-gelaxka deritze. Unitate-gelaxka baten ertzen luzerari eta haien arteko angeluei \"saretaren parametroak\" deritze.\nMateriaren egitura kristalinoa orden handienekoa da, hau da, kristalaren barruko korrelazioak handienak izateko moduan antolatzen da. Kristala sortzeko prozesuan nahiko denbora igaro bada eta baldintzak egokiak izan badira, ondo definitutako egiturak sortzen dira. Dena den, kanpoko itxura hau ez da nahikoa izango gorputzaren kristalinitatea definitzeko.\nKristalaren simetriak eta egiturak eragin zuzena daukate kristalaren propietateetan, hala nola segmentazioan, propietate elektronikoetan eta propietate optikoetan.\nEgitura.\nKristalak, atomoak, ioiak edo molekulak paketatu egiten dira eta 1 \u00e5ngstr\u00f6m = 10-10 m-ko motiboen errepikapena ematen dute. Hiru dimentsioetako errepikapen honi, sare-kristalinoa deitzen zaio.\nUnitate-gelaxka, kristal osoa sortzen duen patroi errepikakorra da eta materialaren partikula ttalde txikienak osatzen du. Unitate-gelaxkak sare kritsalinoaren egituraren simetria guztiak definitzen ditu. Esaten da, errepikapen patroiak Bravais sarearen puntuetan kokatuta dagoela.\nKristal egiturak eta simetriak garrantzitsuak dira zenbait ezaugarri fisikoak definitzeko orduan.\nKonposatu inorganikoetan, errepikatzen diren elementuak, beraien artean lotzaileak diren atomo edo ioiak dira; lotura hauek materialari egonkortasuna eta gogortasuna ematen diote. Konposatu organikoetan berriz, molekula isolatuak bereizten dira. Kristal barruko lotura atomiko ezegonkorren ondorioz, material hauek, inorganikoak baino biguinagoak eta ezegonkorragoak dira.\nUnitate-gelaxka.\nAtomo bat edo gehiago hiru dimentsiotan antolatuta dituen kaxa txiki bat da unitate-gelaxka. Unitate-gelaxka honetatik abiatuz, gorputzen kristal-egitura deskribatu daiteke. Kristalaren atomoen antolamendua azaltzen dute eta parametro kristalografikoen bidez deskribatzen da. Parametro horiek ertzen luzerak (a, b eta c) eta hauen arteko angeluak (alfa, beta eta gamma) dira. Atomoak unitate-gelaxkaren barruan duen posizioa adierazteko posizio atomikoen multzo bat (xi,yi,zi) erabiltzen da, eta posizio hori sarearen puntu batetik dago neurtuta.\nUnitate-gelaxkaren barruko atomoen posizioak, kalkulatu egin daitezke, eragiketa simetrikoen bitartez unitate asimetrikoari. Unitate asimetrikoa esaten ari garenenan, unitate-gelaxkan espazioan leku gutxien hartzen duena da. Atomoen posizioen eraldaketa simetrikoak kristal-egituraren talde espazialetatik kalkulatzen dira, eta gehienetan eragiketa hauek programa informatiko batek egiten ditu. Hala ere, unitate asimetrikoa erabiliz eskuz kalkulatu daiteke.\nPlano eta norabideak.\nNorabide kristalografikoak kristal bateko nodoak (atomo, ioi edo molekulak) lotzen dituen lerro geometrikoak dira. Modu berean, plano kristalografikoak, nodoak lotzen dituen plano geometrikoak dira. Norabide eta plano batzuk, nodo dentsitate handiagoak dituzte. Dentsitate altuko plano hauek, eragina dute kristalaren portaerarekin.\nNorabide eta plano batzuk sistema kristalinoen simetriaren ondorioz definituta daude. Sistema monokliniko, erronbiko, tetragonal eta trigonal/hexagonaletan ardatz bakar bat existitzen da, beste bi ardatzak baino errotazio simetria altuagoa duena.\nKristal-egituren sailkapena beren simetriaren arabera.\nKristal bat definitzen duen propietatea bere simetria inherentea da, hau da, zenabit \"eragiketa\" egiten direnean kristala ez dela aldatzen. Esaterako, kristala 180 gradu errotatzen bada ardatz jakin baten inguruan, konfigurazio atomikoa jatorrizko konfigurazioaren berdina da. Orduan, kristalak ardatz horren inguruan twofold errotazio-simetria daukala esan ohi da. Horrez gain, kristal batek beste simetria batzuk ere eduki ditzake: ispiluen simetria, translazio-simetria eta simetria konposatuak (aurrekoen konbinazioak). Kristal batean simetria hauek guztiak identifikatuz kristalaren sailkapen zehatza egin daiteke.\nAkats eta ezpurutasunak.\nKristal errealek, hainbat akats eta irregulartasun dituzte, eta akats hauek erlazio zuzena dute materialen ezaugarri elektriko eta mekanikoekin. Kristal egituraren barruan, atomo batek konposatu nagusi bat ordezkatzen duenean, aldaketa bat eman daiteke materialen ezaugarri elektriko eta termikoetan.\nEzaugarri fisikoak.\n32 kristal egitura daude.\nMaterial bat polarra den edo ez kristal-egituraren arabera izango da. 32 kristal egituretatik, 10 bakarrik dira polarrak eta hauek piroelektrikoak direla esaten da.\nKristal egitura batzuk, nabarmenki perovskitaren egitura, izaera ferroelektrikoa dute. Kristal ferroelektrikoak ez dute polarizaziorik. Eremu elektriko baten erabileraren ondorioz, kristala iraunkorki polarizatzen da. Hala ere, nahiz eta ferroelektikok deitu, izaera hau kristalaren egituraren ondorio da ( ez metal ferroso baten presentziaren ondorioz)."}
{"id": "63241", "revid": "30691", "url": "https://eu.wikipedia.org/wiki?curid=63241", "title": "Sistema kristalino", "text": "Kristalografian, sistema kristalinoa da kristalak beren ezaugarri espazialen arabera sailkatu ondoren sortutako multzoetako bakoitza.\nKristala deitzen zaio atomoak era ordenatuan dituen solidoari. Hau da, atomoek segida bat eratzen dute eta beti orden berdina jarraituko dute 3 dimentsiotan. Kristal guztiek ez dute egitura edo orden berdina. Oso ezaguna den kristal bat sukaldeko gatza da, sodio (Na) eta kloro (Cl) atomoz eraturik dagoena. Sodio eta kloro atomo kopuru berdina dute kristal hauek. Egitura honen berezitasuna da kloro atomo bakoitzak 6 sodio atomo dituela inguruan denak distantzia berdinera, eta aldi berean sodio atomo bakoitzak 6 kloro atomo dituela bere inguruan eta hauek denak ere distantzia berdinera. Kristal guztiek ez dute zertan atomo mota bakoitzetik kopuru berdina izan behar eta hauen antolaketak ere ez dira beti berdinak. Horrek ezberdintzen du sistema kristalino bat bestetik.\nSolido kristalinoa unitate-gelaxka deritzon egitura elementaletik eratorritako solidoa da. Solido hauek sistema kristalino ezberdinetatik eratortzen dira eta kristalografia da sistema hauek aztertzen dituen zientziaren arloa.\nSistema kristalinoen aurpegien garapena.\nIkuspuntu makroskopikotik begiratuta, solido kristalinoek aurpegi lauak garatzen dituzte. Hau ere atomoen antolaketa ordenatua dela eta gertatzen da. Zenbat eta denbora gehiago igaro atomoak antolatzen, orduan eta aurpegi garatuagoak eta lauagoak erakutsiko ditu solidoak. Likido egoeran dagoen mineral baten tenperatura oso azkar jaisten bada, ez dio denborarik ematen aurpegiak ongi garatzeko. Beste adibide bat izango da uretan disolbaturik dagoen gatzarena: ura bat batean lurruntzen bada, gatzak ez ditu aurpegiak ongi garatuko, baina giro tenperaturan lurruntzen uzten bada ura, gatzak aurpegiak ongi garatzeko denbora nahikoa izango du.\nSistema kristalino motak.\nSistema kristalinoak bereizteko, atomoek unitate-gelaxkan duten antolamendua azaltzen duten parametro kristalografikoak erabiltzen dira. Parametro horiek ertzen luzerak (a,b eta c) eta hauen artean eratzen diren angeluak (alfa, beta eta gamma) deskribatzen dituzte. Parametro hauen arteko erlazioaren arabera ezberdintzen dira sistema kristalinoak. Hau da, ertzen angeluak berdinak diren ala ez, eta angelu hauek zenbat gradutakoak diren begiratuz. Sistema kristalino ezberdinak definitzeko parametro kristalografikoetan oinarrituz, sistema kristalino ezberdinak bereizten dira.\nAtomoek unitate-gelaxkan duten kokapenaren arabera, oinarrizko 14 sistema bereizten dira, Bravaisen sare kristalinoak deritzenak.\nSimetria.\nSistema kristalinoetan hainbat egitura errepikatzen dira eta simetria ikus daiteke haietan. Simetria hori simetria eragiketa batzuen ondorio da. Era berean, simetria elementuak izan ohi ditu sistema kristalinoak, askoatan bereizgarriak izango direnak. Simetria eragiketak gauzatzeko beharrezkoak izango dira simetria elementu hauek.\nSimetria eragiketak.\nSimetria eragiketak sistema kristalinoko atomoek duten antolamenduaren araberakoak dira. Bi talde nagusitan banatzen dira eragiketa hauek: sinpleak eta akoplatuak.\nSimetria elementuak.\nGorputz kristalinoek simetria elementu batzuen inguruan antolatzen diren sareak osatzen dituzte, eta elementu horien kopuruak eta banaketak zehaztuko du sistema kristalinoa zein den. Simetria-elementuak hiru talde nagusitan banatzen dira: simetria-ardatzak, simetria-planoak eta simetria-zentruak.\nSistema kristalino bakoitzak besteekiko bereizgarriak izango diren simetria elementu batzuk izango ditu."}
{"id": "63242", "revid": "119347", "url": "https://eu.wikipedia.org/wiki?curid=63242", "title": "Joxemi Zumalabe Fundazioa", "text": "Joxemi Zumalabe Fundazioa Euskal Herrian eraldaketa sozialean lanean ari diren herri mugimenduen kultura indartzea helburu duen fundazio bat da, 1996ko apirilean sortua. Herri mugimenduen ekarpena jaso eta aurrera ateratzea du helburu.\nLan ildoak.\nFundazioaren jardunak ardatz hauek ditu:\nHistoria.\n1995eko abenduan, lagun talde batek, eztabaida luzeak izan eta gero, Herri Mugimendua laguntzea helburu izango zuen fundazio bat eratzea erabaki eta 1996ko apirilean ofizialki sortu zuen. Ezberdintasun eta mailaketak nagusi diren gizarte honetan, famili batean edo bestean jaio izanak, bizitza goitik behera alda dakizuke. Horretaz badaki bai fundazioaren hastapenetan ibili zirenak. Horietako bati, egun batetik bestera, herentzia baten bidez diru poltsa handi bat etorri baitzitzaion. Bere lanaren eskutik etorri ez zen diru hura herriari itzuli nahi, eta lagun talde bati asmoa azaldu eta eztabaida saio ugariren ondoren, Joxemi Zumalabe Fundazioa sortu zuten. Egun, fundazioa, diru poltsa horrek ematen dizkion irabaziei esker eta instituzioetatik proiektu ezberdinetarako jasotzen dituen diru laguntzei esker egiten du ekonomikoki aurrera.\nFundazio bat sortzeko erabakia hartuta, honen izena erabaki behar, eta lagun zuten Joxemi Zumalaberen izena ipintzea erabaki zuten, honek berarekin zekarren esanahia guztiarekin. Baina nor zen Joxemi Zumalabe Goenaga? Donostian jaio zen 1950eko urriaren 14an. Gaztetatik, han eta hemen saltsa batean eta bestean ibili zen Joxemi. Bere herriak bizi zuen egoerarekin konforme ez, eta hori aldatzeko lanean jardun zuen buru belarri. Euskalgintzaren eremuan ekarpen handiak egin zituen; Argia aldizkaria aurrera ateratzen lan handia egin zuen eta 1986an euskarazko egunkari baten proiektua garatu eta defendatu zuen. Garai hartan, ezinezkoa zirudien proiektu hark, Joxemiren kemenagatik (besteak beste) argia ikusi zuen: Euskaldunon Egunkaria. Gaitz batek eraman zuen 1993ko urtarrilaren 12an. Bere ekarpenari eskerra eman nahian eta Joxemi gogoan izateko jarri zitzaion izena Fundazioari: Joxemi Zumalabe.\nHerri mugimenduen gida.\n1997ko udan gizarte mugimenduen errolda handi bat egiteko lan-taldea aukeratu zen. Asmoa ahalik eta talde gehienen datuak bildu eta denon eskura jartzea izan zen, elkarteen arteko komunikazioa ahalbidetuz. Ikerketa 1997ko azken hilabeteetan eta 1998 osoan zehar egin zen, kolaboratzaile sare handi baten elkarrizketen bidez. 1.500 mugimendu ingururen datuak jaso ziren. Gida 1999ko urtarrilean plazaratu zen euskarri inprimatuan, eta otsailean aurkeztu zen jendaurrean.\nEztabaida jardunaldiak.\nFundazioa den elkargunea baliatuz, hainbat izaeratako herri mugimenduek eztabaida jardunaldi ugari antolatu dute eurek antzemandako beharrei erantzuteko asmoz: desobedientzia zibila (1997ko apirilean), kontsumo alternatiboa (1997ko maiatzean), ezkerraren papera (1998ko otsailean), parte-hartze instituzionala (1998ko ekainean), lurralde antolaketa (1999ko azaroan) eta garapen ereduak (2000ko apirilean).\nEusko Ikaskuntzaren XV. kongresurako lankidetza.\nFundazioak Eusko Ikaskuntzaren XV. kongresuan parte hartu zuen. Kongresua 2001eko azaroan eta abenduan Donostiako Kursaal Jauregian ospatu zen. Zehazki Fundazioak \u201cGizarte zibilaren azterketa\u201d izeneko seigarren talde tematikorako lan taldeak koordinatu zituen.\nKongresuaren ondorioak: \nHerria Mugi! ekimena.\nHerri mugimenduaren topaguneak: behin, Herri mugimenduen gida eginda, aurrerapauso bat ematea erabaki zen: elkarte eta mugimendu horien arteko topaketak ahalbidetzea.\nAurkezpenean bildutakoen artean taldeek, haien ekimenez, erabakitzen dute herri mugimenduen arteko harremanetarako eta elkar ezagutzarako gune bat sortzeko dagoela. Ondorioz, ekimen hori gauzatu ahal izateko Talde eragile bat izendatu zen: Herria Mugi! Ekimena. Gune honek dituen helburuak Fundazioaren helburuekin bat egiten dutenez, urtero Topagunea antolatzeaz arduratzen den talde eragileari Fundazioak bere koordinazio, dinamizazio eta idazkaritza tresnak eskaini dizkio. Ekimen honek Herri Mugimenduaren Topagune hauek antolatu ditu:\nArrosa: irrati ekoizpen zentroa.\n2001-2002 ikasturtean Joxemi Zumalabe Fundazioak koordinatu eta dinamizatu zuen, Euskal Herri osoko izaera ezberdineko 20tik gora irratik elkarlanean Arrosa Irrati Ekoizpen Zentroa sortzeko abiatutako egitasmoa. Egitasmo honek Euskal Herriko Herri Mugimenduaren III. Topagunean abiatu zen, han komunikazioaren gaiaren inguruan hausnartzeko bildu baitziren udal, irrati libre eta herri irratiak. Euskal Herri osoko 29 irratien esku, Arrosa Irrati Ekoizpen Zentroa sortu zen, eta ondorioz, Fundazioak amaitutzat eman zuen irratiekin zuen elkarkidetza, sortze prozesuan urtebete eman ondoren.\nMundua euskal kulturan.\nEkimen honetan euskalgintzako hainbat eragile eta Euskal Herriko hainbat etorkinen elkarteak bat egin zuten. Ekimenaren hastapenak, arestian aipatutako Zornotzako Topagunean, kokatzen dira. Topagune honen barruan gizarte eredu kulturalaren inguruko hausnarketa gune bat izan zen. Bertan etorkinek eta euskalgintzako eragileek bildu ziren, jarraian zehazten den planteamenduaren inguruko eztabaida eta hausnarketa garatzeko: kontutan hartuta Euskal Herrian ematen den kultura aniztasuna, nola bermatu euskara eta euskal kulturaren normalizazioa. Inmigrazioak planteatzen dituen erronkak.\nEztabaidan bildutakoek, elkar ezagutzeko parada izan zuten, eta gaian sakontzeko elkarlanean gaiaren inguruko formazioa eta informazioa helburu izango zuen jardunaldi batzuk antolatzea adostu zuten. Handik aurrera, Fundazioak jardunaldi horiek gauza zitezen ekimena koordinatu eta dinamizatzearen ardura beregain hartu zuen. Ekimen honen baitan bi jardunaldi antolatu ziren:\nEuskal Herriko Gizarte Foroa.\n2002ko udazkenean hasi, eta 2003ko ekaina bitarteko iraupena izan zuen prozesuak. Ibilbide honetan talde ugarik parte hartu zuten sortze prozesuan, nahiz ekainaren 27-28-29an antolatu zen EHGFaren I. Topaketetan. Ekimenak iraun zuen bitartean Joxemi Zumalabe Fundazioak idazkaritza eta koordinazio lanak burutu zituen. \nFundazioaren ekimenak gaur egun.\n2010. urtean abiatu zen gogoeta biribildu ostean, 2012ko otsailean Zarauzko Putzuzulo gaztetxean burututako ekitaldia izan genuen fundazioaren garai berriaren abiapuntua.\nPentsa dezagun geurea! izan zen ekitaldi horretarako aukeratu genuen leloa. Baina lelo batetik haratago, herri mugimendu indartsu eta eraginkorra izatea ezinbestekotzat jotzen zela azpimarratu zen. Herriak eta herritarrak beraien historiaren subjektu izatea nahi baldin bada, bere kabuz antolatuta egotea nahi eta nahiezeko baldintza dela alegia.\nDabilen harriari goroldiorik ez.\nJoxemi Zumalabe Fundazioak EHko hainbat herri eragile eta berrehun bat banakakorekin batera 2012.urtetik 2014.urte arte burutu zuten gogoeta. Ekimenaren helburu orokorra herrigintzan diharduten taldeen barne antolaketa, funtzionamendu eta parte-hartzeari buruzko hausnarketa kritikoa bultzatzea izan zen. Horretarako herri mugimenduen jarduerak begirada kritikoz aztertzea izan zuten xede, aritze horretan modu horizontal, parekide, anitz zein askatzaileagoak bultzatzeko asmoz.\nGogoeta kolektibo honetan ateratako ondorio, kezka eta galdera berriak modu kolektiboan idatzitako liburu batean jaso zituzten. Horrekin batera, antolakuntzaren eremuan esperientzia interesgarriak izan dituzten eta gogoeta prozesuan parte hartzeko aukerarik izan ez duten hainbat eragile zein norbanako elkarrizketatu ostean, testigantza guztiak elkarloturik, dokumental bat ere sortu zuten. Horretaz guztiaz gain, herrigintzan diharduten taldeentzako Tresna Kutxa eratzeari ekin zitzaion.\nLiburu eta dokumentala 2014ko udaberrian aurkeztu ziren.\nGogoeta fase honetatik, jarraian, borroka molde eta kultura politikoaren inguruko gogoeta bat abiatu zen.\nBor-Bor(K) Herri Jakintzen Laborategia.\nEgitasmo honek Herri Mugimenduen saretzea, elkar ezagutza eta esperientzien trukea bultzatzeko elkargune bat izan nahi du. Mugimenduen eragiteko ahalmena zein jakintzak sortzeko gaitasuna hobetzea ipar izanik, herri jakintza teoriko zein praktikoak iturri izango dituen formazio eredu askatzaile baten bidean urratsak emateko ahalegina alegia.\nJakintzaren Eraikuntza Kolektiboa du oinarri formazio proiektu honek eta bertatik jardungo du formazio politikoa berrezaugarritzeko asmoz. Bide horretan, jakintzak egi anitzetatik eraikitzeko bitartekoak jarriko ditu. Eta beraz, esperientzia eta praktikei lekua eginez, formazio politiko integrala sustatuko du (ez soilik transmisio ideologiko/historikoa).\nHerri eragile anitzen partaidetzatik eta zapalkuntza guztien ikuspegitik egin nahi da bidea. Eta horretarako zapalkuntzen intersekzionalitatetik abiatuz, borroka eta zapalkuntzen hierarkizazioa baztertuko ditugu hasieratik.\nPentsatu, izan eta ekitearen berriztapenean sakontzea ere du xede BOR BOR (K)k. Militantzia Kultura askatzaileagoen bidean urratsak eta hausnarketak ematea alegia. Zentzu horretan, ahalduntze pertsonal zein kolektiboa sustatuko duten metodologiak formazio prozesu osoan zehar-lerro dira.\nBaina BorBor(K) Herri Jakintzen Laborategiaren baitako esperimentuak:\nDinamizazioak.\nKolektibo eta mugimenduetatik prozesuen diseinu eta \u201cdinamizazio\u201d lanetarako iristen diren laguntza eskaerei erantzutea Joxemi Zumalabe Fundazioaren nahietako bat da. Izan ere, kolektiboen barne gogoetetan eta beraien arteko elkarlan zein artikulazio prozesuetan laguntzea ardatz nagusietako bat bilakatu nahi da. Deialdiak, bileren dinamizazioa, aktak, zirriborroak eta gogoetatutakoaren itzulera dokumentuak prestatzea dira egiten ohi diren lanak.\nLan horiek baina, pedagogia emantzipatzaileetan oinarritzen diren printzipio politikoekin bat datozen irizpideetan oinarrituz. Besteak beste, dinamizazio prozesuetan alde arrazionalaz gain, alde erlazional eta emozionala ere mahaigaineratuz, gorpuztasuna eta ludikotasuna prozesuetan iraunkorki integratuz eta kide eta herritar ororen parte hartzea bermatzeko bitartekoak sortuz.\nZentzu horretan, jakintzaren eraikuntza kolektiboari, talde lanari, prozesuetan bertan gauzatzen diren botere harremanei zein erabakitze moduei arreta berezia eskaintzen zaie. Herri eragile ezberdinen barne funtzionamendua indartuz eta partaide diren kideak dinamizazio lanetan ahalduntzea eta trebatzea landuz:\nHona hemen lan ildo horren barruko prozesu eta ekimen batzuk:"}
{"id": "63243", "revid": "637847", "url": "https://eu.wikipedia.org/wiki?curid=63243", "title": "Bakearen Nobel Sari", "text": ""}
{"id": "63244", "revid": "637848", "url": "https://eu.wikipedia.org/wiki?curid=63244", "title": "Ekonomiako Nobel Sari", "text": ""}
{"id": "63245", "revid": "6950", "url": "https://eu.wikipedia.org/wiki?curid=63245", "title": "Godwinen legea", "text": "Godwinen legea (Analogia nazien Godwinen legea izenarekin ere ezaguna) interakzio sozialaren enuntziatua da, Mike Godwinek proposatua 1990. urtean. Beraren arabera:\nUsenet talde askotan bada tradizio orokor bat: goian aipaturiko konparazioren bat egitean automatikoki haria itxi egiten da eta naziekin konparazioa egin duenak galdu egiten du eztabaida. Era honetan, Godwinen legeak Usenet taldeetako eztabaiden luzera-limite bat ezartzen du. Askorentzat, horretan datza Godwinen legea, arestian aipaturiko jatorrizko definizioa ezagutu gabe.\nDena dela, ez dago ondo ikusia konparazio hori egitea eztabaida bukatzearen asmo bakarrarekin. Gainera, onartua dagoen korolario bat existitzen da zeinak zera dioen: Eztabaida bat ixteko zio bakarrarekin eginiko Godwinen legearen erabilpen premeditatuak ez du hariaren itxiera lortuko (Quirken salbuespena)."}
{"id": "63246", "revid": "1545", "url": "https://eu.wikipedia.org/wiki?curid=63246", "title": "North Carolina Tar Heels", "text": "North Carolina Tar Heels () Ipar Carolinako Chapel Hilleko Unibertsitateko kirol taldea da. Tar Heels-en taldeak CAA-k antolatutako lehiaketetan parte hartzen dute, Atlantic Coast Conference-en zatia delarik.\nUnibertsitate honetatik datoz Michael Jordan, James Worthy, Vince Carter, Rasheed Wallace, Jerry Stackhouse, Mia Hamm, Eddie Pope eta Marion Jones bezain kirolari onak.\nSaskibaloia.\nSaskibaloi taldeak lau txapelketa nazional irabazi du. Tar Heels-ek 1957an irabazi zuten beren lehenengo txapelketa nazionala Frank McGuire entrenatzailearekin, finalean Kansas-eko Unibertsitatea gailenduz."}
{"id": "63247", "revid": "119347", "url": "https://eu.wikipedia.org/wiki?curid=63247", "title": "Sampo (izotz-hauslea)", "text": "\"Sampo\" izotz-hauslea (finlandieraz, \"J\u00e4\u00e4nmurtaja Sampo\") Kemi finlandiar hiriko portuan egoitza duen izotz-hauslea da. 1960ko hamarkada hasieran eraiki zen Sandviken hiri suediarreko W\u00e4rtsil\u00e4-Werft ontziolan eta 1961ean itsasoratu zuten. Hogeita hamar urtez itsas-merkataritzari Botniako golkoko ur izoztuan bidea egiteaz arduratu zen, baina bete beharrak geroz eta urriagoak zirenez, 1991ean erretiratu egin zen. Kemiko Udalak hiriko eta azpieskualdeko negu turismoa bultzatzeko, ontziaren barrualdea moldatu eta bidaiariak jasotzeko atontzea erabaki zuen eta azkenean, Sampo, turista-bidaiariak jasotzen dituen munduko izotz-hausle bakarra bihurtu zen; hau, egun mantentzen duen titulua da .\nOntziko bidaia zerbitzua Sampo Tours izeneko erakundeak kudeatzen du eta azken urteotan, negu turismoak izan duen bultzadari esker, Kemi hiriko erakunde arrakastatsuenetakoa bihurtu da. Itsas bidaia hauek, normalki, husky txakurrek edo elur-oreinek gidaturiko lera safariekin edota Lumilinna edo Elur-gazteluaren bisitekin batera eskaintzen dira \"pack\" turistikoetan. Dena den, izotz-hauslean soilik bidaia egiteko aukera ere badago; prezioa, hori bai, altuagoa da. Txango hauek ia egunero eskaintzen dira abendu erdialdetik apirila bitartean, alegia, Botnia itsasoko ura izoztua dagoen garaian, eta 2-6 ordukoak izan ohi dira. Hauetan, eskualdeko ingurunea ezagutzeko eta itsasoko ur izozgarrian murgiltzeko aukera dute ausartek. Urtezaharrean, bestalde, txango berezia antolatzen da gauean, urte berri zoriontsua Botniako golkoa den leku exotikoan hasteko, eta itsasoaren erdi-erdian Aurora Boreal edo Iparargiez gozatzeko aukera dago. Ontziak, guztira, 150 bidaiari har ditzake txanda bakoitzeko eta eskifaia, aldiz, hamasei marinelek osatzen dute.\nIzena finn mitologiako Sampo objektutik datorkio, hau da, urrea, alea eta gatza ekoizten dituen errota miragarri antzeko bat den objektutik. Oparotasunaren irudikapena da eta, hain zuzen, izotz-hauslea lanean ibili zen garaian, Lappi eskualde osoari oparotasuna ematen zion sostengua izan zen, itsas-merkataritza bideak irekirik mantentzen zituelako negu izoztuetan. Gaur egun, Kemiko turismo atrakzio nagusia da; 2007an, esaterako, 10.664 bidaiari izan zituen ontziak, Elur-gazteluak izan zituen bisitarien bikoitza ."}
{"id": "63250", "revid": "201", "url": "https://eu.wikipedia.org/wiki?curid=63250", "title": "Hego Carolina-ko Unibertsitateko Tar Heels", "text": ""}
{"id": "63253", "revid": "2048", "url": "https://eu.wikipedia.org/wiki?curid=63253", "title": "Pablo Sorozabal", "text": "Pablo Sorozabal Mariezkurrena (Donostia, Gipuzkoa, 1897ko irailaren 18a - Madril, Espainia, 1988ko abenduaren 26a) musika-konpositorea izan zen.\nAparteko joera erakutsi zuen genero lirikorako: \"Katiuska\" eta \"La tabernera del puerto\" zarzuelak, operetak eta \"Adi\u00f3s a la bohemia\" opera idatzi zituen. \"Gernika\" hileta martxa ondu zuen (\"Euzko illen ibilketa\"), Gernikaren eta euskaldunen gerra tragediaren ikur. \nBiografia.\nLangile-familia euskaldun batean jaio zen. Berbera euskaldun hutsa izan zen hamaika urte arte, gerora erdaldundu eta euskara asko galdu bazuen ere, saminez kontatu zuenez. Euskalerriaren Adiskideen Elkarteari esker, Pablok doan ikasi zuen solfeoa, baita instrumentu batzuk jotzen ere. Donostian egin zituen biolin eta piano ikasketak Alfredo Larrocha eta Manuel Cendoyarekin. Gaztaroan, kafetegiz kafetegi eta kabaretez kabaret ibili zen biolina jotzen, bizimodua ateratzeko.\nUdal-beka bati esker, Alemaniara joan zen goi-mailako ikasketak egitera. Konposizio eta orkestra-zuzendaritza ikasketak egin zituen Stephan Krell eta Hans Sittekin Leipzigen. Geroago 1931. urtean \"Katiuska\" zarzuela estreinatu zuen arrakasta handiz, eta musika mota hori egin zuen aurrerantzean. Urte berean Orfeoi Donostiarraren zuzendaritza hartu zuen.\n1945. urtean Madrilgo orkestra filarmonikoko zuzendari izendatu zuten. Musika sinfonikoa landu bazuen ere, zarzuelek eman zioten ospea. Nortasun sendoko gizona zen, eta aurka egin zion beti garai hartan musikak eta musika irakaskuntzak bizi zuen egoera kaskarrari. Bere bizitzako azken urteetan baztertu samar bizi izan zen, eta ezin izan zituen lan guztiak aurkeztu.\nZarzuela aipagarrienak: \"El adi\u00f3s a la bohemia\" (1933); \"La del manojo de rosas\" (1934); \"La tabernera del puerto\" (1936); \"Black el payaso\" (1941); \"Don Manolito \"(1942); \"La eterna canci\u00f3n\" (1945).\nBestalde, \"Juan Jos\u00e9\" opera idatzi zuen, 2009an Donostian estreinatu zena; \"Victoriana\" (1951) musika lana, Tom\u00e1s Luis de Victoriaren omenez; filmetarako musika, \"Marcelino pan y vino\" eta \"Jai Alai\", besteak beste; Alb\u00e9nizen \"Pepita Jim\u00e9nez\" partituraren orkestratzea; \"Gernika\" sinfonia, hileta gisa moldatua; eta kantuak, \"Batelarien zortzikoa\",\" Bi eusko abesti\", \"Irugarren kalez kale\", eta korurako eta txisturako \"Kalez-kale\", besteak beste."}
{"id": "63254", "revid": "105290", "url": "https://eu.wikipedia.org/wiki?curid=63254", "title": "Hispaniola", "text": "Hispaniola (; ; taineraz: \"Haiti\") Karibeko uhartea da, Antilletako populatuena eta bigarren handiena. Mendebaldean Kuba du eta ekialdean Puerto Rico. Haitik hartzen du uhartearen mendebaldeko herena, eta Dominikar Errepublikak ekialdeko bi herenak.\nIzena.\nKristobal Kolonek uhartea aurkitzean \"La Espa\u00f1ola\" izena jarri zion. Pedro M\u00e1rtir de Angler\u00edak latinizatu ondoren, Europa osoan \"Hispaniola\" izena hedatu zen. Espainian \"Isla de Santo Domingo\" izenaz ere ezaguna zen, eta oraindik Dominikar Errepublikako Konstituzioak horrela deitzen dio. Gonzalo Fern\u00e1ndez de Oviedok eta Bartolome de las Casasek \"Haiti\" zioten uharteari. Tainerazko hitza da, bertakoek uharteko eskualde bat izendatzeko erabiltzen zutena.\nGeografia.\nHispaniola Karibeko bigarren uharterik handiena da, 76.480 kilometro koadroko eremuarekin. Ipar-mendebaldean Kuba dauka, 80 kilometroko Haizearen pasaia zeharkaturik; hego-mendebaldean Jamaika, Jamaikako kanala igarota; ekialdean Puerto Rico, Mona pasabidea igarota; eta iparraldean Bahamak eta Turk eta Caico uharteak.\nUharteak lau mendilerro nagusi ditu:\nHistoria.\nEuroparrek iritsi baino lehen, Hispaniolan tainoak, arawak multzoko hizkuntza batean mintzo zirenak, bizi ziren. Kristobal Kolon 1492an heldu zen uhartera, bere lehenbiziko bidaian. 1493an, espainiarrek Amerikako lehen kolonia eratu zuten Hispaniolan, \"Nueva Isabela\" herria, geroago Santo Domingo izena hartu zuena. Urte gutxiren buruan, tainoak suntsituak izan ziren, espainiarrek ekarritako gaixotasun berrien, urre meatzeetan egin beharreko esklabu lanen eta kolono berriek emandako tratu basatien eraginez. Jatorrizko Taino jendea kasik desagertuta, Karlos I.a Espainiakoak 1517an agindu zuen Hispaniola birpopulatu zezatela Afrikatik eramandako esklabu beltzekin.\nHain handia izaki hango urre, esklabu eta gaineratikoen trafikoa, Kariberako ataria zen Hispaniola itsas hegia bihurtu zen klase guztietako pirata, bukanero eta kortsarioen paradisu. Horien artean aipatzen da Jean Lafitte, askok Port-au-Princen jaiotzat baina beste batzuek Baionan sortutzat jo izan dutena. Pirataz ugaritu zirenez gero, XVII. mendean Espainiak bertan behera utzi zuen mendebaldeko eskualdea, eta Santo Domingo inguruan bildu zituen bere kolonoak. Kaiman uharteetako frantses piratek, berriz, mendebaldea hartu zuten eta 1644an Port-de-Paix sortu; 1697ko Rijswijkeko hitzarmenaren bitartez, espainiarrek frantsesei utzi zieten mendebaldea, handik aurrera \"Saint-Dominique\" izan zena. Hala ere, 1790ean, uharte osoa Espainiako Koroaren pean zegoen artean. 1794ko Basileako Bakean, Gipuzkoa (eta Hego Euskal Herria, nork dioen) Espainiako Erresumara atzera pasatzearen truke, frantses iraultzaileek uhartearen mendebaldea eskuratu zuten.\nXIX. mendean uharteak independentzia lortu zuen, bai esklaboen matxinadei esker, bai bertako politikoei esker. Baina\n1861ean, Dominikar Errepublika berriro Espainiaren kolonia izatera itzuli zen. Ondoren, Estatu Batuen kontrolpean egon zen. XX. mendean, Haitik Fran\u00e7ois Duvalierren diktadura pairatu zuen, eta Dominikar Errepublikak Rafael Leonidas Trujillorena.\nBanaketa administratiboa.\nHauek dira Hispaniolaren datu nagusiak:"}
{"id": "63256", "revid": "105290", "url": "https://eu.wikipedia.org/wiki?curid=63256", "title": "Antigua (uhartea)", "text": "Antigua Karibe itsasoan dagoen uhartea da, Antigua eta Barbuda herrialdean. 68.000 biztanle ditu eta hauetatik 24.000 St. John's hiriburuan bizi dira. Uharteak 280 km\u00b2 azalera du eta oso laua da.\nAntiguako hiri nagusiak St John's, Falmouth eta Parham dira.\nHistoria.\nUhartean K.a. 2400 urte inguru siboney tribua bizi zen. 1493an Kristobal Kolonek uhartea aurkitu eta Sevillako \"Santa Mar\u00eda la Antigua\" elizaren izena jarri zion. Antiguak 1632 arte ez zuen biztanlerik britainiarrek uhartea kolonizatu arte. 1981ean Antigua eta Barbudak independentzia lortu zuen."}
{"id": "63258", "revid": "131345", "url": "https://eu.wikipedia.org/wiki?curid=63258", "title": "Barbuda", "text": "Barbuda Karibe itsasoan dagoen uhartea da, Antigua eta Barbuda herrialdean, Antilla Txikiak deitzen den uharte multzoan. Hiriburua Codrington du.\nIrla hau Antiguako iparraldean dago, Barlovento edo Haizealdeko uharteen goialdean. Hegoaldean Montserrat eta Guadalupe uharteak daude, eta mendebaldean eta ipar-mendebaldean Nieves uhartea, San Kristobal uhartea (San Kristobal eta Nieves), San Bartolome uhartea (Frantzia) eta San Martin uhartea.\n1967an, Antiguak eta Barbudak independentzia lortu zuten, bakoitzak bere kabuz, baina 1981ean Antigua eta Barbuda herrialde berrian batu ziren eta Barbuda herrialdeko dependentzia bihurtu, Redonda bezala.\nGeografia.\nIrlaren azalera osoa 160,56 km\u00b2-koa da. Hiriburua eta hiririk handiena Codrington da 1.638 biztanlerekin (2011. urteko biztanle errolda). Hau da, biztanle dentsitatea 8,82 biz./Km\u00b2 da. \nAntiguan, uhartean bertan baino barbudar jatorriko pertsona gehiago bizi da. \nUhartea, gehienbat, aldaketa topografiko gutxiko kareharri koralinozkoa da. Uhartearen ekialdeko \"lur altuen\" eremuak 38 metroko muinoak ditu, baina uhartearen zati handiena oso laua da, eta aintzira asko ditu ipar-mendebaldeko ertzean.\nHistoria.\nSiboneytarrak izan ziren Barbuda uhartean bizi izan ziren lehenengo biztanleak Harri Arotik. Geroago, arawak herriek eta karibeko indigenek uhartea populatu zuten Kristobal Kolon bigarren bidaian lehorreratu zenean, 1493an. Espainiarren eta frantsesen lehen kokalekuak egin ondoren ingelesek jarraitu zuten, eta 1666an kolonia bat eratu zuten bertan.\n1685ean Barbuda alokatu zieten Codrington hiria sortu zuten Christopher eta John Codrington anaiei. Codrington familiak elikagaiak ekoizten zituen Barbudako lurretan, eta esklaboak ere garraiatzen zituen, Antiguako azukre-kanabera landatzeko eskulan gisa. Esklaboen matxinada bat baino gehiago izan zen Codringtonen 1740ko hamarkadan, esklaboak gerenteen aurka altxatu zirelarik. Esklabo guztiak 1834an askatu zituzten.\n1967an, Antigua eta Barbudak independentzia bereizita lortzea adostu zuten. 1981eko azaroaren 1ean uharteak independentzia lortu zuen, Antigua eta Barbuda Nazioen Mankomunitateko kide gisa.\n1989ko hauteskundeetan, Barbudaren Independentziaren Aldeko Mugimenduak, Barbudako Herri Mugimendu independentista moderatutik bananduta, oso boto gutxi jaso zituen parlamentu nazionalerako eserleku bat lortzeko. Bigarrena izan zen, gainera, uharteko kontseiluko 9 eserlekuak lortu zituena.\nBarbudako Herri Mugimenduak uhartearen barne-autonomia osoa administratzen du, Uharteko Kontseilurako 1981eko konstituzio-aurreikuspenen arabera.\nTurismoa.\nBarbudaren klimak eta geografiak turismoa bultzatzen dute. Barbudara Barbuda Codrington aireportutik sar daiteke eta Antiguarako ferry zerbitzua ere badu. Turista asko erakartzen dituzte uharteko hondartzek. Bertan egin daitezkeen jardueren artean daude hegaztien santutegia bisitatzea, igeriketa,snorkela, arrantza eta espeleologia egitea. Uhartean bi gune turistiko baino ez daude martxan; gainerakoak itxi egin dira kudeaketa txarragatik, azpiegitura zailagatik eta urakanek eragindako kalteengatik.\nFragata hegaztien santutegia Codringtongo aintziran dago. Beste interesgune batzuk Lur Garaien Etxea (Codrington familiaren XVIII. mendeko etxea) eta Indioen Leizea dira, antzinako petroglifo amerindiarrak dituena.\nFauna.\nAntiguako sugea munduko suge arraroenetako bat da. Antilla Txikiak lau suge espezieren bizileku dira. Laurek habitat-murrizketa larria jasan dute; gutxienez, bi azpiespezie desagertu dira, eta beste batek, \"A. Antiguae\" deritzonak, habitat historikoaren % 0,1 bakarrik hartzen du gaur egun.\nBestalde, Antigua eta Barbudako endemikoa da Ameiva griswoldi musker mota, Ameiva generokoa, eta bi uharteetan dago.\nKlima.\nKlima itsas tropikal gisa sailkatuta dago; horrek esan nahi du tenperatura gutxi aldatzen dela urtaro batetik bestera. Urtarrilean eta otsailean, hilabeterik hotzenetan, eguneko batez besteko tenperatura maximoa 27 \u00b0C-koa da; uztailean eta abuztuan, berriz, hilabeterik beroenetan, eguneko batez besteko tenperatura maximoa 30 \u00b0C-koa da.\nHondamendi naturalak.\n2017ko irailaren 6an, 5. kategoriako Irma Urakanak uhartea suntsitu zuen. Antigua eta Barbudako lehen ministroak, Gaston Brownek, eraikuntzen % 95ean kalteak izan zirela adierazi zuen, eta heriotza bat. Hasierako kalkuluen arabera, uharteko biztanleen % 60k, gutxienez, etxea galdu zuen hondamendiaren ondorioz . Ekaitzak eragotzi egin zuen Barbudarekin uhartetik igarotzean komunikaziorik izatea, eta aldi batean ez ziren lehengoratu . 2017ko irailaren 8an, Gobernua uharte osoa husten hasi zen, Jose urakanaren igarotzea saihesteko, azken hori ekialdetik hurbiltzen ari baitzen."}
{"id": "63261", "revid": "58701", "url": "https://eu.wikipedia.org/wiki?curid=63261", "title": "Aceh", "text": "Aceh (aceheraz: \"Ac\u00e8h\", ; jawiz: \u0627\u0686\u064a\u0647; neerlanderaz: \"Atjeh\" edo \"Acheh\"; indonesieraz: \"Provinsi Aceh\"), Indonesiako 34 probintzietako bat da, lurralde berezi estatusa duena. Sumatra uhartearen iparraldean dago. 57.956 kilometro koadroko eremua du, eta 2014an 5.072.150 biztanle zituen. Hiriburua Banda Aceh da.\nOso aberatsa da petrolio edo gas naturalean. Biztanle gehienak, %98,2, musulmanak dira. Xaria lege islamikoa indarrean duen Indonesiako probintzia bakarra da.\nHistoria.\nAceh izan zen hego-ekialdeko Asiako lehen lekua Islama sartu zena. XVII. mendean, Aceh Sultanatoa izan zen Malakako sultanerririk indartsuena. Aceh-ek konkista eta inbasio ugari izan ditu, baina gogor aurre egin zien, adibidez Herbehereetako kolonizazioari eta Indonesiako gobernuari.\n2004ko Indiako ozeanoko lurrikarak sortutako tsunamiak guztiz suntsitu zuen Banda Aceh, Acehko hiriburua. 167.736 indonesiar hil ziren, horietako asko Aceh-en bertan. 500.000 biztanle etxerik gabe geratu ziren. Gertaera honen ostean, Indonesiak eta Aceh Askea Mugimenduak bakea sinatu zuten, Finlandiako gobernuaren mediazioarekin.\n2014ko irailaren 27an, Indonesiako Aceh probintziak homosexualak zigortzeko lege bat onartu zuen. Sexu berekoen arteko sexu ekintzak zigortzeko 100 zigorkada emateko aukera biltzen zuen legeak, bai eta 100 hilabeteko espetxealdia edo 1.000 gramo urre ordaintzeko isuna ere."}
{"id": "63264", "revid": "105290", "url": "https://eu.wikipedia.org/wiki?curid=63264", "title": "Banda Aceh", "text": "Banda Aceh, lehen Kutaraja deitua, Indonesiako Aceh probintziako hiriburua da. Sumatrako iparraldean dago, Andamango itsasoaren ertzean, Aceh ibaiaren ahoan. 61,36 kilometro koadroko eremua du, eta 2010ean 220.433 biztanle zituen. Islama hego-ekialdeko Asiara iritsi zen lehen puntutzat hartzen da.\nBanaketa administratiboa.\nHiria bederatzi azpibarrutik osatzen dute:\nHistoria.\n2004ko abenduaren 26an lurrikara handi batek sorturiko tsunamiak milaka hildako utzi zituen."}
{"id": "63268", "revid": "28625", "url": "https://eu.wikipedia.org/wiki?curid=63268", "title": "Van der Waalsen indar", "text": "Kimikan eta fisikan, Van der Waals-en indar terminoa molekularteko indarren osotasuna adierazteko sinonimo gisa erabiltzen da. Indar hauek molekula egonkorren artean sortzen dira, eta ahulak dira lotura kobalente edo ionikoekin alderatuz gero. Historikoki izena indarren multzo osoa adierazteko erabili da, J. D. van der Waals fisikari nederlandarrak, indar hauei bere izena eman zionak, molekularteko indar erakarlea eta aldaratzailea, biak aintzat hartu baitzituen.\nDefinizioa.\nVan der Waals-en indarrak molekulen, elementu aske diatomikoen eta banakako atomoen arteko behin-behineko erakarpen eta aldarazpenak barne hartzen ditu. Lotura kobalenteak eta lotura ionikoak ez bezala, Van der Waals-en indarrak ez dira egonkorrak, partikulen uneko polarizazioaren ondorioz sortzen baitira. Elektroiek ez daukate kokapen finkorik atomo edo molekulan; haatik, mekanika kuantikoan oinarritutako probabilitateen arabera banatuta daude. Hori dela eta, gerta daiteke elektroiak modu orekatuan banatuta ez egotea eta haien arteko karga elektrikoak ere orekatuta ez egotea.\nOro har, molekularteko potentzialak molekula-konplexuen kolapsoa eragozten duen alde aldaratzaile bat dauka. Aurrekoaren kontrapisu gisa, alde erakarle bat ere badauka. Azken honek hiru osagai dauzka:\nZenbait testutan \"Van der Waals-en indarra\" deitzen zaio indar hauen guztien multzo osoari, baina beste batzuetan erakarpen-indarrak soilik adierazteko erabiltzen dute (gainera, Van der Waals-Keesom, Van der Waals-Debye eta Van der Waals-London indarrak bereizten dira) eta, azkenik, beste batzuetan London-en dispertsio indarra adierazteko soilik erabiltzen da. Beraz, \"Van der Waals-en indar\" terminoa testu batean aurkitzean, egilea zein eskolatakoa den kontuan izan behar da.\nVan der Waals-en indar guztiak (gas nobleen atomo biren artean gertatzen direnak salbu) anisotropikoak dira, hau da, molekularen orientazio erlatiboaren araberakoak dira. Indukzioa eta dispertsioa erakarleak dira beti, baina elkarrekintza elektrostatikoa molekularen errotazioaren funtzioan aldatzen da, eta erakarlea edo aldaratzailea izan daiteke molekulen kokapenaren arabera."}
{"id": "63270", "revid": "1659", "url": "https://eu.wikipedia.org/wiki?curid=63270", "title": "Korumba", "text": "Korumb\u00e0 ezoiko Metal estiloa jorratzen duen Euskal Herriko musika taldea da. Nahiz eta Oreretan izan bere sorlekua eta izana, herri desberdinetatik datozen jendeak osatzen du.\nHistoria.\nKorumb\u00e0 taldea 2001 urtean sortu zen Oreretan. Lehenengo urte horietan Igor de Castro (bateria), Juanillo (Baxua), Josu (Gitarra), Iker (Gitarra) eta Albertok (Ahotsa) osatu zuten taldea. Lehenengo urte hauetan Kuraia, Soziedad Alkoholika eta beste hainbat talderekin jotzeko aukera izan zuten. 2004. urtean Josu gitarjoleak taldea uztea erabaki zuen, bere ordez Xabi (Cromlech) sartuko delarik, gitarra ez ezik ahots berri bat ere gehitu zitzaion taldeari. Kontzertu batzuk egin ostean (Leitza, Guardetxe, Altza...) Alberto abeslariak taldea utzi eta Julen sartu zen, 2005 urtean.\nUrte hau erabakigarria izan zen taldearentzat, birjaiotze bat suposatu baitzuen. MusikHerria mugimenduan murgildu ziren, Durangon egin zen aurkezpenean eta gaztetxe biran parte hartuz. Hainbat kontzertu egin ondoren lehen maketa kaleratu zuen taldeak (Korumb\u00e0 2006). Honek Euskal Herriko herri desberdinetan kontzertu sorta egiteko aukera suposatu zion taldeari, hala nola, Saran, Larrabetzun, Pasaian, Irunberrin, Lekunberrin, etab. Garai horretan, besteak beste, Hora Zulu Chicarella eta Skunk D.F. bezelako taldeekin jotzeko aukera izan zuten.\n2008. urtean, beste pauso bat emanez, taldeak bere lehen lan luzea kaleratu zuen, Hor Do! izenekoa, lehenengo bideokliparekin batera (Zu Ta Ni abestiarena). Rokumba Rockers Records disketxe propioa ere sortu zuten. Horrekin batera Santanik Tour izeneko biran murgildu zen taldea, Espainiar estatutik kontzertu andanan parte hartuz (Madrid, Bartzelona, Tenerife, Toledo, Santander, Guadalajara...), baita Euskal Herriko hainbat txokotan ere (Donostia, Iru\u00f1ea, Gasteiz, Bilbo, Ziburu...). Toledon U.D.O. haundiarekin jotzeko aukera izan zuten (MONSTERS OF ROCK RELOADED jaialdian), Ktulurekin ere hainbatetan igo ziren oholtzara. 50 kontzertu inguruko biran talde askorekin batera jotzeko aukera izan zuten. Santanik Tourra hasi besterik egin ez zenean Iker gitarjoleak agur esan eta Blas sartu zen bere ordez (Hanoi Zinema, Efluxion).\n2010. urtean beraien bigarren lana kalera zuten, Gizateri izenekoa. Disko honetakoak dira grabatuko diren hurrengo bi bideoklipak, Gizateri eta Sodoma &amp; Guantanamo. Estilo aldetik eboluzio nabarmena suposatu zuen lan berri honek. Abestiak gehiago lantzeko joera agerian zen. MadarikaTour izendatutako biran buru belarri sartu eta hainbat jaialditan parte hartu zuten, hala nola Hatortxurock, Festival del Oeste, Metal Lorca eta Bielorrusiako Metal Crowd jaialdian. Aipagarria Europako ekialdean egindako bira txikia, non Varsovia, Minsk eta Rechitsan (Metal Crowd) jotzeko aukera izan zuten. Etxera itzuli aurretik bira Lorcan bukatu zuten, 2011 urtean izandako lurrikaran kaltetutakoen aldeko jailadi batean. Bira honta Vita Imana, Dulcamara, Cuernos de Chivo, Eraso!, Matxura eta beste hainbat talderekin batera aritu ziren.\n2012. urtea aldaketa urtea izan zen, taldera Miriam (The Howl, Maz Monkis, Orugha) sartu baitzen bigarren abeslari moduan. Taldearen izaerari beste ikuspuntu bat eman zion eta lan zaharrak moldatzen eta abesti berriak konposatzen aritu ziren gehienbat hurrengo urtean. 2013 urtean bi kontzertu ahaztezin egiteko gai izan zen taldea, alde batetik Gabonak In Hell jaialdian North Team Suspension elkartearekin egindakoa eta Berri Txarrak taldearekin Ondarruko Kafe Antzokian egindakoa.\nOndorengo urtean diska berriaren grabaketan buru belarri sartu eta ia amaiturik zegoen unean Igorrek taldea uztea erabaki zuen. Ez zen lan erraza izan bere ordezkoa aurkitzea, eta ia beste urte bat pasa zen Aengus (sortzez Dublindarra, baina Donostian bizilekua duena) Korumb\u00e0ko kide berria izatera iritsi zen arte.\nAzkenean 2016 urte bukaeran eta 2017 hasieran kaleratu zen haien hirugarren lana: H\u1ef3bris. Gizateri diskan nabaritutako joerak indarra hartzen du bertan, Metal estiloa eroa eta landua izan daitekeela erakutsiz. Zuzenean haien proposamena sendoa dela erakusten dabiltza orain jo eta ke."}
{"id": "63271", "revid": "6950", "url": "https://eu.wikipedia.org/wiki?curid=63271", "title": "Microsoft PowerPoint", "text": "Microsoft PowerPoint software bat da diapositiba aurkezpenak egiteko, Microsoft enpresak sortua, eta Microsoft Office bulegotika-suitean doa. Berdin balio du Windows zein MacOS sistemetan lan egiteko. Microsoft enpresaren datuen arabera, ia 30 milioi aurkezpen egiten dira egunero munduan PowerPoint erabilita.\nAurkezpen software horrek hiru elementu erabiltzen ditu batik bat: testua, irudiak eta soinuak. Elementu horiek elkarrekin erabiltzeari deitzen zaio multimedia. Esan daiteke, beraz, PowerPoint multimedia software bat dela.\nProgramaren oinarrizko elementua diapositiba da, eta bertan sartzen dira testuak, irudi finkoak edo argazkiak, bideoak, edota soinuak. Gure aurkezpenak diapositibez osatuta egongo dira. Irudiak, bideoak eta soinuak ordenagailutik inportatu beharko ditugu; abestiak hala ere, CD irakurletik inportatu ahal izango dira.\nDiapositiban elementu bakoitzak bere ordena izango du, eta elementu batetik bestera, denbora tarte bat sartu ahal izango dugu. Denbora tarteak, diapositiben artean sartu ditzakegu baita ere; azken honi trantsizio izena ematen zaio.\nBai trantsizioetan baita diapositiba barnean ere, animaziozko efektuak sartzeko aukera ematen du programa honek, aurkezpenak erakargarriagoak egiteko. Erakargarritasun hori suspertzeko, narraitzaile gisa egindako ahotsaren grabaketa gehitu daiteke, aurkezpena pertsonalizatze aldera.\nIkusteko aukerak.\nLana ikusteko hiru era bereizten ditu programa honek:\nGordetzeko formatuak.\nLana gordetzeko aukera asko ematen ditu PowerPointek. Erabilienak bi dira, ppt luzapenarekin gordetzen direnak eta pps luzapenarekin gordetzen direnak. Lehenak irekitzean, PowerPoint programan irekitzen dira, aldaketak egiten uzten dute, eta aurkezpena ikusten baita ere; bigarrenak berriz, zuzenean aurkezpen gisan irekitzen dira, PowerPoint programan sartu gabe. Azken hauek erabiltzen dira gehien aurkezpenak erakusteko, posta elektronikoz bidaltzeko, adibidez."}
{"id": "63272", "revid": "70730", "url": "https://eu.wikipedia.org/wiki?curid=63272", "title": "Erredox erreakzio", "text": "Erredox edo erredukzio-oxidazio deritze erreaktiboen oxidazio-egoera aldatzen duten erreakzio kimikoei. Erredukzioa erreaktibo baten oxidazio-egoera murriztea da, eta oxidazioa berriz handitzea. Maiz, baina ez beti, elektroi-transferentzia bat dago, erreaktibo batek elektroiak irabazten ditu erreduzitzean eta galdu oxidatzean. Horrela, oxidatzen den erreaktiboa erreduktorea da, eta erreduzitzen dena oxidatzailea. Prozesu bat ezin da bestea gabe gertatu, erreaktibo bat oxidatzean beste bat erreduzitzen da.\nSodio fluoruroaren sintesia erredox erreakzio baten adibide da.\nErreaktiboak elementuak direnez, beraien oxidazio-egoera 0 da. Sodioak elektroi bat galtzen du, bere oxidazio-egoera 0tik +1ra igoz, ondorengo erdi-erreakzioak adierazten duen bezala.\nAldiz, fluorrak elektroi hori irabazten du, bere oxidazio-egoera 0tik \u22121era jaitsiz.\nHortaz, erreakzioan sodioak erreduktore bezala jarduten du fluorrarekiko, bere burua oxidatuz prozesuan. Aldi berean, fluorrak oxidatzaile bezala jarduten du sodioarekiko, bere burua erreduzituz.\nErredox motako erreakzioak oso ohikoak dira, adibide bezala errekuntza, herdoilketa, metalen extrakzioa menetatik, baterien funtzionamendua eta glukosaren oxidazioa izanik.\nErredox ez diren erreakzioak.\nUgariak diren arren, badaude erredox ez diren erreakzioak, azido sulfurikoaren sintesia esaterako.\nElementu bakoitzaren oxidazio-egoera ez da aldatu erreakzioan: hidrogenoa (+1), oxigenoa (\u22122) eta sufrea (+6).\nIoien parte-hartzeak ere ez du bermatzen erreakzioa erredox izatea, karbonato ioiaren protonazioa adibide izanda.\nErreaktibo ionikoak produktu molekular bilakatu diren arren, elementuen oxidazio-egoerak ez dira aldatu: hidrogenoa (+1), karbonoa (+4) eta oxigenoa (\u22122).\nErredox erreakzioen doiketa.\nErredox erreakzio batzuen doiketa errazagoa da metodo sistematiko baten bidez.\nIngurune azidoetan.\nDoiketa pausoak:\nDoiketa-adibide bezala sulfito eta manganatoaren arteko erreakzioa erabiliko dugu.\nSulfitoa oxidatu egiten da sulfatoa emateko, sufrearen oxidazio-egoera +4tik +6ra igotzen delako. Manganatoa aldiz erreduzitu egiten da manganeso ioia emateko, manganesoaren oxidazio-egoera +7tik +2ra jaisten delako. Hortaz, sulfitoa erreduktorea da eta manganatoa oxidatzailea. Erdi-erreakzioak adierazi.\nHidrogenoa eta oxigenoa ez diren elementuak jada doituta daudenez, oxigenoa doitzen hasi. Oxidazioak ur molekula bat behar du erreaktiboetan eta erredukzioak lau produktuetan.\nOrain ur molekulek jarritako hidrogenoak doitu protoiak gehituz falta den aldean. Oxidazioak bi protoi behar ditu produktuetan eta erredukzioak zortzi erreaktiboetan.\nOrain bi aldeetako kargak berdindu. Oxidazioan karga \u22122 da erreaktiboetan eta 0 produktuetan, hortaz 2 elektroi jarri produktuetan berdintzeko. Erredukzioan karga +7 da erreaktiboetan eta +2 produktuetan, hortaz 5 elektroi jarri erreaktiboetan.\nErdi-erreakzio bakoitza bidertu elektroi kopurua bera izan dadin. Oxidazioa bi aldiz bidertu eta erredukzioa bost aldiz.\nOrain erdi-erreakzioak batu.\nUra, protoiak eta elektroiak bi aldeetan agertzen direnez, ekuazioa sinplifikatu espezie espektadoreak kenduz; alde gutxienaren kantitatea bi aldeetatik kenduz. Behin doiturik, erreakzioa honela geratuko da.\nDoiketa zuzena dela egiaztatzeko, bermatu bi aldeetan dauden elementu eta karga-kopurua bera dela.\nIngurune basikoetan.\nDoiketa pausoak:\nAdibide bezala manganato eta zianuroaren erreakzioa erabiliko dugu.\nZianuroa oxidatu egiten da zianatoa emanez, karbonoaren oxidazio-egoera +2tik +4era igotzen delako. Manganatoa erreduzitu egiten da manganeso dioxidoa emateko, manganesoaren oxidazio-egoera +7tik +4era jaisten delako. Erdi-erreakzioak adierazi.\nHidrogenoa eta oxigenoa ez diren elementuak jada doituta daudenez, oxigenoak doitu ur molekulak jarriz. Oxidazioak ur molekula bat behar du erreaktiboetan eta erredukzioak bi produktuetan.\nHidrogenoak doitu protoiak jarriz. Oxidazioak bi protoi behar ditu produktuetan eta erredukzioak lau erreaktiboetan.\nKargak berdindu elektroiak jarriz falta den tokian. Oxidazioan karga \u22121 da erreaktiboetan eta +1 produktuetan, hortaz bi elektroi jarri produktuetan. Erredukzioan karga +3 da erreaktiboetan eta 0 produktuetan, hortaz hiru elektroi jarri erreaktiboetan.\nBidertu erdi-erreakzio bakoitza elektroi kopurua bera izan dadin. Oxidazioa hiruz aldiz bidertu eta erredukzioa bi aldiz.\nOrain, ingurune basikora aldatzeko, gehitu alde bakoitzean protoien kantitatea hidroxiloetan. Oxidazioan 6 protoi daude produktuetan, hortaz 6 hidroxilo jarri bi aldeetan. Erredukzioan 8 protoi daudenez, 8 hidroxilo jarri bi aldeetan.\nHidroxiloak eta protoiak batera badaude alde batean, konbinatu ur molekula bezala.\nGehitu bi erdi-erreakzioak.\nSinplifikatu espezie espektadoreak eta elektroiak kenduz. Ekuazioa honela geratuko da.\nOrain egiaztatu bi aldeetan dauden elementu eta karga-kopurua bera dela.\nDismutazio erreakzioak.\nErredox erreakzio batzuetan erreaktibo bera da oxidatzaile eta erreduzitzailea, hidrogeno peroxidoaren deskonposaketan adibidez.\nHidrogeno peroxido molekula batek beste bat erreduzitzen du, prozesuan oxidatuz eta oxigeno molekular bilakatuz (oxigenoaren oxidazio-egoera \u22121etik 0ra igoz). Erreduzitzen den hidrogeno peroxido molekula ur bilakatzen da (oxigenoaren oxidazio-egoera \u22121etik \u22122ra jaitsiz)."}
{"id": "63273", "revid": "1712", "url": "https://eu.wikipedia.org/wiki?curid=63273", "title": "Erredox", "text": ""}
{"id": "63277", "revid": "371", "url": "https://eu.wikipedia.org/wiki?curid=63277", "title": "Van der Waals-en indar", "text": ""}
{"id": "63279", "revid": "371", "url": "https://eu.wikipedia.org/wiki?curid=63279", "title": "PowerPoint", "text": ""}
{"id": "63280", "revid": "371", "url": "https://eu.wikipedia.org/wiki?curid=63280", "title": "Powerpoint", "text": ""}
{"id": "63287", "revid": "371", "url": "https://eu.wikipedia.org/wiki?curid=63287", "title": "Korumb\u00e0", "text": ""}
{"id": "63289", "revid": "105290", "url": "https://eu.wikipedia.org/wiki?curid=63289", "title": "Alfa desintegrazio", "text": "Alfa desintegrazioa atomo batek alfa partikula bat igortzen duen desintegrazio erradioaktiboa da. Alfa desintegrazioaren ondorioz, atomoaren masa-zenbakia 4 unitate gutxiago eta zenbaki atomikoa 2 unitate gutxiago izatera igarotzen da.\nAdibidez:\nnahiz eta, normalean, honela idazten den:\nAlfa partikula helio-4 nukleo baten berdina da, eta biek masa-zenbaki eta zenbaki atomiko bera dute.\nAlfa desintegrazioa, izatez, fisio nuklear bat da: atomo gurasoa bi alaba produktutan zatitzen da. Desintegrazio-mota hau, funtsean, tunel kuantikoaren bidez azal daitekeen prozesu bat da. Beta desintegrazioan ez bezala, alfa desintegrazioaren indar eragilea indar nuklear bortitza da.\nAlfa partikulen energia zinetiko tipikoa 5MeV-koa da (hau da, bere energia osoaren \u2248%0,13) eta bere abiadura 15.000 km/s-koa. Masa erlatiboki handia, +2-ko karga eta abiadura erlatiboki txikia duenez, beste atomo batzuekin elkarrekin eta bere energia galtzeko joera dauka eta, beraz, airean zentimetro gutxi batzuk besterik ez ditu egiten.\nLurrean dagoen heliorik gehiena uranioa edo torioa daukaten lurrazpiko metaketen alfa desintegrazioan sortzen da. Gas naturala erauzten denean helioa lurrazalera iristen da."}
{"id": "63291", "revid": "1491", "url": "https://eu.wikipedia.org/wiki?curid=63291", "title": "Elektroi-harrapaketa", "text": "Elektroi-harrapaketa (beta desintegrazio inbertso ere deitzen zaio) atomo baten nukleoan protoi gehiegi dagoenean eta positroi bat igortzeko energia gutxiegi dagoenean gertatzen den desintegrazio erradioaktiboa da; hala ere, positroi-igorpen bidez desintegra daitezkeen erradioisotopoen kasuan ere gerta daiteke. Atomoaren elektroi orbitaletako bat nukleoko protoi batek harrapatzen du, neutroi bat eta neutrino bat osatuz. Elektroia normalean K edo L geruzakoa da (K elektroi-harrapaketa edo L elektroi-harrapaketa, hurrenez hurren). Protoia neutroi bihurtzen denez, neutroi-kopurua ale batean handitzen da, protoi-kopurua ale batean txikitzen da eta masa atomikoak bere hartan irauten du. Horren ondorioz, nuklidoa beste elementu kimiko batean bihurtzen da. Orduan, atomoa egoera kitzikatuan geratzen da, barne-geruzan elektroi bat falta baitzaio. Funtsezko egoerara itzultzeko, atomoak X izpien fotoi bat eta/edo Auger elektroi bat igorriko du.\nAtomo gurasoaren eta atomo alaben arteko energia-diferentzia 1,022 MeV baino txikiagoa bada, positroi-igorpena ezin da gertatu eta elektroi-harrapaketa da desintegrazio-modu bakarra. Esaterako, rubidio-83 isotopoa desintegratzean kripton-83 isotopoa sortuko da elektroi-harrapaketa hutsez (energia-diferentzia 0,9 MeV ingurukoa da).\nErreakzioaren xehetasunak.\nadibideak:"}
{"id": "63294", "revid": "371", "url": "https://eu.wikipedia.org/wiki?curid=63294", "title": "Biloria (Erribera Goitia)", "text": ""}
{"id": "63295", "revid": "6327", "url": "https://eu.wikipedia.org/wiki?curid=63295", "title": "San Migel (Erribera Goitia)", "text": ""}
{"id": "63296", "revid": "1519", "url": "https://eu.wikipedia.org/wiki?curid=63296", "title": "Kanadako Uhartedi Artikoa", "text": "Kanadako Uhartedi Artikoa edo Kanadako Artxipelago Artikoa (), gehienetan Uhartedi edo Artxipelago Artikoa (), Kanadako iparraldean dagoen uhartedia da, Ozeano Artikoan. Ipar Amerikako muturrean kokatzen da, Kanadako Nunavut eta Ipar-mendebaldeko lurraldetan eta bere 36.563 uharteek 1.424.500 km\u00b2 azalera dute.\nUhartediak mendebaldean Beaufort itsasoa; iparraldean Ozeano Artikoa; ekialdean Groenlandia, Baffin badia eta Davis itsasartea; eta hegoaldean Hudson badia eta Kanada kontinentala ditu.\nKanadako Artxipelago Artikoak 94 uharte nagusi ditu, hiru munduko hamar uharte handienen artean tartean, eta 36.469 txikiak.\nHistoria.\nPaleo-eskimo izeneko inuiten aurrekari den kultura duela 4.500 urte jada ingurune honetan kokatua zegoen.\nHaien hurrengo kulturei, Pre-Dorset eta Dorset kultura esaten zaie, uhartediko Baffin uharteko Dorset badian aurkitutako aztarna batzuen arabera.\nPre-Dorset kulturako biztanleek aldi bateko larruzko dendetan bizi ziren, baina baliteke lehen elurrezko etxeak ere (igluak alegia) haiek eraiki izana. Mikrolito edo harri landu txikien tresna garatua zeukaten, zeina lotzen den Alaskako Denbigh kulturarekin.\nDorset kultura k.a. 500 urtetik gure aroko 1.500 urtera arte nagusi izan zen uhartedian, non Thule kultura aurreratuagoak desplazatu zituen. Thule horien ondorengoak dira gaur egungo inuitak.\nIngurua esploratu zuen lehen europarra Martin Frobisher izan zen 1570eko hamarkadan; baina ez zen sekula kolonizaziorik izan. Ptaktikan, Kanadako subiranotasuna 1880ko hamarkadan gauzatu zen, eta honek Franklin barrutia ezarri zuen 1895ean, uhartediko ia uharte guztiak barne. Barrutia 1999an desegin zen Nunavut lurraldea sortu zenean, inuti bertako biztanleei autonomia emanez.\nUharte nagusiak.\nHauexek dira irla nagusiak:\nGroenlandiaren ondoren, Uhartedi Artikoa eskualde artikorik handiena da. Klima artikoa da eta eskualdean tundra da nagusi. Ia uharte gehienek ez dute biztanlerik, batzuetan badaude Inuiten herrixkak kostaldeetan."}
{"id": "63299", "revid": "336", "url": "https://eu.wikipedia.org/wiki?curid=63299", "title": "Aleutiarrak", "text": "Aleutiarrak () Amerikako ipar-mendebaldeko sumendi-uhartedia da, Alaskako penintsula Ozeano Bareko Bering itsasartean barrena luzatzen dena. Uharteek Bering itsasoa ixten duen 1.800 kilometroko arkua eratzen dute. 300 uharte eta uhartexka baino gehiago dira, 17.666 kilometro koadroko eremua harten dutenak. Ia uhartedi osoa Estatu Batuetako Alaskan dago, baina mendebaldeko muturra Errusiakoa da. 2002an 8.162 biztanle ziren, erdiak aleut etniakoak.\nIzena.\n\"Catherine uhartedia\" izena eman zitzaien 1867 arte; egungo izena txuktxierazko \"aliat\" hitzetik dator (euskaraz: uharte).\nGeografia.\nAleutiarrak ez dira uharte multzo bakarra, zenbait taldetan banaturik baitaude:\nUharte nagusiak honako hauek dira:\nKlima ozeanikoa da, hotza eta oso euritsua\nHistoria.\nVitus Beringek eta Aleksei Txirikovek 1741ean esploratuak, Siberiatik etorritako larru ehiztariak bizi ziren uharte hauetan. Garai hartan 20.000 aleut inguru ziren; 1885ean, tratu txarrek eta eritasunek ahulduta, 3.000 baizik ez ziren geratzen. Errusiak saldu zizkien uharte hauek, Alaskarekin batera, Estatu Batuei 1867an.\nBigarren Mundu Gerran, Attu eta Kiska uharteetan egokitu ziren japoniarrak (1942ko ekaina-1943ko maiatza). Attu uhartean 42 aleut atxilotu, eta Japoniara deportatu zituzten (han eduki zituzten gerra amaitu arte, eta bertan hil ziren erdia baino gehiago). Estatubatuar militarren erreakzioa, berriz, berehalakoa izan zen: Aleutiar Uharteetako eta haien ipar aldean dauden Pribilof Uharteetako ia 900 aleut behartu zituzten beren etxeak eta zituzten guztiak bertan utzi eta lekuak hustera, puskak biltzeko betarik ere eman gabe. Zenbait kasutan \u2013Atka-n esaterako, japoniarrek une batetik bestera herria inbadi zezaketen beldur zirenez\u2013, herriak erre eta suntsitu egin zituzten militarrek; beste batzuetan, berriz, aziendak-eta akabatu ondoren, etxeak, elizak eta bestelako eraikinak okupatu zituzten, eta gerra amaitu arte geratu ziren bertan.\nDuela gutxi, k. a. 8000. urteko giza finkamenduak aurkitu dira bertan, ordurako Siberiatik etorritako herriek bizi zirelako adierazgarri."}
{"id": "63303", "revid": "105290", "url": "https://eu.wikipedia.org/wiki?curid=63303", "title": "Salamanca (Madril)", "text": "Salamanca Madrilgo hiria osatzen duten 21 barrutietako bat da, Recoletos, Goya, Fuente del Berro, Guindalera, Lista eta Castellana auzoek osatzen dutena. 150.000 biztanle inguru ditu, hurrengo kaleek definitzen dituztelarik bere mugak:\nBarrutiaren izena bere egileagatik da, XIX. mendean Jos\u00e9 de Salamanca y Mayol malagarrak, Salamancako markesak, eraiki baitzuen."}
{"id": "63304", "revid": "2048", "url": "https://eu.wikipedia.org/wiki?curid=63304", "title": "Salamanca (argipena)", "text": "Salamanca hitzak esanahi ugari izan ditzake:"}
{"id": "63305", "revid": "1712", "url": "https://eu.wikipedia.org/wiki?curid=63305", "title": "Gamma erradiazio", "text": ""}
{"id": "63309", "revid": "688", "url": "https://eu.wikipedia.org/wiki?curid=63309", "title": "Espainiako literatura", "text": "Espainiako literatura Europako herrialde horretan eta gaztelaniaz egindakoa da, lurraldean bertan baina beste hizkuntza batzuetan idatzitakoa kanpoan utziz. Espainiako literatura Gaztelaniazko literatura barruan kokatzen da, hau da, mundu mailan hizkuntza horretan egiten dena, batez ere Amerikan non literatura latinoamerikarra sortu den. Literatura erromanikoaren adarra da.\nTradizionalki literatura horri jartxa motako testuekin ematen zaio hasiera, nahiz eta testu horiek gero kanporatutako izango ziren mozarabiarren hizkuntzaz idatzita egon. Horren arabera, ia mila urteko literatura izan daiteke.\nErdi Aroan.\nXIII. mendetik bakarrik eta modu geografikoz bakarrik hitz egin daiteke literatura horretaz. Horrek esan nahi du oraindik ez zegoela gaztelaniaz idatzitako literatura. Urte horietan latinaren erabilera kultoarekin batera, pentsatzen da bazegoela ahozko trasmiziozko lirika eta epika erromantzea.\n1950 arte, Espainiako literaturari epikako lana den \"Mio Ciden eresia\"rekin ematen zitzaion hasiera. Gaur egun onartzen da aurretik beste motatako konposizioak izan behar zirela.\nLehenengo testuak hauek dira:\nXV. mendea.\nXV. mendean Prerrenazimendua deiturikoa sortu zen, literatur ekoizpena esponentzialki handitu zen. Mende honetako poetarik nabarmenenak Juan de Mena, I\u00f1igo L\u00f3pez de Mendoza (Santillanako markesa) eta Jorge Manrique izan ziren.\nPizkundea.\nEuropan Erdi Aroaren ondorengo aro historikoa Errenazimentua bezala ezagutzen da, XVI. mende osoa hartzen du, nahiz eta bere aurrekariak XIV. eta XV. mendeetan izan; bere eraginak XVII. mendean nabarmentzen dira. Italian hasi eta Europa osora zabaldu zen, inprentaren asmakizunak lagunduta.\nErrenazimenduko idazleek antzinate klasikoko idazleak eta XIV. mendeko Dante, Petrarca eta Boccaccio italiar handiak hartu zituzten eredu gisa. Mugimendu honek Grezia eta Erromako kultura ikasi zuten humanisten eragina izan zuen, besteak beste, Erasmo Rotterdamgoa, Antonio de Nebrija eta Juan Luis Vives.\nErdi Aroan, artea Jainkoa ohoratzeko bide bat zen. Errenazimentuan, aldiz, gizakia zen munduaren erdigunea, poetek giza maitasunari, naturari eta gerra-ekintzei kantatzen zieten, eta gai filosofiko eta politikoak ere jorratzen zituzten.\nEspainiako Urrezko Mendea.\nEspainiako Urrezko Mendean deitu uizan denean, oparotasun kultural eta ekonomikoan oinarriturik, Espainiak nazioarteko ospea eta eragin kulturala lortu zuen Europa guztian. Mende hau ez da ehun urteko \"biribil\" bat, eta gertakari klabeen datak kontutan hartuz, bi uneren arteko tartea dela esan dezakegu: Antonio de Nebrijaren \"Gram\u00e1tica Castellana\" 1492an argitaratu zenetik Pedro Calder\u00f3n de la Barca 1681ean hil zen arteko garaia. Felix Lope de Vegak bere mendea ezagutzeko erabili zuen terminoa, baina XVIII. mendearen amaieran egin zen ezagun batipat.\nKarlos V.aren garaiko poesia.\nJuan Bosc\u00e1nek, artista italiarren eraginez eta Andrea Navagerok bultzatuta, forma berriak sartu zituen gaztelaniazko poesian, kalitate handiko poema asko idatziz. Garcilaso de la Vega bere laguna italiar formen behin betiko moldatzailea izan zen, bertso endekasilaboa eta italiar poesiaren ohiko baliabideak erabiliz: soneto, terceto, abestia, lira, barne errima, bertso solteak.\nOlerkari batzuek Eskola Petrarkista osatu zuten. Honako hauek izan ziren haren ordezkari garrantzitsuenak:\nFilipe II.aren garaiko poesia lirikoa.\nBi joera nagusi zeuden: \nAszetismo eta Mistizismo.\nGenero honen agerpena Espainian Europako eraginez izan zen, tartean Tomas Kempiskoa, Johannes Tauler, Jan van Ruusbroec. \nHona hemen ospetsuenak:\nBarrokoa, Urrezko Mendearen azken fasea.\nAro honetako oihartzun handiko egileak aipa daitezke:\nXVIII. mendea: Neoklasizismoa.\nBarrokoaren amaieran Espainia krisialdi politiko eta kultural sakonean murgildu zen. Horrek letretan ere bere ondorioa izan zuen. Neoklasizismoan pedagogiak, irakaskuntzak garrantzi handia zuten. Ondorioz, saiakerak zein antzerki lan ugari idatzi ziren. Hona hemen egile nagusiak:\nXIX. mendea: Erromantizismoa eta Errealismoa.\nEspainiako literatura XIX. mendean hainbat etapatan bana daiteke:\n1898an, literaturari dagokionez, XX. mendea hasten da. Urte horretan Espainia-Estatu Batuak Gerraren porrota pairatu zuen Espainiak eta horren literaturan zuzeneko eragina izan zuen.\nErromantizismoa.\nMugimendu hau Europatik heltzen ziren eraginaren ondorioz sortu zen, esaterako Goethe edo Rousseau idazleen irakurketaz. Nolabait, Neoklasizismoa laster agortu zen eta haren ordez mugimendu berria zabaldu zen. Erromantikoek jarrera errebelde erakutsiko dute. Neoklasizimoak bilatzen zuen orekaren aurrean, erromantikoek misterioa eta iluntasuna erreibindikatuko dute. Erromantikoak garaiko gizartearekin kritiko agertuko zen. Urte horietan, bestetik, Espainia Europatik urruntzen ari zen eta kanpora begira ematen zuen irudia herri atzeratu batena zen.\nEspainiako erromantizismoan lehen idazle ezaguna emakume bat izan zen: Cecilia B\u00f6hl de Faber y Larrea. Emakumea izanik ez zegoen oso ondo ikusita liburuak sinatzea; horregatik Fern\u00e1n Caballero izengoitia erabili zuen.\nEgile nagusiak.\nPoesian.\nGenero hau oso landua izan zen. Hona hemen izen nagusiak:\nAntzerkian.\nNahiz eta izan zuen garrantzia, antzerki neoklasikoa ez zen herrikoia izan. Barrokoko antzezlanek, aldiz, oraindik arrakastu zuten. Nolabait erromantikoek tradizio horrekin lotzen zuten. Hona hemen lan eta egile batzuk:\nErromantizismo berantiarra.\nXIX. mendearen bigarren erdian, historia eta kondairaren zaletasunak bigarren maila batean geratu ziren, eta poesia sentimental eta intimista gailendu zen. Olerkariek Alemaniako poesiaren eragina izan zuten, bereziki Heinrich Heineren poesiarena.\nPoesiak, eleberriak eta antzerkiak ez bezala, erromantikoa izaten jarraitu zuen (eleberriek eta antzerki lanek joera errealistari jarraitu zioten). Egile hauek poemak izan dezakeen emozioari erreparatu zioten. Erretorika murriztu zuten neurrian, lirismoa areagotu zen, munduarekiko maitasuna eta pasioa gai nagusitzat hartuta. Forma metriko berriak eta erritmo berriak bilatu zituzten.\nGarai horretako poetarik adierazgarrienak hauek izan ziren: \nPoeta sinbolista hauek arrakastarik ez zuten izan. Errestaurazioaren gizarte utilitario hartan gehiago miretsi ziren gizarte garaikideko gaiak jorratzen zituzten idazleak: Ram\u00f3n de Campoamor eta Gaspar N\u00fa\u00f1ez de Arce. Egun B\u00e9cquer eta Rosalia, aldiz, lirika espainiar garaikidearen oinarritzat hartzen dira.\nErrealismoa.\nEspainian Errealismoa oso erraz sartu zen, eleberri pikareskoetan eta \"On Kixote\"n nolabaitezko aurrekariak izan baitzituzten. XIX. mendearen bigarren erdian lortu zuen arrakasta handiena baina Balzaceko eskolak ezarritako kanonen zorroztasun-puntura iritsi gabe. \nHona hemen egile ezagunenak:\nXX. mendea.\nOso urte nahasiak izan ziren: bi mundu gerra, Primo de Riveraren diktadura, Errepublikaren aldarrikapena... 1936-1939ko Espainiako Gerra Zibilak eta ondorengo Frankoren Diktadurak erabat baltdintzatuko du Espainiako literaturaren garapena: Penintsulan gelditu zirenak zentsurapean idatzi behar izan zuten; erbesteratuak kanpora ihes egin zutenak beste literaturetan lotu ziren eta asko ta asko inoiz ez ziren itzuli.\n98ko Belaunaldia.\nNolabait XX. mendea 1898ko hondamendiarekin. Espainia Amerikan eta Asian zituen azken koloniak galdu zituen eta horrek idazle talde bati haien herriaren inguruko ausnarketa sakoa egitera bultzatu zion. Esan behar da haiek ez zutela belaunaldi sailkapen horrekin ados egon. Hauek dira garrantzitsuenak:\nModernismoa.\nModernismoaren espainiar literaturan 1880 eta 1917 artean garatu zen. Mugimendu hau batez ere poesia arloan gailendu zen eta Latinoamerikatik heldutako eragina handia izan zen. Rub\u00e9n Dar\u00edo idazle nikaraguarra mugimenduaren izen nagusia izan zen. Halaber, espainiarrek Europatik jasotako eraginak ezagutu zituzten, parnasianismoaren eta sinbolismoarena bereziki.\nModernismo espainiarraren izen nagusiak hauek ziren:\n27ko belaunaldia.\nEspainian 1920ko hamarkadan idazle eta intelektual multzo entzutetsu bat izan zen. Estetikoki joera eta mugimendu artistiko heterogeneoko artistak biltzen zituen arren, Europan garai hartan garatzen ari zen abangoardismoko korrontea eta espainiar tradizio kulturala bateratzea bilatzen zuten artistak jasotzen dituela aipatu izan da. Taldearen sorrera ofizialtzat 1927 urtean Sevillan Luis de G\u00f3ngora espainiar poetari eginiko omenaldia hartzen da. \nPartaideen zerrenda onartuena hau da: \nIkusten denez guztiak gizonezkoak dira. Dena dela, azken urteetan taldean lotzen ziren emakume idazle batzuk lotuak izan dira, besteak beste, Ernestina de Champourcin, Mar\u00eda Teresa Le\u00f3n, Mar\u00eda Zambrano...\nGerra ondorengo literatura.\nGerra ondorengo giro literario eta kulturala erabat deseginda gelditu zen. Batzuk gerran hil ziren edo hil zituzten: Federico Garc\u00eda Lorca, Miguel Hern\u00e1ndez, Antonio Machado. Beste asko erbesteratu behar izan ziren: Juan Ram\u00f3n Jim\u00e9nez, Max Aub, Le\u00f3n Felipe, Mar\u00eda Zambrano, Amado Alonso, Ram\u00f3n J. Sender, Carlos Blanco Aginaga. Espainian gelditu zirenen artean bi joera zeuden: frankisten aldekoak (Camilo Jos\u00e9 Cela, Alfonso Paso, Ernesto Gim\u00e9nez Caballero, eta kritikoak, hauek zentsuraren agindupean beti (Carmen Laforet, Ignacio Aldecoa).\nPoesia sozialaren idazleak.\nPoesia soziala Espainian eman zen mugimendu poetikoa izan zen. Poesia honen une garaiena 1950 eta 1960 hamarkadetan eman zen. Poesia honen ezaugarri nagusiak egoera politikoaren eta frankismoaren aurrean iritzi kritikoa eta klase pobreekiko elkartasunezko jarrera izan ziren. Mugimendu honetan bereziki aktiboak izan ziren zenbait euskal herritar. Idazle hauek aurrekari gisa Miguel Hern\u00e1ndez poeta aldarrikatzen dute Hauek ziren idazle nagusiak:\nEuskal letretan ere garrantzia izan zuen mugimendu honek: Gabriel Aresti, Ibon Sarasola, Xabier Lete.\n50eko Belaunaldia.\nIdazle hauek 1950aren inguruan hasten dira argitaratzen, behin Espainiako Gerra Zibila gaindituta. Nolabait, gatazka horren seme-alabak dira.\nBelaunaldiaren partaide ezagunenak:\nIdazle klasikoak.\nBarrokoa.\n\"Urrezko Mendea\":\nXIX. mendea.\nErromantizismoa, Errealismoa, Naturalismoa eta 98ko Belaunaldia:\nXX. mendea.\n27ko Belaunaldia:"}
{"id": "63310", "revid": "776", "url": "https://eu.wikipedia.org/wiki?curid=63310", "title": "Euzkadiko Ezkerraren Gazteak", "text": ""}
{"id": "63312", "revid": "512", "url": "https://eu.wikipedia.org/wiki?curid=63312", "title": "Breyten Breytenbach", "text": "Breyten Breytenbach (Bonnievalle, Hegoafrika, 1939ko irailaren 16a - ) afrikaans eta ingelesezko idazle hegoafrikarra da. Gaztetan naziotasun frantziarra zuen emakume vietnamdar batekin ezkondu zen; ondorioz, 1950eko \"Prohibition of Mixed Marriages Act\" delakoa urratzen zuen, eta erbestera jo behar izan zuen.\nOrduz geroztik apartheidaren aurka borrokan aritu da beti. Parisen Okhela izeneko erakunde baten partaide egin zen, zeina Hegoafrikatik erbestera ihes egin behar izan zutenek jasandako arrazismoaren aurka lehiatzen zen. 1975an atxilotu egin zuten, era klandestinoan bere jatorrizko herrialdera itzultzeagatik eta terrorismoa leporatuta. Ondorioz, bederatzi urteko kartzela zigorra ezarri zioten. 1983an askatu egin zuten ordea, nazioarteko presioa zela-eta, eta beste behin Frantziara ihes egin zuen erbestean. Afrikaans hizkuntzan idazten duen olerkaririk handiena dela esan ohi dute, baina arazo politikoak direla medio, bere hizkuntza alde batera utzi eta, esate baterako, bere libururik ezagunena, \"True Confessions of an Albino Terrorist\" (1985), ingelesez idatzi du.\nLanak.\nBitxikeriak.\n2005 urtean Berri Txarrak Nafar musika taldeak kanta bat dedikatu zion Jaio.Musika.Hil diskoan."}
{"id": "63318", "revid": "98220", "url": "https://eu.wikipedia.org/wiki?curid=63318", "title": "Alexander uhartedia", "text": "Alexander artxipelagoa edo Alexander uhartedia () Alaskako hego-ekialdeko kostaldean dagoen uhartedia da. Uhartediak 1.100 uharte inguru ditu.\nAlexander uhartediaren uharte nagusiak hauek dira:\nArtxipelagoan amerindiar tribu batzuk daude:\nUhartediko hiri nagusiak Revillagigedo uharteko Ketchikan eta Baranof uharteko Sitka dira. Hala ere, eskualdeko hiri nagusia, Juneau, kontinentean dago.\n1741ean, errusiarrek uhartedia bisitatu zuten. Gero, britainiarrek, espainiarrek eta estatu batuarrek gauza bera egin zuten. Izena, Alexander Baranov, errusiar-amerikar konpainiaren burutik datorkie. 1867an, Errusiak Estatu Batuei Alaska saldu zionean, eskualdea estatu batuar eskuetan geratu zen."}
{"id": "63321", "revid": "1484", "url": "https://eu.wikipedia.org/wiki?curid=63321", "title": "San Laurendi golkoa", "text": "San Laurendi golkoa (; , euskal usadio zaharrean \"Granbaia\"), munduko bokalerik handiena da, Amerikako Laku Handienen ahoa San Laurendi ibaiaren bitartez.\nGolkoak iparraldean Labrador penintsula, ekialdean Ternua, hegoaldean Eskozia Berria penintsula eta Cape Breton uhartea eta mendebaldean New Brunswick ditu. Barruan Anticosti uhartea eta Edward Printzearen uhartea ditu.\nSan Laurendi ibaiak berak ez ezik Miramichi ibaia, Natashquan ibaia, Restigouche ibaia, Margaree ibaia eta Humber ibaiek ere golkoan dute ahoa.\nGolkoa esploratzeko lehendabiziko europarra Jacques Cartier frantziarra izan zen 1534an."}
{"id": "63322", "revid": "512", "url": "https://eu.wikipedia.org/wiki?curid=63322", "title": "Kriminologia", "text": "Kriminologia (literalki \u201ckrimenaren edo delituaren ikerketa edo legea\u201d; eta hitzetatik eratorria) delitua, delitugilea, biktima eta gizarte-kontrola ikerketa objektutzat dituen zientzia enpiriko eta multidisziplinarra da. Diziplina anitzeko zientziatzat jotzen dugu bere baitan, besteak beste, zuzenbidea, soziologia, psikologia, antropologia edo medikuntza hartzen dituelako oinarri gisa.\nKriminologiaren helburuak eta jatorria.\nKrimena gizarte nahiz banakoaren fenomeno gisa aztertzen duen gizarte-zientzia da. Horrela, krimenarekin lotutako gertaeren kausak eta ondorioak, jarrera kriminalak eta hauek legeetan duten eragina aztertzen ditu, besteak beste. Ikerkuntza kriminologikoa metodo zientifikoan oinarritzen da, zeinaren bidez hipotesiak frogatu baitaitezke, eta baita, batzuetan bederen, aurreikuspenak ere egin. Kriminologiak, halaber, teoriak eraikitzen ditu, krimenaren egitateen, kausen eta bestelako ezaugarrien ulermena ahalbidetzeko. Modu berean, besteak beste, delituak burutzera bultzatzen duten arrazoiak ezagutu nahi ditu, modu horretan norbanako edo norbanako taldeak etorkizunean prebenitzeko. Era berean, delinkuentziak gizartean duen eragina aztertzen du.\n\u201cKriminologia\u201d terminoa lehendabiziko aldiz Paul Topinard antropologo frantsesaren eskutik etorri zen, \"criminologie\" bezala adierazita. 1885. urtean Raffaele Garofalo zuzenbide irakasle italiarrak \"criminologia\" terminoari kutsu formalagoa eman zion. Hala ere, Cesare Lombroso hartzen da kriminologiaren aitatzat bere lorpen eta teoriei esker. Lombrosok antropologia kriminalaren alorrean eginiko ikerketak gaur egunera arte erreferentzia bihurtu dira, bere irudia kriminologiaren aitzindari edo gidari bezala indartuz. Berria izan arren, zientzia hau zuzenbide penalarekin duen erlazio eta dependentzia mailagatik kritikatua izan da, hala ere, \"zientzia autonomoaren\" izaera bereganatu du metodo zientifikoa aplikatuz hura osatzen duten teoriak formulatu dituelako.\nZuzenbide penalarekin duen dependentzia ukatu egiten da, hau oso garbi ikusi daiteke adibidez antzerakoak diren termino batzuei begiratzen bazaie. \u201c\"Delitugile\"\u201d eta \u201c\"kriminalaren\"\u201d kontzeptuak hartzen baditugu ohartuko gara kriminologiak eta zuzenbide penalak egin dituzten interpretazioak oso desberdinak direla. Hau honela izanik, kriminologiak \u201c\"kriminalari\"\u201d buruz ari denean, portaeren ondorio bezala definitzen du, aintzat hartu gabe ea portaera hori legearen arabera delitu gisa tipifikatuta dagoen ala ez. Beste aldetik, \u201c\"delitugilea\"\u201d zuzenbide penalaren arabera, zigor arloko legerian tipifikaturiko portaera bat burutzeagatik gertatzen da. Ondorioz esan daiteke interpretazioak egiteko orduan batzuetan bat egiten ez dutela, hala ere, bien arteko erlazio bat egin daiteke tipifikazio legalaren alorrean, ikerketa kriminologikoen emaitzak Zuzenbide Penalaren sistemara transferitzen direnean. Politika kriminala arduratzen da prozesu honetaz eta hein handi batean, agerian uzten du kriminologiak politikaren eta filosofiaren diziplinak kontuan hartu behar dituela, prozesu honek estatuan bere eraginak dituelako eta etikak joera horretan garrantzia behar duelako.\nKriminologiaren historia.\nGrezian lehen zantzuak kokatuz, delituarekiko kezka aspaldikoa da, delitugilearen (biktimario ere deiturikoa) eta zigorraren azterketa aspalditik egin baita -ez dugu ahaztu behar azken urteotan \u201c\"biktima\"\u201d bera ere ikerketa objektu bihurtu dela-. Sokrates, Platon edo Aristoteles bezalako filosofoek gai honi buruz bere iritzia ere eman zuten.\nErdi Aroan ere, Tomas Akinokoak zuzenbide penalaren filosofiaren oinarriak ezartzeko ahaleginak egin zituen bere \"Eskolastika\" obraren bidez, aro horretan krimen konkretu batzuk ikertzeko ikerketa medikuak ere eginez.\nKriminologiaren historiak, ordea, XIX. mendean du sorburua, hemen hasi baitziren lehendabiziko pausoak, krimenaren gainean lehendabiziko metodologia zientifikoa aplikatzen hasiz, ikuskapenean oinarritua kriminalitatearen kausak jomugan hartzen. Garai horretan eskola italiarrak (Lombroso, Garofalo, Ferri) delinkuentziaren kausak aurkitzen ahalegindu ziren gorputzeko anomaliei eta anomalia mentalei arreta jarriz; garai berean, Frantziako eta Belgikako eskolak (Durkheim, Guerry, Lacassagne, Qu\u00e9telet, Tarde) \u201c\"medio sozialaren\"\u201d eragina kritikatu zuen.\nKriminologia garaikidea XX. mendean garatuz joan zen, kriminologoak aurreko aurkikuntzen sintesia egiten ahalegindu baitziren. Hainbat herrialdetan kriminologiaren lan eremua zabaltzeko aurrerapausoak eman ziren: batzuek kriminologiari kriminalistika gehitu zioten (Alemania); beste batzuek penologia erantsi zioten. Hauez gain, beste batzuek, krimenaren ikerketa uztartzen hasi ziren, baita honek gizartean duen eragina aztertzen dituzten ikerketekin ere (Estatu Batuak).\nJean Pinatel, Edwin Sutherland, Robert Merton, David Matza, Travis Hirschi, Gary LaFree, David Farrington, Michael Gottfredson, Charles Tittle, Jock Young eta beste aditu batzuek planteamendu berriak eman zizkioten kriminologiari psikologiaren eta soziologiaren aldetik bereziki.\nXX. mendearen erdialdean, zientzia kriminologikoak paradigma berri bat hartzen du aintzat, zeinaren arabera garrantzia hartzen baitute ikerketa objektutzat: bai kriminalizazio prozesuek, bai ingurune sozialak, baita biktimak ere. Garc\u00eda-Pablos de Molinak (1988) esaten duenaren arabera, kriminologia zientzia enpiriko eta interdiziplinarra da, nagusiki alderdi hauek ikertzen dituena: krimena, arau hauslea, biktima eta legearen kontrako portaeraren kontrol soziala. Honekin batera kriminologiaren beste kezketako batzuk baliozko informazio kontrastatuan hornituz krimenaren genesi, dinamika eta oinarrizko aldagaien gainean dago, baita prebentzio programen gainean, gizaki delitugilean esku hartzeko teknika positiboetan eta delituari erantzuteko sistema edo moduetan. \nEgun, gehien onartzen den kriminologia eredua Paul Mateson 1997an azaldutakoa da, eta antropologia konparatiboa du oinarri. Horren arabera, banakoen arteko diferentzia negatiboak positiboak baino handiagoak direnean sortzen da portaera kriminala. Desbideratze sozialak, hartara, prozesu indibidualei dagokie, familiak, lagunarteak eta orokorrean gizarteak indartu egiten dituena.\nKriminologia Garaikidea.\nKriminologiak garapen handia izan du, bereziki egin zaizkion ekarpen berriei esker. Ideia hauek, besteak beste, Eskola positibistak, Chicagoko Eskolak, Teoria indibidualistak eta Kriminologia kritikoak egin dituzte.\nEskola Positibista.\nPositibismo kriminologikoaren funtsa gizakiak dituen ezaugarrietan oinarritzen da. Hori horrela izanik, fenomeno kriminala aztertzerakoan gizakien ezaugarri behagarriei erreparatzen die: gorpuzkera, altuera edo sexua, adibidez. Honela, gorpuzkera sendoko pertsona batek bortxaketak edo giza-hilketak errazago burutuko ditu argal batek baino. Gizon argal batek berriz, errazago burutuko lituzke ongizatearekin erlazionaturiko delituak edo pasio-hilketak. Eskola honen oinarri sendoetako bat Medikuntzaren ekarpenetan oinarritzen zen ustez; hala ere 90eko hamarkadaz geroztik tesi hauek baztertu egin dira, oinarri zientifikoan proba faltak baitituelako.\nChicagoko Eskola.\nChicagoko Eskola Chicagoko Unibertsitateko soziologia sailean, XX. mendearen hasieran nagusitu zen pentsamendu soziologikoaren korronte bat da.\nDepartamentu honetako kideek \u201c\"Ekologia sozialaren\"\u201d erroak ikertzen zituzten hiriei atxikitu zitzaizkien eta ondorioztatu zuten pobrezia maila handiko auzoguneetan egitura sozialarekin eta bestelako instituzioekin (familia eta eskola, adibidez) apurtzeko joera zegoela. Honek emaitza moduan desegituraketa soziala ekarraraziz, instituzioek hauen portaeretan zuten kontrolan oztopoak sortuz eta portaera desbideratua emateko probabilitateak handituz.\nBeste ikerketa batzuek lotura psikologiko-sozialaren kontzeptua gehitu zioten aurreko ideia honi. Edwin Sutherlandek adibidez, baieztatu zuen kriminalek adin nagusiagoko arau-hausleetatik ikasten zutela, azken hauek esperientzia handiago baitzuten.\nEskola honen testuinguruan landutako beste kontzeptu batzuk Robert Mertonen anomiaren teoria edo Shuterlandnen asosiazio diferentziala adibide batzuk dira. David Matza eta Sykes Gresham adituek subkulturaren teoriaren kontra egin zuten, esanez arau hausleak ez zirela gainontzeko gizakiengandik desberdinak.\nTeoria Indibidualistak.\nAukera arrazionalaren teoria Cesare Beccariaren eskola klasiko utilitaristan oinarritzen da, hain zuzen ere Jeremy Benthamek ezagutaraztera eman zuen horretan. Beccaria eta Benthamen iritziz, zigorra, zehatza, bizkorra eta delituarekiko proportzionala bada, krimena ekiditeko tresna ona izan daiteke. Eta haratago, Beccariaren ustetan, zigorra, delitu bati erantzuteko legeak aurreikusi beharreko tresna da.\nAukera arrazionalaren teoria honek aldarrikatzen du arau-hausleak, beste gainontzeko pertsonak bezala, kostu/irabazien arteko balorazio bat egiten dutela, ondorioz, delitu bat egin baino lehen, arriskuak ere kontuan hartuz. Ikuspegi honetatik prebentzio neurriak ondorioz balorazio horren kontra-motibazioan oinarritu beharko liratekeela aldarrikatzen zuten, adibidez, zigorrak gogorrago eginez. Honen ondorioz \u201ckostuak\u201d \u201cirabaziak\u201d baino handiagoak izango lirateke. Teoria hauen beste aldarrikapen bat segurtasuna, polizia edo segurtasun-pertsonen handitzea da, izan ere, haien ustez delitugileakOndorioz ikusten badu harrapatua izateko aukerak handiak direla, nekezago burutuko du edozein delitu. Honela prebentzio funtzioari oinarri teoriko bat eskaini zioten.\nKriminologia Kritikoa.\nMarxismoaren hipotesi eta kontzeptuak gidalerro hartuta, desbideratzearen teoria materialista bat eraikitzen du bere baitan. Hein handi batean, eskola honen aldarrikapenek kriminologia garaikideko pentsamenduaren funtsa osatzen dute. Ikuspegi hau 1968. urtean finkatu zen Desbideratzeari buruzko Biltzar Nazionalaren konklusio gisa. Eskola honek aurreko gainontzeko eskolen kutsu makro-soziologikotik biopsikologikora eramaten du portaera desbideratua, hau da, egitura sozialaren fenomenotzat hartzen du portaera desbideratua. Modu honetan kriminologia klasikoaren paradigma etiologikotik haratago joan ziren.\nKriminologia kritikoaren korronteen artean honako hauek nabarmendu daitezke: Errealismo ezkertia (kontrol penalaren murrizketaren alde egiten duena, delitugilearen birgizarteratzean alternatiba berriak bilatuz); Minimalismoa edo; Abolizionismoa (justizia penalaren sistemaren kontra, ordezkapen bat bilatzen duen korrontea da).\nKriminologia eta Soziologia.\n1920tik aurrera delinkuentziaren inguruko ikerketek zenbait aldaketa jasan zituzten. Batetik, jakintza zentroa Europatik AEBra pasa zuten eta bestetik, krimenaren departamentua soziologiara pasa zen.\nSoziologiak orokorrean, pertsonez gain, delituaren portaeran beste inguruko faktore batzuk zeudela esaten zuen. Historian zehar hainbat teoria desberdinek delitugileen portaera azaldu nahi izan dute.\nSoziologiaren Korronte Nagusiak.\nFuntzionalismoa.\nGizarte-erakundeak Kontrol sozialerako mekanismorako ulertzen ditu. Gizartea sistema konplexu bat denez eta bere alderdi desberdinak elkarrekintzan jarduten dute egonkortasuna eta elkartasuna posible egiteko, egitura sozial bat osatzen dute. Funtzionalistentzako ikergaia, gizarteko alderdi desberdinen eta gizarte osoarekin dauden harremanak aztertzea izango litzateke. Adibidez, \u00a0erlijioa eta politika, hezkuntza sistema eta lan merkatua, hedabideak eta delituak, etab.\nGizakiok dugun gizarte bizitza erakundeekin harremanetan burutzen dugu. Esan behar da, funtzionalismoaren beste ikergaietako bat, gizarte erakundeek gizarte osoaren jarraikortasunera burutzen duten ekarpena aztertzen duela, hau da, zer funtzion sozial betetzen duten gizartean. \u00a0\nErakundeek jarraibide normatiboak, pertzepzio eskemak eta hautemate moduak zehazten dituzte.\nFuntzionalismoa, hainbat azpiataletan dago banatuta: teoria ekologikoa, ageriko eta estaliko funtzioak, eta \u00c9mile Durkheim.\nGatazkaren Soziologia.\nGatazkaren soziologia ulertu ahal izateko, bi ikuspegi teoriko ditugu: Marxismoa eta Gatazkaren analisia. Baina, ikuspegi teoriko hauek guztiek ideia nagusi bat barneratzen dute. Ideia da, gizarte erakundeak gatazka eragile modura aritzen direla.\nErakunde batzuk, gizartearen oreka bermatu baino, hartan gatazka sortu besterik ez dute egiten. Hori dela eta, muturreko ikuspuntu batetik erakunde batzuk deuseztatu egin beharko lirateke.\nKarl Marxek bi klase mota bereiztu zituen. Alde batetik, burgesia, eta bestetik, \u00a0proletalgoa. Era berean, klaseen arteko gatazka azaldu zuen. Baztertuek eta kaltetuek inposaketa sufritzen dutela adierazten du alde batetik. Bestetik, boteretsuenek, inposaketa, kontrola eta zigorra ezarriko dutela botererik ez dutenengan.\nElkarreragin Sinbolikoa.\nElkarreragin Sinbolikoaren aitzindaria, Max Weber izan zen. Pertsonen arteko harremanak aztertzen dira, hau da, zer dela eta ematen diren gure arteko ulermenak eta erlazioak. Max Weberren interpretazio guztia du oinarri teorikotzat.\nMax Weberrek garrantzi handiena emango dio gizabanakoek \u00a0erlaziorako duten gaitasunari. Ez ditu gizartearen egiturak, ezta botere banaketak, gure erlazioen definiziotzat hartzen.\nGizakien ekintzak eta hauei ematen dizkien esanahiak eraldatzen dute errealitatea. Ekintza ez da goitik behera ezarria datorren zerbait. Guk geuk garatzen ditugun sinismen eta balioak pisua izango dute gure errealitatea bideratzeko. Max Weberrek industrializazioa aipatuko du, bi norabide nagusi garatzen ari direla frogatzeko: arrazionalizatze-prozesua eta burokratizazio-prozesua. Ikuspegi arrazionalaren bitartez gure erakundeak bideratzen eta antolatzen ari gara. Hori dela eta, gizarte sistema, burokratizatuta egongo da. Beste era batera esanda, burokraziaren arrazionalizazio prozesuaren emaitza soziala da. Pertsonek zenbat eta gehiago arrazionalizatu, orduan eta burokratikoagoa bihurtuko da gizartea. Gizartea bera elkarrekintzaren bitartez sortzen da, inguratzen gaituzten gauzei zentzua eta esanahia eskaintzen diegun bitartean. \u00a0\nGizarte modernoa ez da aldaketa teknologikoaren ondorioa, pentsatzeko moduen aldaketa bat baizik. Eta pentsatzeko modu hori burokratizazio norabidean eman da, Weberren ikuspuntuaren arabera.\nElkarrekintza sozialak sortzen duen informazioaren elkartrukea da identitate pertsonalaren sorburu. Burutzen duguna informazio elkar-trukaketa bat da. Horrela, funtzio inplizitu horiek zer nolakoak diren jakiteko aukera dugu.\nDelituaren teoria soziologikoak.\nTeoria ekologikoak.\nTeoria ekologikoaren autoreak, McKay eta Shaw izan ziren. Chicagoko eskolaren barnean kokatzen da Teoria ekologikoa. Autore hauek arritu zituena, delituak auzo edo leku beretik ateratzen zirela izan zen. Ondorioz, delitugilearen bizilekuan hasi ziren zentratzen. Konkretuki, gizarte antolaketan eta bere inguruan. Horrela, organizazio sozialaren eta bereziki gizarte kontrol ezaren eragina aztertu zuten.\nZehazki, ez zen txirotasuna delituaren kausa bakarra, gauza gehiago ere baziren. Esate baterako, txirotasun maila berbera zuten auzo batzuek kriminalitate maila desberdina zuten.\nBeste aldetik, biztanleriaren mugikortasuna eta gizarte erlazioaren iragankortasuna hartu zituzten kontuan.\nSortutako desorganizazio sozialak, gizarte kontrolaren ausentzia ekartzen du. Ondorioz, sozializazio egoki bat transmititzea zaila da. Adierazi nahi dena da, delinkuentzia, gaixotasunekin gertatzen den bezala, kutsatu egiten dela.\nAipatutako desorganizazio horrek delitugileengan dituen eraginak, egin zituzten ikerketen ondorio garrantzitsuena da.\nIkusi zuten, delitugile zen eta ez zenaren artean desberdintasun bakarra bizilekua zela; eta beraz, gizarte testuinguru eta delinkuentziaren artean harreman bat ematen zela. Hori dela eta, konponbide bezala, nahasitako guneetan prebentzio eta kontrol maila handitu behar zela pentsatu zuten. Adibidez, bizi baldintzak hobetuz, \u00a0marjinazioa gutxitu eta eskolarizazioa areagotzeko.\nAsoziazio diferentzialaren teoria.\nSutherland izan zen teoria honen barruan autorerik nagusiena. Soziologo Estatu Batuarra izan zen eta XX. mendeko kriminologo garrantzitsuenetariko bat bezala kontsideratzen da.\nTeoria honek, delitua, ikasitako ohitura bat bezala hartzen du. Orokorrean balore kulturaletan jartzen du bere ikuspuntua. Gakoa da, gizarte talde batek duen posizio eta lekuaren arabera balore horiek transmititu egiten dituela, eta beraz ikasi egiten direla.\nBalore hauek, delituen komisioa dutenak dira. Hau da, ez dutelako delituaren komisioa gaizki ikusten edo delituaren komisioa neutralizatzen dutelako. Honen ondorioz, delitugileak, delituak egiteko balore horiek ikasten ditu.\nTeoria hau, balio horiek delituarengan duten eragina aztertzera bideratu zen. Batzuetan ez zen indibiduala.\nPrebentzioaren aldetik, balore konbentzionalak eranstea da lortu behar dena. Dena den, balore kulturalak aldatu behar direla adierazi zuen. Adibidez, \u00a0delitugile sexualei programa kultural kognitiboak ezarriz aipatutakoa lortu daitekeela adierazi zuen.\nAnomiaren teoria.\nAnomiak desadostasunaren eta helburu hori lortzeko bideen arteko harremana aztertzen du.\nNahi batzuk orokortu nahi ditu teoria honek. Batez ere balore ekonomikoak. Esaterako, arrakasta ekonomikoa izatea. Baina helburu horiek lortzeko behar diren baliabide legalak lortzeko aukera, ez du mundu guztiak. Ondorioz, gizartean dauden behe mailako pertsonek, ez dute helburu horiek lortzeko baliabiderik eta beraz bide ilegalak erabiltzen dituzte.\nEzin ditugunean helburu horiek lortu, aspirazio maila jaistea da modu bat edo bestela baliabide gehiago ematea.\nMaila mikro-soziologikoan, anomiak, tentsio honek nola eragiten dion pertsonari aztertzen du. Esaten da, baliabideen eta aspirazioen artean diskrepantzia dagoenean, aspirazioen artean frustrazioa sentitzen dutela eta segun eta nola bideratzen duten anomia, delituak gauzatzeko aukera gehiago daude.\nAzpikulturaren teoria.\nAnomia eta asoziazio diferentzialaren jakintzak barneratzen ditu teoria honek. Honen arabera, delinkuentzia mota guztiak, batez ere, gazteetan, nahi ekonomikorik ez legokeela esaten du, delituak gauzatzean ez delako horrenbeste diru lortzen. Beraien ustez, gazteen delituak izaera espresiboa dute eta beraiek nahi dutena, zerbait adieraztea da. Zehazki onarpen sozial bat nahi dute. Honen arabera, gazte askorentzako, iturri pertsonal eta familiarretik baztertuak daudenei oso zaila egiten zaie, onarpen hori lortzea ohiko jarreren bitartez. Horregatik, teoria hau defendatzen dutenek esaten dute, arrazoi horretan oinarrituz gazte marjinatuek ezohiko bideak erabili behar dituztela onarpen hori lortu ahal izateko. \u201cEskolan lortzen ez dudana, kalean lortzen dut\u201d Laburbilduz, delinkuentzia soluzio kultural bat izango zen, baliabide ekonomiko eskasiarengatik.\nKontrolaren teoria.\nTeoria honek dio, klase soziala ez dela delinkuentziaren zergati eta faktore garrantzitsuena baizik eta, harreman sozialak. Beraz teoria honen arabera, gazte garaian delitu gehiago gauzatzen dira harreman sozial gutxiago ditugulako.\nEsaten dute, guztiok lotuta gaudela instituzio sozial (familia, eskola, lana...) desberdinetara eta delitua gertatzen dela, aurretiko jarrera handia dagoenena delitu horiek gauzatzeko eta harreman sozial hauekin apurtzen dugunean. Esate baterako, kontrol sozial informala ez dagoelako edo koste gutxiago dituelako eta harreman sozialak ez ditugulako galduko.\nDelituak ez egitearen zergatia hau da, kontrolaren teoriak dioenaren arabera, harreman afektibo hauek atsekabetu nahi ez ditugulako ez ditugu delituak gauzatzen.\nPrebentzioaren aldetik, familia oso garrantzitsua da, hau detektatu ahal izateko. Lehen esan bezala, lehen mailako pertsonak garrantzi handiagoa izango lukete eta ondoren bigarren mailako erakunde batzuk sartuko lirateke, eskola esaterako. Bestetik, politika publikoaren bitartez ere zaintzeko aukera dago, eskola publikoak eginez edo laguntza ekonomikoak emanez. \u00a0\nEtiketatzearen teoria.\nTeoria honek, kontrol sozial formala egiten duten agenteek delituak gauzatzera eramaten gaituztenak direla dio.\nArauak eta Zigor Kodea nola aplikatzen den aztertzen dute. Kontrol sozial formala diskriminatzailea/selektiboa da, tratu desberdinak ematen zaizkielako pertsona mota batzuei beste batzuekin alderatuz gero. Beraz, teoria honen arabera, talde sozial baxuagokoak delitu gehiago gauzatuko dituztela dio, kontrolatuagoak egongo liratekeelako.\nDelitugile bat, delitugile bat bezala etiketatzen dugula esaten dute eta orduan, gizarte bazterketa bat eragiten du. Horren ondorioz beraz, gizarteak arbuiatu egingo du eta beste delitugile batzuekin elkartuko da, gizarteak ematen ez diona lortu ahal izateko.\nHorrela, desbideraketa sekundario batera eramango lioke. Lehenengo egin zuen delituaren arrazoia aldatu egiten da. oraingoaren arrazoia, arbuiazio hori ekiditeko egingo lukeelako.\nKrimen motak eta definizioak.\nAipaturiko eskola positibista eta klasikoek delinkuentziari buruzko ikuspegian bat egiten dute alor batean: haien ikuspegitik, krimen bat giza balore eta sinesmen oinarrizkoenak urratzen dituen portaera bat da. Balore eta sinismen hauek gizarteak kontsentsuz ezarririko legeetan isladatzen dira. Hala ere, bi lege mota desberdindu daitezke: lege naturalak eta estatutuak.\nHonen ondorioz, delituen definizioak herrialdearen edo gizartearen arabera desberdinak dira arau kulturalen eta tradizioen ondorioz. Desberdintasun honek ordea ez du ukatzen delituak klasifikatuak izateko aukera dutenik. Lepo urdineko delituak, krimen korporatiboak, krimen antolatua, delitu politikoak, estatu krimenak edo lepo zuriko delituak honen adibide dira. Hala ere, teoria kriminologikoan mugimenduak izan dira pluralismo liberaletik, kulturalismotik eta postmodernismotik aldentzeko, terminologia unibertsalean \"\u201cmina\u201d\" eztabaidan sartuz \"\u201cdelitu\u201d\" bezala ezagutzen dugun termino legala ordezkatzeko.\nPortaera motak.\nPortaera soziala.\nBizikidetza ahalbidetzen duten arauak betetzen dituzten norbanakoek duten portaerari deritzo portaera soziala, kolektibitatea errespetatuz ongizate komun baten alde egiten duena, alegia. Normalean portaera hau konglomerazio sozialaren ondorioa da. Giza erlazio gehienak portaera sozialaren arauen arabera gidatzen dira; izan ere, normalean balore konkretu batzuk betetzea xede dute, adibidez: paresia, lana, familia, besteak beste.\nPortaera asoziala.\nIzaera sozialaz besteko portaera da, ez baita bizikidetzaren arauen araberakoa, eta ez dute ongizate komuna xede. Aislamendu edo bakardadean betetzen den portaera dela esan daiteke.\nPortaera parasoziala.\nKontestu sozial baten barnean konglomerazio sozialaren bidetik aldentzen den portaera hau jarraitzen duen gizabanakoak, portaera parasoziala duela esan ohi da, gainontzekoen baloreak ukatzen baititu, baina ez erasotu. Esan genezake portaera hau dutenek ez dutela ongizate komuna bilatzen, baina ez direla arriskutsu ere. Ezin da baztertua izan eta portaera hau emateko gainerakoen presentzia behar-beharrezkoa da.\nPortaera antisoziala.\nBizikidetzaren baitan dauden arauak eta gizarte bateko marko juridikoan dauden legeak urratzen dituen portaera da. Portaera honek gatazka bat sortarazten du portaeraren beraren eta ingurunearen artean. Azpimarratu beharra dago kriminologian, portaera mota hau aipaturiko gainontzeko beste portaerekin konparatuz, ikerketa gehiagoren objektu badela.\nIkerketa alorrak.\nKriminologiak mota ezberdinetako ikerketak egiten ditu:\n-Kriminologia konparatiboa: kulturen inguruan delituen ereduei buruz antzekotasunak eta desberdintasunak identifikatzea helburu duen ikerketa-mota da, eskuarki, gizarte fenomenoaren baitan kokatzen dena. \n-Etxeko Indarkeria: \u201c\"bizikidetza familiar edo antzerako baten barnean ematen den biolentzia da, hauetako kide baten eskutik gainontzeko kideen edo kide konkretu baten aurka\".\u201d \n-Biktimologia: norbanakoak delitu jakin batzuen biktimak izateko kausak eta bizitza estilo konkretu batzuek biktima izateko ekar ditzaketen probabilitateak ikertzen dituen ikerketa prozesua. Honelako ikerketetan diziplina anitzek hartzen dute esku kriminologiarekin batera, adibidez, soziologia, psikologia edo zuzenbide penala.\n-Nazioarteko Biktimen Inkestak: nazioarte maila batean biktimizazio eta segurtasun sentsazioari buruz hiritarrek dituzten pertzepzioak batzen dituzten inkesta multzoak dira. Honen adibide \"\"British Crime Survey\" edo \"International Crime Victim Survey\" inkestak dira.\n-Portaera desbideratua: desbideratze soziala \u201c\"sistema sozial edo modu dominante baten barneko aurreikuspenak edo arauak urratzen duen portaerari deritzo, sistema honek jokabide honi kontrol berezi batekin erantzuten diona\".\u201d \n-Zuzenbidearen soziologia: zuzenbidearen eta gizartearen artean sortzen diren arazo, inplikazio eta helburuak ikertzen dituen adarra da.\n-Gazte Delinkuentzia: adin txikikoek buruturiko delituei eskaintzen die arreta. Sistema juridiko gehienetan, portaera hauek tratatzerako orduan, organo judizialak erabiltzen dituzte \"ad hoc\", adibidez gazteentzako auzitegiak.\n-Penologia: eztabaidatua den zientzia penala da, oro har, zigorraren eta delitugilearen tratamenduari erreparatzen dio eta zigorren aplikazio eta betetzeaz arduratzen da.\n-Krimenaren prebentzioa: delitu desberdinen gainean aritzean lortu beharreko helburuetako bat da. Delitu ororen desagerpena ezinezkoa dela aintzat hartuta, hasieratik kontsideratu beharko da prebentzio alorrean delituen murrizketa izango dela helburu nagusia.\n-Krimenaren estatistika: espetxe, polizia edo jurisdikzio penaleko erakundeetatik lortu daitekeen informazioa barnebiltzen da horrelako estatistiketan. \"Eurostatek\" adibidez, delikuentziari buruzko informazioa argitaratzen du. Kasu honetan kontuan hartu behar dugu \"erregistraturiko delikuentziari\" buruz mintzo garela eta ez \"delitu errealei\"\" buruz.\n-Delituariarekiko beldurra: pertzepzio subjektibotik oinarritua, hiritarrek delituarekiko duten sentsazioetan eta egoera hauen kausetan oinarritzen den ikerketa alorra da.\nKriminologiaren irakaskuntza Euskal Herrian.\nGaur egun, Euskal Herriko Unibertsitateak (UPV/EHU) eskaintzen ditu Kriminologia ikasketak Euskal Herrian, Gipuzkoako Campusean (Zuzenbide Fakultatean). Kriminologiaren Euskal Institutua (IVAC-KREI) ere bertan dago. \"Kriminologia Ikasten\" eta \"Eguzkilore\" aldizkarien bidez jakin daiteke haien ekimenen berri."}
{"id": "63323", "revid": "9597", "url": "https://eu.wikipedia.org/wiki?curid=63323", "title": "Gizarte zientzia", "text": ""}
{"id": "63324", "revid": "880", "url": "https://eu.wikipedia.org/wiki?curid=63324", "title": "Metodo zientifikoa", "text": ""}
{"id": "63325", "revid": "46380", "url": "https://eu.wikipedia.org/wiki?curid=63325", "title": "Kaliforniako golkoa", "text": "Kaliforniako golkoa (gaztelaniaz \"Golfo de California\") Kaliforniako penintsula eta Mexiko ipar-ekialdeko Sonora eta Sinaloa estatuen artean kokaturiko Ozeano Bareko besoa da. Golkoak 1.203 kilometroko luzera eta 92 eta 222 kilometroen arteko zabalera ditu. Bere iparraldeko muturrean Colorado ibaiaren ahoa dago.\nBarnean, uharte asko ditu:\nBere kostaldetan dauden porturik nagusienak honako hauek dira:\nHernan Cortesek gertuko Kaliforniari izena eman zuenean, golkoari ere izena jarri zion. Hala ere, bere kostaldetan beste izenak ditu: gaztelaniaz \"Mar de Cort\u00e9s\" (Francisco de Ulloak 1539an Hern\u00e1n Cortesen omenez asmatua) edo \"Mar Bermejo\" kiliwaz \"Ja\u2019 Tay E\u00f1oom\" (euskaraz Ekialdeko itsasoa), edo seriz \"Xepe\" (euskaraz Itsasoa)."}
{"id": "63326", "revid": "1491", "url": "https://eu.wikipedia.org/wiki?curid=63326", "title": "Uztaro (aldizkaria)", "text": "Uztaro giza zientzien eta gizarte zientzien euskarazko aldizkari akademikoa da, \"Latindex\" zientzia aldizkarien sarean sartuta dagoena. 1990ean sortu zen eta ondoko jakintza-arloetako lanak argitaratzen ditu: ekonomia, zuzenbidea, psikologia, pedagogia, filosofia, kazetaritza, soziologia, soziolinguistika, hizkuntzalaritza, glotodidaktika, literatura, itzulpengintza, ikasketa klasikoak, artea, musika, historia eta geografia.\nUdako Euskal Unibertsitateak (UEU) sortutako aldizkari akademikoetako bat da, Osagaiz (osasun-zientziak), \"Kondaira\" (historia) eta \"Aldiri, Arkitektura eta abar\" aldizkaria aldizkariekin batera.\n2021ea bitartean gutxienez 119 zenbaki eta 854 artikulu argitaratuta zituen.\nTestu-zuzenketaren bilakaera eta aldizkariaren historia.\nZuzentzaileen lanak garrantzi berezia izan du beti aldizkarian. UEUko tradizioari jarraituz, arlo akademiko berrietan sortzen den hizkuntza bereziki zaindu da Uztaro aldizkarian. Horretan sei data dira aipagarri \"Uztaro\" aldizkariaren historian (1990, 1995, 2001, 2004 2011 eta 2017), zuzentzaile-lanak Euskal Herrian izan duen bilakabidea nolabait islatzen dituztenak.\n1990: Sorrera.\n1990ean sortu zuen UEUk \u00abUztaro. giza eta gizarte-zientzien\u00bb aldizkaria deitu zaio hasiera-hasieratik. Jokin Apalategi izan zen zuzendaria hasieratik eta hasieratik hizkuntzari arreta berezia eman zion, eta zuzentzailearen lana ezinbestekotzat hartu zen. Aldizkariak diziplinartekoa izan behar zuen. Euskarazko ikerkuntzan ari zirenak gutxi ziren, eta guztiak aldizkari berean elkartzea garrantzitsua izan zen. EHUn baziren bestelako aldizkari batzuk, sektorekakoak, baina ahalik eta eremu zabalena biltzeko dizeinatu zuten, eta aldizkariaren zuzendaritza ere horrela egituratu zen. Emile Durkheim soziologo eta filosofo frantsesak 1900ean ehun urte lehenago sortutako \"L'Ann\u00e9e Sociologique\" aldizkaria hartu zuten eredutzat, diziplina ezberdinak elkartu baitzituen.\nAlfontso Mujika izan zen lehenengo zenbakietan (eta gero ere urte askotan, 2002ra arte, beste batzuekin batera) \u00abHizkuntz orrazketa\u00bb-ren ardura hartu zuena.\n1995: Sendotzea (zazpi arlo gehiago eta urtero lau zenbaki).\n1995ean Izaro Gurrutxaga kontratatu zuen orduan UEUk administrazio-lanetarako, eta zuzentzaile-lana ere egin beharko zuen 2000raino. 1995 hartan Nekane Intxaurtza eta Gidor Bilbao aldizkariaren erredakzio-kontseiluan sartu ziren, Bilbao zuzentzaile-lanetan eta Intxaurtza izan da orduz geroztik maketazioaren arduradun bakarra. Urte horretan ere, argitaraturiko 14. zenbakian, goitik behera aldatu zen \u00abIdazleentzako informazioa\u00bb. Euskarazko aldizkari batek inoiz izan duen aurkezpen-arautegirik zehatzena izan zen. Besteak beste, jakintza-alor gehiago hartzeko aldatu zen arautegia, betiere UEUko sailekin lotuta (filosofia, soziolinguistika, literatura, itzulpengintza, ikasketa klasikoak, artea eta musika erantsi ziren orduan).\n1996az geroztik urtero 4 zenbaki argitaratu ziren, ordura arteko 3 zenbakiei laugarren bat erantsita. 1998ko 24. zenbakian erabili zen lehenengo aldiz zutabe bakarra maketazioan,\n2001: \"Zuzentzaile eskola\".\n2001eko 38. zenbakian hasi zen Arantza Bilbao zuzentzaile-lanetan. UEUn Jose Ramon Etxebarriak antolaturiko zuzentzaile-ikastaroko ikaslea izana zen. 2000tik urtetik ari zen Jose Ramon Etxebarria UEUren liburuak zuzentzen, hasieran soldatarik gabe, gero (musutruk lan asko egin eta gero) orrialdeka kobratuta; hasieran merke-merke, gero merke. UEUn gero eta ardura handiagoa zegoen zuzentzaile-taldea osatu beharraz, eta Jose Ramon Etxebarriari eskatu zion zuzentzaileak prestatzeko ikastaroa antolatzeko. Horietako baten emaitza da Arantza Bilbao \"Uztaro\"-ko zuzentzaile-taldean sartzea. Azkenik, 2001. urte horretan, UEUren liburuen-aurkezpenerako arauak idatzi zituzten Etxebarriak eta Gidor Bilbaok, funtsean \"Uztaro\"-ren idazleendako oharretan oinarrituta.\n2004: Testu-zuzentzaile lanpostua.\n2004an lehenengoz sortzen da UEUn zuzentzaile-lanpostua liburugintzarako (egitasmo horretan sartzen zen \"Uztaro\"), eta Ander Altunak irabazi zuen, lehiaketan. Bera ere Jose Ramon Etxebarriak emandako ikastaroan trebatua zen testu-zuzenketan.\n2011: \"Latindex\" aldizkarien sarean.\n2011tik \"Latindex\" zientzia aldizkarien sarean sartuta dago Uztaro aldizkaria, horri esker euskarazko artikulu horiek nazioarteko ikerketen mailan errekonozituta daude.\n2017: Erreleboa zuzendaritzan.\n2017an, 100. zenbakia argitaratzearekin batera, Jokin Apalategik zuzendari-kargua utzi zuen eta bere ordez ordura arte kalitate-arduraduna zen Gidor Bilbaok hartu zuen zuzendaritza.\nEgile nabarmenak.\nAldizkarian ekarpen oparo egin duten egileen artean, besteak beste, hauek azpimarratu daitezke: Jokin Apalategi (42), Pruden Gartzia (14), Joseba Tobar (13), I\u00f1aki Gaminde (15), Jexux Larra\u00f1aga (9), Iban Zaldua (9), Mikel Aizpuru (8), Paulo Iztueta (9), Jose Inazio Basterretxea, (8), Alazne Aiestaran (7), Jurgi Kintana (7), Arantza Gutierrez Paz (6), Jesus Mari Zalakain (6), Gidor Blbao (6), Mitxel Kaltzakorta (5), Eguzki Urteaga (5), Jaione Agirre (4), Joseba Lakarra (4), Jabier Lertxundi (4)..."}
{"id": "63330", "revid": "8939613", "url": "https://eu.wikipedia.org/wiki?curid=63330", "title": "Transdukzio", "text": "Transdukzioa prokariotoen aldakortasun genetikoa emendatzen duen prozesua da. Horretarako prokariotoen artean informazio genetikoaren trukea eman behar da. Kasu honetan, informazio genetiko hori birusen bidez, bakteriofago deituak, transferitzen denez ez da behar zelula-zelula arteko kontakturik. Birus horiek defektiboak direla esaten da, birusaren genoma osoa eduki beharrean infektaturiko zelularen genomaren zati bat ere badutelako.\nAurkikuntza.\nTransdukzioa Norton Zinder eta Joshua Lederberg-ek aurkitu zuten, 1952an. Horretarako, \"Salmonella\" generoan egindako esperimentuetan oinarritu ziren.\nMotak.\nOrokorra (osoa).\nFagoa (bektorea) zelula emailearen DNAren edozein zati transduzitzeko gai da. Mota honetako transdukzioa burutzen duten fagoek bizi-ziklo litikoa burutzen dute.\nProzesua honelakoa da:\nBirusak zelula ostalaria infektatzen duenean, bere material genetikoa injektatuko du. Horrela, bakterioaren barruan bere kromosoma eta birusaren DNA molekula egongo dira. Birusaren DNAk zelularen kontrola hartuko du, hau da, fagoa ostalariaren DNA ezagutu eta erabiltzeko gai izango da. Ondorioz, fagoak zelula ostalarialaren makineria (entzimak, molekulak...) guztia erabilita birusaren material genetikoaren eta kapsidearen kopia asko lor daitezke. Orduan, DNA birikoa degradatu eta birusaren kapsidearen eta genomaren ensablaketa ematen da, baina ensablaketa defektiboa bada, zelula ostalariaren material genetikoaren zati bat fagoan gelditu daiteke. Gero, birusa irten egiten da zelula apurtzen delarik. Birus defektibo horiek beste zelula batzuk infektatzeko gai izango dira, berriz ere euren material genetikoa injektatuz. Batzuetan, fagoak aurretik injektatutako bakaterioaren DNA ostalari berriaren kromosoman integratzen da. \nMugatua.\nFagoak zelula emailearen DNAren zati batzuk, gene-talde txiki berezi eta zehatzak (profagoaren alboan daudenak), soilik transduzitu ditzake. Fagoak beti motelduak dira, hau da, hauen material genetikoa, profagoa, bakterio genomaren parte bilakatzen dela. Kasu honetan, fagoen bizi-zikloa lisogenikoa da.\nProzesua honelakoa da:\nBirusaren material genetikoa zelula ostalariaren kromosoman integratzen da, profagoa sortuz. Zelula zatiketetan zehar ere profagoa mantenduko da, hau da, zelula alaben material genetikoan gene birikoak egongo direla. Inguruneko baldintzak aldatzean, 2 material genetikoen bereizketa induzitzen da. Mota honetan, gene birikoak mozteaz gain, hauen alboko gene bakterianoak ere ebakitzen dira. DNA hori sintesi faserako moldetzat hartuko denez, kopia guztiak bakterio eta birusaren DNAren hibridoak izango dira. Hortik aurrera, barruan dagoen birusak, birioiak, DNA ziklo litikoan sartu eta prozesua lehen azaldu den moduan gertatuko da. \nAdibideak.\nIndukzio lisogenikoa sortu ondoren, gal geneak eramaten dituzte profagoek."}
{"id": "63331", "revid": "119347", "url": "https://eu.wikipedia.org/wiki?curid=63331", "title": "Chi-Chi lurrikara", "text": "Chi-Chi lurrikara (txinera tradizionala: \u96c6\u96c6\u5927\u5730\u9707; pinyin: \"j\u00edj\u00ed d\u00e0d\u00eczh\u00e8n\"), 921 lurrikara gisa ere ezagutua (txinera tradizionala: \u4e5d\u4e8c\u4e00\u5927\u5730\u9707), 1999ko irailaren 21ean gertatu zen, Taiwango zentroan, bertako 1:47ean (irailaren 20a, 17:47 GMT). Richter eskalan 7,3\u00ba-ko indarra izan zuen. Epizentroa 23,87\u00b0 ipar latitudena, 120,75\u00b0 ekialde zabaleran kokatu zen, Chichi hirian (\"Jiji\" Hanyu Pinyinaren arabera), Nantoun, Sun Moon lakutik 12,5 km mendebaldera. Sismoak 7,0 km-ko sakonera izan zuen."}
{"id": "63333", "revid": "448", "url": "https://eu.wikipedia.org/wiki?curid=63333", "title": "Greenwich meridianoko ordua", "text": "Greenwich meridianoko ordua, ezagunagoa ingelesezko GMT akronimoarekin (\"\"), Greenwicheko Errege Behatokian (Greenwich, Londrestik gertu, Erresuma Batua) neurtutako batezbesteko eguzki ordua da. Konbentzioz, 0 graduko longitudearekin bat egiten du."}
{"id": "63334", "revid": "105290", "url": "https://eu.wikipedia.org/wiki?curid=63334", "title": "Hiri soziologia", "text": "Hiri soziologia hirietako edo hiri inguruetako gizarte bizitza eta gizakien arteko elkarrekintza aztertzen duen soziologiaren arloa da. Hiri soziologiak hirietako egitura, prozesu, aldaketa zein problematikak aztertzen ditu, errealitateen kausak ezagutu ahal izateko eta politika publikoak laguntzeko, besteak beste.\nLehen soziologoek, Emile Durkheimek edo Max Weberrek adibidez, Industria Iraultzaren testuinguruan, gizarte bizitzaren urbanizazio prozesuetan ipini zuten arreta."}
{"id": "63335", "revid": "1545", "url": "https://eu.wikipedia.org/wiki?curid=63335", "title": "Soziologia politiko", "text": "Soziologia politikoak boterearen eta pertsonalitatea, gizarte egitura eta politikaren arteko hartu-emana aztertzen duen soziologiaren arloa da. Soziologia politikoa, halaber, soziologiaren eta zientzia politikoaren arteko diziplina da, diziplinartekotasun handiko ezagutza arloa izanez.\nSoziologia politikoak historia konparatiboa erabili ohi du gobernu sistemek eta ekonomia antolaketek sortutako gizarte ereduak aztertzeko. Soziologia politikoaren sortzaileak Max Weber alemaniarra eta Moisey Ostrogorsky errusiarra izan ziren.\nIkerketa lerro nagusiak.\nSoziologia politiko garaikidean lau ikerketa lerro nagusi nabarmentzen dira:"}
{"id": "63336", "revid": "880", "url": "https://eu.wikipedia.org/wiki?curid=63336", "title": "Soziologia politikoa", "text": ""}
{"id": "63337", "revid": "512", "url": "https://eu.wikipedia.org/wiki?curid=63337", "title": "The Locos", "text": "The Locos Espainiako ska-punk musika talde bat da.\nPipiren presentzia, Ska-Pko bigarren ahotsa, erabakigarria izan da talde honetan: ospeaz gain, ideia iraultzaileak azaleratzen baitira: arrazakeriaren kontra, Estatu Batuen inperialismoaren kontra, Amalurra eta naturaren alde, langileen defentsan... \"Jaula de Grillos\" da bere disko bakarra, momentuz, eta 2006an atera zuten salgai Espainian, Frantzian, Italian, Txilen, Mexikon, Argentinan, Suitzan eta Alemanian. Eta momentu honetan, diska berriaren lanean daude.\nHasieratik hasi ziren munduan zehar birak burutzen, eta Espainiatik ez dira apenas pasatzen. Euskal Herrian bakarrik behin jo zuten kontzertua, 2006ko apirilan, Donostiako Rock Star Salan.\nTaldeari buruz kritika handiak izan dira, barne liskar handiak baitutelako. Izan ere, musikari ugari dira taldea utzi dutenak.\nTaldekideak.\nPipi (Madril, Espainia) Santi (Madril, Espainia) Coco (Buenos Aires, Argentina) Hatuey (Mexiko Hiria, Mexiko) Ken (Madril, Espainia), Luisfran ( Villarrubia de Santiago, Espainia ), Javi (Madril, Espainia)"}
{"id": "63338", "revid": "9341679", "url": "https://eu.wikipedia.org/wiki?curid=63338", "title": "Galapagoak", "text": "Galapagoak edo Galapago uharteak (gaztelaniaz, \"Islas Gal\u00e1pagos\") Ekuadorreko kostaldetik 1.050 kilometrora dagoen uhartedia dira. Politikoki, Ekuadorreko probintzia dira eta hiriburua Puerto Baquerizo Moreno dute. Uhartediak 13 sumendi-uharte nagusi, 6 uharte txiki eta 107 uhartetxo ditu, denak ekuatore inguruan.\nGalapagoak Charles Darwinen ikerketei esker famatuak dira. Ikerketa horiei esker, Charles Darwinek hautespen naturalaren bidezko bere eboluzio teoria sortu zuen.\n1986an uhartediaren inguruko itsasoa Itsas Erreserba bihurtu zen. 1978an UNESCOk Galapagoak Gizateriaren Ondare izendatu zituen eta 2001ean inguruko itsasora hedatu zuen titulua.\nBanaketa administratiboa.\nGalapagoetako probintzia hiru kantonamendutan banatuta dago:\nUharte nagusiak.\nGalapagoen uhartediak izen asko ditu: ofiziala \"Archipi\u00e9lago de Col\u00f3n\" (euskaraz Kolonen uhartedia) da, izen ingelesa Ambrose Cowley piratak asmatu zuen 1684an bere lagunen eta zenbait ingeles handikien omenez.\nHauexek dira uharte nagusiak:\nHistoria.\nHistoria geologikoaren parametroetan, uharte berri samarrak dira, azken 5 milioi urteetan itsasotik gora altxatutakoak. Sumendi aktiboz josita daude eta Isabela eta Fernandina gazteenak dira.\nGalapagoak Tom\u00e1s de Berlangak aurkitu zituen 1535eko martxoaren 10ean. Uharteek biztanlerik ez zutenez, hurrengo mendeetan zehar, piratak eta zientzialariak bisitari bakarrak izan ziren, adibidez, Richard Hawkins pirata 1593an, Woodes Rogers pirata 1708an, Alejandro Malaspina esploratzailea 1790ean, James Collnet 1793an edo Robert FitzRoy eta Charles Darwin 1835an.\nEkuadorrek 1832ko otsailaren 12an uhartediaren jabetza aldarrikatu zuen eta \"Archipi\u00e9lago de Ecuador\" izena jarri zion.\nBigarren Mundu Gerran Ekuadorrek Baltra uhartean Estatu Batuei kanpamendu bat eratzeko eskubidea eman zion.\nGizateriaren Ondare Kulturala.\n1978an, Unesco Galapago Uharteak Gizarteriaren Ondare Kulturala izendatuak izan ziren eta 1985ean, Biosferaren Erreserba. 2007.urtean Unescok Gizarte Ondare Kulturala Ingurumen arriskuan zegoela izendatu zuten eta 2010 arte Arriskuan zeuden Ondare Kulturalaren zerrendan egon zen.\nItsasoko erreserba izendatu handiena da.\nDemografia.\nUharteak berezko 25.000 biztanle ditu, Ekuadortik joandako kolonizatzaileak dei daitezkeenak, lau uhartetan soilik: Santa Cruzen, 15.200 (Puerto Ayora uharteetako gune populatu handiena da); Isabelan, 2.200; San Cristobalen, 8.400; eta Floreanan, 100. Probintziako hiriburua Puerto Baquerizo Moreno da, San Cristobal uharteko hiri nagusia, Puerto Ayora baino txikiagoa den arren.\nTurismoak 200.000 bisitari eramaten ditu urtero. \nNatura.\nGalapagoetan bizi diren animalia eta landare asko endemikoak dira, hala nola, itsas iguana, hegan egiten ez duen ubarroia eta dortoka erraldoiak, uharteei izena ematen dietenak (gaztelaniaz, \"gal\u00e1pago\" \"dortoka\" da). \nDortoka erraldoien 15 supespezie daude, eta 150 urtean bizi daitezke. Gizakiak jateko ehizatu izan ditu, espezie babestu bihurtu ziren arte. Praktika hori desagertu zen, baina gizakiak uharteetara eramandako ahuntzek eta gainerako etxe-abereek ere dortokei ez zieten onik egin. Txakurrek eta katuek, esaterako, arrautzak jaten dituzte, eta ale gazteenak ere akabatzen dituzte. Horretaz gain, dortokek, oro har, abere belarjaleekin lehiatu behar izaten dute elikatzeko."}
{"id": "63339", "revid": "119347", "url": "https://eu.wikipedia.org/wiki?curid=63339", "title": "Sagarroi (musika taldea)", "text": "Sagarroi I\u00f1igo Muguruzak (gitarra eta ahotsa, lehenago Kortatu, Delirium Tremens, Negu Gorriak eta Joxe Ripiau taldeetan), Carlos Zubikoak (lehen Apurtun) eta Gorka Baskaranek (bateria-jole ohia Gatazka eta Be quieten) 2001ean sortu zuten taldea da.\nIbilbidea.\nLehenengo diskoa urte horretan bertan publikatu zuten, \u201cMeatzaldea\u201d, Metak diskoetxearekin, eta Euskal Herrian zehar aurkeztu zuten, Madrilen, Bartzelonan, baita Europako beste hainbat tokitan ere, Suitza, Zagreb, Belgrad... Kubara ere iritsi ziren. 2003an \u201cEuria ari duela\u201d (Metak) publikatu zuten. Disko honetan Asier Ituarteren (lehen Eskandalu publiko eta Joxe Ripiau taldeetan) ukitua nabari da. Soinuak argi eta berotasunera hurbiltzen dira, \u201cMeatzaldea\u201d-n nagusi zen hardcore gordinetik urrunduz, ska eta Karibeko eraginak onartuz. \u201cToulouse\u201d (Metak) taldearen hirugarren lana da. Izenburua eta Anthony Quinnen argazkia portadan mestizajerik zabalenaren ordezkari ditugu, musika eragin eta hitzen aldetik, bidaia eta dibertsitateari buruzko hitzak. Hauxe da Sagarroiren diskorik osatuena momenturarte, kalitateak eta freskotasunak beren tokia aurkitu eta finkatu dutelarik. Reggae, ska, cumbia, dance hall, guaganc\u00f3 eta Balkanetako doinuak ageri dira diskoan dotoretasuna galdu gabe. Hitzak I\u00f1igo Muguruzarenak dira, bizizale eta koloristak, batzuetan hain gordin suertatzen zaigun errealitateaz mintzo.\n\u201cBaleike\u201d (Kasba music, 2006) taldearen laugarren eta orain arte azken lana, lehena Kasba music (Bartzelona) diskoetxearekin. Bertan aurkituko duzuen musika estilo eta eraginengatik itsasoz bestaldeko diskoa bezala deskribatu izan den lana da, ska, reggae, cumbia... Baleiken ahots berri bat ere dago, Miren Gazta\u00f1agarena hain zuzen ere, antzerkiaren mundutik dator eta taldekide berria bihurtu da. Hitzak I\u00f1igo Muguruzak idatziak dira, bizitzaz eta kolorez beteak, gaur egungo errealitate honi heldu eta hala ere irribarrea ez galtzen saiatzen direnak, naiz eta batzuetan azken hau benetan zaila bihurtzen den. Taldea sortu zenetik Kuban, Frantzian, Alemanian, Italian, Suitzan, Serbian, Kroazian eta Japonian ibiliak dira, besteak beste.\n2010eko martxoan, taldekideek Sagarroi desegin zutela jakinarazi zuten. 2011 urtean I\u00f1igo Muguruzak eta Carlos Zubikoak Lurra taldea sortu zuten."}
{"id": "63340", "revid": "336", "url": "https://eu.wikipedia.org/wiki?curid=63340", "title": "Frantziako Iraultzako Gerrak", "text": "Frantziako Iraultzako Gerrak Frantzia iraultzailearen eta Europako zenbait estaturen artean gatazka armatuak izan ziren, 1792-1802 bitartean gertatutakoak. Iraultzaren suhartasunak eta berrikuntza militarrek markatuta, Frantzia iraultzailearen armadek aurka zituen hainbat koalizio garaitu zituen, eta Herbehereetara, Italiara eta Rhin aldera hedatu zen frantziarren kontrola. Gerretan soldadu kopuru itzelek hartu zuten parte, batik bat errekrutatze moderno masiboa martxan jarri zelako.\nFrantziako Iraultzako Gerrak oro har Lehen Koalizioaren (1792-1797) eta Bigarren Koalizioaren (1798-1801) artean sailkatzen da, nahiz eta Erresuma Batuaren kontra 1793tik 1802 arte etenik gabe jardun zuen borrokan Frantziak. Ondorengo borrokei buruz, ikus ezazu \u00abNapoleondar Gerrak\u00bb artikulua."}
{"id": "63341", "revid": "2048", "url": "https://eu.wikipedia.org/wiki?curid=63341", "title": "Uhabia", "text": "Uhabia Lapurdiko ibaia da, Bidarten isurtzen dena Bizkaiko golkora.\nGeografia.\nUztaritze eta Senpere arteko larreetan sortzen da, Goizbiden, Apalagako erreka izena duelarik bertan. Alotz errota gurutzatu ostean Arbonara heldu egiten da. Geroago, Alhorgako errekako urak batzen ditu, Ahetze iparraldean dagoen Belhardi lautadan. Guztira, 15,4 kilometroko ibilbidea du."}
{"id": "63342", "revid": "336", "url": "https://eu.wikipedia.org/wiki?curid=63342", "title": "The locos", "text": ""}
{"id": "63343", "revid": "336", "url": "https://eu.wikipedia.org/wiki?curid=63343", "title": "Kolonen uhartedia", "text": ""}
{"id": "63344", "revid": "336", "url": "https://eu.wikipedia.org/wiki?curid=63344", "title": "Pazko uhartea", "text": "Pazko uhartea (gaztelaniaz \"Isla de Pascua\"; Rapa Nuieraz \"Te pito o te henua\") Polinesiako uharte bat da, Txileren jabetzapean dagoena, Ozeano Barearen erdian kokaturik. 163,6 km\u00b2 azalera du eta 3.837 biztanle, gehienak Hanga Roan, hiriburu eta herri bakarra.\nAdministratiboki, Juan Fern\u00e1ndez uharteekin batera Txileko \"estatu bereziko\" bi lurralde bereziak dira. Hala ere, oraindik Valpara\u00edso eskualdekotzat jotzen da.\nPazko uharteak garrantzi turistikoa du, bertoko rapa nuik eginiko \"moai\" harrizko estatuak ikusteko. 1935. urtean Rapa Nui Parke Nazionala eratu zen eta UNESCOk 1995ean Gizateriaren Ondare izendatu zuen.\nIzena.\nUhartearen ohiko izena \"Rapa Nui\" da, Tahitiko antzinako biztanleen hizkuntzan \"uharte handia\" esan nahi duena. Atzerritarra izan arren, horixe zen rapa nuik erabilitako izena.\nBertoko Rapa Nuiz uhartearen izena \"Te pito o te henua\" (euskaraz, \"Munduko zilborra\") edo \"Mata ki te rangi\" (euskaraz, \"Zerurantz begiratzen duten begiak\") dira. Gero, \"Rapa Nui\" uharteari deitzeko ez ezik, bertoko tribuari eta hizkuntzari deitzeko ere erabili zen.\nPazko uhartea izena Jacob Roggeveen nederlandar itsas gizonak jarri zion 1722ko apirilaren 5ean, egun hura Pazko Igandea baitzen, \"Pasen\" nederlanderaz Pazkoa delako eta horixe da izen \"nazioartekoa\". Bertokoek bere burua pazkoartzat (gaztelaniaz\", pascuense\") dute.\nEspainiarrek \"Isla San Carlos\" (euskaraz, San Karlosko uhartea) izena jarri zioten, Espainiako Karlos I.aren omenez.\nHistoria.\nKondairak dio rapa nuiak \"Hiva\" izeneko uharte batetik zetozela (zientzialarien ustez, Polinesiatik etorriak dira) eta lehendabizko \"ariki\" (erregea) Hotu Matu'a zela IV. mendearen inguruan.\nRapa nuiek krisialdi larriak bizi zituzten XVII. eta XVIII. mendeetan. Hori zela-eta, moaiak eraikitzeari utzi eta \"Tangata manu\" (txori-gizona) erritual berria sortu zuten: haren arabera, \"manu tara\" txoriaren lehen arrautza lortzen zuena urte osorako buruzagi bihurtu zen.\nGero, europarrek uhartea bisitatu zuten, tartean James Cook eta Jean-Fran\u00e7ois de La P\u00e9rouse. 1859 eta 1863 artean, esklabistek 2.000 uhartetar harrapatu zituzten. Horrek sazerdoteak galtzea ekarri zuen (eta, haiekin batera, rongo rongo Polinesiako idazkera bakarra ere galdu zen). Europarrek ekarritako gaixotasunek 110 biztanle utzi zituzten 1877an. Geroago, Policarpo Toro txiletar kapitainak eta Tahitiko Salmon anaiek, Dutrou-Bornierrek eta John Branderrek uharte osoko lurrak erosi zituzten, berez ezin salduzkoak baziren ere.\n1888ko ituna.\n1888ko irailaren 9an, Txilek (Policarpo Toro korbeta-kapitainaren bitartez) eta Atamu Tekena rapa nuien erregeak (bere buruzagien kontseiluak lagunduta) Ituna sinatu zuten. Idatziak \"Acuerdo de Voluntade\"s izena zuen, eta gaztelaniaz Txileri subiranotasunaren lagatzeaz hitz egin arren, Rapa Nuiz \"mau te hoa kona\" kontzeptua (euskaraz, \"bertokoen laguna\" edo protektoratua) gehiago azpimarratzen zen. Lau elementu zituen itunak;\nAkordioak Maori herriaren eta Zeelanda Berriaren artean sinatutako Waitangiko Itunaren antzekotasun handia du. Hala ere, Txileko Estatuak sistematikoki bete gabe utzi zuen hitzartutakoa, eta Rapa Nui uhartea Frantziako eta Ingalaterrako konpainia ustiatzaileei errentan eman zien XX. mendearen lehen erdian, bere herrian etengabe urratuz giza eskubideak, bortxaketak eta esklabotza barne. Uharteko indigenek ez zeukaten bidaiatzeko eskubiderik ere.\nIzatez, rapanuitarrek ez zuten herritartasun txiletarra eskuratu 1966 arte, 16.441 Legearen bidez, Pazko Legea deitua, lortu zuten hori.\nGeografia.\nPazko uhartea Txileko kontinentetik 3.526 kilometrora dago, Pitcairn uhartetik 2.075 km-ra mendebalderantz eta Papeete,4.251 kilometrora. Hiruki itxura du: alde batek 16 km ditu, besteak 18 eta oinarriak, 24 kilometroko. Angelu baikotzean sumendi bat dago. Uharteko lekurik altuena 539 metroko Maunga Terevaka da.\nAldean zenbait uhartetxo ditu, hala nola Motu Nui, Motu Iti eta Motu Kaukau (hego-ekialdean), Motu Tautara (ekialdean) eta Motu Marotiri (mendebaldean). Pazko uhartearen herri bakarra eta hiriburua Hanga Roa da.\nDemografia.\nPazko uharteak 5.034 biztanle ditu (rapa nui edo pazkoarrak). Hizkuntza ofizialak gaztelania eta Rapa Nui hizkuntza dira."}
{"id": "63345", "revid": "105290", "url": "https://eu.wikipedia.org/wiki?curid=63345", "title": "Darwin uhartea", "text": "Darwin uhartea Charles Darwinen omenez izendatutako uharea da, Galapagoetan. Uhartediko txikientarikoa da, kilometro koadro bakarrarekin. Ez dauka iristeko leku lehorrik eta bere interes handiena ur-azpian dago. Urtero jende andana gerturatzen da urpekaritza egitera eta bertan dagoen itsas-bizitza ikustera.\nIguanak, itsas-lehoiak, baleak, itsas-dortokak eta izurde ugari bizi dira."}
{"id": "63350", "revid": "119347", "url": "https://eu.wikipedia.org/wiki?curid=63350", "title": "Jacques-Rene Hebert", "text": "Jacques Ren\u00e9 H\u00e9bert (Alen\u00e7on, Orne, 1757ko azaroaren 15a \u2014 Paris, 1794ko martxoaren 24a) Frantziako Iraultzan \"Le P\u00e8re Duchesne\" izeneko egunkaria ezker muturreko editorea izan zen. Bere jarraitzaileek hebertistak izena hartu zuten. Berari \"P\u00e8re Duchesne\" ere deitu zioten, kazeta zela eta.\nBiografia.\nEstreinako urteak.\nAlen\u00e7onen jaioa, aita bitxigilea izan zuen. Gaztea oraindik zelarik, lege-auzi batek familia porrot ekonomikora eraman zuen, eta H\u00e9bert Parisera joan zen. Hor, antzoki batean aurkitu zuen lana, eta aisialdian antzezlanak idazten zituen, nahiz eta inoiz ez ziren taularatu.\nFrantziako Iraultza abian jarrita, 1790ean, arreta bereganatu zuen argitaratzen zuen kazetarengatik. Cordeliers izeneko klubeko kide nabarmendua bilakatu ere egin zen.\n\"P\u00e8re Duchesne\".\nH\u00e9bertek eragin handia lortu zuen, batik bat, 1790etik 1794 arte \"Le P\u00e8re Duchesne\" egunkarian idazten zituen artikuluak zirela medio. Hautsa harrotzen zuten artikulu horietan zorroztasuna erakutsi zuen arren, askotan bortitzak eta mingarriak ziren, sans-culottes zeritzonak erakartzearren.\nHasiera batean (1790-1791), \"Le P\u00e8re Duchesne\" kazetak Louis XVI.aren azpiko monarkia konstituzionala babestu zuen, baita La Fayetteren alde ere egiten zuen. Garai honetako eraso bortitzenak Jean-Sifrein Mauryren kontra (Kleroaren Konstituzio Zibilaren aurkari nagusia) zuzentzen zituen. Nolanahi ere, erregea herrialdea uzten saiatu ondoren, iritziz aldatu zen H\u00e9bert, 1791ko ekainean. Marie Antoinetteri Austriako urdanga deitzen hasi zen, esaterako.\nNabarmendua eta Robespierren aurkako talka.\nH\u00e9bertek parte hartu zuen 1792ko uztailaren 10ean gertatutako matxinadan Parisko Komunako beste kideekin batera. Abenduaren 2an, Komunako prokuratzailearen bigarren ordezkari izendatu zuten.\nKonbentzio Nazionalean girondinoen aurkako eraso bortitzak zirela kausa, 1793ko maiatzaren 24an atxilotu zuten, baina aske gertu zen masen jarrera mehatxagarriaren aurrean. Bere ospea handiagotuz joaten zen bitartean, H\u00e9berten doinuak gora egin zuen, batez ere Maraten heriotzaren ostean, 1793ko uztailean. Pierre Gaspard Chaumetterekin batera, Arrazoiaren gurtza antolatu zuen, Maximilien Robespierrek antolatutako Izaki Gorenaren gurtza deistaren aurka. Arrakastarik gabe Parisko herri mugimendua Robespierreren kontra eraman ondoren, hebertisten atxiloketa etorri zen.\nH\u00e9bert eta jarraitzaile minenak 1794ko martxoaren 24an gillotinatu zituzten."}
{"id": "63351", "revid": "336", "url": "https://eu.wikipedia.org/wiki?curid=63351", "title": "Jacques-Ren\u00e9 H\u00e9bert", "text": ""}
{"id": "63352", "revid": "12467", "url": "https://eu.wikipedia.org/wiki?curid=63352", "title": "Honor\u00e9 Mirabeau", "text": "Honor\u00e9 Gabriel Riquetti, Mirabeauko kontea (1749ko martxoaren 3a - 1791ko apirilaren 2a), Frantziako Iraultzako politikaria izan zen, ahoz nahi idatziz, erretorikarengatik nabarmendua. Iritzi moderatukoa, Erresuma Batuko eredura begira, Frantzian monarkia konstituzionalaren alde egin zuen. Arrakastarik gabe, monarkiarekin ezkutuko negoziazioak burutu zituen erreformari atxikitzeko.\nAitarengandik jaso zuen heziketa zorrotzaren aurrean, bizitza bihurriari ekin zion. Justiziatik ihesean edo espetxean bertan egon ondoren, idazten saiatu zen aurrera ateratzen, estutasun ekonomikoen artean. Estatu Orokorretan, 1789an, nobleziak arbuiatuta, Hirugarren Estatuak aukeratutako diputatua bihurtu zen.\nIraultzaren alde, nahiz eta era moderatuan, biltzar legegileak mugatutako monarkia konstituzionala ezarri nahi zuen, Montesquieuren idazkiaren eta britainiar ereduaren isla. Frantzian horrelako ezaugarrietako erregimena martxan jarri zenean, Mirabeau saiatu zen Biltzar Nazionaleko burua izaten (ganbarako presidentea izatera iritsi zen), eta, aldi berean, Louis XVI.aren aholkularia izaten. Izan ere, erregearengandik ordainketa ederrak jaso zituen. Hala ere, Marie Antoinettek eta gorteko atzerakoiek Mirabeauren egoera higatu zuten.\nHiltzean, monarkia konstituzionalaren aukerak murriztu ziren. Bi hilabete geroago errege-sendia herrialdetik alde egiten saiatutakoan, lehertu egin zuten monarkiaren oinarriek."}
{"id": "63353", "revid": "1150", "url": "https://eu.wikipedia.org/wiki?curid=63353", "title": "Georges Danton", "text": ""}
{"id": "63354", "revid": "535", "url": "https://eu.wikipedia.org/wiki?curid=63354", "title": "H\u00e9bert", "text": ""}
{"id": "63355", "revid": "512", "url": "https://eu.wikipedia.org/wiki?curid=63355", "title": "Lehen Koalizioko Gerra", "text": "Lehen Koalizioko Gerra (1792-1797) Frantzia Iraultzailea geldiarazteko Europako zenbait boterek zuzendutako ahalegin militarra da. Gerra multzo honetan kokatzen da Konbentzioaren Gerra.\nFrantziako Iraultzako Gerren hasiera.\nFrantziako Iraultzak aldaketa handia ekarri zuen Frantziarentzat. Antzinako erregimen absolutisten boterea behera bota zuen. Horren adibide da, besteak beste, Luis XVI erregearen etxe barruko arrastatzea. Azken honek atzerriko hainbat herrialderi laguntza eskatu zion, baina hainbat hilabetetan estatu horiek ez zuten lagundu nahi izan.\nAustria, Prusia, Errusia eta Otomandar Inperioa Europa ekialdeko botere-borroka batzuetan zeuden murgilduta eta ez ziren askorik kezkatu Poloniak (herrialde guzti horien erdian kokatuta zegoenak), Frantziari eta bere ideiei jarraiki, konstituzio berri bat aldarrikatu zuen arte. Horri erantzuteko asmoz, Austria aliantza bat egin nahian ibili zen. Frantzia sumisiopean jarri nahi zuen eta ekialdeko herrialdeak beraien artean borrokan aritzea saihestu.\n1791ko abuztuaren 2an, Prusiako erregeak eta Germaniako Erromatar Inperio Santuko enperadoreak gerrarako interesa agertuko zutela zirudien Pillnitz-eko deklarazioa egin ostean. Hala ere, Pillnitzeko deklarazioa Frantziako iraultzaileak izutzeko eta erregearen alde zeuden frantsesak babesteko diseinatua zegoen, eta ez gerra berri bat hasteko. Izan ere, teorian bederen, deklarazioko testuak zioenarekin ezinezkoa zirudien gerra bat sortzea. 1792ko otsailean sinatu zen Austriaren eta Prusiaren arteko aliantza ofiziala. Aldi berean, beste potentziak Frantziara begira zeuden (lehen aipatu bezala, lurrak hartzeko), baina horrek ez zuen automatikoki gerrarik egongo zenik esan nahi. Frantziara itzuliz, bertako hainbat indar politikok (girondinoak edota brissontinoak) aldez aurretiko neurriak hartu nahi zituzten, gerraren bidez erregea bere kargutik bota eta errepublika deklaratzeko asmoarekin. Monarkiaren aldeko batzuk gerrarako deia babestu zuten, atzerriko armadak Frantziara sartu eta erregea berrezarriko zutenaren esperantzarekin. Apirilaren 20an Frantziako Nazio Biltzarrak gerra deklaratu zion Austriari. Horren ondorioa Lehen Koalizioa izan zen, hasiera batean Austria eta Prusiak osatzen zutena eta geroago Britainia Handia eta Espainia gehitu zitzaizkiona. Lehen Koalizioaren helburua lurraldeak irabaztea zen, Iraultzarekin amaitzea baino.\nGerraren hasiera.\nIraultzaren ondorioz, indar frantziarrek arazoak izan zituzten, ofizial askok ihes egin baitzuten. Frantsesen iparraldeko armadak Lille-n egin zien aurre austriarrei, baina aise garaituak izan ziren. Armada barruan ika-mikak sortu zituen porrot horrek. Dillon generala bere soldaduek lintxatu zuten edota Rochambeau komandanteak bere kargua utzi zuen. Azken hori Ameriketako Estatu Batuen Independentzia Gerrako gizon garrantzitsu batek ordezkatu zuen, Lafayettek hain zuzen ere.\nFrantziak lau armada antolatu zituen defentsarako hesi bat osatzeko. Abuztuaren erdialderako, Koalizioko erdialdeko armadak Frantziaren zati bat inbaditu zuen. Prusiako Brunswick dukeak zuzendu zuen armada. Europa erdialdetik zetozen 80.000 soldadu inguru zituen bere esanetara. Verdun bezalako toki garrantzitsuak hartu zituzten eta Paris itxi zuten. Oposizio gutxi zuen erdialdeko armada horrek eta Parisen beldur handia zabaldu zen, batez ere prusiarrek hiria suntsitu zezaketelako eta hiritarrak hilko zituztenaren ustea zutelako. Brunswickek zin egin zuen sarraskia egingo zuela Frantziako erregea eta bere familia zaurituak edo irainduak baziren. Zoritxarrez, paristarrek jadanik hori egina zuten, erregea giltzapetu baitzuten. Bada, mila hildako inguru egon ziren prusiarren errepresaliagatik.\nHorren ostean, iparraldeko armadak, Dumouriez generalen esanetara orain, Belgika zuen helburu, baina Argonneko borrokan erdialdeko armadari laguntzera joan ziren; atzera bota zituzten. Bertan zen errege prusiarrak agindu zuen eta frantziarren aurkako guduan hasi ziren Valmy herrian 1792ko irailaren 20an. Kasu honetan, frantziarrek irabazi zuten, armada handiagoa eraman baitzuten eta defentsa bikaina antolatu. Hori izan zen Brunswick kapitainak atzera egitea ekarri zuena. Gerra horren ondorioz hein handi batean, errepublika ezarri zen.\nGainontzeko urtean frantziarrek garaipenak eta porrotak izan zituzten, baina iraultzako armadek Niza, Savoia, Renania hartu zituzten eta, Dumouriez generalaren pean, Brusela eta Anberes ere bai. Horrez gain, austriarrak erraz gainditu zituzten Jemappes herrian. Askoren ustez, aipatutako Valmyko gudua izan zen frantziarrentzako inflexio-puntua. Arrakasta guzti horiek zirela eta, iraultzako gobernuak gerrarako hainbat helburu ezarri zituen: \"Muga natural\" deritzogunak ezarri ziren eta herri zapalduak askatzeko deia egin zen. Honen ondorioz, nazioartean alarma handitu egin zen.\n1793.\n1793 hasieran Frantzia beligerantzian kokatu zen, erregea exekutatu zuten eta Britainia Handiari, Espainiari, Errusiari, Germaniako Erromatar Inperio Santuari, Italiako zati handi bati eta Herbeeretako probintziei gerra deklaratu zien, nahiz eta beren mandatarien % 75ak armada utzi zuen. Hamarnaka mila boluntario sutsuren eragina izan zen armada suspertzen lagundu zuena. Hala ere, Germaniako Erromatar Inperio Santuak Frantzia erasotzeko erabakia hartu zuen, frantziarrak askoz gutxiago baitziren. Frederick Saxe-Coburgeko Dukeak gidatu zituen austriarrak. Horri aurre egitearren, Dumouriez ahalik eta azkarren itzuli zen Herbehereetatik borrokatzeko, baina garaitua izan zen. Porrot honen ostean, Dumouriez jakitun zen traizioa leporatuko ziotela, ez baitzen egon herriak gehien behar izan zuenean. Horrez gain, Dumouriezek jadanik\u00a0nahikoa izan zuela sentitzen zuen. Horregatik, bere armadari Parisera itzultzeko eskatu zion. Hauek ezetz esan zioten, baina Dumouriez Lehen Koaliziora gehitu zen. Bere ordezkoa Dampierre generala izan zen, baina gerran hil zen. Hurrengoa, Custine, frantziarrek beraiek gillotinatu zuten. Hainbeste barne arazorekin, ia konturatu gabe Lehen Koalizioko indarrak Frantziako mugetara gerturatzen ari ziren Espainia eta Renaniatik. Gainera, briatiniarrek Toulon okupatu zuten.\nFrantziako gobernuak\u00a0 \"Lev\u00e9e en Masse\" egoera ezarri zuen. Hau da, adinez nagusiko gizonezko guztiak mobilizatu zituzten nazioaren defentsarako. Polemika handia egon zen nazioaren barnean, matxinadaren bat ere bai. Hala ere, eskulan ugari zegoen gerrarako behar zen guztia produzitzeko. Gainera, nola Salbamen Publikorako Batzordeak hala Frantziako gobernuak armada hornitzeko baliabideak eta armada efektiboki zuzentzeko baliabideak zituzten. Gauzak horrela, lehenengo Gerra Totala hasi zen, eta horrekin izua ere bai. Frantziak 500.000 soldadu zituen lau indar nagusitan banaturik. Carnot-i, Salbamen Publikorako Batzordeko nagusietako bati, \"garaipenaren antolatzailea\" deitu zioten, preferentzia eman baitzien iparraldeko erasoei.\nHouchard izena zuen iparraldeko armadaren buru izendatu zutenak. Bere zorigaiztorako, gillotinatua izan zen bere konpromiso maila zalantzan jarri ostean. Garaipena oso motel lortu izana leporatu zioten zehazki. Hurrengo generala Jourdan izan zen. Maubeugeko setioa gainditzea lortu zuen eta Wattignieseko borrokan garaipena lortu zuen 1793ko urrian. Aldi berean, Toulon herria liberatu zuten artilleriako ofizial bati esker. Napoleon Bonaparte zen bere izena. Urte amaierarako, Flandriatik bota zituzten Koaliziokoak eta Alsazia askatu zuten. Beste hitz batzuetan, Frantzia hedatu zen. Armada frantziarrak azkarra, malgua, ongi babestua izateko gaitasuna erakutsi zuen. Modu horretara, azkarrago borrokatu zitekeen.\n1794.\n1794an Frantziak armadak berrantolatu zituen eta hainbat komandante lekualdatu zituen, baina hala eta guztiz ere garaipenak etorri ziren: Tourcoing, Tournai eta Hoogledekoak besteak beste. Saiakera askoren ostean Sambre ibaia zeharkatu ahal izan zuten frantsesek, Austriarrak Fleurus herrian garaitu ondoren, eta ekainaren amaierarako aliatuak Belgikatik eta Herbeeretatik bota zituzten, Anberes eta Brusela berrartu zituztelarik. Horren ondorioz, mendeetan zehar eskualde horretan erroturiko ohitura eta kultura austriarrak moztu zituzten. Indar espainiarrei ere aurre egin zieten eta Kataluniako hainbat lurralde lortu zituzten. Renaniako hainbat eremu ere lortu zituzten eta Genovako zati batzuk frantsesentzako izan ziren. Hori gutxi balitz, Frantziako muga guztiak jadanik salbu zeuden.\nPropaganda patriotikoak etengabeko adorea ematen zien soldadu frantziarrei. Gainera, Frantziak bere etsaiek baino askoz soldadu eta ekipamendu berri gehiago ekoizten zituen (nahiz eta urte horretan 67 general exekutatu). Hala ere, dena ez zen ongi irten frantziarrentzat. Gobernu iraultzaileak ez zuen armada deuseztatzeko adorerik izan eta soldaduei ez zien etxera itzultzeko baimenik eman. Horrek nazioa desegonkortu zuen (ekonomikoki ere arazo batzuk izaten hasi ziren eta hori ere ez zen lagungarri izan, noski). Honen guztiaren aurrean, soluzioa gerra atzerrira eramatea zen. Hau da, Frantzian gudurik ez izatea. Horrela, ez zuten soilik iraultza babestuko, gobernuak laguntzarako behar zuen arrakasta eta dirua ere lor zitzakeen. Hala ere, orokorrean 1794 urte ona izan zen Frantziarentzat. Ekialdean Austria, Prusia eta Errusia eztabaidan hasi ziren Poloniarekin zer egin. Izan ere, Poloniak (nahiz eta azkenerako Lehen Koalizioko hainbat herrialdek konkistatu zuten) hainbat eratara lagundu zuen Frantzia Iraultzailea, Koalizioa desbideratu eta zatituz.\n1795.\nFrantzia ipar-mendebaldeko kostaldeko eremu gehiago hartzeko gai izan izen, eta Herbehereak Bataviako Errepublika bilakatu zituzten, bere estatu satelite bihurtuz (bere flota hartzeaz gain). Prusiaren kasuan, okupatu berri zuen Poloniako eremuarekin asebeteta, errenditu eta akordio batera iritsi zen, beste hainbat naziok egin zuten bezala. Azkenerako, Austria eta Britainia Handia soilik geratu ziren Frantziaren aurkako gerran. 1795 amaieran, Frantziak Direktorioa aldatu zuen eta konstituzio berri bat egin zuten. Zuzendaritza berriak botere exekutiboari (bost zuzendarik osatua) gerraren inguruko eskumen gutxi eman zizkion, eta legislatura horretan zehar hainbat matxinada saiakera deuseztatu behar izan zituen.\u00a0 Zuzendari horiek gerrarako interes handia zuten baina, esan bezala, generalei aginduak emateko zuten boterea oso mugatua zen. Bi frenteetan erasotzeko kanpaina bat antolatu zuten: batetik, Britainia Handia Irlandatik erasotzea eta, bestetik, Austria lurretik. Ekaitz batek oztopatu zuen lehenengoa, eta Austria eta Germaniako Erromatar Inperio Santuaren arteko gerrak bigarrena.\n1796.\n1796 urte hasieran indar frantziarrak sakabanatuak zeuden Italia eta Alemanian. Helburua bi herrialde horien tartean zegoen Austriaren aurka egitea zen, gerran geratzen zen aurkari garrantzitsu bakarra baitzen. Direktorioaren esperantza zen Italiak, Alemaniako territorio batzuen truke, arpilatze batzuk egitea eta eremuak uztea. Alemanian, hain zuzen ere, Jourdan eta Moreau generalak etsai berri baten aurka ari ziren borrokan: Karlos Austria-Teschengoa; 90.000 gizon zituen borrokarako. Frantziarrak desabantailan zeuden eta hornigaiak falta zituzten.\nKarlos Austria-Teschengoaren helburua austriarrak elkartu baino lehen Jourdan eta Moreau banatzea zen. Abuztu amaieran garaitu zuen lehenengo Ambergen Karlosek Jourdan eta irail hasieran W\u00fczbergen. Horren aurrean, Frantziak armistizio bat akordatu behar izan zuen (Rodanoraino egin behar izan zuten atzera). Moreauk bide bera jarraitzea erabaki zuen. Aldi berean, Napoleon Bonapartek Italiako frontearen giltzak hartu zituen eta borrokaz borroka aurrera egiten hasi zen, aurre egiten zieten edozein garaituz.\n1797.\n1797 urterako, Napoleonek Italia iparraldea kontrolatzen zuen eta Austriako hiriburu den Vienatik ahalik eta gertuen borrokatu zuen, austriarrak akordio batera iristera behartzeko. Bitartean, Alemanian (Karlos Austria-Teschengoa gabe, Napoleoni aurre egitera bidali baitzuten), austriarrak egotziak izan ziren Napoleonek hegoaldean oraindik bakea sinatzera behartu baino lehen. Campo Formioko Itunarekin izan zen hori. Horri Lehen Koalizioa bertan behera geratzea gehitu behar zaio, Britainia Handiak baino ez baitzuen jarraitu borrokan. Horren ostean, Napoelon Europako generalik famatuena bilakatu zen.\nCampo Formioko Ituna.\nCampo Formioko Ituna 1797ko urriaren 17an (Vendimiarioko 26. egunean, Frantziako Errepublikako VI. urtean) sinatu zuten Napoleon Bonapartek eta Johann Ludwig von Cobenzl kondeak Frantzia eta Austriaren ordezkari gisa, hurrenez hurren. Itun honek, Lehen Koalizioaren amaiera markatu zuen, Napoleonen Italiako kanpainen garaile gisa eta Frantziako gerra iraultzaileen lehen atalaren amaiera.\n\u201cBake irmo eta bortxaezina\u201dren ohiko klausulez harago, hitzarmenak austriar lurraldeen kopuru jakin bat Frantziaren esku utzi zuen. Eskuratutako lurren artean, Austriako Herbehereak (gaur egun Belgika eta Luxenburgori dagozkienak) eta Mediterraneoko zenbait uharte (Korfu, eta itsaso Adriatikoan Veneziako beste uharte batzuk) zeuden. Venezia eta haren lurraldeak, bi estatuen artean banatuak izan ziren. Venezia bera, ordea, Istria eta Dalmazia bezala, Austriako enperadoreari emanak izan ziren. Austriak Zisalpetar Errepublika eta sortu berri zen Liguriako Errepublika onartu zituen, Genovako lurraldeetatik herrialde independente bezala eratua. Frantziako Lehen Errepublikako estatu sateliteak ziren.\nItunak klausula sekretuak bazituen ere, beste lurralde batzuk banatzen zituztenak, eta Frantziako mugak Rhin, Nette eta Rur edo Roer ibaieraino zabaltzea ere adosten zuen. Rhin, Mosa eta Moselako ibaietan zehar frantziarren nabigazioa bermatzen zen. Frantziako Errepublika bere muga naturaletaraino hedatu zen, eta Italian, hauetatik haratago.\nItuna bost hilabeteko negoziazioen ondoren adostu eta sinatu zen. Funtsean, 1797ko apirilean Leobengo Bakean adostu zena zen, baina negoziazioek, bi aldeetatik bira bat eman zuten, zenbait arrazoirengatik. Negoziaketa garaian, 18aren estatu kolpea gertatu zen. Hau aitzakia bezala erabili zen monarkikoak atxilotu eta deportatzeko eta direktorioaren arazketa moderatu bat egiteko.\nFelix Markham, Napoleonen biografoak honako hau idatzi zuen: \"Veneziaren banaketa ez zen soilik bakearen ezarpenari buruzko orban moral bat izan, Austriari Italian hondartza-buru bat utzi zion, beste gerra batera soilik eraman zezakeena\". Izan ere, Campo Formioko bakea, Europako mapa birmarraztu zuen arren eta Napoleonen ospean urrats handia izan zen arren, atzerapen bat baino ez zen izan. Laster lehertu zen Bigarren Koalizioaren gerra.\nCampo Formio Italiako udalerri bat da, gaur egun Campofornido izenez ezagutua. Herria Udine hiriaren mendebaldean dago kokatua. Ituna herriko ostatu batean sinatu zen."}
{"id": "63357", "revid": "512", "url": "https://eu.wikipedia.org/wiki?curid=63357", "title": "Bigarren Koalizioko Gerra", "text": "Bigarren Koalizioa (1799-1802) Frantzia Iraultzailea geldiarazteko bigarren aldiz Europako zenbait boterek burututako ahalegin militarrari ematen zaion izena.\nNapoleon Bonaparte Egiptoko espedizioaren buruan zegoen bitartean, Frantziako aurkariek aliantza berria prestatu zuten haren aurreko konkistak desegiteko. Austriak eta Errusiak armada berriak bildu zituzten Alemaniako eta Italiako kanpainetarako.\nLehenengo ekintza militarra Napolik burutu zuen 1798an, Erroma hartu baitzuen urriaren 28an. Hala ere, urtea amaitu aurretik bere mendetik at geratu zen berriro. Iparraldeagoan, Po ibaiaren aldean, Errusiak Moreau buru zuen armada frantziarra garaitu zuen, Alpeetara eta Genova aldera mugiaraziz. Dena den, Errusia Helvetiar Errepublikara (Suitza) iritsi zenean, Andre Massenak menderatu zituen.\nAlemanian, Austriako armadek Jean-Baptiste Jourdan buru zuten frantziarrak \"Rhin\"en atzealdera mugiarazi zituzten. Suitzan ere garaipenak eskuratu zituzten austriarrek.\nEgiptotik itzuli ostean, Napoleonek Frantziaren gaineko kontrola bereganatu zuen estatu-kolpe baten bidez. Frantziako armadak berrantolatu zituzten eta hurrengo urterako kanpainak berak zuzendu zituen. 1800en, Italiako armada Napoleonen bizkar gainean geratuta, Michael Melas jenerala buru zuen armada austriarraren kontra Marengo bataila garaitu zuen.\nAlemanian, Moreau frantziar jeneralak Johann artxidukea gailendu zuen Hohenlinden batailan. Hortaz, Austriak Lun\u00e9villeko Ituna sinatu behar izan zuen, Frantziak Rhineraino lurraldeak menperatuko zituela eta Italiako eta Herbehereetako errepublikak sortu zirela onartuz. Amiensko Itunaren bidez, Frantziak eta Britainia Handiak Iraultzako Gerren eta Napoleondar Gerren arteko bakea adostu zuten."}
{"id": "63358", "revid": "15795", "url": "https://eu.wikipedia.org/wiki?curid=63358", "title": "Lehenengo Koalizioa", "text": ""}
{"id": "63360", "revid": "448", "url": "https://eu.wikipedia.org/wiki?curid=63360", "title": "Chihiroren bidaia", "text": " Japonia anime film bat da, Hayao Miyazaki autore ezagunak idatzia eta zuzendua, Ghibli Estudioarekin.\nFilmak hainbat sari jaso zituen, hala nola marrazki bizidunetako film onenaren Oscar Saria edota 2002ko Berlingo Zinema Jaialdiko Urrezko Hartza.\nIstorioa.\nChihiro 10 urteko neska da, eta bere gurasoek -Akio eta Yugo- etxez aldatu behar dutela esaten diotenean, asko nahigabetzen da. Abiatzean, Chihirok bere lagunek oparitu dioten lore-sorta besarkatzen du, berarekin oroitzapen guztiak eramango balitu lez.\nEtxe berrirako bidean galdu egiten dira eta tunel misteriotsu bat aurkitzen dute, eta jakinguraz beterik, barnera doaz, jakin barik jainkoentzako opor toki batean sartu direla, nolabait espirituen mundu mitologiko japoniarra (Shinto tradiziotik hartua). Familia txikia itxuraz abandonaturiko herri baten kalean sartzen da, jatetxez betea, eta aitak bazkaltzeko leku on bat topatzen du. Chihiro kanpoan gelditzen da, zalantzakor, bere gurasoak urde batzuen moduan jaten ikusten dituela. Eta, egitez, txerri bihurtzen dira!\nChihiro ikusezin bihurtzen hasten denean bere itomena larritu egiten da, baina orduan Haku izeneko mutiko misteriotsu batek kontsolatu egiten du eta jateko zerbait ematen dio berriz ikuskor bihur dadin. Haku jauregian bizi da, baina ez bere borondatez. Yubabaren espiritu jauregian barna jagoten du Chihiro, eta arriskurik gabe irauteko biderik onena bainuetxean lana bilatzea dela ohartarazten dio. Bainuetxe erraldoi hau jainkoek euren hezur nekatuak atsedentzeko darabilte.\nChihirok Hakuren aholkua jarraitzen du, eta eskailera batzuetan behera eginez, galdara gelarantz abiatzen da, Kamaji izeneko sei besoko gizon bati lan eskean. Honek gutxietsi egiten du neskatoa, harik eta espiritu ikatz-garraiatzaile bat (\"Totoro auzokidea\" filmeko zantzua) ikatz-koxkor handiegi baten azpian trabatzen den arte. Chihirok espirituaren tokia hartzen du eta Kamajiri janaria dakarkio. Kamaji neska gogoko izaten hasten da, eta bainuetxean lana lortzen laguntzen dio.\nLin izeneko emakume gazte batek jauregi erraldoian oharkabean ibiltzen laguntzen dio, lankide bat janariarekin distraituz, Chihiro igogailu batean errefau-espiritu lodi baina on batekin sartzen den bitartean.\nYubabaren atikorantz bultzatua, Chihirok emakume arranditsu baina izugarria ezagutzen du (\"Alizia Mirarien Herrialdean\" obrako Dukesa Itsusiaren erreminizentzia), zeinak ume berdinki izugarria (eta erraldoia) itsuki maite duen. Chihirok setati eta hisiaka eskatzen dio lana, eta azkenean Yubabak onartu egiten du, Chihirok bere izena ematearen baldintzarekin (\"Itsasneska Txikia\" filmean Ursula sorginak Arielen ahotsa eskatzen duenean bezala). Yubaba literalki Chihiroren izenaren jabe egiten da, kontratuko karaktere txinatarrak bere eskuetan hartuz eta Chihirori bere bi karaktereko izenetik bat utziz, \"Sen\" ahoskatzen dena. Izenaren jabe egiteak pertsona horrekiko boterea ematen dio Yubabari, eta bainuetxean betirako egotera behartzen du.\nLanean ari dela, Chihirok Aurpegi Gabea izeneko espiritu bati sartzen uzten dio, eta honek, eskerrak emateko, bere lanetako batean laguntzen dio. Halere, zoratu egiten da eta bainuetxeko langileak urrearekin engainatzen ditu, segituan irensteko. Bitartean Haku, dragoi baten forma harturik, paperezko objektu hegalari batzuek jarraitu eta erasotzen dute. Larriki zauritzen dute baina Yubabaren etxerainoko bidea egitea lortzen du. Senek jarraitu egiten du, paper hegalari horietako bat bizkarrean atxiki zaiola konturatu gabe.\nYubabaren ume erraldoiarekin topatzen da eta honek berarekin jolastu nahi du, baina beragandik aldentzea lortzen du eta Haku aurkitzen du, egiatan mindurik. Bere bizkarreko paperezko objektua Zeniba bihurtzen da, Yubabaren bikia, Haku jarraitzen ari zena, zigilu bat ostua ziolako. Zenibak ume erraldoia sagu baten antzeko izaki bihurtzen du, zarata gehiegi egiten duelako. Hakuk Zenibaren paperezko txotxongiloa bitan mozten du buztanarekin, Zenibaren irudia apurtuz. Orduan Haku zulo batetik erortzen da Sen berarekin eramanez, eta Kamajiren gelan bukatzen dute, arriskuz kanpo.\nSenek Hakurekin tratatzea eta Zenibari ostutako zigilua egoztea lortzen du. Zenibari zigilua bueltatzea erabakitzen du, eta Aurpegi Gabearekin eta ume-saguarekin abiatzen da bere etxerantz. Yubaba asko haserretzen da bere umea falta dela ikustean, baina Hakuk akordio batera iristea lortzen du: berak umea bueltan ekarriko du eta Yubabak ordainetan Senen gurasoak askatu beharko ditu.\nHakuk (dragoi eran) Zenibaren etxean aurkitzen du Sen, eta biek batera bainuetxera egiten dute hegan. Bidean, Senek Haku erreka-espiritu bat dela gogoratzen du eta bere benetako izena diotso. Honek Haku Yubabagandik askatzen du. Bainuetxean, Senek azken froga bat burutu behar du bere gurasoak askatzeko: urde talde batean ezagutu behar ditu. Zuzen erantzuten du bere gurasoak han ez daudela esanez, eta ondorioz bera eta bere gurasoak aske dira hilkorren mundura itzultzeko.\nGaiak.\nMiyazakiren pertsonaiek ezaugarri baikorrak eta ezkorrak dituzte egoera ezberdinetan.\nBatzuen aburuz, filma haurtzarotik nagusitasunerako bilakaeraren alegoria bat da, eta bilakaera honetan norberaren natura galtzearen arriskuarena. Norbaitek bere izena galduz gero mundu batean galduta aurkitzearen gaia, Michael Ende autorearen \"Istorio Amaigabea\" obrako oihartzuna da, baina benetako izenek sarritan dute botere magikoa ipuin herrikoietan (adibidez Rumpelstiltskin-en). Era berean, Chihiro eta Haku Yubabaren menpean egongo dira euren izenak, eta kontsekuenteki euren nortasunak ahazten badituzte.\nPertsonaia nagusia ume zakar, mainatu eta japoniar oso modernotzat ere har daiteke, japoniar kultura eta gizalege tradizionalagoekin haztera behartua. Miyazakik berak esan du filmean Japonia zaharrago baten nostalgia elementua ageri dela.\nBeste ikuspuntu batek dio filmak zikoizkeriaren prebentzioa gomendatzen duela: Aurpegi Gabeak jandako pertsonek eskaintzen zitzaien urrea besterik ez zuten nahi. Halaber, heroiaren bidaiarekin alderatuz, Yubabaren etxe aberatsak eta urrearekiko interesak \"proben bidea\" osotzen dute, eta Zenibaren landetxeak eta amama-jokabideak bere bilaketako \"bedeinkapena\" lortzen laguntzen diote Chihirori. Gainera, Chihiroren gurasoen bilakaera groteskoa giza zekenkeriaren edo gularen beste errepresentazio bat da.\nFilmeko beste gai bat ingurumen-kontzientzia da. Honen adibide bat erreka-espirituaren eraldaketa dramatiko eta ederra da, izan ere, gizakiok beragan jaurtitako zarama desagertzean gertatzen da; edota Haku etxera itzuli ezin deneko arrazoia Kohaku errekaren gainean apartamentuak eraiki direla izatea, bera erreka honetako espiritua baitzen."}
{"id": "63362", "revid": "56334", "url": "https://eu.wikipedia.org/wiki?curid=63362", "title": "Roberto Bola\u00f1o", "text": "Roberto Bola\u00f1o \u00c1valos (Santiago de Chile, 1953ko apirilaren 28a - Barcelona, 2003ko uztailaren 15a) idazle eta poeta txiletarra izan zen.\nHamahiru urte zituela, Mexikora joan zen bizitzera familiarekin, baina 7 urte geroago jaioterrira itzuli zen, gaztea zela, Salvador Allenderen gobernuaren alde egiteko. Pinocheten kolpeak, hala ere, Mexikora itzularazi zuen.\nOrduan, literatura arloan, \"infrarrealismo\" delakoa hasi zuen garatzen beste batzuekin batera.\nAzken urteak Katalunian igaro zituen, eta bertan hil zen gibeleko gaixotasun batek jota, \"2666\" eleberria amaitu barik utziz. Lan honekin, hain zuzen ere, hil ondorengo sariak jaso zituen. Halaber, antzerkira egokitu dute lan mardula."}
{"id": "63363", "revid": "201", "url": "https://eu.wikipedia.org/wiki?curid=63363", "title": "Santiago de Chile", "text": ""}
{"id": "63364", "revid": "336", "url": "https://eu.wikipedia.org/wiki?curid=63364", "title": "Kartismo", "text": "Kartismoa (\"chartism\" ingelesez) erreforma politiko eta soziala helburu zuen Erresuma Batuko langile mugimendua izan zen.\nBritainia Handian antolaturiko langile taldeak borroka politikora bideratu ziren, herritar guztientzako eskubide berdinak lortu ahal izateko. 1838 eta 1848 bitartean iritsi zen, eta beraren helburu nagusia langileen eskubide politikoak lortzea zen.\n1838an, Londresko Langile Elkarteak Herriaren Gutuna (\"People\u00b4s Charter\") egin zuen; bertan, besteak beste, eskaerak hurrengoak ziren:\nParlamentuari eginiko lehenengo eskaria, Gutunaren funtsezko eskariak jasotzen zituena, 1839an aurkeztu zen, milioi bat sinadura baino gehiagoren babesarekin. Erresuma Batuko Legebiltzarrak hirutan ukatu zituen Kartako eskariak eta gobernuak zapaldu egin zituen grebak eta kartismoaren barruko sektorerik erradikalenen altxatzeko ahaleginak.\nMugimendu kartista bere helburuak lortu gabe ahuldu zen, baina mugimendu horren ondorioz, Britainia Handiko estatuak lan-erlazioak arautzeari ekin behar izan zion: Elkarteen Lege hobea promulgatu eta emakumeen eta umeen lanaldia 10 ordura mugatzeko legedia aplikatu zen.\nBien bitartean, 1848an, langile frantsesek gizonezkoen sufragio unibertsala konkistatu zuten.\nAurrekariak.\nEkonomikoki, egoera konplexua zen: uzta asko zapuztu ziren, prezio igoen garai bat ekarriz; gainera, fabriketako industriak ere krisia zegoen. Ingalaterran, langile mugimenduak inon baino indar handiagoa zuen; nahiz eta langile-erakundeak onartuak ez izan, ez zeuden debekatuta. \"Trade Union\" langile erakundeek garrantzia handia zuten 1838ko \"General Labour\" Batasunaren sorreraren ondoren. Hainbat aurrekari ere izan ziren nekazal industrian:\nMugimendua sortarazi zuten legeen artean garrantzitsuenak honako hauek dira:\nKartismoa gehien bultzatu zuen erakundea, Londresko Langile Erakundea izan zen (LWMA), 1836an Herny Hetherington, William Lovett eta James Watsonek sortua. Kartismoak Parlamentuko diputatu erradikal batzuen laguntza jaso zuen.\nGarapena.\nLehen bolada.\nKartismoaren defendatzaileek pentsatzen zuten langileek botere politikoa lortzen zutenean, bere klase-interesetarako legeak egoki litzaketela. 1837Ko otsailaren 28an, William Lovett-ek (1831n sufragio unibertsala eskatu zuena, langileek herrialdeko produkzioan parte hartzen bazuten, politikan ere parte hartu beharko luketeela argudiatuz) \"People's Charter\"reko 6 puntuak idazten ditu LWMAren partez. Honen bitartez, Birminghameko Batasun Politikoan zeukan presentzia berreskuratzen du.\n1838ko maiatzean, Eskari Nazionala aurkezten da eta Birmingham eta Glasgowen mitin bat antolatzen da jendea mugimedura batzeko. 1839Ko urtarrilean LWMAek eskutitz bat idazten du eta otsaileak Lehen Hitzarmen Kartista ospatzen da Londresen eta Birminghamen. 1839ko ekainean, Thomas Attwood diputatuak, 1.200.000 sinadura aurkeztu zituen parlamentuan, baina eskaria ez zen onartua izan.\nOrduan, mugimenduaren buruen arteko banaketa bat sortu zen:\nBigarren bolada.\nBigarren eskariak, Galeseko meatzarien arteko mobilizazio handiarekin kontatzen du, greba orokorraren aurrekaritzat hartu daitekena eta Manchesterreko Liga. Manchesterreko Liga, merkatari erakunde bat da, burges txiki eta manufakturatzailez osatua, protekzionismoaren kontra eta librekanbismoaren alde azaltzen direnak. Momentu horretan Manchesterreko Ligaren eta kartisten interesak berdinak ziren, ondorioz, kartismoa mugimendu interklasista bat izatera igarotzen da. 1842an, lehengo 6 puntuez gain, orden sozialeko beste eskari batzuk barneratzen ditu.\nMomentu hauetan, William Lovettek \"National Association of the United Kingdom for Promoting the Political and Social Improvement of the People\" taldea sortzen du.\n1840ko ekainaren 20ean Manchesterren, \"National Carter Association\" sortzen da, inguruko antolatzaileak biltzeko. 1841eko abuztuan bigarren eskaria prestatzen hasten dira, gobern berriaren erreakzioa ikusteko. 1842n Kartisten Hitzarmen berri bat antolatu zen Londresen eta maiatzaren 4an Bigarren Eskutitza aurkezten da Parlamentuan, 3 milioi sinadura baino gehiagorekin; ez da onartzen.\nHonek greba orokorra piztea eragiten du Lancashire, Sraffordshire eta Ingalaterra eta Eskoziako iparraldeko beste toki batzuetan, gehienbat ehungintza sektorean. Gainera, beste errebuelta txikiago batzuk ere egon ziren haziaren prezioa zela eta. Kartismoko lider ugari atxilotuak izan ziren eta hoietatik asko herbesteratuak.\nEkonomiaren hobekuntza txiki baten eta lagileen soldaten igoera txiki baten eraginez, mugimendu kartista ia erabat desagertzen da hirugarren boladara arte.\nHirugarren bolada.\n1848ko iraultza liberalen ondorioz, Europako monarkien amaiera iristen da, eta horrekin batera iraultza-giro bat sortzen da. Herriak konpetentzia politikoa, gizonezkoen sufragio unibertsala eta eskubide sozialak nahi zituen. Urte horretan, Marxek Manifestu Komunista argitaratzen du, baina urte batzuk beranduago hartuko du garrantzia. Bien bitartean, 1847an, O'Connor Parlamentuko kide hautatzen dute Ingalaterran.\nMartxoaren 22an \"People's Charter Union\" sortzen dute James Watson, Henry Hetherington eta Richard Moorek. Kartistak apirilean biltzen dira eta hilabete horretako 10ean Hirugarren Eskaria aurkezten dute Parlamentuan, Kenningtonen emandako mitin baten ondoren. Kartistek 5,5 milioi sinadura bildu zituztela esan zuten, baina parlamentuak 1.975.496 zenbatzen ditu soilik, faltsifikazio batzuk baitzeuden. Gatazka eta altxamenduak Londres eta Irlandan zehar zabaltzen dira. Manifestatzen ari ziren pertsona asko atxilotuak eta herbesteratuak izan ziren. Hala ere, kartistek lan-ordu kopurua jaistea lortzen dute 10 ordutara ehungintza sektoreko fabriketan.\n1848ko eskutitzari uko egiten zaionean eta apirileko errebueltak porrot egitean, mugimenduaren garrantzia asko txikitzen da, konkatzeko zuen ahalmen masiboa galtzen du eta hainbat liderren heriotzarekin topatzen da. Orduan, mugimendua erdiko klaseengana gerturatzen saiatzen da \"Moderate National Charter League\" sortuz. \"National Land Company\" banatu egiten da eta hitzarmen kartista posizio sozialistagoetara gerturatzen da.\n1851n \"The Northem Star\" egunkaria itxi egiten da eta 1858an azkeneko hitzarmen kartista ospatzen da.\nOndorioak.\nMugimenduak porrot egin zuen azkenerako, baina ez zen guztizko porrota izan ondorengo faktore hauengatik:\nFergus O\u00b4Connor buru zuen sektore erradikal kartistaren aldarria.\nSufragio unibertsalak garagardoa, ogia eta okela ekarriko dizkigu. Sufragio unibertsalari esker zoriontasun unibertsala lortuko dugu; zoriontasun unibertsala izango da, edo gure tiranoek ere, gure zapaltzaileek, hain denbora luzean jasan dugun premia gorria jasango dute. Benetan, ez dago sablearen moduko arrazoirik, eta fusilari ezin zaio erantzun (...) Herria gogotsu eta prest dago, armatu eta altzairuaren bertuteak probatzera doa.\nFergus O\u00b4Connor buru zuen sektore erradikal kartistaren aldarria, Londres, 1839ko otsaila"}
{"id": "63365", "revid": "535", "url": "https://eu.wikipedia.org/wiki?curid=63365", "title": "Kartismoa", "text": ""}
{"id": "63366", "revid": "105290", "url": "https://eu.wikipedia.org/wiki?curid=63366", "title": "Maraj\u00f3", "text": "Maraj\u00f3 Amazonas ibaiaren ahoan kokaturiko uhartea da, Brasilgo Par\u00e1 estatuan. Uharteak 40.100 km\u00b2 azalera du (gertuko uharteekin batera 49.602 km\u00b2) eta 200.000 biztanle inguru.\nMaraj\u00f3 uhartea munduko uharte ur gaziz eta ur gezaz inguraturik handiena da. Bel\u00e9m hiria Amazonas ibaiaren bokalearen hegoaldean dago, uhartearen aurrean.\nSir Walter Raleighek idatzi zuen XVI. mendean bertokoek \"Marinatambal\" zioela uharteari. Kolonia garaietan \"Ilha Grande de Joannes\" (euskaraz Joannesen uharte handia) izena zuen.\n2002 urtean, 2419. Legegintzako Dekretuak \"Territ\u00f3rio Federal do Maraj\u00f3\" (euskaraz Maraj\u00f3ko Lurralde Federala) sortzea adostu zuen. Dekretuaren arabera Afu\u00e1, Anaj\u00e1s, Bagre, Breves, Cachoeira do Arari, Chaves, Curralinho, Gurup\u00e1, Melga\u00e7o, Muan\u00e1, Ponta de Pedras, Portel, Salvaterra, Santa Cruz do Arari, S\u00e3o Sebasti\u00e3o da Boa Vista y Soure udalek osatuko lukete \"Territ\u00f3rio Federal\" berria."}
{"id": "63368", "revid": "105290", "url": "https://eu.wikipedia.org/wiki?curid=63368", "title": "Chiloeko uharte handia", "text": "Chilo\u00e9ko uharte handia (gaztelaniaz: \"Isla Grande de Chilo\u00e9\"), batzuetan Chilo\u00e9ko uhartea (gaztelaniaz: \"Isla de Chilo\u00e9\"), Txileko kostaldean dagoen uhartea da, Ozeano Barean. Uhartea Txileko hegoaldean kokatzen da, Los Lagos eskualdean, eta Chilo\u00e9 uhartediaren uharte nagusia da.\nGeografia.\nChilo\u00e9 uharte handia (8.394 km\u00b2), Txileko bigarren uharterik handiena da, Suaren Lurraldeko uharte handiaren ondoren.\nUharteak Chacao itsasartea iparraldean; Ancudeko golkoa eta Corcovadoko golkoa ekialdean; Ozeano Barea mendebaldean eta Chonos uhartedia hegoaldean ditu. Uharteak 190 km luzera eta 55-65 km zabalera ditu.\nHiriburua Castro uhartearen ekialdean kokatzen da; Ancud herria iparraldean du eta ekialdean badaude beste herrixka batzuk ere, adibidez Quell\u00f3n, Dalcahue edo Chonchi.\nPatata.\nAdituen eta ADN ikerketeen arabera, munduan hedatuena den patata barietatea (\"Solanum tuberosum tuberosum\") bertokoa da. \nHistoria.\nChilo\u00e9ko lehendabiziko biztanle ezagunak chonos nomadak ziren. Gero huillitxeek (maputxe familiakoak) kontinentetik etorri eta uhartea okupatu zuten.\n1567an espainiarrek uhartearen jabetza aldarrikatu zuten eta kokalekuak sortu zituzten (Castro 1567an, Ancud 1768an), Martin Ruiz de Gamboa bizkaitarraren agindupean.\n1784 Chilo\u00e9 uhartea Peruko azpierregeordetzaren dependentzia bihurtu zen.\nKontinentea ez bezala, Chilo\u00e9 ez zen \"Patria Vieja\" (Aberri Zaharra)ren zati bat. 1817ko abenduan espainiar loialistek Txileko armadaren erasoa gelditu zuten. Txiletarrek ez zuten lortu loialisteen erresistentzia apurtu 1826ko urtarrilaren 15era arte (eta Espainiak ez zuen aintzat hartu 1844 arte).\nEspainiako azken gobernadore militarrak honako hauek ziren:\nCharles Darwinek Chilo\u00e9 bisitatu zuen 1834 eta1835 udetan.\nTxile eta Argentina Patagonia kolonizatu zutenean, txiloetar asko hara joan ziren lan egitera.\nDemografia.\nEskualdeko hamar udalerrien biztanleria, 2002ko erroldaren arabera, 154.775koa zen. Chilo\u00e9ko biztanle Chilo\u00e9tar (gaztelaniaz \"Chilotes\") dira."}
{"id": "63369", "revid": "15795", "url": "https://eu.wikipedia.org/wiki?curid=63369", "title": "Negutegi-efektua", "text": ""}
{"id": "63370", "revid": "15795", "url": "https://eu.wikipedia.org/wiki?curid=63370", "title": "Negutegi efektua", "text": ""}
{"id": "63371", "revid": "59723", "url": "https://eu.wikipedia.org/wiki?curid=63371", "title": "Trinidad", "text": "Trinidad Karibe itsasoan dagoen uhartea da, Trinidad eta Tobago eta Antilla Txikien handiena. Trinidad Venezuelako ekialdeko kostaldetik hamar kilometrora dago. Uharteko eta herrialdeko hiriburua, Port-of-Spain, ipar-ekialdean dago eta bigarren hiri nagusia, San Fernando, hego-mendebaldean.\nHistoria.\nKristobal Kolonek 1498ko uztailaren 31n bere hirugarren bidaian aurkitu zuen Trinidad. 1530ean Espainiak, Antonio Sede\u00f1o buruzagi zela, uhartea okupatu eta Trinidadeko probintzia sortu zuen, baina bertokoen jarrera bortitzaren eraginez, bi urte geroago utzi zuen.\nGero espainiarrak itzuli ziren, 1596an Trinidad Guyanako probintzian administratu zuten eta 1777an Venezuelari lotu zioten. 1797, Erresuma Batuak uhartea konkistatu zuen, 1640an Herbehereek eta 1677an Frantziak kale egin ondoren.\n1802ko Amienseko Itunaren arabera, Espainiak britainiarren jabetza onartu zuen.\nGeografia.\nTrinidad Trinidad eta Tobagoko 23 uharteetatik handiena da eta biztanle gehien dituena: 4.769 km\u00b2-ko azalera du eta 10\u00ba3' I 60\u00ba55' M eta 10\u00ba50' I 61\u00ba55' M koordenatuen artean dago."}
{"id": "63372", "revid": "119347", "url": "https://eu.wikipedia.org/wiki?curid=63372", "title": "Erkametz", "text": "Erkametza (\"Quercus faginea\") \"Quercus\" generoko zuhaitz espezie bat da, mendebaldeko Mediterraneo aldean hazten dena. Oro har, klima mediterraneoa dagoen lekuetan hazten da.\nErdi mailako garaiera du, gehienez 20 metro garaierakoa. Hosto-erorkor zimelkorrak ditu, berde ilunak goitik eta gris antzekoak azpitik. 4-10 zentimetro luze eta 1,2-4 zentimetro zabal dira.\nApirila eta maiatza artean loratzen da. Bere fruituak, ezkurrak, iraila eta urria artean heltzen eta erortzen dira.\nEzaugarriak.\n20 metrorainoko zuhaitza da, adakera zabalekoa eta esferikoa edo elipsoidala. Baldintza desfaboragarrietan zuhaixka modura hazten da. Enbor zuzena dute, azal gris-arrearekin, ez oso lodia, zimurtsua, ezkatatsua eta zartatua ale zaharretan. Adar gazteak tomentoso edo glabreszenteak. Ernamuinak 2-5 milimetrokoak, konikoak, zorrotzak eta ezkatadunak (hasieran ezkata pubeszenteak).\nHostoak.\nErkametzaren hostoak 3-15 x 1,5-9 zentimetrokoak dira, martzeszenteak, subkoriazeoak eta forma obobatukoak. Ertz horzduna edo lobulatua dute, lobulu edo hortzak ia oinarriraino iristen direlarik. Glabroak edo glabreszenteak eta berde ilunak dira gainaldean eta ile motz gutxi batzuk dituzte azpialdean, izar formakoak eta 125-155 mikrakoak. 6-12 pare nerbio sekundario dituzte eta 5-20 milimetroko peziolo tomentoso eta subzilindrikoa.\nLoreak.\nErkametzak amentu motako infloreszentziak ditu, haizearen bidezko polinizaziora (anemofiliara) moldaturik daudenak. Zuhaixka monoikoa da, hau da, ale berdinak sexu bietako loreak ditu, ez oso deigarriak.\nLore arrak 2-7,5 zentimetroko amentuak ditu, horixkak, dilindariak eta errakis latz eta glabreszentea. Horien periantoak 6 lobulu oso ditu, zorrotzak eta ziliatuak direnak.\nAldiz, lore emeek pedunkulu motza dute eta 6 lobulu motzeko periantoa. Hauen estiloa motza da, tentea, eta espatula formako estigma erreflexuak ditu.\nFruituak.\nErkametzaren fruitua, ezkurra, akenio motakoa da. Karloak (txapelak)7-18 x 9-20 mm neurtzen ditu eta ezkata obatu-triangeluarrez estanita dago. Ezkata hauek elkarren artean oso estuturik daude eta mutur motzagoa dute, tomentosoak dira eta ezkurraren bi heren estaltzen dituzte.\nBanaketa.\nEskualde mediterraneoan aurkitzen da, Iberiar penintsulatik Italiaraino, uharteak barne. Afrika Iparraldean ere ageri da. Euskal Herrian, mediterranear isurialdean izaten da: Araban eta Nafarroa Garaian.\nEkologia.\nEguteran dauden basoetan hazten da, barne-haranetako zonalde baxuetan eta ondo drainatutako hegal karetsuetan, 500-1.500 metroko altituderaino. Argitasun ugari gustuko du, baina itzala ere ondo jasaten du. Tenperatura epelak behar ditu, baina tenperatura aldaketa handiak ere ondo jasan ditzake. Lur lehor eta basikoak behar ditu, pH 5,5-8 bitartekoak, eta nitrogenoan txiroak.\nFenologia.\nMartxotik maiatzera loratzen da, eta fruituak iraila eta urria bitartean heltzen dira.\nErabilerak.\nZezidioak nahiko preziatuak dira, duten tanino kontzentrazio altua dela eta. Erkametzaren ezkurrak abeltzaintzan erabiltzen dira, artearenak baino lehenago heltzen baitira. Azkenik, erkametzaren zura egokia da eraikuntzarako habeak egiteko, bai eta egurrikatza egiteko ere.\nEspezieen arteko elkarrekintzak.\nErkametzak askotan izaten ditu zezidio izeneko egiturak, intxaur baten tamainakoak eta kolore marroikoak, maiz fruituarekin nahas daitezkeenak. Barrualde hanpatu eta kortxoztatua dute eta cynipedoen familiako intsektuen ziztadagatik sortzen dira. \"Cynips\" generoko liztor horiek kimu gazteetan arrautzak ziztatzen dituzte, babestuta uzteko."}
{"id": "63373", "revid": "640924", "url": "https://eu.wikipedia.org/wiki?curid=63373", "title": "Quercus faginea", "text": ""}
{"id": "63374", "revid": "640925", "url": "https://eu.wikipedia.org/wiki?curid=63374", "title": "Erkamezti", "text": ""}
{"id": "63375", "revid": "2241", "url": "https://eu.wikipedia.org/wiki?curid=63375", "title": "Trinidad (argipena)", "text": "Trinidad izan daiteke:"}
{"id": "63377", "revid": "105290", "url": "https://eu.wikipedia.org/wiki?curid=63377", "title": "Orno", "text": "Ornoak bizkar hezurra osatzen duten hezur irregularrak dira. Giza gorputzean guztira 33 daude, sakroa eratzeko fusionatu diren bostak (besteak ornoarteko diskoen bidez banatuta daude) eta uzkornoa eratzen duten lau orno kokzigeoak barne. Goiko partean beste 24 ornoak ditugu hiru eskualdetan sailkaturik: 7 \"zerbikal\", 12 \"toraziko\" eta 5 \"lunbar\". Orno kopurua ez da normalki aldatzen, eta oso arraroa izaten da orno zerbikalen kantitatea aldatzea.\nEgitura orokorra.\nLehen eta bigarren ornoak (\"atlas\" eta \"axis\") izan ezik, \"orno mugikorrek\" (goi eskualdekoek) antzeko egitura aurkezten dute. Eredutzat hartzen den ornoa normalean toraxaren erdialdeko bat izan ohi da (T6).\nOrno tipiko batek bi atal nagusi ditu: alde bentralean ornoaren gorputza (\"soma\"); eta alde dortsalean arku neurala.\nSomaren tamaina mailaz maila handituko da, azken orno lunbarra (L5) garaiena izanik. Gainean ornoarteko diskoa du. Bere eginkizun nagusia gorputzaren pisua jasatea da.\nArku neurala laminaz eta pedikuluz osatua dago.\nEskualdeak.\nOrno zerbikalak.\nGuztira 7 orno zerbikal ditugu. Txikiak eta delikatuak, oso antzekoak dira beraien artean atlas (C1) eta axis (C2) izan ezik. Orno garaia ere berezitzat har daiteke (C7), ezten apofisia beste orno zerbikalek baino askoz luzeagoa baitu.\nOrno torazikoak.\nOrno torazikoak 12 dira guztira. Beraien ezten apofisia ohikoa baino txikiagoa da eta soma eta giltzadura apofisi tartean karillak ditu, saihetsak giltzatzeko.\nOrno lunbar.\nOrno lunbarrak 5 dira guztira, gorputzeko ornorik sendo eta handienak dira. Gorputzeko pisua aguantatzen dute.\nSakro hezurra.\nSakroa 5 ornoren elkartea da. Helduaroan batu egiten dira eta ez dute ornoarteko diskorik.\nUzkornoa.\nUzkornoa 3 eta 5 ornoez osaturiko hezurra da, sakroan bezala ornoarteko diskorik gabe. Animalia askok orno gehiago dituzte, buztana eratuz."}
{"id": "63378", "revid": "336", "url": "https://eu.wikipedia.org/wiki?curid=63378", "title": "Tobago", "text": "Tobago (ingelesez ahoskatua) Karibe itsasoaren hegoaldean kokaturiko uhartea da, Trinidad eta Tobagon. Hiriburua Scarborough du. Tobagok 54.084 biztanle ditu.\nGeografia.\nTobagok 300 km\u00b2 azalera du. 11\u00baI, 60\u00baM kokatzen da; Trinidadetik iparraldera. Uhartea menditsua da oso, Tobagoko lekurik altuena 550 metrotako Pigeon Peak izanik.\nHistoria.\nTobagon karibeak bizi ziren. Hasieran Frantziak kolonizatu zuen, gero Herbehereek konkistatu eta, azkenean, 1814an Erresuma Batuak. Honek Trinidadi lotu zion eta elkarrekin independentzia lortu zuten 1962ko abuztuaren 31an.\nBanaketa administratiboa.\nTobago zazpi parrokiatan banatuta dago:"}
{"id": "63379", "revid": "105290", "url": "https://eu.wikipedia.org/wiki?curid=63379", "title": "Pun\u00e1 uhartea", "text": "Pun\u00e1 Ekuadorko hegoaldeko kostaldearen aurrean kokaturiko uhartea da. Guayaquilgo golkoaren aurrean dago, Guayas ibaiaren bokalean, eta Guayaquil hiriaren hegoaldean. Ekialdean Jambeli eta mendebaldean Morro kanalak ditu. 920 km\u00b2ko azalera du.\nHistoria.\nTumbez herriak Inka Inperioari aurre egitea lortu zuen. 1531eko apirilean, Francisco Pizarrok, eraso egin zien (Pun\u00e1ko gudua). 1541eko urriaren 31ean, indigenek Vicente de Valverde, Cuscoko lehen gotzaina, hil zuten."}
{"id": "63382", "revid": "81544", "url": "https://eu.wikipedia.org/wiki?curid=63382", "title": "Margarita uhartea", "text": "Margarita uhartea () Venezuelako Nueva Esparta estatuko uharterik handiena da, Karibe itsasoan. Estatuak beste bi uharte txiki ditu: Coche eta Cubagua. Hiriburua La Asunci\u00f3n du eta 420.000 biztanle inguru ditu.\nGeografia.\nMargarita uhartea Venezuelako Nueva Esparta estatuan dago Coche eta Cubagua uharteekin batera. Uhartea istmo bati esker lotutako bi penintsulak osatzen dute eta 1.020 km\u00b2 azalera du.\nHauexek dira penintsulak:\nIstmoa La Restinga du izena eta barnean La Restintiga lakua du.\nHistoria.\n1498an, Kristobal Kolon uhartea ikusteko lehendabiziko europarra zen, lehen uhartean Guaiqueries tribua bizi zen. Uhartean perlak ekoizten zirenez, espainiarrak gotorlekuez bete zuten. 1561an, Lope Agirre o\u00f1atiarra uhartea konkistatu zuen Panamara joan baino lehen.\n1814an, Margarita uhartea zen independentzia lortzeko lehendabiziko Venezuelako eskualdea. Sim\u00f3n Bol\u00edvar askatzailea uharte honetan bihurtu zen errepublika berriko komandantea."}
{"id": "63384", "revid": "336", "url": "https://eu.wikipedia.org/wiki?curid=63384", "title": "Salas y G\u00f3mez uhartea", "text": "Salas y G\u00f3mez uhartea () biztanlerik gabeko txiletar uhartea da, Ozeano Bareko hego-ekialdean kokaturik.\nGeografia.\nUhartea Txileko kontinenteko kostaletik 3.220 km mendebalderantz, Desventuradas uharteetatik 2.500 kilometrotara eta Pazko uhartetik 415 kilometrotara ekialderantz kokatzen da, Polinesiako ekialdeko muturra izaki.\nAdministratiboki, Pazko uhartearekin batera Pazko uhartearen udala sortzen du Pazko uhartearen probintzian eta Valparaisoko V. eskualdearen barruan dagoena.\nUhartea, itotako-sumendia da eta bi arroka nagusi ditu:\nArrokak lotzeko, 30 metroko zabalerako istmoa dago. Guztira, 2,5 km\u00b2 azalera eta 700 metroko luzera ditu.\nHistoria.\nUharteak ez du inoiz biztanlerik izan. Hala ere, Pazko uharteako kondaira baten arabera, Rapa Nuiak hara joaten ziren txorien arrautza eta lumen bila. Rapa Nuiz uhartea, \"Motu Motiro Hiva\" edo \"Manu Motu Motiro Hiva\", () izena zuen.\n1793an Jos\u00e9 Salas Vald\u00e9s espainiarrak uhartea aurkitu eta 1805ean Jos\u00e9 Manuel G\u00f3mezek esploratu zuen. Gero 1805ean, 1806an, 1817an, 1825ean, 1875ean eta 1917an esploratua izan zen.\n1808an, Txilek uhartearen jabetza aldarrikatu zuen eta 1966an Pazko uhartearen probintzian sartu. Gaur egun, itsas-erreserba da."}
{"id": "63386", "revid": "201", "url": "https://eu.wikipedia.org/wiki?curid=63386", "title": "Jacques Ren\u00e9 H\u00e9bert", "text": ""}
{"id": "63387", "revid": "58701", "url": "https://eu.wikipedia.org/wiki?curid=63387", "title": "Koldo Saratxaga", "text": "Koldo Saratxaga (Sopuerta, Bizkaia, 1947 - ) enpresa gizona da.\nBilboko Ingeniaritza Eskolan ingeniari teknikoa ikasi ondoren, enpresa munduan aritu da, kudeaketa edo \"management\" arloan.\nIrizar mundu mailako enpresa berritzaileen artean kokatzea lortu zuen, Ormaiztegiko Irizar kooperatiban koordinatzaile nagusia izan zen garaian. Hamalau urtez lideratu zuen Irizar enpresa eta bertan galerak izatetik etekin handiak izatera lortu zuten eta zeuden lanpostuak kolokan izatetik lanpostu berri asko sortzera, munduan zehar. Bere ideia nagusia zera da: \"erakunde batean pertsonak dira garrantzitsuena\". Pertsonen arteko komunikazioa, harremanak hobetzea omen da bere errezetaren gakoa. Mundu osoan erreferentzia bihurtu da, erakundeak pertsonen inguruan antolatzeko.\nIrizarrek eta Koldo Saratxagak berak nazioarteko aipamen eta sari asko lortu dituzte.\nKoldo Saratxagak aurretik iragarri bezala, hamalau urteren buruan Irizar utzi eta beste proiektu batean murgildu zen. Bere ideiak hedatzeko-eta k2k eginaz aholkularitza enpresa sortu zuen.\nGeroa, 2009. urtean, ner group enpresa taldearen lider ezagunena bihurtu da. Krisi garaian 1.300 bat langilerekin abiatu dira lanpostu berriak sortzeko asmoarekin eta mozkinen %5 eta denboraren %2 dohaintza egiteko konpromisoarekin."}
{"id": "63388", "revid": "56334", "url": "https://eu.wikipedia.org/wiki?curid=63388", "title": "Itziarren semea", "text": "Itziarren semea Pantxoa eta Peio abeslari bikotearen kantu ezagunenetarikoa da. 1975ean taldearen izen bera zuen disko bikoitzean argitaratu zen lehen aldiz abestia. Hitzak Telesforo Monzonek idatziak dira.\nHitzen historia.\nAndoni Arrizabalaga Basterretxea ondarroarrak jasandako torturen inguruan hitz egiten du \"Itziarren semea\" abestiak. 1977an \"Argia\" aldizkarian egindako elkarrizketa batean irakur daitekeenez hiru aldiz atxilotu zuten Francoren diktadura garaian. Aurreneko aldian, 1964an, pintaketa batzuk egiten atzeman zuten eta bere esanetan hiru egunez torturatu egin zuten Bilboko koartelean.\nKantuan azaltzen diren torturak, dena dela, Arrizabalaga bigarren aldiz atxilotu zutenean jazo ziren. 1968an atxilotu zuten bigarrenez Ondarroan. Zortzi egunez torturatu zuten, lehenbizi Ondarroa bertako kuartelean, Zarauzkoan gero. Horren ostean Donostiako Antigua auzoan zegoen Guardia Zibilaren kuartelera eraman zuten eta beste hamalau egun pasa zituen han.\nTratu txar horien inguruan idatzi zituen Telesforo Monzonek \"Itziarren semea\"ren hitzak. 1966tik abian zen Ipar Euskal Herrian \"Amaia\" kultur taldea, besteak beste Pantxoa Carrere eta Peio Ospital partaide zituena. Haiek antolatutako kultur ekitaldi batean ezagutu zuten elkar Monzonek eta abeslari bikoteak. Monzonek osatutako hitzak kantatzen hasi ziren ordutik aurrera: \"Itziarren semea\" izan zen lehen emaitza, eta beranduago etorri ziren \"Lepoan hartu\", \"Batasuna\" edo \"Ikastoletako ereserkia\", besteak beste."}
{"id": "63389", "revid": "2241", "url": "https://eu.wikipedia.org/wiki?curid=63389", "title": "Sagarroi", "text": "Sagarroi hauetako bat izan daiteke:"}
{"id": "63390", "revid": "1310", "url": "https://eu.wikipedia.org/wiki?curid=63390", "title": "Koldo saratxaga", "text": ""}
{"id": "63393", "revid": "1712", "url": "https://eu.wikipedia.org/wiki?curid=63393", "title": "Ehari-Gobeo", "text": ""}
{"id": "63394", "revid": "201", "url": "https://eu.wikipedia.org/wiki?curid=63394", "title": "Lehenengo Internazionala", "text": ""}
{"id": "63395", "revid": "512", "url": "https://eu.wikipedia.org/wiki?curid=63395", "title": "Uetersen", "text": "Uetersen () Alemaniako hiria da, Schleswig-Holstein estatuan kokatua. 11,43\u00a0km\u00b2, 17.865 biztanle ditu.\"\""}
{"id": "63396", "revid": "15795", "url": "https://eu.wikipedia.org/wiki?curid=63396", "title": "Fjodor Dostojevsky", "text": ""}
{"id": "63397", "revid": "56334", "url": "https://eu.wikipedia.org/wiki?curid=63397", "title": "Hartzidura", "text": "Hartzidura prozesu metaboliko mota bat da, zeinean molekula organikoak degradatzen diren energia kimikoa lortzeko; hau da, prozesu kataboliko bat da. Hartzitzen diren molekula organiko horiek, eskuarki, gluzidoak edo proteinak izaten dira, eta degradazioa oxigeno-gabezian gertatzen da beti. Hartzidura egiten duten organismo ohikoenak bakterioak eta legamiak dira; hala ere, animalia-zelula batzuek ere egin dezakete: hartzidura laktikoa, esaterako (gihar-zelulek egin dezaketeena) \nMotak.\nHainbat hartzidura mota daude: laktikoa, alkoholikoa, azido-mistoa, butanodiolikoa, butirikoa eta propionikoa.\nHartzidura laktikoa.\nHartzidura mota bat da zeinetan bakterio eta onddo batzuek (legamiak) glukosa erabiltzen duten substratu modura, azido laktikoa eta beste konposatu batzuk sortzeko. Hartzidura laktikoaren barruan bi mota bereiz daitezke: homolaktikoa, azido laktikoa denean produktu bakarra, eta heterolaktikoa, azido laktikoaz gain, beste produktu batzuk ere ekoizten direnean. Hartzidura laktikoa egiten duten bakterio batzuk \"Bifidobacterium\", \"Lactobacillus\" eta \"Streptococcus\" generoetakoak dira.\nHartzidura homolaktikoan, glukosa molekula pirubatora eraldatzen da (glikolisi anaerobikoa), eta bi molekula azido laktiko sortzen ditu laktato deshidrogenasa entzimaz baliatuz:\n&lt;chem&gt;C6H12O6-&gt;2CH3CHOHCOOH&lt;/chem&gt;\nHartzidura heterolaktikoan, aldiz, pirubato molekula erabiltzen da, eta azido laktikoa, etanola eta karbono dioxidoa lortzen dira, laktato deshidrogenasa eta pirubato deskarboxilasa entzimek katalizatuta.\n&lt;chem&gt;C6H12O6-&gt; CH3CHOHCOOH + C2H5OH + CO2\n&lt;/chem&gt;\nHartzidura alkoholikoa.\nHartzidura alkoholikoari etanolaren hartzidura ere esaten zaio. Prozesu honetan, gluzido bat, adibidez, glukosa edo fruktosa, degradatzen da energia lortzeko. Degradazio horren azken produktu gisa etanol eta karbono dioxidoa lortzen dira.\nHartzidura alkoholikoaren formula orokorra honakoa da:\n&lt;chem&gt;C6H12O6-&gt; 2C2H5OH + 2CO2&lt;/chem&gt;\nHartzidura azido-mistoa.\nHartzidura azido-mistoa, glukosatik (substratua) azido pirubikoa sortzen da, eta horretatik, hainbat azido: azido laktikoa, azetatoa, sukzinatoa, eta formatoa. Etanola (Azetil-KoA tik eratorria) eta kantitate berberean karbono dioxidoa eta hidrogenoa (formatotik) ere hartzidura honen produktuak dira.\nHartzidura butanodiolikoa.\nHartzidura butanodiolikoa, animalien eta gizakion hesteetan dauden bakterioek egiten dute, baita ur-sistemetan bizi direnek ere. Butanodiola da azken ekoizkina eta kasu honetan, ez da ATPrik ekoizten.\nHartzidura butirikoa.\nHartzidura butirikoa garrantzi handikoa da lurrean dauden landare-hondakinak deskonposatzen dituelako. Oso usain txarra eragiten du hartzidura butirikoak . Almidoitik eta zelulosatik abiatuta, azido butirikoa (CH3-CH2-CH2-COOH) sortzen duten bakterioek egiten dute. \"Clostridium butyricum\" eta \"Bacillus amilobacter\" espezieko bakterioek egiten dute ingurune anaerobioan.\nHartzidura propionikoa.\nHartzidura propionikoan, bi bide nagusi daude: akrilatoaren bidea eta sukzinato-propionatoaren bidea,eta mikroorganismo batzuek horietako bat eta beste batzuek bestea egiten dute. Ingurune anaerobikoetan, belarjaleen errumenean eta gizakiaren azalean aurkitzen dira. Erabilera interesgarri bat dute: hauen hartzidura bidez gazta suitzarra lor daiteke. Gazta horrek dituen zuloak hartzidura propionikoan askatzen diren gasen ondorioz eratzen dira, batez ere, H2-aren ondorioz.\nHistoria.\nNahiz eta prozesu biokimikoa ondo ez ezagutu, aspalditik erabili izan da hartzitura hainbat produkturen ekoizpenerako: garagardoa (K.a 2440), ogia (K.a 4000), gazta, ardoa...\nHistorian zehar hainbat modutara definitu da hartzidura. Hartzidura definitu zuen lehenengoa Pasteur izan zen. Pasteurrek hartzidura airerik gabeko bizitza bezala definitu zuen, baina printzipioz definizio hori ez da egokia. Horregatik, beste esanahi batzuk eman zaizkio hartzidurari; batzuen aburuz, definizio egokia hau da: metabolismoan mikroorganismoek egindako substantzia organikoen degradazioa, energia kimikoa sortzeko oxigeno molekularra behar ez duten erreakzioen bidez. Beste batzuen iritziz, aldiz, bide metaboliko bat da, zeinean sorturiko erredukzio-ahalmena berroxidatzen den metabolismoan sorturiko beste konposatu bat erreduzituz.\nGarrantzi biologikoa.\nHartzidura, bide metabolikorik zaharrentzat kontsideratzen da; izan ere, atmosferan oxigenorik ez zegoenean ere gertatzen zen hartzidura. Horrez gain, hartzidura mota batetik lorturiko produktuak inguruan dauden mikroorganismoentzat baliagarriak izan daitezke.\nEzaugarri biokimikoak.\nHartzidura inguru anaerobikoan gertatzen da. Izan ere, oxigenoaren presentzian, arnasketa aerobikoa eginez NADH eta pirubato molekulak, ATP sortzeko erabiltzen dira. Arnasketa aerobikoari fosforilazio oxidatiboa deritzo eta, errentagarriagoa da, ATP gehiago sortzen dituelako.\nHorregatik oxigenoaren presentzian ez da hartzidura egiten.\nHartziduran, energia altuko NADH molekula erreduzituak molekula elektroi-hartzaile organiko endogeno batekin erreakzionatzen du. Normalean glikolisitik sortutako pirubatoa da molekula hori. Erreakzio horrek NAD+ eta produktu organikoak sortzen ditu (etanola, azido laktikoa, karbono dioxidoa eta hidrogeno gasa). Hala ere, beste produktu batzuk ere sor daitezke hartziduran; hala nola, azido butirikoa eta azetona. Sortzen diren produktuek energia kimikoa dute, ez daudelako guztiz oxidatuta baina zabor-produktutzat hartzen dira, ezin direlako oxigenorik gabe guztiz metabolizatu.\nProduktuak eta haien erabilerak.\nLegamiek egiten duten hartzidura alkoholikoaren bidez, hainbat edari alkoholiko lor daitezke garagardoa eta ardoa adibidez. .\nBestalde, hartzidura laktikoaren bidez, beste motatako produktuak eskura daitezke, hala nola, gazta, jogurta eta Kefir moduko jakiak."}
{"id": "63398", "revid": "336", "url": "https://eu.wikipedia.org/wiki?curid=63398", "title": "Airbus A380", "text": "Airbus 380 Airbus enpresa europarrak eraikitako hegazkina da, bi solairu eta lau motor dituena, eta munduko hegazkin komertzialik handiana. Bidaiari-hegazkinen artean handiena den honek, 2005eko apirilaren 27an egin zuen bere lehen hegaldia, Tolosa Okzitaniakoaren inguruan, eta 2007ko urriaren 25ean lehen hegaldi komertziala Singapore Airlinesek operatu zuen Singapuretik Sydneyra, hain zuzen. Lehen bidaia honetako bidaiari bakarrak bi pilotu eta lau ingeniari izan ziren. Diseinu eta garapen fasean Airbus 3XX bezala ezagutzen zen, baina \"Superjumbo\" ezizena berarekin asoziatzen joan zen.\nA380ren goi solairua fuselaje osoan zehar zabaltzen da. Honek zerrendan bere atzetik dagoen hegazkinik handienak (Boeing 747-400) baino %50 leku gehiago izatea posible egiten du, eta 525 bidaiari hiru standard klaseetan edota 853 turista moduan eraman ditzake. 20 tonako pisua zuten hegaldirako instrumentu eta lasta sartu zituzten hegazkinean. Airerazterako mementuan 421 tonako pisua zuen hegazkinak, aireratze komertzialean izango lukeenaren %75a."}
{"id": "63399", "revid": "1712", "url": "https://eu.wikipedia.org/wiki?curid=63399", "title": "Durana", "text": ""}
{"id": "63400", "revid": "1712", "url": "https://eu.wikipedia.org/wiki?curid=63400", "title": "Ulibarri-Ganboako urtegia", "text": ""}
{"id": "63401", "revid": "1712", "url": "https://eu.wikipedia.org/wiki?curid=63401", "title": "Maturana", "text": ""}
{"id": "63402", "revid": "1712", "url": "https://eu.wikipedia.org/wiki?curid=63402", "title": "Langraitz-Ganboa", "text": ""}
{"id": "63403", "revid": "1712", "url": "https://eu.wikipedia.org/wiki?curid=63403", "title": "Luko", "text": ""}
{"id": "63404", "revid": "1712", "url": "https://eu.wikipedia.org/wiki?curid=63404", "title": "Ulibarri-Ganboa", "text": ""}
{"id": "63405", "revid": "1712", "url": "https://eu.wikipedia.org/wiki?curid=63405", "title": "Ziriano", "text": ""}
{"id": "63406", "revid": "1712", "url": "https://eu.wikipedia.org/wiki?curid=63406", "title": "Zurbano", "text": ""}
{"id": "63407", "revid": "6327", "url": "https://eu.wikipedia.org/wiki?curid=63407", "title": "Zurbano (Arratzu-Ubarrundia)", "text": ""}
{"id": "63408", "revid": "641340", "url": "https://eu.wikipedia.org/wiki?curid=63408", "title": "Bordari", "text": ""}
{"id": "63414", "revid": "95298", "url": "https://eu.wikipedia.org/wiki?curid=63414", "title": "Jean Ithurri", "text": "Juan Ithurri Dolhagarai (Larresoro, Lapurdi, 1845eko urriaren 19a - Sara, Lapurdi, 1896ko ekainaren 20a) euskal idazlea.\nBiografia.\nApaiz egin zen 1871n. Ar\u00fceko eta Sarako erretorea izan zen.\nHarenak dira \"Grammaire basque \"(1895) eta \"Napoleon Bonaparteren Pastorala\" (1920) obrak."}
{"id": "63415", "revid": "201", "url": "https://eu.wikipedia.org/wiki?curid=63415", "title": "Superjumbo", "text": ""}
{"id": "63416", "revid": "93", "url": "https://eu.wikipedia.org/wiki?curid=63416", "title": "A380", "text": ""}
{"id": "63421", "revid": "58701", "url": "https://eu.wikipedia.org/wiki?curid=63421", "title": "Ipar Sumatra", "text": "Ipar Sumatra () Indonesiako 34 probintzietako bat da, Sumatra uhartearen iparraldean dagoena. 72.981 kilometro koadroko eremua du, eta 2014an 14.565.339 biztanle zituen. Hiriburua Medan da.\nGeografia.\nIpar Sumatra Indiako ozeanoaren eta Malakako itsasartearen artean dago. Iparraldean Aceh probintzia du mugakide, eta Riau eta Mendebaldeko Sumatra hegoaldean. Probintziaren zati handi bat ordokia da, eta bertan dago Medan hiriburua. Hegoaldean eta mendebaldean mendiak daude; han dago Toba aintzira, antzinako sumendi-galdara batean sortua, inoiz izan den sumendi eztanda handienetako batean. Nias, Tanah Bala, Tanah Masa eta Pini uharteak ere probintzia honetan daude."}
{"id": "63422", "revid": "135378", "url": "https://eu.wikipedia.org/wiki?curid=63422", "title": "Anari", "text": "Anari \u2014jaiotzako izen-deiturez, Ana Rita Alberdi Santesteban\u2014 (Azkoitia, Gipuzkoa, 1970ko abenduaren 29a) euskal egile abeslari bat da. Filologia Erromanikoa ikasi zuen Gasteizen (Araba). 1997an hasi zen musika munduan, eta orduz geroztik bakarkako bost disko plazaratu ditu, eta beste bat Petti musikari nafarrarekin elkarlanean. Doinu goibel eta bakartiak, hitz biluziak eta atmosfera ezerosoak darabiltza, eta oso kritika onak jaso ditu. Hainbat abeslarirekin konparatu dute: PJ Harvey (zenbait girotan \"Euskal Herriko PJ Harvey\" deitu diote), Cat Power, Nick Cave... 2018an, Adarra Saria eman zioten, Donostiako Udalak euskal musikan egindako ibilbide artistikoa omentzeko 2014az geroztik ematen duen saria; sari hori irabazi duen lehen emakumea da.\nGaur egun musika du lanbide nagusi, baina irakasle lanetan ere aritua da: Ordiziako (Gipuzkoa) Jakintza ikastolan Gaztelania eta Filosofia irakasten (2007. urtean); Azkoitiko Xabier Munibe ikastolan, Gaztelania eta Literaturako eskolak ematen (2008), Donostiako Lauaizeta ikastolan (2009).\n2022ko azaroan bere lehen liburua argitaratu zuen: \"Gari eta goroldiozko\" (Susa) eleberria.\nMusika ibilbidea.\nHastapenetan, Psych Out taldean bateria jo zuen Anari Alberdik. Harekin batera Akauzazte taldeko kideek osatzen zuten taldea, eta ingelesez kantatzen zuten. Gero etorri zen bakarkako ibilbidea, euskaraz.\nLehen diskoa, \"Anari\" (Esan Ozenki, 1997), Mikel Abregorekin (Bap!!, Negu Gorriak eta Inoren Ero Ni taldeetako bateria jotzaile ohia) eta Xabi Strubellekin (Dut taldeko gitarrista ohia, gaur egun Zura taldekoa) egin zuen Anarik. Anarirena zen diskoa, eta musikariak horretara jarri ziren. Hurrengo diskoetan taldearen presentzia bestelakoa izan zen. Eta diskoen lanketa bera ere bai; lehenengo horretan kantuz kantu egin zuen diskoa, Hans Magnus Enzensberger, Eduardo Galeano, Joseba Sarrionandia eta Ruper Ordorikaren hitzetatik abiatuz, eta \"Habiak\" nahiz \"Zebra\" diskoetan kantu batetik, ideia batetik, garatu zuen lan osoa. Letrei begiratuz, baina, hurrengo diskoetan ere agertzen diren ezaugarri batzuk ikusten dira \"Anari\" diskoan: zalantzak eta galderak, bakardadea eta beldurrak. Musikari dagokionez, Pello Ramirezen biolontxeloaren presentzia nabarmentzen da lehen disko horretan. Kritikak beso zabalik hartu zuen Anariren estreinaldia. Lehen disko hura, bakarka ez ezik, hirukote formatuan ere aurkeztu zuen jendaurrean (Xabi Strubell eta Mikel Abregorekin), eta tarteka bikote formatuan ere (Pello Ramirezekin).\nBerdin egin zuen bigarren diskoan, \"Habiak\" (Esan Ozenki, 2000) diskoan, alegia. Dotorea bezain iluna da, eta musikak, hitzek bezala, ikaragarrizko larritasuna islatzen du. Lan honek ere kritika ezin hobeak jaso zituen eta 2000ko disko hoberenetarikoa izendatu zuen \"Rockdelux\" aldizkariak. 2004an aldizkari berak 77. postua eman zion XX. mendean Espainian editatutako 100 disko hoberenen artean.\nLehen diskoan bezala, biolontxeloa da oinarri sendoetako bat, eta horrexek markatzen du melodia; letretan, berriz, \u201cDenbora\u201d amari eskainiriko kantua izan ezik, bikoteari eta harremanei buruzko gogoetez josita dago. Nick Cave australiar kantariaren edota Tindersticks taldearen oihartzuna du diskoak. Kaki Arkarazok ekoitziriko bigarren disko horretan Ruper Ordorikak, Pello Ramirezek, Mikel Azpirozek (Lau Behi, Elkano Browning Cream) eta Pettik kolaboratu zuten, beste batzuen artean. Disko hori aurkezteko talde bat osatu zuen Anarik, Mikel Abregorekin, Maite Arroitajauregi \"Mursego\"rekin eta Bap!! taldean aritutako beste bi musikarirekin: Xabier Olazabal \"Drake\" eta Jon Oiartzun \"Jomes\". Bi urtez aritu zen Anari \"Habiak\" zuzenean jotzen, eta ondoren \"Anari ta Petti\" (Metak/Pil-pil Sessions, 2003) disko txikia grabatu zuen abeslari nafarrarekin. Bakoitzak bi kantu grabatu zituen, eta batak bestearenetan abestu zuen.\nBi urte geroago iritsi zen \"Zebra\" (Metak, 2005), Anariren ibilbidean mugarri izan den diskoa. \u201cErori banaiz ere, gorantz erori naiz / nola urazaleratzen diren arrainak hiltzean\u201d esaldiarekin hasten da hirugarren diskoa: \u201cDiskoa grabatzen hasi aurretik banekien kantu horrekin hasiko zela. Nire bizitzan pisu handia izan duen esaldia da\u201d. \"Zebra\"-rekin ziklo bat itxi nahi izan zuen Anarik: \u201cZiklo baten amaieran nagoen sentipena daukat. Hiru disko izan dira, eta nahiko nuke beste zerbait egin aurrerantzean, nire bizitzako momentu luze baten inguruko hiru disko izan direlako\u201d. Lan horretan, soinu elektrikoan murgildu zen abeslari azkoitiarra; ordura arte bere lanetan erreferentzia izan den biolontxeloa bazterturik, gitarretan oinarritu zen, inoiz baino rockeroago agertzeko. Horretarako, gitarrista berri bat hartu zuen taldean, Borja Iglesias (Hotel, Inoren Ero Ni), eta diskoa Karlos Osinaga musikari eta soinu teknikariarekin (Lisab\u00f6) grabatzea erabaki zuen. Soinua aurrekoetan baino gogorragoa da, baita hitzak ere. Iraupenari buruzko \u201cZebra\u201d abestitik abiaturik, bakarrik egotearen inguruan sorturiko gogoetak biltzen ditu diskoak. Atzean izan zuen taldea inoiz baino gehiago izan zen taldea. Hortaz, aurrerantzean, \u201cAnari gara\u201d esanez aurkeztuko du bere burua kontzertuetan. Musikarien jotzeko erak Anariren nortasunarekin bat egin zuen. Mikel Abregok, Xabier Olazabal \"Drake\"k, Jon Oiartzun \"Jomes\"ek, Borja Iglesiasek eta Karlos Osinaga \"Txap\"ek (teknikaria) osatu zuten zuzeneko taldea. Berriz ere, kritikariak goraipatu egin zuen Anariren lana, eta, esaterako, 2005ean Espainian argitaraturiko disko onenen zerrendan jarri zuen Bartzelonako \"Rockdelux\" aldizkariak, bigarren lekuan hain zuzen.\nDiskotik diskora aldatu egin nahi izan du Anarik:\n2007an Bidehuts diskoetxea sortu zuen Inoren Ero Ni eta Lisab\u00f6 taldeetako beste kide batzuekin, beren lanak argitaratzeko. Eta, hala, 2008ko urtarrilean zuzeneko EP bat kaleratu zuen. Bilboko Kafe Antzokian \"Zebra\" aurkezteko biraren barruan emandako kontzertuaren zati bat jasotzen du diskoak; aukeratutako bost kantuen artean, Dut taldearen \u201cHaize eza\u201d abestiaren bertsioa dago.\nGeroago etorri zen \"Irla\" izan laugarren diskoa (Bidehuts). 2009ko uztailean grabatu zuen, aurreko diskoko musikariekin, eta udazkenean argitaratu zuen. Disko horretan kantuak batzen dituen kontzepturik ez dagoela nabarmendu zuen Anarik. Be\u00f1ardo Goietxe (Morau, Mugaldekoak) eta Joaquin Pascual (Surfin\u2019 Bichos, Mercromina) gonbidatu zituen diskoan kolaboratzera. Zuzenekoetan, Mariano Hurtadok (Inoren Ero Ni) hartu zuen Jomesen tokia.\n2013ko otsailean Donostiako Victoria Eugenia antzokian jo zuen Anarik, eta handik gutxira Zarauzko Putzuzulo gaztetxean. Bi emanaldiok grabatu egin zituzten, eta bietatik hartutako kantuekin \"Bidea eta denbora\" zuzeneko diskoa (Bidehuts, 2013) argitaratu zuen. Halaber, Imanol Urbietaren omenezko diskoan, \"Bakarrik eta libre\" (2013), parte hartu zuen Anarik, \u201cGitarra bat\u201d kantuaren moldaketa eginez. Horrez gain, beste zenbait kantu grabatuak ditu Anarik, askoren artean egindako diskoetan: \u201cPostariarena\u201c (\"Ikastola berria eraiki dezagun Zuberoan\", Esan Ozenki, 1997), \u201cIlargi barruan\u201d (\"Oztopo guztien gainetik Bonberenea\", Bonberenea Ekintzak, 2002, \u201cMuga kanta\u201d (\"Acuarela Songs\", Acuarela, 2004) eta \u201cAntzinako bihotz\u201d (\"Txinaurriak. Mikel Laboari ikasitako kantuak\", Bidehuts, 2010).\nFermin Muguruza, Eraso!, Lisab\u00f6, Tulsa, Kraussk eta Doctor Deseoren diskoetan kolaboratu izan du Anarik, besteak beste.\n2021eko irailaren 1ean, abesti baten aurkezpena egin du. Kasu honetan, Nacho Vegas asturiarraren \u201cVinu, cantares y amor\u201d kantuaren bertsioa egin du Anarik, euskarara egokituta. Abestiaren bideoklipa esklusiban estreinatu da BADOK atarian.\nDiskoak.\nKolaborazioak.\nBeste zenbait bildumatan ere parte hartu du:"}
{"id": "63425", "revid": "336", "url": "https://eu.wikipedia.org/wiki?curid=63425", "title": "Hardoitarrak", "text": "Hardoitarrak (edo \"Hardoytarrak\", frantses idazkerarekin) Angeluko pilota elkarte nagusia da.\nHistoria.\nAngeluko bi pilota plazek (Brun eta Hardoi) pilotaren presentzia erakusten dute herri horretan XX. mendearen hasieratik. Gaur arte, pilotari anitz ikusi izan badira eta jendetza inportantea ekarrarazten bazuten ere (udan zehar gehienbat), 1980. urtea itxoin behar izan da pilotaren irakaskuntza Angelun ikusteko. Urte hartan, Pettan Diriart abadeak zuen Hardoitarrak sortu katixima segitzen zuten hamar bat haurrekin. Pilota eskolak laister arrakasta lortzen du bereziki abadearen kudeatzeari esker : hark zituen haurrak hornitzen (pilotak, joko garbiko saskiak...) eta entrenatzaile batzuei laguntza eskatu zien. Hala nola, Christian Lansalot eta Jean Marie Lopez joko garbiko entrenatzaile bilakatzen dira, kudeaketa Johane Urhe-ri utziz. Esku huska, berriz, Gilen Zaldunbidek ardura hartzen du, Peio Merle, Dominique Jauregiberri, Germain Biskai eta Andr\u00e9 Mendibururen laguntzarekin.\nUrtez urte, pilota eskolak pilotazaleen aitamak bazkidetzen saiatu da, batzuetan haietariko batzuk entrenatzaile bilakatuz ere. Horrela, joko garbian Battitte Biskai, Pettan Bidegorri (Hazparneko Noizbaiten aritu izan den erreboteko pilotari ospetsua) eta Germain Cazenave entrenatzaile gisa pilota eskolan sartzen dira. Esku huska, Michel Bernats (Uztaritzeko Kapito Harri taldean aritua), Jean Leon Pebet, Frantxoa Beheti, Noel Go\u00f1i, Serge Lebourdon eta Jean Marc Blain izan dira Hardoitarrakeko entrenatzaile.\nJoko garbi eta esku huskako bi pilota eskolekin batera, geroztik beste joko mota batzuk erantsiak izan dira: errebotea, pasaka eta xarea. 1990eko hamarkadan emakumezkoen pala sekzioa ideki zen, baina bost urte baizik igaro zituen. Hardoitarrakek bere lehen emaitzak laster lortzen ditu: 1987an Frantziako joko garbi txapelketa irabazten du kadete mailan.\n1999ko irailan, gazte enplegua sortzen da: Mikel Funosas, erreboteko, xareko eta joko garbiko pilotariak beteko du. Klubaren entrenatzaile nagusia da.\nJoko motak.\nHardoitarrak pilota eskolak bost joko mota eskaintzen ditu bere ikasleei: esku huska, joko garbia, errebotea, xarea eta pasaka.\nAngeluko pilotalekuak.\nAngeluk pilotaleku zenbait ditu:"}
{"id": "63426", "revid": "641961", "url": "https://eu.wikipedia.org/wiki?curid=63426", "title": "Hardoytarrak", "text": ""}
{"id": "63427", "revid": "58701", "url": "https://eu.wikipedia.org/wiki?curid=63427", "title": "V\u00edctor Jara", "text": "V\u00edctor Jara \u2014jaiotzako izen-deiturez, V\u00edctor Lidio Jara Mart\u00ednez\u2014 (Chill\u00e1n Viejo, Biob\u00edo eskualdea, Txile, 1932ko irailaren 28a \u2013 Santiago, Txile, 1973ko irailaren 16a) pedagogoa, antzerki-zuzendaria, poeta, egile abeslaria eta politika aktibista izan zen. Txileko Kantagintza Berria (\"\") izeneko musika mugimendu neofolklorikoaren bultzatzailea izan zen Salvador Allenderen garaian. Nazioartean, eragin handia du protesta abestien eta egile abeslarien arloan. Txileko Alderdi Komunistaren militante nabarmena izan zen heriotza arte, eta Alderdi Komunistako Gazteen Batzarreko Batzorde Zentraleko kidea.\n1973ko irailaren 11n Salvador Allenderen gobernua eraitsi zuen estatu kolpearen ondoren, Jara atxilotu zuten diktadura militar ezarri berriaren indar errepresiboek. Torturatu eta erail zuten, Txileko Estadio Nazionalean; demokrazia berrezartzean, \"V\u00edctor Jara estadioa\" izena jarri zioten estadio horri.\n1993an, V\u00edctor Jara Fundazioa sortu zuten, artistaren ondarea zabaldu eta sustatzeko asmoz, haren emazte Joan Jara dantzariak bultzaturik. \nBizitza.\nHaurtzaroa.\nQuiriquinan (San Ignacio, Txile) jaio zen, guraso nekazarien semea zelarik, eta hau dela-eta txikitandik eduki zuen folklorearekiko erlazio handia. Bere aitak, Manuel Jarak, lurra lantzen zuen alokatutako partzela txiki batean. Bere amak, Amandak, Txileko hegoaldekoa berau, gitarra jo eta kantatu egiten zuen. Bikoteak lau seme-alaba izan zituen (V\u00edctor barne): Mar\u00eda, Georgina (Coca), Eduardo (Lalo), V\u00edctor eta Roberto, gazteena.\nSei-zazpi bat urte zituenean bere familia lagundu behar izan zuen aitak bezala lurra landuz. Amak zuen kantari lana izan zen musikarekiko nolabaiteko \u201clehen kontaktua\u201d eragin ziona. Aitarekin zuen erlazio txarra zela-eta, V\u00edctorrek ama beti nahiago izaten zuen, hura seme-alaben heziketaz arduratu eta eskolara bidaltzen zituelako batik bat.\nGaztaroa.\nNogalesa joan zen, eta han bere eskolako adiskide Julio eta Humberto Morgadorekin topo egin zen. Morgadoren familiak bizilekua eta janaria eman zizkion. V\u00edctorrek ikasketak utzi zituen, eta lanean hasi zen altzari fabrika batean, Pedro Morgadori laguntzen.\nBi urte geroago, 1952an, seminarioa utzi zuen, konturatu zelako ez zuela bokaziorik; baina beti gogoan izango zuen kantu gregorianoa. Geroago, soldadutza egin zuen.\nArte munduan sartzea.\n21 urte zituela Txileko unibertsitatean sartu zen, eta \"Carmina Burana\" izeneko antzezlanean parte hartu zuen; horrela hasi zen antzerkian lan egiten. Hiru urte geroago Compa\u00f1\u00eda de Mimos de Noisvander konpainian parte hartu zuen, eta Txileko Unibertsitateko antzerki eskolan ikasten hasi zen.\n1957an kanta eta dantza folkloriko talde batean sartu zen. Violeta Parra ezagutu zuen, eta abesten jarraitzera animatu zuen.\nAntzerki zuzendari.\n27 urte zituela, 1959an, bere lehenengo obra zuzendu zuen: \"Parecido a la felicidad\", Alejandro Sievekingena, eta bira bat egin zuen Hego Amerikan zehar. Bakarlaritzat, bere lehen diskoa grabatu zuen, bi gabon kantarekin. Hurrengo urtean, laguntzaile lan egin zuen Germ\u00e1n Lucor Cruchagaren \"La viuda de Apablaza\" antzezlanean.\n1961ean bere lehenengo abestia konposatu zuen, \"Paloma Quiero Contarte\", eta laguntzaile lan egiten jarraitu zuen Alejandro Sievekingen \"La madre de los conejos\" obran. Hurrengo urtean, 1962an, Alejandro Sievekingen \"Animas de d\u00eda claro\" zuzendu zuen ITUCH antzerki taldearentzat.\nCuncum\u00e9n taldearekin \"Folklore chileno\" LP diskoa grabatu zuen, bere bi abesti diskoan sartuta: \"Paloma quiero contarte\" eta \"La canci\u00f3n del minero\". Zuzendari lanetan hasi zen, folklore akademia batean, 1968 arte. Garai hartatik 1970 arte, Txileko ITUCH taldean parte hartu zuen zuzendaritzan, eta 1964 eta 1967 artean irakasle aritu zen talde horretan.\nAntzerki zuzendaria izateak denbora asko kentzen zion lanerako, eta laguntzaile lanetan muntaketa batzuetan parte hartu zuen, horietako bat telebistarako (Txileko Unibertsitatearen kanalean). Geroago, Argentina, Uruguai eta Paraguaitik zehar bira bat egin zuen, Alejandro Sievekingen \"\u00c1nimas de d\u00eda claro\" obrarekin.\nMusika sortzen jarraitu zuen, eta 1965ean Alejandro Sievekingen \"La remolienda\" obra zuzendu zuen, bai eta Ann Jellicoeren \"Ma\u00f1a\" ere. Azken horregatik, zuzendari hoberenaren Urrezko Erramu Saria (Premio Laurel de Oro) irabazi zuen, bai eta C\u00edrculo de Periodistas elkartearen Kritikaren Saria ere.\nBakarlari karreraren hasiera.\n1966an bere lehen LP diskoa plazaratu zuen, \"V\u00edctor Jara\" izenekoa, Arena diskoetxeak argitaratua. Emi-ode\u00f3n diskoetxearekin beste bi disko plazaratu zituen: \"V\u00edctor Jara\" eta \"Canciones Folcl\u00f3ricas de Am\u00e9rica\". Zuzendari lanean jarraitu zuen, eta hainbat sari jaso zituen.\n1969an, Quilapay\u00fan taldea utzi ondoren, Soflokesen \"Antigona\" antzezlana zuzendu zuen, Unibertsitate Katolikoaren Antzerki Eskolarentzat. \"Plegaria a un labrador\" kantarekin sari nagusia lortu zuen Txiletar Kantu Berriaren lehen musikaldian. Helsinkira bidaiatu zuen geroago, Vietnamen aurkako mundu osoko gazteen bilera batera, eta \"Pongo en tus Manos Abiertas\" grabatu zuen. Disko horretan plazaratu zuen lehen aldiz \"Preguntas por Puerto Montt\" abestia, Pampa Irigoingo sarraskian inspiratuta.\n1970etik aurrera.\n1970ean Berlina joan zen Antzerkiaren Nazioarteko Elkarrizketan parte hartzera, eta geroxeago Buenos Airesa joan zen Latinoamerikar Antzerkiaren Lehen Kongresuan parte hartzeko asmoz. Unidad Popular alderdi politikoaren hauteskunde kanpainan parte hartu zen, eta Canto Libre diskoa grabatu zuen.\nUnidad Popularrek hauteskundeak irabazi ondoren, Gobernuaren kultura enbaxadore izendatu zuten, eta 1971an Gelso Garrido Leccarekin batera \"Los siete estados\" balletari musika jarri zion, Txileko Ballet Nazionalarentzat. Violeta Parrarekin eta Inti-Illimanirekin batera Estatuko Unibertsitate Teknikoaren Komunikazio Sailean sartu zen. Dicap etxearekin beste disko bat grabatu zuen jarraian, \"El derecho de vivir en paz\", eta horrekin berriz ere Urrezko Erramu Saria (Premio Laurel de Oro) irabazi zuen, baina oraingoan konposaketa onenenarengatik.\nKonpositore lanetan jarraitu zuen Txileko Telebista Nazionalarentzat 1972 eta 1973 urte bitartean. Aldi hartan bertan, Herminda de la Victoria herri matxinatuan hainbat testigantza aztertu eta jaso zituen, eta haietan oinarritu zuen bere hurrengo diskoa: \"La Poblaci\u00f3n\". SESBera eta Kubara bidaiatu zuen geroago, eta Pablo Nerudari egindako omenaldia zuzendu zuen, Nerudak Nobel Saria irabazi zuela eta.\nRanquilgo nekazariek lekuari buruzko antzerki obra bat egiteko proposamena egiteko gonbita luzatu zioten, eta bere konpromiso sozialari ohore eginez hainbat lan boluntariotan hartu zuen parte.\nKonpromiso sozialak, hain zuzen, 1973an hainbat ekintza egitera bultzatu zuten Jara, hala nola Parlamenturako hauteskundeetan Uni\u00f3n Popularren alde lan egitera, edota Pablo Nerudari kasu eginez faxismoaren eta gerraren aurkako telebistako programa batean kantatzera eta zuzentzera. Hainbat diskotarako lan egin zuen, gero grabatu ezin izan zituenak, baina azkenean \"Canto por travesura\" grabatu zuen.\nAzken egunak: tortura eta hilketa.\nAugusto Pinochet jeneralak Salvador Allende lehendakariaren aurka egindako estatu kolpeak, 1973ko irailaren 11n, Estatuko Unibertsitate Teknikoan harrapatu zuen. Atxilotu eta Estadio Nazionalera eraman zuten.\nLekukoek diotenez, ordu luzez torturatu zuten, eta gero behatzak errebolber baten kulatarekin txikitu zizkioten, gitarra jo ez zezan. Azkenean, 1973ko irailaren 16an tiroz josi zuten, eta haren gorpua sasiarte batera bota zuten. Hiru egun geroago aurkitu zuten. Testiguen arabera, tortura eta hilketa horren ardura zuzena Edwin Dimter Bianchi \"Pr\u00edncipe\" militarrarena izan zen. Dimter Estadioan zegoen zaintza lanak egiten eta oso ezaguna egin zen presoei egiten zizkien mehatxu eta torturengatik. Dirudienez, V\u00edctor Jara ezagutu eta torturatzeko aukeratu zuen.\nTxileko Estadio Nazionalean preso zeukatela, bere azken poema eta aldarrikapena idatzi zuen, \"Somos Cinco Mil\":\nVictor Jara fundazioa.\nJoan Jarak, Victor Jararen alargunak, 1993an, V\u00edctor Jara Fundazioa sortu zuen, artistaren ondarea zabaldu eta sustatzeko asmoz."}
{"id": "63428", "revid": "1712", "url": "https://eu.wikipedia.org/wiki?curid=63428", "title": "Oxidazio", "text": ""}
{"id": "63429", "revid": "1712", "url": "https://eu.wikipedia.org/wiki?curid=63429", "title": "Erredukzio", "text": ""}
{"id": "63430", "revid": "119347", "url": "https://eu.wikipedia.org/wiki?curid=63430", "title": "Eremulauak", "text": "Eremulauak kulturaren inguruko informazioa eta iritziak eskaintzen zituen euskarazko blog itxurako webgunea zen. Ikus-entzunezkoak, musika, literatura eta artearen ingurukoak ziren bere edukiak.\nHistoria.\n2004ko abenduan jarri zuten abian EHUk Leioan duen kanpusean kazetaritza ikasten ari ziren hiru lagunek: Haritz Pascual, Gorka Bereziartua eta Xabier Doncelek.\n2006an, lehen urteurren jaia antolatu zuen webguneak Durangoko Plateruena Kafe Antzokian. Horren ondotik, urte bereko maiatzean Eremu Lauak Ediziogunea jarri zuten abian, Nun taldearen \"Collage\" diskoa argitaratuz. Urte bereko azaroan Akatu taldearen \"Utopiaren indarra\" diskoa argitaratu zuten. Bi diskoek Creative Commons erako lizentziarekin ikusi zuten argia.\n2007an sortzaileak bestelako zereginetan hasi zirenean, geldialdia jasan zuen webguneak. 2008ko otsailaren 4an \"Harea poltsikoetan (eremulauak.com-en agurra)\" izeneko adierazpenaren bitartez webgunea berritzeari utziko ziotela iragarri zuten bere koordinatzaileek."}
{"id": "63432", "revid": "1545", "url": "https://eu.wikipedia.org/wiki?curid=63432", "title": "Paran\u00e1", "text": "Paran\u00e1 (, ) Brasil, Paraguai eta Argentina zeharkatzen dituen Hego Amerikako ibaia da. 4.880\u00a0km luze da eta 2.582.672\u00a0km\u00b2-ko arroa hartzen du. Rio Grande eta Paranaiba ibaiek osatua da, eta Rio de la Platan isurtzen du ura. Paraguai ibaia da adar nagusia. Ontziz ibil daiteke 3.215 km-tan.\nIzena.\n\"Paran\u00e1\" hitzak \u00abItsasoaren senide\u00bb edo \u00abItsasoa bezalakoa\u00bb esan nahi du tupi hizkuntzan.\nIbilbidea.\nParan\u00e1 ibaia Brasilgo S\u00e3o Paulo, Minas Gerais eta Hegoaldeko Mato Grosso estatuen artean du sorburua, Rio Grande eta Parana\u00edba ibaien bilgunean. Salto del Guair\u00e1 hiritik aurrera Brasil eta Paraguairen arteko muga egiten du 190\u00a0km-tan, eta aurrerago Argentina, Paraguai eta Brasilen artekoa. Iguazu ibaiaren ahotik aurrera, Argentina eta Paraguairen arteko muga egiten du. Hortik mendebalderantz jotzen du Paraguai ibaia jaso arte; orduan hegoalderanzko norabidea hartzen du, Rio de la Platara isuri arte.\nIbilbidea hiru tartetan banatzen da:\nHiri nagusiak.\nParana\u2013Paraguai ibaien arroan 75 milioi pertsona bizi dira. Arroan dauden hiri nagusiak S\u00e3o Paulo, Buenos Aires, Curitiba, Asuncion, Campinas eta Rosario dira. Ibai bazterreko hiri nagusiak, berriz, hauek dira:\nHidrometria.\nParan\u00e1ren emaria 80 urtez (1904-1983 bitartean) neurtua izan da Corrientesen, Paraguai ibaiarekin elkartu ondoan. Gune horretan, drainatutako eremuak 2.661.392\u00a0km\u00b2 ditu, arro osoaren %\u00a072. Urteko batez besteko emaria 16.595 m\u00b3 segundoko da. Emari handiena martxoan du (21.400 m\u00b3/s), eta txikiena irailean (12.004 m\u00b3/s).\nParan\u00e1ren batez besteko emariak (m\u00b3/s), Corrientesen neurtuak\nEkonomia.\nIbaia milioika pertsonentzako ur, janari eta energia iturria da, eta Hego Amerikako hiri handienetako batzuk (Brasilia, Buenos Aires, Sao Paulo) arro honetan kokaturik daude. Arrantza garrantzi handiko jarduera da, eta espezie batzuk, hala nola sabaloa (\"Prochilodus lineatus\"), komertzialki ustiatzen dira, bai herrialdean bertan kontsumitzeko, bai esportatzeko. Kirol arrantzan surubia (\"Pseudoplatystoma fasciatum\") eta doradoa (\"Salminus brasiliensis\") dira estimatuenak. Itaipuko presa, munduko bigarren indarretxe hidroelektrikorik handiena, Brasil eta Paraguairen arteko mugan dago.\nParan\u00e1-Paraguairena munduko ibai sistema nabigagarri garrantzitsunetako bat da, Argentina, Bolivia, Brasil, Paraguai eta Uruguaiko portuak R\u00edo de la Plata eta Ozeano Atlantikoarekin lotzen baititu. Bide nabigagarri horrek 3.400 kmko luzera dauka, C\u00e1ceres (Mato Grosso, Brasil) eta Nueva Palmira (Uruguai) artean. Konboi itzelak ibiltzen dira ibaian barrena, soja, kotoia, ekilorea, garia, lihoa, burdin harria, manganesoa eta beste produktu batzuk garraiatzen.\nHistoria.\nJuan D\u00edaz de Sol\u00eds 1515ean Paranara iritsi zenean, tupi-guarani herria bizi zen ibaiaren arroan. 1527an Sebastian Cabotok Sancti Spiritus gotorlekua eraiki zuen Parana ibaiaren mendebaldeko ertzean, eta 1536an alde horretan bertan Nuestra Se\u00f1ora de Mendoza herria eraikitzeko agindua eman zuen Pedro de Mendozak.\nArazo handiak sortu ditu ibai honek, energia hidroelektrikoa dela eta, Brasil, Paraguai eta Argentinaren artean; nolanahi ere, 1979. urtean itun bat sinatu zuten elkarrekin."}
{"id": "63434", "revid": "512", "url": "https://eu.wikipedia.org/wiki?curid=63434", "title": "Paran\u00e1 (argipena)", "text": "Paran\u00e1 leku hauek izan daiteke:"}
{"id": "63436", "revid": "336", "url": "https://eu.wikipedia.org/wiki?curid=63436", "title": "Rio de la Plata", "text": "Rio de la Plata (euskaraz: \u00abRio de la Plata ibaia\u00bb) Hego Amerikako itsasadar zabala da, Ozeano Atlantikoan, Paran\u00e1 eta Uruguai ibaien bokaletik aurrera, Argentina eta Uruguai artean dagoena. 287 kmko luzera du eta 40 km zabal da gune estuenean, eta 220 km zabalenean; hori dela eta, munduko bokalerik zabalena da.\nErtzeko lurraldeak lauak dira eta hondarralde ugari ditu, Parana eta Uruguai ibaiek garraiatzen dituzten gaien pausatzearen ondorioz. Hiri eta portu guztiz garrantzitsuak daude Rio de la Plata itsasadarraren ertzean: Buenos Aires eta La Plata Argentina aldean eta Montevideo Uruguai aldean. Bokaleko uharterik handiena Isla Mart\u00edn Garc\u00eda da, eta Argentinan dago.\nHistoria.\nJuan D\u00edaz de Sol\u00eds espainiarra izan zen bokalea ikusi zuen lehendabiziko europarra, 1516an, Ozeano Atlantiko eta Ozeano Barearen arteko igarobidea bilatzen ari zela. 1519an, Magallaesen espedizioa bertan trabatu zen ere bai, uste baitzuten Ozeano Barera igarotzeko bidea izan zitekeela; itsasadarra esploratu zuten. 1536ko otsailaren 2an, Pedro de Mendozak Buenos Aires sortu zuen. 1578an Francis Drakek eskualdea bisitatu zuen.\nBigarren Mundu Gerran, 1939ko abenduaren 13an, bokaleko uretan, \"Admiral Graf Spee\" alemaniar korazatuak zenbait britainiar guduontzi erasotu zituen; ez zuen garaipena lortu eta Montevideoko portura ihes egin behar izan zuen."}
{"id": "63437", "revid": "6327", "url": "https://eu.wikipedia.org/wiki?curid=63437", "title": "La Plata ibaia", "text": ""}
{"id": "63444", "revid": "201", "url": "https://eu.wikipedia.org/wiki?curid=63444", "title": "Berina", "text": ""}
{"id": "63445", "revid": "284", "url": "https://eu.wikipedia.org/wiki?curid=63445", "title": "Ezpeletako biperra", "text": ""}
{"id": "63446", "revid": "105290", "url": "https://eu.wikipedia.org/wiki?curid=63446", "title": "Mount Isa", "text": "Mount Isa Townsville hiritik mendebalderantz 800 kilometrora dagoen herri meatzaria da, Queenslanden kokatua, (Australia). Mount Isak baliabide natural ugari ditu inguruan. 18.000 biztanle ditu eta horietatik gehienak meatzean lan egiten dute.\nMount Isa munduko hedapen ingurune metropolitar handiena da 40.000\u00a0km\u00b2 dituelarik."}
{"id": "63447", "revid": "119347", "url": "https://eu.wikipedia.org/wiki?curid=63447", "title": "Fronte Polisarioa", "text": "Fronte Polisarioa (; ) Mendebaldeko Sahararen nazio askapenerako mugimendu politiko eta militarra da, lurralde haren autodeterminazioaren alde eta Marokotik independentzia lortzearen alde borrokatzen dena. 1973ko maiatzaren 10ean sortu zuten, eta berehala ekin zion borroka armatuari. 1991tik su-etenean dago, erreferendumaren zain.\nIzena.\n\"Polisario\" izena gaztelaniazko izen osoaren akronimoa da: \"Frente Popular de Liberaci\u00f3n de Sagu\u00eda el Hamra y R\u00edo de Oro\".\nHistoria.\n1973. urtean sortu zen Mauritaniako gobernuak babestuta; Aljeriakoaren laguntza izan du 1975. urteaz geroztik. Espainiak Mendebaleko Sahara Maroko eta Mauritaniako gobernuen administraziopean utzi zuenean, Saharako Arabiar Errepublika Demokratikoa (SAED) aldarrikatu zuen Fronte Polisarioak (1976).\nMauritaniako gobernuak 1979. urtean sinatu zuen bake hitzarmena Fronte Polisarioko buruzagiekin, baina Marokok bere egin zuen Mauritaniaren mendean zegoen Mendebaldeko Saharako zatia. 1980. urtean 20.000 soldaduk osatzen zuten Fronte Polisarioko gerrilla eta Maroko Mendebaleko Saharan zituen herriak erasotzen hasi zen.\nMauritaniak 1984. urtean onartu zuen SAEDa. Marokoren eta Fronte Polisarioaren arteko borrokak areagotu ziren, baina 1986. urtean elkarrizketak hasi zituzten bi alderdiak Mendebaleko Saharan autodeterminaziorako erreferendum bat egiteko. Erreferendumak 1992. urtean behar zuen, baina Hasan II.ak, Marokoko erregeak, hainbat trikimailu erabili zituen (sahararrak ez ziren biztanleak jarri zituen bizitzen Mendebaleko Saharan, esaterako) erreferenduma ez egiteko edo, egitekotan, sahararrek irabaz zezaten eragozteko."}
{"id": "63448", "revid": "512", "url": "https://eu.wikipedia.org/wiki?curid=63448", "title": "Arethusa", "text": "Arethusa, orkideen familiako Epidendroideae subfamiliako genero bat da. \"Arethusa bulbosa\" espezia hartzen dute barnean, Ipar Amerikako ekialdeko kostaldean sakabanaturik dauden lore ubeldun landareak.\nEtimologia.\nLandarearen izena greziar mitologiatik dator, bertan Arethusa uretako ninfa bat zen. \"Dragoi Ahoa\" ere deitzen zaio.\nEzaugarriak.\nOrkidea hau lurtarra da eta oso urria, lur hezeetan eta leku zingiratsuetan hazten da. Normalki aintzira, urmael, ur geldoetan eta Iparramerikako ekialdeko kostetan.\n15 zentimetroko garaiera har dezake. Arrosa edo more koloreko lore bakar eta handi bat ematen du arrosa kolorekoa, ezpain harrigarriekin eta kresta hori eta zuriekin."}
{"id": "63449", "revid": "201", "url": "https://eu.wikipedia.org/wiki?curid=63449", "title": "Mandarin txinera", "text": ""}
{"id": "63450", "revid": "201", "url": "https://eu.wikipedia.org/wiki?curid=63450", "title": "Mandarinera estandar", "text": ""}
{"id": "63451", "revid": "1830", "url": "https://eu.wikipedia.org/wiki?curid=63451", "title": "Oxidazio-zenbaki", "text": "Oxidazio-zenbakia koordinazio-konposatu bateko atomo zentralak izango lukeen karga da, atomo zentralak partekatzen dituen elektroi-bikote guztiak erauztean estekatzaile guztiak ere erauziko balira. Konposatu ez-organikoen nomenklaturan erabiltzen da. Zenbaki erromatar baten bidez adierazten da; plus ikurra ez da idazten oxidazio-zenbakia positiboa denean. Oxidazio-zenbakia elementuaren ikurraren goi-indize gisa idazten da, adibidez FeIII, baina baita elementuaren izenaren ondoren parentesi artean ere, addibidez burdina(III). Azken kasuan, ez da espaziorik uzten elementuaren izenaren eta oxidazio-zenbakiaren artean.\nNormalean, oxidazio-zenbakia eta oxidazio-egoera berdinak dira. Hala ere, kasu gutxi batzuetan atomo estekatzailea ez da atomo zentrala bezain elektronegatiboa (esaterako, iridio fosfina konplexuetan), eta orduan oxidazio-egoera ez da oxidazio-zenbakiaren berdina izaten."}
{"id": "63452", "revid": "336", "url": "https://eu.wikipedia.org/wiki?curid=63452", "title": "Mount isa", "text": ""}
{"id": "63453", "revid": "1830", "url": "https://eu.wikipedia.org/wiki?curid=63453", "title": "Oxidazio-egoera", "text": "Kimikan, oxidazio-egoera konposatu bateko atomo baten oxidazio-mailaren adierazle bat da. Oxidazio-egoera formala da atomo batek edukiko lukeen karga hipotetikoa elementu guztietako atomoen loturak %100 ionikoak balira. Oxidazio-egoerak zenbaki arabiarren bidez adierazten dira eta positiboak, negatiboak edo zero izan daitezke.\nAtomo baten oxidazio-egoera handitzen denean, atomoa oxidatu egin dela esan ohi da; oxidazio-egoera txikitu bada, atomoa erreduzitu egin da. Erreakzio hauek elektroien transferentzia eragiten dute: elektroiak irabaztean oxidazioa gertatzen da eta elektroiak galtzean erredukzioa.\nOxidazio-egoera formalen kalkulua.\nAtomo batek konposatu batean duen oxidazio-egoera kalkulatzeko bi bide daude. Lehena erabiltzen da molekula batek Lewis egitura duenean, adibidez molekula organiko askotan; bigarrena konposatu sinpleetan erabiltzen da eta ez du Lewis egiturarik behar.\nKontuan izan behar da atomo baten oxidazio-egoerak ez duela atomo horren karga \"erreala\" ordezkatzen. Izan ere, oxidazio-egoera altuetan ioi positibo anitz bat ekoizteko behar den ionizazio-energia erreakzio kimikoetan eskuragarri dagoen energia baino askoz altuagoa da. Oxidazio-egoera kalkulatzean egiten diren elektroi-esleipenak formalismo hutsa dira, baina oso erabilgarriak dira erreakzio kimiko asko ulertzeko.\nEgitura kontuan hartu gabe.\nPosible da atomo baten oxidazio-egoera kalkulatzea lege hierarkiko batzuen bidez. Legeen artean kontraesana badago, aurrena dagoena aplikatzen da.\nJo dezagun oxigenoaren oxidazio-egoera jakin nahi dugula hainbat substantzietan."}
{"id": "63455", "revid": "6327", "url": "https://eu.wikipedia.org/wiki?curid=63455", "title": "Indiar Ozeano", "text": ""}
{"id": "63456", "revid": "119347", "url": "https://eu.wikipedia.org/wiki?curid=63456", "title": "OmegaT", "text": "OmegaT Ordenagailuz lagundutako itzulpen-sistema plataforma anitza da, kode irekikoa, parekatze lausoz, itzulpen-memoriaz, hitz gakoen bilaketaz eta glosarioz hornitutakoa, eta egindako itzulpenak proiektu eguneratuetan aprobetxatzea ahalbidetzen duena.\nEzaugarri nagusiak.\nOmegaT-k itzulgai den testuaren memoria bat gordetzen du eta aurretik egindako beste itzulpen batzuen memoriak erabil ditzake erreferentzia gisa.\nItzulpen-memoriak oso erabilgarriak izan daitezke itzuli beharreko testuak antzeko atalak dituzten errepikapen asko baldin baditu. OmegaT-k itzulpen-memoriak erabiltzen dituenez, segmentuak nola itzuli diren gogoratzen du eta uneko segmentuaren antzekoenak proposatzen ditu.\nAurretiaz itzulita dagoen dokumentu bat eguneratu behar denean ere oso erabilgarriak dira. Aldatu gabeko esaldiak itzulitzat hartuko dira, eta eguneratutako esaldietan esaldi beraren bertsio zaharrago baten itzulpena erakutsiko da itzulpen probable gisa. Honi esker, jatorrizko dokumentuan egindako aldaketak modu errazagoan maneiatuko dira.\nAurretiaz sortutako itzulpen-memoriak existitzen badira, OmegaT-k erreferentzia gisa erabili ahal izango ditu.\nTerminologiaren kudeaketa.\nTerminologiaren kudeaketak garrantzi berezia du itzulpenen koherentziari eusteko. OmegaT-k hitz bakanak edo esaldi laburrak gorde ditzaketen glosarioak erabiltzen ditu, alegia, eremu berezi baterako hiztegi elebidunen antzekoak. OmegaT-k uneko segmentuan ageri diren hitzen itzulpena erakusten du.\nEuskara bezalako hizkuntza deklinatuentzako bereziki interesgarria izan daitekeen aukera berria lematizatzaileen erabilera da hitzen lemak hobeto erauzteko. Modu horretan asko hobetzen da parekatze lausoen bilaketa eta glosarioen erabilera. Funtzionaltasun hau aparte instalatu behar da.\nItzulpen-prozesua.\nItzulpen-lanak fitxategi bakarrez osaturik egon daitezke, baina baita azpidirektorioetan banatutako hainbat fitxategi dituen direktorio batez ere. Fitxategiak hainbat formatutakoak izan daitezke: HTML, MS Office eta OpenOffice bulegotika-aplikazioen formatuak, DocBook, PO, etab. OmegaT-k onartutako fitxategiak bilatzen ditu fitxategiak iragazteko dituen arauak jarraituz, testua diren zatiak bereizten ditu, testu-talde handienak zatitzen ditu segmentazio-arauak jarraituz, eta segmentuak banaka erakusten ditu.\nItzulpen automatikoak.\nOmegaT-k Internetetik zuzenean erabil ditzakeen tresnei dagokienez, hainbat itzultzaile automatiko erabiltzeko aukera dago. Google Translate, Apertium eta Belazar erabil daitezke esaldien oinarrizko itzulpen bat eskuratzeko. Honez gain, hiztegiak karga daitezke leiho berri batean, lagungarri gisa. Hiztegi horiek StarDict eta Lingvo DSL motakoak izan daitezke."}
{"id": "63458", "revid": "1712", "url": "https://eu.wikipedia.org/wiki?curid=63458", "title": "Omegat", "text": ""}
{"id": "63463", "revid": "93", "url": "https://eu.wikipedia.org/wiki?curid=63463", "title": "Beira (argipen)", "text": ""}
{"id": "63465", "revid": "93", "url": "https://eu.wikipedia.org/wiki?curid=63465", "title": "Lanperna (argipen)", "text": ""}
{"id": "63466", "revid": "93", "url": "https://eu.wikipedia.org/wiki?curid=63466", "title": "Larrun (argipen)", "text": ""}
{"id": "63467", "revid": "93", "url": "https://eu.wikipedia.org/wiki?curid=63467", "title": "Manchester (argipen)", "text": ""}
{"id": "63468", "revid": "6327", "url": "https://eu.wikipedia.org/wiki?curid=63468", "title": "Mikronesia (argipen)", "text": ""}
{"id": "63469", "revid": "93", "url": "https://eu.wikipedia.org/wiki?curid=63469", "title": "Puntu (argipen)", "text": ""}
{"id": "63470", "revid": "93", "url": "https://eu.wikipedia.org/wiki?curid=63470", "title": "Ziganda (argipen)", "text": ""}
{"id": "63472", "revid": "56334", "url": "https://eu.wikipedia.org/wiki?curid=63472", "title": "Altzairu", "text": "Altzairua burdinaz eta karbonoz osatutako aleazioa da. Oro har, altzairu aleazioetan, karbonoaren pisua % 2,1 baino txikiagoa izaten da, eta balio arruntenak % 0,2 eta % 0,3 inguruan daude. Karbonoaren masa % 2tik gorakoa bada, burdinurtu deritzen aleazio hauskorrak lortzen dira, forjatu ezin direnez moldeatze bidez lantzen direnak.\nAdiera zabalagoan, bi osagai horiez gain, beste zenbait osagai izan ditzakeen aleazioa da altzairua. Hori dela eta, altzairu bereziak defini daitezke, besteak beste, altzairu herdoilgaitza. Aleazioetan erabiltzen diren beste elementu batzuk dira manganesoa, kromoa, banadioa eta tungstenoa.\nEz dira altzairua eta burdina nahasi behar. Burdinaren eta altzairuaren arteko desberdintasun nagusia karbonoaren ehunekoa da; altzairua, burdinaz eta karbonoz % 0,008 eta % 2,11 arteko portzentajean dago osatuta. Ehuneko horretatik aurrera, burdinarekin egindako beste aleazioak ez dira altzairutzat hartzen. Altzairuak burdinaren ezaugarri metalikoak mantentzen ditu, baina karbonoa eta beste elementu metaliko zein ez-metaliko batzuk gehitzeak haren propietate fisiko-kimikoak hobetzen ditu.\nHistoria.\nPizkundea baino arinago altzairua metodo ez oso eraginkorren bidez egiten bazen ere, horren erabilera askoz arruntago bihurtu zen ekoizpen metodo egokiagoak asmatu zirenean, XVII. mendean. Bessemer prozesua asmatu zenean, XIX. mendearen erdialdean, altzairua modu masiboan ekoitzitako material merkea izatera heldu zen. Prozesuak geroago izan zituen hobekuntzei esker, ekoizpen-kostua are gehiago jaitsi zen, eta kalitatea handitu egin zen.\nEgun, altzairua munduko materialik arruntenetakoa da, urtero 1.400 milioi tona kubiko (2010) ekoizten baitira. Osagai nagusietakoa da eraikin, azpiegitura, tresna, itsasontzi, automobil, makina zein armetan.\nAltzairu hitza latinezko \"aciarius\"etik dator, eta hura, berriz \"acies\" hitzetik, hau da, hizkuntza horretan, arma ahul baten ertzari deitzen zaiona. \"Aciarius\", beraz, metal egokia litzateke (bere gogortasunagatik eta erresistentziagatik) arma eta tresnen ebaketa zatian jartzeko. Ezezaguna da mineralen fusiotik burdina lortzeko teknika noiz aurkitu zen data zehatza. Hala ere, burdinazko tresnen lehen aztarna arkeologikoak K.a. 3000. urtekoak dira, eta Egipton aurkitu ziren, nahiz aurreko apaingarrien aztarnak dauden. Quinto Horacio Flacok adierazi zuen falkata bezalako altzairuzko armak, Iberiar penintsulan, jada K.a. I. mendean erabiltzen zirela, erromatarren tropek altzairu norikoa (latinez: \"chalybs noricus\") erabiltzen zuten bitartean. Txinako Han dinastiaren garaian, altzairua burdin forjatua burdin urtua urtuz ekoizten zen, K.a. I. mendean, gutxi gorabehera. Wootz altzairua sortzeko ekoizpen-metodoak ere hartu zituzten Indian eta Sri Lankan, K.a. 300. urte inguruan sortutako prozesuan, eta Txinara esportatu zen. Hasierako metodo horrek haize-labe bat erabiltzen zuen, montzoiak bultzatuta. Burdinaren aleazio bat ere Damaskoko altzairua izenez ezaguna zen, bere baitan (milioiko 1.000 zati edo arroka konposizioaren % 0,1 baino gutxiagoko kontzentrazioetan) material ezberdin ugari zituena. Peter Paufler-ek egindako ikerketek iradoki zuten karbono- nanohodiak sartzen zirela bere egituran, eta horrek altzairu horren nolakotasun batzuk azal zitzakeen \u2014esaterako, iraunkortasuna eta ertzari eusteko gaitasuna\u2014, nahiz eta posible den, garai hartako teknologiagatik, kasualitatez lortua izatea eta ez aurrez pentsatutako diseinu baten bidez.\nIX eta X. mendeen artean, Merv-en, altzairu arragoa ekoizten zen, eta, bertan, hainbat teknikaren bidez, burdina eta ikatza berotuz eta hoztuz lortzen zen altzairua. Song dinastiaren garaian, XI. mendean, Txinan, altzairuaren ekoizpena bi teknika erabiliz egiten zen: lehenengoak kalitate baxuko altzairua \u2014\"berganesko\" metodoa\u2014 ekoizten zuen, ez baitzen homogeneoa, eta bigarrenak, Bessemer metodoaren aitzindaria, ikatza kentzen zuen behin eta berriz forjatuz eta bat-batean hoztuz.\nIndustria erabilerarako burdina K.a. 1500. urte inguruan aurkitu zen Metsamor eta Ararat mendian, Armenian. Burdinaren teknologia luzaroan gorde zen isilpean, K.a. 1200. urte inguruan asko hedatu zen arte.\nErdi Aro arte, ez dago erregistrorik gogorgarritasuna ezagutzen zela adierazten duenik. Altzairua fabrikatzeko metodo zaharrak labean burdin biguna lortzea zen, egur-ikatz eta aire-tiroarekin, ondoren zepak kentzearekin burdin biguna mailukatuz eta zementatzeko karburatuz. Gero, zementazioa, altzairu zementatua buztinezko arragoetan urtuz, perfekzionatu egin zen, eta Sheffield-en (Ingalaterra), 1740tik aurrera, arragoa altzairuak lortu ziren. Teknika Benjamin Huntsman-ek garatu zuen.\n1856an, Henry Bessemer-ek altzairua kantitate handietan ekoitzi ahal izateko metodo bat garatu zuen, baina, fosforoa eta sufrea proportzio txikietan zituen burdina soilik erabil zitekeenez, baztertu egin zen. Hurrengo urtean, Carl Wilhelm Siemens-ek beste bat sortu zuen (Martin-Siemens prozesua deitua), zeinean altzairua burdin bigun eta burdin oxido galdaketaren deskarburaziotik ekoizten zen olio, koke-gasa edo azken horren labeko gasa-nahaste berotzearen produktu gisa. Metodo hori ere zaharkituta geratu da.\n1878an, Siemens izan zen altzairuzko labeak berotzeko elektrizitatea erabiltzen lehena; merkataritza ekoizpenerako arku elektrikoko labeen erabilera, 1902an hasi zuen Paul H\u00e9roultek, aluminioa urtzeko metodo modernoaren asmatzaileetako bat izan zena. Metodo horretan, labean, arku elektriko bat pasarazten da konposizio ezaguna den altzairu txatarra eta labearen sabaian kokatutako karbono elektrodo handien artean.\n1948an, LD oxigenoaren oinarrizko prozesua asmatu zen. Bigarren Mundu Gerraren ostean, altzairuaren fintze prozesuetarako, airearen ordez oxigeno puruarekin esperimentuak egiten hasi ziren hainbat herrialdetan. Arrakasta Austrian lortu zen 1948an, Linz hiritik gertu zegoen altzairu fabrika batean, Donawitz-ek oinarrizko oxigenoa edo LD prozesua garatu zuenean.\n1950ean, etengabeko galdaketa-prozesua asmatu zen, sekzio konstanteko eta kantitate handietan ijetzitako altzairuzko profilak ekoitzi behar denean erabiltzen dena. Prozesua behar den forma duen moldea arrago baten azpian jartzean datza, urtutako materiala moldean pixkanaka dosifikatzeko balbula baten bidez. Grabitatez, urtutako materiala ur-sistema baten bidez hozten den moldetik igarotzen da; urtutako materiala, molde hotzetik igarotzean, oretsu bihurtzen da, eta moldearen forma hartzen du. Ondoren, materiala sistemaren kanpoalderantz arrastatzen duten arrabol batzuen bidez moldatzen da. Materiala beharrezko formarekin eta luzera egokiarekin osatu ondoren, moztu eta gordetzen da.\nGaur egun, metal eta metaloide batzuk ferroaleazio moduan erabiltzen dira, eta, altzairuarekin elkartzean, gogortasun eta erresistentzia kalitate bikainak ematen dizkiote.\nGaur egun, altzairuaren fabrikazio-prozesua bigarren mailako metalurgia deritzonak osatzen du. Etapa horretan, altzairu likidoari nahi diren propietate kimikoak, tenperatura, gas-edukia, inklusio-maila eta ezpurutasun-maila ematen zaizkio. Metalurgia sekundarioaren unitate ohikoena koilara-labea da. Hor ekoitzitako altzairua prest dago modu konbentzionalean galdatzeko edo etengabeko galdaketan.\nAltzairuak, egitura metalikoen eraikuntzarako duen eta izan duen erabilera intentsiboak, arrakasta handiak eta porrot handiak ezagutu ditu, behintzat materialen zientziaren aurrerapena ahalbidetu dutenak. Hala, 1940ko azaroaren 7an, munduak Tacoma Narrows zubiaren erorketa ikusi zuen, haizearekin erresonantzian sartu zenean. Ordurako, Industria Iraultzaren lehen urteetan, tren-ardatzen haustura goiztiarrak gertatu ziren, William Rankine materialaren nekea postulatzera eraman zutenak, eta Bigarren Mundu Gerran Estatu Batuetako Liberty zamaontzien ustekabeko hondoratzea gertatu zen, altzairua hauskortu egin baitzen tenperaturaren beherakada hutsagatik, hasieran soldadurei egotzitako arazoa izan bazen ere.\nMunduko hainbat eskualdetan, altzairuak garrantzia handia du jendartearen, industriaren eta merkataritzaren dinamikarako.\nPropietate fisiko-kimikoak.\nZaila da altzairuaren propietate fisiko eta mekanikoak ezartzea, altzairuaren osaeraren doikuntzekin eta hainbat tratamendu termiko, kimiko edo mekanikorekin ezaugarri egokiak dituzten konbinazioak lor baitaitezke aplikazio askotarako, baina propietate orokor batzuk aipa daitezke:\nAltzairu motak.\nFabrikatzeko moduaren arabera:\nLantzeko moduaren arabera:\nKonposizioaren eta egituraren arabera:\nErabileren arabera:\nAplikazioaren arabera:\nTratamendu termikoak.\nTratamendu termiko egokiaren bidez, nabarmen handitzen dira altzairuaren propietate mekanikoak: gogortasuna, zailtasuna eta erresistentzia mekanikoa. Tratamendu termikoek materialaren mikroegitura aldatzen dutenez, altzairuaren propietate makroskopikoak ere aldatzen dituzte.\nKonposizio kimikoa aldatu gabe altzairuari aplika dakizkiokeen tratamendu termikoak hauek dira:\nArruntenak suberaketa, tenplaketa eta iraoketa dira.Tratamendu termiko horiek gehien bat hipereutektoideak diren altzairuekin erabiltzen dira, alegia, konposizio eutektoideak baino karbono kantitate handiagoa dutenekin (% 0,8 ingurutik gora). Altzairu hipoeutektoideetarako tratamendu gutxiago dira eraginkorrak.\nSuberaketa altzairuaren barne-tentsio lokalak arintzeko behar den beste berotuz eta ondoren era kontrolatuan hoztuz egiten da.Ez da material guztian gertatzen, era lokalean ematen da. Altzairu bat suberatzeko lortu behar den tenperatura, altzairuan aleatuta dauden elementuen eta suberaketa motaren araberakoa da.\nTenplaketa egiteko, altzairua austenita sortzeko beste berotu eta gero, gehienetan, uretan edo oliotan arin hozten da. Hozte arin horren bidez, martensita egitura gogor eta hauskorra lortzen da. Ondoren, altzairua iraotu egiten da, hau da, suberaketa berezi bat aplikatzen zaio hauskortasuna murrizteko. Iraoketa hori eginez martensita kantitate bat zementita edo esferoidita bihurtzen da eta, horren ondorioz, barneko akats eta tentsioak gutxitzen dira. Haren emaitza altzairu harikorragoa eta hauskaitzagoa izaten da.\nErabilerak.\nMota guztietako altzairuak erabiltzen dira gure eguneroko bizitzan, erreminta, tresna, ekipo mekaniko gisa eta etxetresna elektrikoen eta, oro har, makinen osagai gisa, baita bizi garen etxebizitzen egituretan eta eraikin moderno gehienetan ere.\nMunduko ekoizpena.\n2019an, munduko altzairu ekoizpenari buruz dauden datuak, urtean milioi tonatan:"}
{"id": "63473", "revid": "6950", "url": "https://eu.wikipedia.org/wiki?curid=63473", "title": "Martiartu Dorrea", "text": "Martiartu dorretxea Unbe mendiaren hegoaldeko hegalean dago, Erandioko Goierri auzoan, hain zuzen ere. Martiartukoa Bizkaiko dorretxerik garrantzitsuenetarikoa da. Martiartuko San Antonio baselizaren alboan dago.\n2023ko martxoan Erandioko udaletik iragarri zen Martiartu dorre berrituak jarduera ekonomikoak hartuko zituela etorkizun hurbil batean.\nHistoria.\nMartin Ortiz de Martiartuk agindu zuen dorretxea altxatzeko. Martin, Diego Perez de Martiartu \"Zaharra\"ren ondorengoa zen eta Gomez de Butron jauntxoaren alabarekin ezkondu zen. Martiartutarrak Zamudio leinuagaz ahaidetu egin ziran geroago.\nTalaia horretatik dorretxeko jauntxoek Udondo bailara menperatzen zuten osorik. Oso kokaleku aproposa zen defentsazko ikuspegitik; baina beste erakargarritasun batzuk ere bazituen. Izan ere, dorretxearen hurbil daude San Antonio baseliza, antzinako burdinola bat eta Martiartu leinuarenak ziren lurrak. Berezitasun horiek botere ekonomiko eta autoritate-seinale bilakatu zuten dorretxea, eta jauntxoek mozkin handiak lortu zituen Erdi Aroan, bidesarien, burdina-produkzioaren eta baselizak ekartzen zizkien hamarrenen bidez.\nMartiartu dorretxea XIV. mendearen bigarren erdian altxatu zuten. Leinuaren etsaiek 1472. urtean erre eta XVI. mendearen hasieran berreraiki zen. Bitxikeria lez, dorretxearen barruan lehenengo eraikinaren aztarnak mantentzen direla aipatzekoa da. XVI. mendean, dorre gotikoko zutunik jarraitzen zuen zatia harresiz inguratu zuen eta eraikinaren gainerako perimetroa hareharrizko harlanduz egin zen.\nGaur egun, Erandioko lurretan dagoen arren, dorretxearen jabea Bilboko udala da.\nEzaugarriak.\nEraikina 18 metro garai eta 14 metro zabal da. Harresiek 2,4 metroko lodiera dute. Dorretxeak gailurreria osorik du alde bitan eta, era berean, lau garitatik hiru mantendu ditu. Ipar-mendebaldeko kuboan xurrutarri bat dago. Horrek animalia bat irudikatzen du.\nDorretxera mandio baten gainean dagoen ojiba-ate batetik sartzen da. Atzeko aldean, lurraren arrasean, beste ojiba-ate bat dago, eta fatxada horretan bertan leiho bikoitz gotiko bat, leiho handi bat, hiru bao txiki eta zuburuen lerro bat be badaude.\nEkialdeko fatxadan zuruburuen lerro bat, gezileiho bi eta leiho bi ikus daitezke. Azken horietako bat gotikoa da. Iparraldeko fatxada guztiz laua da, eta mendebaldekoan gaztelubegi bat, gezileiho bat eta leihotxo bat aurki daitezke."}
{"id": "63474", "revid": "219", "url": "https://eu.wikipedia.org/wiki?curid=63474", "title": "Menorka", "text": ""}
{"id": "63475", "revid": "12788", "url": "https://eu.wikipedia.org/wiki?curid=63475", "title": "Brontze", "text": "Brontzea edo burdinoria kobrea eta eztainua oinarritzat dituzten zenbait nahasturaren izena da. Eztainuaren proportzioa % 3 ingurukoa izaten da. Horretaz gain beste zenbait metal gehi dakioke, betiere material nagusia kobrea den arren: besteak beste, zinka, aluminioa, antimonioa edo fosforoa gehitzen zaizkio, lortu nahi diren propietateen arabera. Brontzeak kobreak baino ahalmen mekaniko hobeak izaten ditu.\nKobre eta zink metalak oinarritzat dituzten nahasturei letoi esaten bazaie ere, askotan hauek eztainua ere dutenez, ez dago oso argi bien arteko muga non dagoen, baina oro har, nahasturak zinka baino eztainu gehiago badu brontze izena ematen zaio.\nGizakiak sistematikoki ekoizten hasi zen lehen metal-nahastura izan zen, Brontze Aroan hain zuzen. Aplikazio ugari ditu, korrosioa eta marruskadura jasaten dituzten piezetatik hasi, eta musika instrumentuetaraino (kanpaia, gong-a, piano korda...). Milaka urtetan armagintza eta tresnagintza material nagusia izan zen eta historian zehar bitxigile eta eskultore ugarik erabili izan dute. Aurrekoaz gain, brontzezko txanpon eta piezak antzinako ekonomietan oinarrizkoak izan ziren eta garrantzitsuak dira baita gaur ere.\nHistoria.\nBrontzearen erabileraren hasiera oso garrantzitsua izan zen edozein zibilizaziorentzat, teknologiaren historiako metal-nahasturarik berriztatzaileena da eta. Erremintak, armak eta etxegintzako hainbat material ere brontzea dute osorik edo parte batean, mosaikoak adibidez.\nHasieran kobrea eta artsenikoa nahastuz, nahastura naturalago bat egiten zuten, artseniko-brontzea. Nahastura hori, % 2 artseniko zuena, Brontze Aroaren hastapenetan erabili zen. Baina geroago ohikoagoa izan zen kobrea eta eztainua erabiltzea, \"benetako brontzea\" lortzeko. Eztainua, herrialde askotan ez zegoenez, beste toki batzuetatik ekarri behar izaten zuten.\nKobrea eta eztainua erraz nahas daitezke baina halako osagaiak dituzten meategiak, oso gutxitan egoten dira elkarrengandik gertu: Iranen eta Thailandian ezagutzen dira meategi misto garrantzitsuenak. Horietaz aparte, eztainua leku gutxitan aurki daiteke, eta meategietara iristeko bidaiek, merkataritza eta elkartrukatzea sustatu zuten Brontze Aroan.\nAntzinako Egipton, material metalikoak kobrearekin nahasten zuten kobrea, artseniko, eztainua, urrea eta zilarrarekin. \u201cErresuma Berria\u201dn dauden hilobietan, edo Karnakeko tenpluan aurki daiteke horren inguruko informazioa, hor ikus daiteke eta, k.a. XV. mendeko fundizioa.\nGrezia klasikoaren garaian, beraien marmolaren tradizio eskultorikoan, badakigu ere brontzezko fundizio teknika garatuak egin zituztela, K.a V.mendean eginiko Riaceren brontzeak horrela frogatzen baitu."}
{"id": "63476", "revid": "448", "url": "https://eu.wikipedia.org/wiki?curid=63476", "title": "Burdinezko Gerrikoa", "text": ""}
{"id": "63477", "revid": "336", "url": "https://eu.wikipedia.org/wiki?curid=63477", "title": "Pernando Barrena", "text": "Pernando Barrena Arza (Iru\u00f1ea, Nafarroa Garaia, 1965eko azaroaren 1a) itzultzailea eta politikaria da.\nBizitza.\nTxalaparta argitaletxerako lan izan du hainbat urtez, itzulpen lanak egiten. 1985ean ETAri laguntza ematen ziolakoan atxilotu zuten.\nPolitikan, 1998an Herri Batasuneko Mahai Nazionalean sartu zen, aurreko Mahai Nazionalaren atxiloketa zela eta. Halaber, Berriozarren zinegotzi ibili izan da, bai eta Nafarroako Parlamentuan legebiltzarkide ere Euskal Herritarrok alderditik (1999-2003). 2003an AuB plataformako hautetsia izan zen, baina hau legez kanpo geratu zen. 2007ko hauteskundetan ASB alderdi sortu berriko hautagai izan zen, nahiz eta alderdiak aurkezteko aukerarik ez zuen izan.\n1998an Gerry Adamsekin egin zen bileran parte hartu zuen eta handik aurrera bozeramale lanetan ibili da Arnaldo Otegi edo Joseba Permachekin batera. Juan Jose Ibarretxe lehendakariarekin egin zen bilkuretan berak ere hartu zuen parte eta horregatik auzi bat ireki zioten Euskal Autonomia Erkidegoko Auzitegi Nagusian; azkenean, absolbitu egin zuen auzitegi horrek.\n2007an Batasuneko Mahai Nazionalaren zati bat atxilotu zutenean bera geratu zen ia-ia bakarkako lanetan bozeramale lanetan. 2008ko otsailaren 1ean hitzaldia eman zuen Iru\u00f1ean Patxi Urrutia eta Unai Fanorekin batera, Batasunak EAJ eta PSOErekin batera Loiolako Santutegian lortutako akordioen berri emateko. Hiru egun geroago, otsailaren 4an, Baltasar Garzon epailearen atxilotu zuten, \"alderdi politiko ilegal baten jarduera mantentzen\" laguntzeagatik.\n2010eko otsailaren 4an, atxilotu eta bi urtera, kalera atera zen berriro, 50.000 euroko bermea ordainduta eta politikan aritzeko debekuarekin.\n2013ko otsaileko 23az geroztik Sortu alderdiaren eledun nazional gisa aritzen da.\n2019ko apirilaren 9an EH Bilduren mahai nazionalak urte bereko Europako hauteskundeetarako hautagai gisa proposatu zuen Josu Juaristik hautagaitzari uko egin ondoren, Orain Errepublikak hautagaitzarako.\n2019an Orain Errepublikak koalizioaren barnean europarlamentari postua lortu zuen."}
{"id": "63480", "revid": "2241", "url": "https://eu.wikipedia.org/wiki?curid=63480", "title": "Urdangarin (argipena)", "text": "Urdangarin pertsonaia zenbaiten abizena da:"}
{"id": "63481", "revid": "336", "url": "https://eu.wikipedia.org/wiki?curid=63481", "title": "Enpatia", "text": "Enpatia pertsona batek besteen pentsamenduak eta emozioak hautemateko duen gaitasuna da, bestea antzekotzat hartzean oinarritua, hau da, gogo propioa duen antzeko banakotzat hartzean oinarritua. Gainera, pertsona bat bere ikuspuntutik ulertzean datza, edo bere sentimendu zein pertzepzioak zeharka sentitzean. Enpatia moten artean enpatia kognitiboa, enpatia afektiboa, enpatia somatikoa eta enpatia espirituala bereizten dira. \nEtimologia.\nEnpatia hitza greziera klasikoko \u1f10\u03bc\u03c0\u03ac\u03b8\u03b5\u03b9\u03b1 (\"empatheia\", \u201csentimendu bizia edo min handia\u201d esan nahi duena) terminotik dator, \u1f10\u03bd (\"en\", \u201cbarruan\u201d) aurrizkitik eta \u03c0\u03ac\u03b8\u03bf\u03c2 (\"pathos,\" \u201csentimendua\u201d edo \u201csufrimendua\u201d\")\" errotik eratortzen dena. Hermann Lotze eta Robert Vischer-ek termino hori egokitu zuten alemaneko \"Einf\u00fchlung\" (barruan sentitzen) eratzeko. 1909an, Edward B. Titchenerrek \"Einf\u00fchlung\" ingelesera itzuli zuen \"empathy\" gisa.\nDefinizioak.\nOrokorra.\nEnpatia hitzak definizio sorta zabala izan du, batzuetan kontraesankorrak haien artean. Definizio horiek fenomeno mota ugari barne hartzen dituzte, besteak beste, beste pertsona batzuk zaintzea eta haiei laguntzeko nahia; beste pertsona baten emozioekin bat datozen emozioak sentitzea; eta beste pertsona bat pentsatzen edo sentitzen ari dena bereiztea.\nEnpatiak beste pertsona batzuen egoera emozionalak ulertzea eskatzen duenez, emozioak ezaugarritzeko moduaren araberakoa da. Adibidez, gorputz sentsazioek ezaugarritzen badituzte emozioak, orduan beste baten gorputz sentsazioak ulertzea izango da enpatiaren funtsa. Bestalde, emozioek sinesmen eta desirak badituzte ezaugarri, orduan sinesmen eta desira horiek ulertzea izango da funtsezkoena enpatian. Norbera beste pertsona baten lekuan jartzeko gaitasuna prozesu sofistikatua da. Hala ere, beste batzuengan emozioak hautemateko oinarrizko gaitasuna jaiotzetikoa da, eta modu inkontzientean eskura daiteke.\nEnpatiaren eta sinpatiaren arteko bereizketa.\nSinpatia enpatiarekin erlazionaturik dagoen terminoa da, eta hitz hauen arteko bereizketak eztabaida asko piztu izan ditu. Orokorrean, sinpatia pertsona batek beste banako baten emozio negatiboei (sufrimenduari) emandako erantzuna definitzeko erabiltzen da, bestearekiko portaera pro-sozialera (laguntzailea) eramaten duena. Aldiz, enpatiak bere baitan hartzen du emozio positibo nahiz negatiboei erantzutea, baina ez du nahitaez laguntzea eskatzen. Sinpatiak besteen emozioenganako onespena dakar; enpatia, ordea, besteen esperientzia eta emozioen inguruko datu bilketa neutroa izaten da askotan. Sinpatiak errukia edo pena bezalako erantzun afektibo zehatz bat esan nahi du, baina enpatiak, berriz ere, amorrua, beldurra edo erresumina bezalako sentimendu negatiboak ere barne hartzen ditu.\nSailkapena.\nEnpatiak bi alderdi nagusi ditu: enpatia afektiboa eta enpatia kognitiboa.\nEnpatia afektiboa eta kognitiboa elkarren artean independenteak dira: emozionalki oso enpatikoa den norbaitek ez du zertan ona izan besteen ikuspuntuak ulertzen.\nEnpatiaren oinarri neuronalak.\nEnpatiaren eta garunaren atal desberdinen arteko erlazioa ezagutzea ahalbidetu duten hainbat ikerketa egin dira. Honela, enpatiaren prozesuan gehien inplikatzen den eremu neuronaletako bat kortex prefrontal mediala da. Honen funtzioa informazio soziala prozesatzea da, norbere ikuspuntua beste baten ikuspuntuarekin alderatzeko helburuarekin.\nKortex prefontal medialaz gain, badira enpatian parte hartzen duten garuneko beste egitura batzuk. Batetik, beheko zirkunboluzio frontalak funtzio garrantzitsua betetzen du beste banakoen emozioen antzematean, enpatiaren prozesuaren hasiera ahalbidetzen duena. Aurreko kortex zingulatuak eta aurreko intsulak ere funtzio bera betetzen dute, baina emozio bakarra antzematen dute: mina. Bi egitura hauek pertsona batek beste bat mina jasaten ari dela ikustean aktibatzen dira, eta mina norbere gorputzean sentitzen denean bezala funtzionatzen dute.\nBestetik, eskuin lotura tenporoparietala enpatiaren beste oinarri neuronaletako bat da. Honek beste pertsona baten ikuspuntua hartzea ahalbidetzen du, haren erreakzio emozionalak edo mina irudikatzeko; aurreko egiturek betetzen duten funtzioaren antzekoa da. Area hau zehazki agentzia eta autokontzientziaren zentzuan parte hartzeaz arduratzen da, banakoak sortzen dituen seinaleak bere ingurukoekin alderatzen baititu, kutsadura emozionala ahalbidetuz.\nBeheko zirkunboluzio frontalak, aurreko kortex zingulatuak eta aurreko intsulak betetzen dituzten funtzioek enpatia afektiboa sentitzea posible egiten dute. Lotura tenporoparietalak, berriz, enpatia kognitiboa esperimentatzeko aukera ematen du.\nGarapena.\nBi urterekin, umeak enpatiazko funtsezko jarrerak erakusten hasi ohi dira, beste pertsona baten egoera emozionalarekin bat datozen erantzun emozionalak emanez. Batzuetan besteak kontsolatzen dituzte edo haienganako kezka agertzen dute. Lehenago ere, urte bakarrarekin, haurrek enpatiaren aztarna batzuk erakusten dituzte; ulertzen dute, beren ekintzekin gertatzen den bezala, besteen ekintzek ere helburu batzuk dituztela. Bi urteko umeak, gainera, jolas moduan besteak engainatzen saiatzen dira, eta horrek besteen usteak zein diren jakitea eskatzen du.\nIkerketa batzuek diote ingurumen faktoreek, hala nola haziera estiloak eta harremanek, haurren enpatiaren garapenean eragiten dutela. \nEnpatia gabezia.\nAutismoa.\nEnpatiaren eta autismoaren arteko erlazioa ikerketa eremu konplexua da. Erlazio horretan hainbat faktore ezberdinek hartzen dute parte.\nOro har, autismoaren espektroko banakoek kezka enpatiko gutxiago erakusten dute, eta sufritzen ari den norbaiten aurrean laguntzazko erantzun gutxiago edo laguntzarik eza agertzen dute. Aldi berean, kontrol taldeekin alderatuta angustia pertsonalaren maila handiagoa adierazi ohi dute. Bi faktore horien konbinazioak, hau da, kezka enpatiko txikiagoa eta angustia maila handiagoa izateak, enpatiaren murrizketa orokorra ekar dezake. Simon Baron Cohenek proposatzen du autismo klasikoa duten gizabanakoek enpatia emozional zein kognitiboaren gabezia dutela. Aitzitik, beste ikerketa batzuek ez dute inolako frogarik aurkitu pertsona autistek besteen oinarrizko intentzio edo asmoak ulertzeko arazoak dituztela erakusten dutenik; horren ordez, datuek adierazten dute emozio konplexuagoak ulertzerakoan edo besteen ikuspuntuak hartzerakoan dituztela arazoak. \u00a0 \nAutismoaren espektroko nahasmenak gehiago lotzen dira enpatia kognitiboaren gabeziarekin, hots, besteen ikuspuntua ulertzeko gabeziarekin; psikopatia, ordea, enpatia emozional ezarekin lotuagoa dago. \u201cEnpatia-nahasmendu\u201d hauek enpatizatzearen garrantzia azaleratzen dute, enpatia gabeziaren ondorio batzuk erakusten baitituzte.\nPsikopatia.\nPsikopatia jokabide antisozial eta oldarkorrek ezaugarritutako nortasun-nahasmendu bat da, erruduntasun-sentimendu eta enpatia eza bezalako gabezia emozionalekin batera.\nHainbat ikerketak korrelazio negatibo sendoa aurkitu dute psikopatiaren eta enpatia afektibo ezaren artean. Ikerkuntza batzuek adierazten dutenez, psikopatia maila altua adierazten duten banakoek besteen emozioak ondo hautematen dituzte, baina enpatia emozialaren gabezia erakusten dute.\nSimon Baron Cohenen arabera, psikopatiak ez dakar inolako arazorik enpatia kognitiboari dagokionez, psikopatia duten banakoek besteen emozioak eta ikuspuntuak ulertzeko arazorik ez izatea ekarriko lukeena. Aldiz, berak dioenez, psikopatia enpatiaren alderdi nagusiaren gabeziarekin estu-estu loturik dago, hau da, enpatia afektiboaren gabeziarekin. Horrek barne hartzen du besteen sufrimendua eta emozioak sentitzeko gaitasuna (kutsadura emozionala), eta, beraz, nahasmendu hau duten banakoek ezin dute besteen sufrimenduagatik atsekaberik sentitu. Enpatia afektiboaren eta kognitiboaren disoziazio hori gaizkile agresiboengan frogatu da.\nBeste nahasmendu batzuk.\nOhiz kanpoko erantzun enpatikoak beste hainbat nahasmenekin ere lotzen dira.\nNortasun-nahasmendu nartzisistaren diagnostiko irizpideen artean enpatia falta sartzen da, besteen sentimendu eta premiak hautemateko nahi ezarekin edo ezintasunarekin batera.\nNortasun-nahasmendu eskizoidearen ezaugarrietako batzuk hoztasun emozionala eta besteekiko enpatikoa eta ulerkorra izateko ezintasuna dira.\nDave Grossmanek, bere \"On Killing\" liburuan, azaltzen du entrenamendu militarrak, artifizialki, soldaduengan despertsonalizazioa sortzen duela, enpatia ezabatuz beste gizaki batzuk hiltzea errazagoa egiteko helburuarekin.\nAurreiritzi enpatikoa eta enpatia gehiegikeria.\nIkerketa batzuek proposatzen dute erraztasun handiagoa dugula gure antzekoak direnekin enpatizatzeko. Hau da, geroz eta antzekoagoak izan bi banako, orduan eta errazagoa izango da elkarrekin enpatizatzea. Bereziki, kultura eta bizi-baldintza antzekotasunekin areagotzen da enpatia. Esperimentu batean, gizonezkoen bi talde osatu zituzten bakoitzak defendatzen zuen futbol taldearen arabera. Ondoren, parte-hartzaile bakoitzak deskarga elektriko arin bat jasan zuen. Talde bereko parte-hartzaileenganako enpatia handia erakutsi bazuten ere, beste taldeko banakoenganako enpatia gutxi sentitu zuten.\nPaul Bloom psikologoak, \"Against Empathy\" liburuaren autoreak, azpimarratzen du aurreiritzi enpatiko horrek tribalismoa eta erantzun bortitzak ekar ditzakeela \"tribu\" edo gizarte-talde bereko pertsonei laguntzeko. Adibidez, aurreiritzi enpatiko hori demagogoek erabiltzen dutenean. Alternatiba moduan \u201cerruki arrazionala\u201d proposatzen du autoreak; horren adibide bat karitatezko donazioak arrazionalki erabakitzeko altruismo efektiboa erabiltzea da, komunikabideetako irudienganako erantzun emozionaletan oinarritu ordez.\nGainera, Bloomek uste du enpatiaren erabilera okerrak epe laburrera begirako ekintzak ekar ditzakeela. Horrela, azaltzen du epe laburrera begirako enpatia gehiegi duten gurasoek epe luzerako arazoak sor diezaizkietela haien seme-alabei, diziplinarik ez ezarriz edo epe motzeko ondoezengatik txertorik ez jartzea erabakiz, esaterako. Bestetik, Bloomek pertsona erakargarriez pertsona itsusiez baino gehiago arduratzeak ere jokabide ez-etikoa bultzatu dezakeela dio. Erakargarritasunaren irizpideak faunaren kontserbazioan ere eragin dezake, animalia politak babesteko diru gehiago bilduz eta lege gehiago ezarriz, ekologikoki garrantzitsuagoak diren beste animalia batzuk alde batera uzten diren bitartean. \nEnpatia gehiegikeriak sortutako nekea.\nGehiegizko enpatiak \u201cenpatia gehiegikeriak sortutako nekea\u201d eragin dezake, batez ere altruismo patologikoarekin loturik dagoenean. Arazo honen ondorioak nekea, burn-out sindromea, erruduntasun sentimendua, lotsa, antsietatea eta depresioa izan daitezke.\nPaul Bloomek adierazten du enpatia handiko erizainek denbora gutxiago igaro ohi dutela haien pazienteekin, sufrimendua ikustearekin loturiko emozio negatiboak sentitzea ekiditeko helburuarekin.\nEnpatia diziplina ezberdinetan.\nFilosofia.\nEtika.\n2007an argitaratutako \"The Ethics of Care and Empathy\" liburuan, Michael Slote filosofoak besteen zaintzan funtsatutako teoria etiko bat proposatzen du, enpatian oinarriturikoa. Berak baieztatzen duena da motibazio moralaren oinarrian erantzun enpatikoa dagoela, eta egon beharko lukeela. Honela, autoreak dio esanahi moraleko egoerekiko dugun erreakzio naturala enpatiaren bidez azaltzen dela. Horregatik, haren arabera, enpatiaren mugak eta betebeharrak, moraltasunarekin batera, naturalak dira. Betebehar natural hauek familia eta adiskideekiko eta denboran zein espazioan gugandik hurbil daudenekiko betebehar enpatiko eta moral handiagoa dakarte. Pertsona horiekiko dugun betebehar moralak naturalki handiagoa dirudi guretzat urruneko jende ezezagunarentzat baino. Slotek azaltzen du hau enpatiaren prozesu naturalagatik dela. Bestetik, ekintzak okerrak direla dio baldin eta soilik baldin besteenganako guztiz garatutako kezka enpatikoaren gabeziaren bat erakusten badute agentearen aldetik. \nFenomenologia.\nFenomenologian, enpatiak zerbaiten esperientzia deskribatzen du, bestearen ikuspuntutik, norberaren eta bestearen arteko nahasketarik gabe. Enpatia sentitzean, sentitzen dena ez da \"norberaren\" bizipena, nahiz eta norberak sentitzen duen. Hau da, sentitzen dena bestearen bizipen gisa sentitzen da. \nHistoria.\nKeith Jenkins bezalako historialari postmoderno batzuek eztabaidatu dute ea posible den iraganeko pertsonekin enpatizatzea. Jenkinsen arabera, iragana atzerriko herrialde bat bezala denez eta iraganeko baldintza epistemologikoak ezagutu ezin ditugunez, iraganeko banakoekin enpatizatzea ezinezkoa zaigu. Bestetik, Jenkinsek azaltzen du gaur egun enpatiak hain posizio pribilegiatua duela gizarte modernoaren diskurtso liberal nagusiarekin harmoniaz bat datorrelako, eta John Stuart Mill-en elkarrekiko askatasunaren kontzeptuarekin lotu daitekeelako.\nEnpresak eta kudeaketa.\n2009ko \"Wired to Care\" liburuan, Dev Patnaik estrategia-aholkulariak argudiatzen du gaur egungo enpresa-praktikan akats garrantzitsu bat dela enpatiarik eza korporazio handien artean. Bere esanetan, enpatiarik gabe, enpresa barruko pertsonek erabaki intuitiboak hartzeko zailtasunak izaten dituzte. Enpresek bezeroenganako enpatia zentzua sor dezaketela dio, Nike, Harley-Davidson eta IBM \"Enpatia Irekiko Organizazioak\" delakoaren adibide gisa aipatuz. Enpresa horiek, dioenez, lehiakideek baino azkarrago ikusten dituzte aukera berriak, aldaketara errazago egokitzen dira eta langileei beren lanetan misioaren zentzu handiagoa eskaintzen dieten lantokiak sortzen dituzte. Marie Miyashiro erakunde-aholkulariak ere, \"The Empathy Factor\" liburuan, enpatia lantokira ekartzearen alde egiten du, eta komunikazio ez-bortitza hori lortzeko mekanismo eraginkor gisa iradokitzen du. Gainera, Lidergo Sortzailearen Zentroak egindako ikerketa baten emaitzen arabera, enpatia modu positiboan lotzen da langileen lan jardunarekin.\nPsikoanalisia.\nHeinz Kohut psikoanalistak honela definitzen du enpatia: psikoanalisiaren esparruan, beste gizaki batzuei buruzko datuak biltzeko metodo primarioa. Autore honen hitzetan, \u00abEnpatiak gure behaketen eremua definitzen du funtsean\u00bb (1977:306). Kohutek enpatia oxigenoa bezala irudikatzen du, zeinarekin garatzen ari den haurra izaki osasuntsua izateko bizi den, arnasten duen eta hazi egiten den, eta, aldi berean, heldua maitasun- eta lan-harremanetan loratzen den. Honela, batetik, enpatia beste pertsonaren egoerari buruzko informazioa biltzeko metodo bat da, eta enpatiarik gabe besteaz egiten den irudia ez da osoa. Eta, bestetik, besteen norberarekiko enpatia gizabanakoa humanizatzen duena da, eta gizabanako batek bestea galtzen duenean, gizabanakoa apatiko, letargiko, eta deprimitua geratzen da. Kohutek proposaturiko metaforara itzuliz, enpatia norbanakoaren eta bestearen arteko harremanak bizitzeko behar duen oxigenoa da.\nEnpatia funtsezkoa da psikoanalisirako, edo, zehatzago esanda, Kohuten psikoanalisiaren eredurako, \u201cnorberaren psikologia\u201d ere deitua. Enpatia gutxiegirekin edo gaizki zuzendutako zein desitxuratutako enpatiarekin, hazten ari den pertsona (haurra) ezin da guztiz osatu. Enpatia ezaren kasu larrietan, ondorioak ospitaleratzea, urruntze emozional handia eta haurren autismoaren antzeko konektibitaterik eza izan daitezke, besteak beste. Hain larriak izan ez arren oraindik porrot handitzat jo daitezkeen kasuetan, gurasoen eta seme-alaben arteko harremaneko enpatia faltaren ondorioen artean honako hauek daude: nortasun-nahasmenduekin loturiko arazoak, nartzisismoaren ezaugarriak, edo estatusaren eta gauzen ideal materialisten bilaketa konpultsiboa.\nEnpatia beste espezieengan.\nAnimalien portaerari eta neurozientziari buruzko ikerketek adierazten dute enpatia ez dela gizakietara mugatzen (hala ere, ikerketa horien interpretazioa, hein batean, ikertzaileek hartzen duten enpatiaren definizioaren araberakoa da).\nPrimateetan enpatiaren antzeko portaerak hauteman izan dira, bai gatibutasunean, bai naturan, eta bereziki bonoboetan, askok primaterik enpatikoentzat hartu izan dutena.\nZanna Clay eta Frans de Waal ikertzaileek bonoboaren garapen sozio-emozionala aztertu zuten. Gaitasun askoren arteko elkarrekintzan zentratu ziren, hala nola enpatiarekin loturiko erantzunean, eta bonobo gazteen hazkuntzaren aurrekariek gertaera estresagarriei erantzuteko moduetan izandako eraginetan; bai beren buruarekin loturiko gertaeretan (adibidez, borroka bat galtzea), eta baita beste batzuen gertakari estresagarrietan ere. Bonoboek, bizirauteko mekanismo gisa, elkarren arteko kontaktua bilatzen dutela aurkitu zuten. Bonoboek gorputz-kontaktu gehiago bilatzen zuten beste bonobo batzuk sufritzen ikusi ondoren, haiek bizituriko gertaera estresagarri propioen ondoren baino.\nAmak hazitako bonoboek bonobo umezurtzek baino kontaktu fisiko gehiago bilatu zuten besteen gertaera estresagarri bat ikusi ondoren. Aurkikuntza honek erakusten du garapen sozioemozional arrakastatsuan amaren eta seme-alabaren arteko atxikimenduak eta erlazioak duten garrantzia, portaera enpatikoen garrantziarekin batera.\nTxinpantzeetan ere ikusi da jarrera enpatikoa, beren portaera naturalaren hainbat alderditan. Adibidez, txinpantzeek naturaltasunez erakusten dituzte jokabide agresiboen biktimenganako kontsolamenduzko joerak, bai ingurune natural zein ez-naturaletan. Teresa Romero buru zuten ikertzaileek aire zabalean banatutako bi txinpantze taldeetatako portaera enpatikoak aztertu zituzten. Bi taldeetan ikusi ziren kontsolazio ekintzak. Txinpantzeen eta gizakien artean aurkitutako antzekotasun bat erantzun enpatikoa ahaideen artean beste banakoen artean baino handiagoa izan zela da. Familiakoak ez ziren txinpantzeen artean ere kontsolamendua ikusi zen arren, gizakiekin bezala, txinpantzeek gertukoengan erakutsi zuten kontsolamendu eta kezka handiena. Bestetik, orokorrean, txinpatze emeengan arrengan baino kontsolazio joera handiagoa hauteman zen. Horren salbuespen bakarra izan zen goi-mailako arrek emakumeen gisako kontsolamendu maila erakutsi zutela. Uste da hori goi-mailako txinpantze arren estatus autoritarioaren ondorio dela.\nTxakurrek giza espeziearekiko erantzun enpatikoak agertzen dituztela defendatu izan da askotan. Custance eta Mayer ikertzaileek txakur talde bat hartu, eta txakur bakoitza bere jabearekin eta arrotz batekin jarri zuten. Parte-hartzaileak hitz egiten ari zirenean, txakurrek ez zuten inolako portaera aldaketarik erakutsi; aldiz, parte-hartzaileek negar-plantak egitean, txakurrek haiengana bideratu zuten beren jokabidea, negar-plantak egiten ari zena jabea zein arrotza izan. Negar-plantak egiten ari zirenean, txakurrak parte-hartzaileengana modu otzanean hurbildu ziren, parte-hartzaileak usainduz, miazkatuz eta laztanduz. Txakurrek erantzun enpatikoak jabearengana bakarrik zuzendu ez zituztenez, uste da txakurrak orokorrean hurbiltzen direla sufrimenduzko joera korporala erakusten duten gizakiengana. Horrek iradoki dezake txakurrek enpatiarako gaitasun kognitiboa dutela, baina, era berean, posible da txakur etxekotuek sufritzen ari diren gizakiak kontsolatzen ikasi izana, belaunaldiz belaunaldi, portaera espezifiko horrengatik sarituak izanez.\nTxitak sufritzen ikustean, etxekotutako oiloek (Gallus gallus domesticus) erantzun emozionala eta fisiologikoa erakusten dute. Oiloekin eta txitekin egindako ikerketa batek aurkitu zuenez, txita arriskuan zegoen baldintzetan oiloaren bihotz-maiztasuna azkartu egiten zen, alarma hotsak egiten zituen eta gorputzeko tenperatura handitu egiten zitzaion, txitaren egoerarekiko erreakzioa edonolakoa izanda ere. Hala ere, oiloek estresak eragindako hipertermia egoera arriskutsuarekiko beren erreakzioa txitarenarekin bat zetorrenean bakarrik jasan zuten.\nGizakiek beste espezie batzuekiko enpatia izan dezakete. Ikerketa batean aurkitu zutenez, gizakiok beste organismo batekin enpatizatzeko dugun gaitasunak korrelazio negatiboa du bi espezieek arbaso komun bat izan zutenetik igarotako denborarekin. Bestela esanda, espezie bat zenbat eta filogenetikoki hurbilago egon giza espeziarengandik, orduan eta aukera gehiago dugu harekiko enpatia eta errukia sentitzeko."}
{"id": "63482", "revid": "105290", "url": "https://eu.wikipedia.org/wiki?curid=63482", "title": "Volap\u00fck Wikipedia", "text": "Volap\u00fck Wikipedia (V\u00fckiped) Volap\u00fckez idatzitako wikipediaren edizioa da. 2004an sortu zen eta 2008an 114.000 artikulu inguru zituen. Hizkuntza eraiki batean idatzitako wikipedia handiena da. 2007ko udan bot bat zirriborroak sortzen hasi zen eta irailean 110.000 artikuluetara iritsi zen wikipedia hau. Artikulu guztien %93a munduko hiriak dira. Wikipedia honen sortzailea bere asmoa hizkuntza hau sustatzea zela adierazi du. Wikipedia hau garbitzea eta wikipedia inkubagailura mugitzea proposatu da."}
{"id": "63483", "revid": "58701", "url": "https://eu.wikipedia.org/wiki?curid=63483", "title": "Federico Garc\u00eda Lorca", "text": "Federico Garc\u00eda Lorca (Fuente Vaqueros, Granada, Espainia, 1898ko ekainaren 5a \u2013 V\u00edznar eta Alfacarren artean, Granada, Espainia, 1936ko abuztuaren 18a) poeta, narratzailea eta antzerkigilea izan zen. 27ko Belaunaldiaren kide ezagunenetariko bat da, eta XX. mendean gaztelaniazko literaturak izan duen idazlerik garrantzitsuenen artean dago. Bere antzerkiek fama handia dute eta Ram\u00f3n Mar\u00eda del Valle-Incl\u00e1n eta Buero Vallejorekin batera mendeko hoberenak direla esan ohi da. Espainiako Gerra Zibilean fusilatu zuten Fronte Popularreko kidea eta homosexuala izateagatik.\nBizitza.\nFuente Vaqueroseko udalerrian (Granadako probintzia) jaio zen 1898ko ekainaren 5ean, egoera ekonomiko oneko familia batean. \"Federico del Sagrado Coraz\u00f3n de Jes\u00fas Garc\u00eda Lorca\" izena jarri zioten bataiatzean.\nAita Federico Garcia Rodriguez lurjabe aberatsa izan zen, eta ama, berriz, irakaslea, semea literaturazaletuko zuena.\nTxiki-txikitatik, Federicok herri-kantak ikasteko trebezia handia zuela erakutsi zuen, eta jolas gisa elizkizunak antzezteko ohitura omen zuen. Ikasketetan ez zen beti ondo ibili. Rodr\u00edguez Espinosa maisuaren gidaritzapean jarri zuten Almerian, 1906tik 1909ra bitartean, familia hara bizitzera joan zenean.\nGranadara itzuli zenean, Batxilergoan hasi zen eta Victor Hugo eta Cervantesen obra irakurri zuen etxean. Granadako Zuzenbide Fakultatea utzi eta gero Madrilgo ikasle egoitza batean jarri zen bizitzen 1918 eta 1928 artean. Gero, Granadako Unibertsitatean abokatu ikasketak egin zituen, nahiz eta lan horretan inoiz ere ez aritu, bere bokazioa literatura baitzen. Amaz gainera, Fernando de los R\u00edosek sustatu zuen Federicoren poesiarako zaletasuna, aurretik pianoa jotzen baitzuen batik bat.\n1917an, Jos\u00e9 Zorrillari buruz idatzi zuen, bere lehen artikulua izan zena.\nPoetaren idazteko eta pentsatzeko eran hauek izan zuten eragina, besteak beste: Lope de Vega, Juan Ram\u00f3n Jim\u00e9nez, Antonio Machado, Manuel Machado...\nGaztaroa eta lehen obrak.\n1918an, lehen liburua argitaratu zuen, aitak ordainduko zion \"Impresiones y Paisajes\".\n1920an, \"El maleficio de la mariposa\" antzezlana estreinatu zuen eta, 1921ean, \"Libro de poemas\"; 1923an, \"La ni\u00f1a que riega la Albahaca y el pr\u00edncipe pregunt\u00f3n\" txotxongilo-komedia egin zuen eta, 1927an, berriz, pintura erakustaldia egin zuen Bartzelonan.\nGarai honetan, beste poeta eta sortzaile gazte batzuekin hartu-eman ugari izan zuen: Jorge Guill\u00e9n, Pedro Salinas, Gerardo Diego, D\u00e1maso Alonso, Rafael Alberti eta batez ere, Luis Bu\u00f1uel eta Salvador Dal\u00ed. Geroago \"Oda a Salvador Dal\u00ed\" idatziko zuen honen omenez. Dalik, bere aldetik, \"Mariana Pineda\" Federicoren lehen dramari dekoratuak egin zizkion.\n1928an, \"Gallo\" aldizkari literarioa argitaratu zuen, bi ale besterik atera ez bazituen ere.\n1929an, New Yorkera joan zen. Ordurako, \"Canciones\" (1927) eta \"Primer romancero gitano\" (1928) argitaratuta zeuden.\nBizitza ikasle-egoitzan.\n1919ko udaberrian, \"El Rinconcillo\"ko bere hainbat lagun Madrilera joan ziren bizitzera, eta Lorcak, Fernando de los Riosek bere gurasoak konbentzitzeko eman zion laguntzari esker, ere berdina egin zuen.\nIkasle-egoitza gazte intelektualez beteta zegoen, Lorcaren formazioan eragin handia izango zuena. Modu honetara, 1919 eta 1926 urte bitartean, Espainiako idazle eta intelektual garrantzitsuenekin erlazionatu zen; hala nola, Luis Bu\u00f1uel, Rafael Alberti edo Salvador Dal\u00ed.\n1919-1921 bitartean \"Libro de poemas\" argitaratu, bere lehen \"Suites\" konposatu zituen\", El maleficio de la mariposa\" estreinatu zuen eta beste antzerki obra batzuk garatu zituen. Etapa honetan ere, berriro Fernando de los Riosen laguntzaz baliatuta, Juan Ram\u00f3n Jim\u00e9nez ezagutzeko aukera izan zuen, geroago bere poesiaren ikuspegian eragina izan eta lagun handia izango zuena.\n1921eko maiatzean, Lorca Granadara itzuli zen eta bertan Manuel de Falla ezagutu zuen, hirian bizi zena. Garatu zuten laguntasunak elkarrekin proiektu musikalak egitera eraman zituen. Urte hartan bertan, Lorcak \"Poema del cante jondo\" idatzi zuen, hamar urte beranduago argitaratu zen lana.\n27ko belaunaldia.\nTerminoa 1927ko abendutik dator, poeta espainiar asko Sevillan bildu zirenean Luis de G\u00f3ngoraren heriotzaren 300. urteurrena gogoratzeko ospatu zen ekitaldi batean. Ekitaldian Jorge Guill\u00e9n, Pedro Salinas, Rafael Alberti,D\u00e1maso Alonso, Gerardo Diego, Luis Cernuda, Vicente Aleixandre, Manuel Altolaguirre eta Emilio Prados bezalako idazleak egon ziren. Termino hau asko eztabaidatu da denboran zehar, baina gehien erabiltzen dena da.\nTalde hau poesia tradizionala dibulgatzeagatik da ezaguna, banguardia mugimenduen bidez.; gai antzekoak tratatzeagatik (heriotza era tragikora, maitasuna bizitzari zentzua emango liokeen indar gisa, pobrezia eta injustizia bezalako kezka sozialak...).\nLorcari dagokionez, esan daiteke 1924-1927 urteetan iritsi zela bere heldutasunera poeta gisa.\nHala ere, garai hontan bizi izan zuen, bere hitzetan, \"nire bizitzako krisi sakonenetako bat\", nahiz eta urte haietan argitaratu zituen obrak (\"Canciones\" eta \"Primer romancero gitano\") gaur egun ere oso famatuak diren. Krisi hau bere bizitzan eman ziren hainbat gertakaritatik dator. Alde batetik \"Romancero gitano\"ren arrakastarekin, egilea kostumbrista gisa, ijitoen babeslea eta folklore andaluzari lotuta ikusten hasi zen jendea. Jorge Guilleni horrela idatzi zion: \"Zertxobait gogaitzen nau nire ijitoen mitoak. Ijitoak gai bat dira. Besterik ez. Ni josteko orratzen zein paisaia hidraulikoen poeta izan nintekeen. Gainera, ijitoen gaiak inkultura ikutu bat ematen dit, edukazio falta eta poeta basati kutsua; baina zuk badakizu ondotxo ni ez naizela horrelakoa. Ez dut etiketa bat jartzea nahi. Kateak jartzen ari zaizkidala sentitzen dut\". Eta beste alde batetik, Emilio Aladrenengandik banatu zen, berarekin erlazio afektibo sendoa izan zuen eskultorea. Gainera, krisi hau sakondu egin zen Dali eta Luis Bu\u00f1uelen \"Romancero Gitano\"ren inguruko kritika gogorrak jaso zituenean. Horrek gorabeheran, Lorcak lanean jarraitu zuen proiektu berriak hasi eta amaitzen. Horren adibide dira \"Gallo\" aldizkaria (bi zenbaki argitaratu ziren soilik) edo \"Amor de don Perlimpl\u00edn con Belisa en su jard\u00edn\" (1929an estreinatzen saiatu arren Primo de Riveraren Diktaduraren zentsurak debekatu egin zuen).\nNew Yorkeko bidaia.\nBidaia honetatik eta bertako egonalditik jaio zen \"Poeta en Nueva York\" liburua. 1930ean, La Habanara joan zen eta bertan erruz idatzi zuen. \"As\u00ed que pasen cinco a\u00f1os\" eta \"El p\u00fablico\" izan ziren garai hartako idatzietako batzuk.\nUrte hartan, Espainiara itzuli zenean, Madrilen jakin zuen bere \"La zapatera prodigiosa\" eszenaratzen ari zirela.\nBigarren Errepublika eta La Barraca.\nEspainian II. Errepublika ezarri zenean, Fernando de los Rios egin zuten Hezkuntza Publikoko ministro. Diru laguntza ofizialek babestuta, Lorcak \"La Barraca\" teatro konpainia publikoko zuzendarikide izendatu zuten, eta Urrezko Mendea izenez ezaguna den garaiko antzezlanak ekoitzi, egokitu eta zuzendu zituen.\nGarai hartan idatzi zituen \"Bodas de sangre\", \"Yerma\" eta \"Do\u00f1a Rosita la soltera\".\n1933an, Argentinara joan zen \"Lola Membrives\" teatro konpainiarekin hainbat obra sustatzeko eta hitzaldiak emateko. Arrakasta handia izan zuen, eta Lope de Vegaren \"La dama boba\" da horren adibide, 60.000 ikusle izan baitzituen.\nHemendik 1936 arte, \"Div\u00e1n de Tamarit\" eta \"Llanto por Ignacio S\u00e1nchez Mej\u00edas\" idatzi zituen, baita \"La casa de Bernarda Alba\" ere. Espainiako Gerra Zibila hastean, \"La destrucci\u00f3n de Sodoma\" ari zen lantzen.\nGerra zibila eta hilketa.\nErrepublika garaian funtzionarioa izan zenez, Kolonbia eta Mexikoko enbaxadoreek beren herrietara atzerriratzea eskaini zioten poetaren bizitza arriskuan ikusirik, baina Federicok uko egin zien eskaintzei, eta Granadara joan zen uda pasatzera.\nBehin, bere iritzi politikoez galde egin ziotenean, bera katoliko, komunista, anarkista, libertario, tradizionalista eta monarkiko sentitzen zela erantzun omen zuen. Ez zuen sekula inongo erakunde politikotan izenik eman, eta ez zuen inoiz, arrazoi politikoak tarteko, lagunekin ika-mikarik izan edo tratua eten. Badirudi Jos\u00e9 Antonio Primo de Rivera, Falange Espa\u00f1olaren sortzaile eta liderra ezagutu zuela eta horrela mintzatu zen:\nMadrilgo \"El Sol\"-en honela hitz egin zuen:\nSalaketa anonimo baten ondoren, 1936ko abuztuaren 16an atxilo hartu zuten Luis Rosales poeta eta lagunaren etxean; berehala askatuko zutela esan zioten \"si no exist\u00eda denuncia en su contra\" (ez bazen haren aurkako salaketarik).\nGranadako gobernadore Jos\u00e9 Vald\u00e9s Guzm\u00e1nek eman zuen hiltzeko agindua; poeta atxilotzeko agindua ere berak emana zion Ram\u00f3n Ruiz Alonso CEDAko diputatu ohiari.\nAzken ikerketen arabera, 1936ko abuztuaren 19an fusilatu zuten, V\u00edznar eta Alfacar udalerrien arteko bidean. Gorpua hilobi anonimo batean egon da orain gutxi arte. Asko omen ziren exekuzio haren arrazoiak: \"Romancero Gitano\" idatzi zuena errepublikazalea (ez oso militantea, hala ere) eta homosexuala zen, garai hartan barkaezinezko bekatuak. Ziurrenik, lursail kontuak ere tarteko zeuden, zeren hango jauntxo kontserbadoreek amorrua baitzioten Garcia Lorcaren aitari, kazike progresista zelako.\nHona hemen H. G. Wellsek Granadako agintaritza militarrari bidalitako despatxua:\nEta hau izan zen erantzuna:\nHil ondoren argitaratu ziren \"Primeras canciones\" eta \"Amor de Don Perlimpl\u00edn con Belisa en su jard\u00edn\".\nPoesia lana.\nGarcia Lorcaren literatur produkzioak, poesiakoak eta antzerkikoak, hamabost urte hartzen ditu. Batzuetan, idazketa bukatu zeneko data eta argitalpen data, edo lehen emanaldiarena, antzerkiaren kasuan, ez datoz bat. Bere bigarren poesia liburua, adibidez, \"Canciones (\"Abestiak\"), \"1924an amaitua, 1927an argitaratu zen, eta lehenengoa\", Primeras canciones (\"Lehen abestiak\"), \"1922an amaitua, 1936an argitaratu zen\". Primer romancero gitano (1928, \"Ijitoen lehen erromantzeak\", \"1923-1927 bitartean idatzia), ospe handia eman ziona, \"Romancero gitano\"\" (1929) \"bihurtu zen bigarren argitalpenean. Zenbakia kenduta erromantze bilduma jarraitzeko eta arrakastaren bidean tematzeko tentazioa ezabatu zuen. Handik gutxira guztiz poesia molde desberdina erabili zuen, \"Poeta en Nueva York\", hil ondoren, 1940an, argitaratutako poemetan, baina 1931n ezagutaraziak zituen irakurraldi publiko batean. Urte horretan bertan \"Poema del tanto jondo\" argitaratu zuen (\"Cante jondoaren poema\", 1921-1922), \"abestien\" garaiko testuak jasota. Erromantzeetan bezala, poesia bilduma horretan, batasun handikoa gaietan eta forman, andaluziar mundua, heriotzaren itzalpean beti, misterio eta mito bihurtuz berregiten da Andaluziako kantutegia. Heriotza da \"Llanto por la muerte de Ignacio Sanchez Mejias\" (1935) elegian ere gai nagusia. Errepublikaren garaian haren literatur jarduera antzerkira bideratu zen, eta poesia alde batera utzi zuela eman zuen, baina urrundu bazen ere, ez zuen erabat utzi; aitzitik, Garcia Lorca, irakurleen erabateko onarpena zuten forma poetiko haiekin ase gabe, gai eta adierazpide berriak bilatzen aritu zen. \"Poeta en Nueva York\" da bilaketa horren eta aurreko poesiak erabat betetzen ez zuela erakusten duen adibide adierazgarriena. Hizkuntza poetiko berria erabiltzea, bertso tradizionalaren ordez hoskidetasun eta neurri jakin eta zehatzik gabekoa erabiltzea, eta surrealismoaren irudimenaren asimilazio pertsonala eta berritzailea dira, hain zuzen, metropoli modernoaren injustizia soziala eta alienazioa bere gordintasunean aurkezten dituen liburu horren ezaugarri nagusiak. Bilaketak aurrera jarraitu zuen hurrengo urteetan, gauzatu ezin izan zituen proiektuekin, eta beste bi liburutarako poemekin: \"Div\u00e1n del Tamarit\" (1940, \"Tamariten dibana\"), arabiar jatorriko forma poetikoak berreginez, eta \"Sonetos del amor oscuro\" (1984, \"Amodio ilunaren sonetoak\"), poesia ameslaria eta kontzeptuala, barne mundu estugarri ilunak adierazten dituena.\nAntzerki lana.\nBere literatur karreraren hasieratik, Garcia Lorcak antzerkirako zaletasun handia erakutsi zuen. Azkeneko urteetan zaletasun horrek menderatu zuen bere sormen lan guztia. 1936an, hil zuten urtean, honela azaldu zuen bere grina hori : \"Nik irrika bizia dut hesteekin komunikatzeko. Horregatik antzerkiaren atean jo nuen eta antzerkiari eskaini diot neure sentiberatasun osoa\".\nGarcia Lorearen antzezlan bihotz-hunkigarrien gai nagusia maitasun ezinezkoa izan zen \u2014nahiaren eta errealitatearen arteko aurkakotasuna\u2014 eta hiru joera desberdinetan banatu zen: fartsak eta herri tradizioa, batetik, tragedia andaluziarrak, bestetik, eta drama berritzailea, azkenik. Lehenengo taldetik aipagarriak dira \"Los titeres de Cachiporra o Tragicomedia de don Cristobal\" (1923, \"Txotxongiloak edo don Cristobalen tragikomedia\", 1937an lehen aldiz jokatua) eta \"Retablillo de don Cristobal\" (\"Don Cristobalen antzeztoki txikia\", 1934an, Buenos Airesen, lehen aldiz jokatua), txotxongilorako idatziak biak, \"Amor de don Perlimpl\u00edn con Belisa en su jard\u00edn\" (\"Don Perlimplinek Belisarekin duen maitasuna, haren lorategian\", 1933an lehen aldiz jokatua) eta \"La zapatera prodigiosa\" (1930, \"Zapatari miragarria\"). Antzerki tragikoa Mariana Pineda heroi historikoari buruzko lan batekin hasi zuen. \"Mariana Pineda\" 1927an jokatu zen lehen aldiz, Salvador Daliren eszenografiarekin.\nGero, haren antzerki produkzioko lan arrakastatsuenak egin zituen, \"Bodas de sangre\" (1933, \"Odol ezteiak\"), \"Yerma\" (1934, \"Antzua\") eta \"La casa de Bernarda Alba\" (\"Bernarda Albaren etxea\", 1945ean lehen aldiz jokatua Buenos Airesen), eta, azkenik, \"Do\u00f1a Rosita la soltera o el lenguaje de las flores\" (1935, \"Rosita mutxurdina edo loreen mintzaira\"), aurrekoekin antzik baduena baina sentimen tragikorik gabea. Hirugarren taldean, berriz, bi obra nagusi daude, \"Asi que pasen cinco a\u00f1os\" (1930, \"Bost urte igaro orduko\", 1938an argitaratua) eta \"El publico\" (1933, \"Ikusleak\").\nAzkeneko lan hori 1933an amaitu zuen baina galduta egon zen, 1976an lagun batek aurkitu zuen arte. Obra horiek, kritikari batek \"kriptodramak\" deituak, sustrai surrealista duten sinboloz eta irudiz osatutako antzerki hermetikoa dira, eta poesian \"Poeta en Nueva York\"ek ekarri zuen aldaketaren parekoa eragin zuten antzerkian. Izan ere, obra horiek idazleak bere abangoardiazko bidean iritsi zuen punturik aurreratuena dira. Bestalde, antzerki lanen talde horretan gehitu beharko lirateke hitz lauzko zenbait elkarrizketa labur, 1927rako amaituak: \"EI paseo de Buster Keaton\" (\"Buster Keatonen paseoa\"), \"La doncella, el marinero y el estudiante\" (\"Neskamea, marinela eta ikaslea\") eta \"Quimera\" (\"Ametsa\")."}
{"id": "63484", "revid": "11782", "url": "https://eu.wikipedia.org/wiki?curid=63484", "title": "Ma\u00f3 (Balear Uharteak)", "text": ""}
{"id": "63485", "revid": "119347", "url": "https://eu.wikipedia.org/wiki?curid=63485", "title": "Ciutadella de Menorca", "text": "Ciutadella de Menorca, izen arruntez Ciutadella Menorcako bigarren hiri nagusia eta hiriburu izandakoa da (gaur egun Ma\u00f3 da), uharteko mendebaldean kokatutakoa."}
{"id": "63486", "revid": "96586", "url": "https://eu.wikipedia.org/wiki?curid=63486", "title": "Alaior", "text": "Alaior Balear Uharteetako udalerria da, Menorcako erdialdean dagoena. 8.972 biztanle zituen 2007an 8 gunetan banaturik:"}
{"id": "63487", "revid": "512", "url": "https://eu.wikipedia.org/wiki?curid=63487", "title": "Es Castell", "text": "Es Castell Balear Uharteetako udalerria da, Menorcako ekialdean kokatua.\nBanaketa administratiboa.\n7.629 biztanle zituen 2007an 8 gunetan banaturik:"}
{"id": "63490", "revid": "336", "url": "https://eu.wikipedia.org/wiki?curid=63490", "title": "Pensilvania", "text": ""}
{"id": "63491", "revid": "512", "url": "https://eu.wikipedia.org/wiki?curid=63491", "title": "Sant Llu\u00eds", "text": "Sant Llu\u00eds Menorcako ekialdean kokatutako udalerria da. 6.414 biztanle zituen 2007an."}
{"id": "63492", "revid": "512", "url": "https://eu.wikipedia.org/wiki?curid=63492", "title": "Ferreries", "text": "Ferreries Menorcako mendebaldean kokatutako udalerria da. 4.563 biztanle zituen 2007an."}
{"id": "63493", "revid": "512", "url": "https://eu.wikipedia.org/wiki?curid=63493", "title": "Es Mercadal", "text": "Es Mercadal Menorcako erdialdean kokatutako udalerria da. 5.292 biztanle zituen 2009an."}
{"id": "63494", "revid": "512", "url": "https://eu.wikipedia.org/wiki?curid=63494", "title": "Es Migjorn Gran", "text": "Es Migjorn Gran Menorcako erdialdean kokatutako udalerria da. 1.523 biztanle zituen 2000n."}
{"id": "63495", "revid": "1484", "url": "https://eu.wikipedia.org/wiki?curid=63495", "title": "S\u00e3o Francisco", "text": "S\u00e3o Francisco Brasilgo ibaia da, Minas Gerais, Bahia, Pernambuco, Alagoas, eta Sergipe estatuak zeharkatzen dituena. 2.830 kilometro luze da, eta 641.000 kilometro koadroko arroa drainatzen du. \"Aberri batasunaren ibaia\" (portugesez: \"rio da integra\u00e7\u00e3o nacional\") ezizena ematen zaio, itsasalde eta barnealdeko eskualdeen arteko lotura izan delako.\nGeografia.\nMinas Geraisko-k Serra da Canastra mendilerroan du iturburua, 1.200 metroko altueran; Bahia estatua zeharkaturik, Bahia eta Pernambucoren arteko muga egiten du, eta Sergipe, eta Alagoas estatuen artekoa gero. Ozeano Atlantikora isurtzen da.\nIbaiadarrak.\nS\u00e3o Franciscoren ibaiadar nagusiak honako hauek dira:\nHistoria.\n1501ean, Ameriko Vespuziok S\u00e3o Franciscoren bokalea esploratu zuenean, bertako amerindiar tribuek \"Opar\u00e1\" (euskaraz \u00abIbai-itsaso\u00bb) deitzen zioten. Hala ere, Vespuciok gaur egungo izena jarri zion, Frantzisko Asiskoaren omenez. 1503an, Gon\u00e7alo Coelhok berriro esploratu zuen bokalea.\nXVI. mendean, portugaldarrek eskualdea kolonizatu zuten, bokalean kokaturik zeuden frantsesak kanporatuz. Hurrengo mendean, kolonizazioa bukatu eta bertako indigenak sarraskitu zituzten. Eskualde honetan sortu zituzten ihes egindako afrikar esklaboek \"quilombo\" izeneko errepublika askeak, Portugalgo koroak denbora luzean ezin izan zituenak menderatu. Portugaldarrek herbeheretarrekin ere izan zituzten arazoak bokalean."}
{"id": "63496", "revid": "59723", "url": "https://eu.wikipedia.org/wiki?curid=63496", "title": "Pedro Calder\u00f3n de la Barca", "text": "Pedro Calder\u00f3n de la Barca y Barreda Gonz\u00e1lez de Henao Ruiz de Blasco y Ria\u00f1o edo Calder\u00f3n de la Barca (Madril, Espainia, 1600eko urtarrilaren 17a \u2013 Madril, Espainia, 1681eko maiatzaren 25a) poeta eta antzerkigile espainiar nabaria izan zen.\nEspainiako Urrezko Mendearen delako egileen artean dugu. \"La vida es sue\u00f1o\" eta \"El alcalde de Zalamea\" haren lanik ezagunenetarikoak dira. Haren antzerkia ideologia kutsu handiaz dago hornitua. Espainiako erregearen zerbitzari leiala eta Kontraerreformaren aldeko sutsua izan zen, eta xede nagusi horietara jarri zuen bere dohain ukaezina. Europako antzerkigile nagusietakoa izan zen bere garaian.\nBizitza.\nBost anai-arreba izan zituen; hirugarrena zen bera. Bederatzi urte zituela jesuiten eskola inperialean sartu zen; bost urtez ibili zen eskola hartan humanitateak ikasten eta latindar poetak aztertzen eta haien lanak ikertzen. 1610ean ama hil zitzaion, eta aita Juana Freyrerekin ezkondu zen. Handik urtebetera, Calderonen aita hil egin zen eta amaordeak auzitara eraman zituen seme-alabaordeak, oinordekotzan kalteturik atera zela-eta. Epaia amaordearen aldekoa izan zen eta Calder\u00f3nek eta anai-arrebek aitaren idazkaritza saldu behar izan zuten amaordeari ordaintzeko.\nHorretan, Calderonen aitonak kapilautza bat sortzea erabaki zuen ilobaren batek bete zezan kargu hura, eta 1614an Alcalan matrikulatu zen Calderon. Ondoren, Salamancako unibertsitatera joan zen ikasketak jarraitzera. Azken hiri horretan, kanonak eta zuzenbidea ikasi zituen.\n1620an Madrila joan zen bizitzera, eta hainbat liskarraldi izan zituen. Haietako batean, esate baterako, Calder\u00f3nek berak eta bere anaiek parte hartu zuten eta Friasko dukearen zerbitzuan lan egiten zuen Diego de Velasco jaunaren seme bat hil zen; Calderonen senideek tratu bat hitzartu zuten; haren arabera 600 dukat ordaindu behar izan zituzten. Garai hartan, hainbat poesia lehiaketetan parte hartu zuen Calderonek, eta orduantxe hasi zen, seguru asko, idazten. Calder\u00f3nen lehenengo lana 1623koa da, \"Amor, honor y poder\" (Maitasuna, ohorea eta boterea), hain zuzen ere.\nUrte horretan hasi eta 1625. urtea arte Italia iparraldean eta Flandrian aritu omen zen soldadu, eta handik itzuleran, Friasko dukearen zerbitzura hasi zen lanean ezkutari gisa. Une horretan bertan hasi zen Calderon antzerkigintzan, eta denbora gutxian, gorteko antzerkigile ofizial bihurtu zen.\n1635. urte inguruan, beste liskar batean egotea egokitu zitzaion: Pedro de Villegasek, Antonio de Villegas komikoaren semeak, larriki zauritu zuen Calder\u00f3nen anaia bat eta Trinitarioen komentuan ezkutatu zen; idazlea eta aguazil talde bat komentuan sartu ziren haren bila, haina ez zuten haren helburua lortu. Gertaera haren kontrako izan ziren Lope (bere alaba komentu hartan bizi zen) eta fray Hortensio Paravicino. Azkenean, iskanbila hutsa izan zen hura, eta Calder\u00f3nek Paravicinori erantzuteko, \"El pr\u00edncipe constante\" (Printze tematia) komedia idatzi zuen. 1636an Santiagoren abitua eman zion erregeak.\n1637an Juan Alfonso Enr\u00edquez Cabrera Infanterriko dukearen zerbitzura jarri zen, eta hala hasi zen haren karrera militarra. Hondarribia Conde jeneralaren setiotik askatu zuen gudarostean egon zen; konde-dukearen gudarostean, berriz, Kataluniako gerran parte hartu zuen. Lleidako setioan (1642) Felipe IV.aren mendeko gudaroste bateko buru izan ondoren, erretiratzea erabaki zuen.\nBorrokaldi hartan bertan Calderonen anaia bat hil zen. Urte haietan, bestalde, Calderonen Pedro Jose semea jaio zen; ez dago, ordea, seme haren amaren berririk. 1651. urtean Calderon apaiz egin zen, eta semea ofizialki ezagutu zuen, ordu arte iloba zuela esan ohi baitzuen. Handik gutxira, ordea, hil egin zitzaion semea. Calderon Toledoko Errege Berrien kapilau izendatu zuten eta Toledora joan zen bizitzera. 1663an Erregearen ohorezko kapilau egin zuten eta gortera joan zen berriz ere bizitzera. Gortean zela autoak eta heste antzerki piezak zuzentzen jarraitu zuen; bere bizitzaren azkeneko urteetan, gortean aurkeztuko zituen auto sakramentalak eta komediak besterik ez zituen idatzi. Garai horretan Madrilgo Apaizen Lagunartean sartu zen, eta bertako kapilau nagusi izan zen. Felipe IV.a hil zenean (1665), gorteko antzerkigile nagusi izaten jarraitu zuen.\nHala ere, erregearen heriotzak nolabaiteko gainbehera ekarri zuen bere ekoizpen dramatikoaren erritmoan. Karlos II.a errege berriaren kapilau nagusi izendatua izan zen 1666an. 1672an laugarren komedia argitaratu zen eta 1677an bosgarrena. Bere bizitzaren amaieran, estutasun ekonomiko batzuk jasan zituen, 1679an, errege zedula bidez, Ganberako gauzazko errazio bat eman zitzaion, jauregiko despentsan hornitu ahal izateko, hainbeste urtetako zerbitzuak kontuan hartuta, eta adinekoa eta behartsua zelako. .\nObra.\nBere obra hiru motatan sailka daiteke bere jatorriaren eta tipologiaren arabera: antzoki komertzialetarako idatzi zituen komediak (komikoak, tragi-komikoak edo tragikoak), Gortearen enkarguz idatzitako obrak (konposizio historiko edo mitologikoak Felipe IV.ak eta Karlos II.ak funtzioak gortean eskaini zitzaten) eta Madrilgo Udalaren enkarguz idatzitako lanak, hau da, auto sakramentalak..\nBere obra dramatikoa aztertzean, lehenik eta behin, jasotako antzerki-formula hobetzeko kezka handiagoa nabarmentzen da, argumentu edo trama berriak bilatu edo asmatzekoa baino.\nBertan eta bere garaikideetan ohikoa izango da aurreko dramaturgoetan agertzen ziren gai, motibo eta azpijokoen aprobetxamendua eta egungo kritikak berridazketarako joera bati buruz hitz egiten du.\nIzan ere, halakoxea zen, ze Lope de Vegak eta bere jarraitzaileek espainiar eszenari emandako istorio eta argumentuen kopuru eta aniztasun itzelak, askotan, ikusleen oroimenean oraindik bizirik zeuden eta ondorengo antzerkigileek, gaiak eta intrigak berregitea edo birsortzea erabaki zuten.\nCalderon izango da askotan istorio zaharrak ezaugarri berri batzuetara eta molde tekniko berri batzuetara egokituko dituenetako bat.\nBaina ez da antzinako komedietara jotzea bakarrik, baizik eta bere aurreko komediak bere kasa edo beste egile batzuekin elkarlanean konposatutakoak ere berregiten ditu.\nDramak.\nCalderon antzerki lanak idazten hasi zen garaian, Lope de Vegaren antzerki eskola zen nagusi oraindik antzerkigintzan. Calderon eskola haren bidetik abiatu bazen ere, poliki-poliki hartatik banandu eta antzerki mota trinkoago bat, estilizatuago bat osatu zuen. Calderonen lanetan pertsonaia gutxiago agertzen zen eta adimena sentiberatasunaren gainetik jartzen zuen.\nCalderonen dramen sailkapena hainbat irizpideren arabera egin daiteke, baina indar gehien duen sailkapena Menendez Pelayok proposatutakoa da. Sailkapen horren arabera, drama erlijioso, filosofiko eta trajikoetan banatzen dira Calderonen dramak.\nDrama erlijioso nagusiak hauek dira: \"Printze tematia\", \"La devocion de la Cruz\" (Gurutzearen debozioa), \"El purgatorio de San Patricio\" (Patrizio santuaren purgatorioa), \"El m\u00e1gicoprodigioso\" (Azti miragarria), \"Los dos amantes del cielo\" (Zeruko bi maitaleak), \"Los cabellos de Absalon\" (Absalonen ileak), \"Judas Macabeo\" (Judas Makabeo), \"Las cadenas del demonio\" (Deabruaren kateak), \"La aurora de Copacabana\" (Copacabanako egunsentia), \"La exaltacion de la Cruz\" (Gurutzearen gorespena) eta \"El gran pr\u00edncipe de Fez\" (Fezko printze handia).\nValbuena Prat idazleak hiru aldi bereizi zituen Calderonen drama erlijiosoen artean: lehenengo garaian, gainerakoetan baino lan sutsuagoak eta ez hain intelektualak egin zituen. Garai horretako erakusgarri izango litzateke \"Gurutzearen debozioa\". Bigarren aldiaren erakusgarri, berriz, \"Patrizio santuaren purgatorioa\" eta \"Printze tematia\" lanak hartzen dira. Garai horretakoa da, bestalde, \"Azti miragarria\" drama subjektiboidealista, zeinetan jakintsua gogoetaren bidez eta ikerketaren bidez iristen den kristautasunaren egietara.\nCalderonen drama filosofikoen artean \"La vida es sue\u00f1o\" (Bizitza ametsa da) lana da aipatuena. Lan hori 1635. urte inguruan idatzi zuen Calderonek, alegia bere bigarren estilo aldian. Bigarren aldi hori aurreko aldia baino idealistagoa bada ere, lan horretako heroiak lehenengo aldikoen zenbait ezaugarri ekartzen ditu gogora. Drama trajikoen artean aipagarriak dira \"El alcalde de Zalamea\" (Zalameako alkatea) eta \"La ni\u00f1a de Gomez Arias\" (Gomez Ariasen umea).\nAskoren ustez, \"Zalameako alkatea\" lanarekin iritsi zen Calderon goreneko mailara.\nLope de Vegaren dramaren izenburu berdina badu ere, harenak baino ekintza eta tentsio dramatiko handiagoa du. \"Gomez Ariasen umea\" ere giro kostunbrista eta errealistan osatua da, eta Velez de Guevararenizen bereko lanaren moldaketa da; lan hartatik hartu zituen zenbait eszena eta hirugarren ekitaldi osoa. Drama hori protagonista gaiztoaren heriotzarekin amaitzen bada ere, maitasunezko zaldunen liskarren gainean osatua da egitura nagusia.\nCalderonen lanaren parte handi bat ohorezko lanek hartzen dute; eskema horren arabera, emaztearen odolaz garbitzen da engainatutako senarraren kaltea. Calderonek antzezten zituen ezaugarri nagusietako bat ohorea zen; baliabide dramatiko hori Lopek asmatua bazen ere, Calderonek eraman zuen goreneko mailara. Lan mota horien artean aipatzekoak dira: \"El pintor de su deshonra\" (Bere desohorearen marrazkilaria), \"El medico de su honra\" (Bere ohorearen medikua), \"A secreto agravio, secreta venganza\" (Ezkutuko irainari, ezkutuko mendekua), \"El mayor monstruo del mundo\" (Munduko munstrorik handiena), etab.\nKomediak.\nCalderonen antzerki lanen parte handi bat komediek osatzen dute, eta horien artean nabarmentzen dira ohiturazko komedia esaten zaienak. Bestalde, eskema berezi baten araberako antolamendua dute: zaldun noble eta ausart bat, maitemindurik, eta edozein unetan sastakoa emateko prest; emakume eder ezkongabea, umezurtz eta aitaren tutoretzaren mende; pertsonaia irrigarri bat, eta damaren zerbitzari bat. Maitasuna da osagai nagusia, eta ondoren, nahaste-borrastea sortzen duten hainbat egoera eta gaizki ulertu. Komedia mota horretan aipagarriak dira, besteak beste, \"El alcalde de si mismo\" (Bere buruaren alkate), \"La dama duende\" (Dama iratxoa), etab. Leku berezia hartzen dute komedia mitologikoek; errege aretoetan antzezten ziren eta eszenografia handia izaten zuten: \"La hija del aire\" (Airearen alaba), \"Eco y Narciso\" (Eko eta Narziso), etab.\nAuto sakramentalak.\nAuto sakramentalen inguruan antolatzen da Calderonen antzerki guztia. Galderonek goreneko mailara eraman zuen Corpuseko ohitura dramatikoa, eta Calderonen autoak genero horren eredu gelditu ziren.\nZazpi talde handitan banatzen dira Calderonen auto sakramentalak: filosofikoak eta teologikoak, \"El gran teatro del mundo\" (Munduaren antzeztoki handia), \"El gran mercado del mundo\" (Munduaren merkatu handia), adibidez; mitologikoak, \"Los encantos de la culpa\" (Erruaren xarma), \"El divino Orfeo\" (Orfeo jainkozkoa); parabolak eta ebanjelioko pasarteak, \"El diablo mundo\" (Mundu deabrua), \"El mayor de los dias\" (Egunetan handiena); historikoak eta elezaharren ingurukoak, \"La devocion de la cruz\" (Gurutzearen debozioa).\nBestalde, hiru aldi bereiz daitezke auto sakramentalen artean: lehenengo aldian, auto labur arinak idatzi zituen, hala nola, \"El pleito matrimonial del alma y el cuerpo\" (Arimaren eta gorputzaren ezkontza auzia) eta \"La cena del rey Baltasar\" (Baltasar erregearen afaria); bitarteko aldian idatzi zuen (1648-1660), besteak beste, \"El gran teatro del mundo\"; eta 1660tik aurrera hirugarren aldia osatu zuen, konplexutasun teologiko handikoa eta poetaren heldutasun artistikoa bete-betean erakusten duena. Azken aldi horretakoak ditu \"La vida es sue\u00f1o\" (1673) eta \"El santo rey don Fernando\" (1671, Fernando errege santua).\n\"La vida es sue\u00f1o\".\n\"La vida es sue\u00f1o\" bertsotan idatzitako drama da. Poloniako Basilio erregeak, zenbait horoskoporen bidez, Sejismundo bere seme jaio berria etorkizunean tirano fedegabea izango dela jakiten du. Erregeak, orduan, haurra hilik jaio dela sinestarazten die gainerakoei eta dorre batean sartzen du.\nDorrean basatien modura hazten da Sejismundo . Baina erregeak, semea erregetzatik baztertu aurretik, froga bat egin nahi dio eta gortera eramaten du semea lokarturik.\nSejismundori bere benetako jatorria zein den jakinarazten diotenean biziki haserretzen da. Erregeak, erantzuna ikusirik, dorrera bidaltzen du berriro ere. Behin dorrera itzuli denean gertatutako guztia ametsa izan dela uste du Sejismundok, baina baita bera dorre hartan egotea ere. Azkenik, erregeak erregetza ilobei uztea erabakitzen du, baina herriak altxamendua antolatzen du eta Sejismundo eramaten dute gortera. Baina Sejismundo aitaren zerbitzura jartzen da apal-apal.\n\"El alcalde de Zalamea\".\nGaztelerazko literaturaren Urrezko Mendeko pieza ezagun eta adierazgarrienetako bat da. Literatura barrokoaren barruan kokatuta, Aro Modernoan estatuak boterearekiko eta duintasun pertsonalarekiko zituen kezketako batzuk islatzen dituen ohorezko drama gisa sailkatzen da, botere-oreka baten bidez (monarkikoa, militarra, judiziala, udalekoa).\nEragina.\nBere garaian lortu zuen ospe handia, harrigarria bada ere, bere obraren oinarrian konplexutasun teologiko-filosofikoa kontuan hartuz gero. Eragina handia izan zuen Goetherengan, batik bat, bere Fauston. Alemaniako erromantizismoan eta ondorengo idealismo filosofikoan eragiten du, Shopenhauer, Hegel edo Wagnerrek aipatu egiten dute.. Nabarmena da onirikoa duen garrantzia bere obran. Monarkiaren defentsa, kontrarreforma eta ohorea dira bere obra dramatikoaren ezaugarri. Ohorea norbanakoaren duintasunarekin lotzen da, bere buruarekiko eta, oro har, gizabanakoarekiko errespetuarekin, bere askatasunarekin, (erabakitzeko gaitasun askearen zentzuan ulertuta, ez askatasun politikoaren zentzuan, noski). Ohorean, hain zuzen, gordetzen da gizabanakoaren azken hesia, aginte monarkikoaren bidegabekerien aurrean bere lanen ikuspegian.. XIX mendean eraiki zen Calderoenen obraren eskuin politikarekin lotura hautsiezina, Marcelino Menendez Pelayoren pentsamenduaren eraginarekin. Horrekin, korronte kontserbadore batek, espainiar nazionalitatearen, erlijio katolikoaren eta monarkia erreakzionarioaren multzoa eta lan calderoniarraren arteko identifikazioa eta jabetzea gertatu ziren. .\nFederico Garc\u00eda Lorcak, \" La Barraca \" konpainiako zuzendari artistiko gisa, Auto sakramentalak eta \"Bizitza amets\" sartu zituen antzeztu beharreko obren errepertorioan, eta horrek kritikak sortuko ditu, bai eskuinetik, bai ezker politikotik, XX. mendean Calderoni buruz egin den irakurketa demagogikoa islatzen duten erreakzioekin. Eskuineko erreakzio bortitza antzezpena boikotatzeraino iritsi zen, 1932ko uztailaren 13an Sorian, antzezpena eteten eta ikasle antzezleei harriak botatzen.. Nolabait, klasikoaren jabetza ideologikoa kendua sentitzen zuten.\nEspainiako gerra zibilean eta berrogeiko hamarkadan, Luis Escobar Kirkpatrick funtsezkoa izan zen Falangeak eta ondoren frankismoak Calderonen figura bereganatzeko prozesuan, orduko antzerkigintzan. ."}
{"id": "63497", "revid": "6950", "url": "https://eu.wikipedia.org/wiki?curid=63497", "title": "Lope de Vega", "text": "F\u00e9lix Lope de Vega Carpio (Madril, 1562ko azaroaren 25a \u2013 Madril, 1635eko abuztuaren 27a) poeta eta antzerkigile espainiar nabarmena izan zen.\nEspainiako Urrezko Mendeko egileen artean dugu, \"Fuenteovejuna\" eta \"El caballero de Olmedo\" izanda bere lanik ezagunenetarikoak.\nLiteraturaren historiaren egilerik oparoenetarikoa da. Izan ere, 3.000 soneto, 5 eleberri, 4 eleberri labur, 9 epopeia, 3 poema didaktiko eta ehunka komedia (1.800 batzuen arabera) idatzi zituen.\nBizitza.\nEtxe xume bateko semea zen. Madrilgo Kale Nagusian bizi izan zen, merkatari eta artisauen kalean, hain zuzen, aita brodatzailea baitzuen. Lope de Vegaren gazte garaiko datu gutxi ezagutzen badira ere, gauza jakina da Vicente Espinelen estudioan hasi zituela ikasketak, eta jesuiten eskolara joan zela, ondoren. Eskola hartan gramatika eta erretorika ikasi zituen, eta zenbait daturen arabera, matematika eta astronomia ikasi zituen Errege Estudioan. Garai hartan Avilako gotzain zen Jeronimo Manriquerentzat hasi zen lanean, eta hari eskaini zizkion bere lehenengo poemak. Zenbaitzuren arabera, Salamancan ere aritu zen ikasten. Hiri horretan zela, Santa Cruzeko markesaren espedizio batean joan zen Terceira uhartea konkistatzera. Espedizio hartatik itzuli zenean, Elena Osorio (Filis) ezagutu eta harremanetan jarri zen harekin. Baina beste senargai bat agertu zen Elena Osoriorentzat eta Lope de Vega utzi egin zuen. Lopek, erabat jeloskorturik, Elena Osorioren aitaren kontrako irain-idatziak zabaldu zituen Madrilen, eta hark Lope de Vegaren kontrako prozesua hasi zuen, harik eta Lope de Vega erbesteratzea lortu zuen arte. Hala eta guztiz ere, Lope de Vega Madrila itzuli zen Isabel de Urbinarekin (Belisa) maiteminduta baitzegoen. Isabelen familiak, eskandalua sortu ez zedin, ezkontzeko baimena eman zien. Ezkondu eta bi astera, ordea, Lope de Vegak emaztea utzi eta Armada Garaitezinean sartu zen; amodiozko lan ederrak idatzi zizkion garai hartan Isabeli. Bidaia hartan idatzi zuen, ziur asko, \"La hermosura de Angelica\" (\"Angelicaren edertasuna\") zaldun poema. Espedizio hartatik itzuli zenean, Valentzian hartu zuen bizilekua bere emaztearekin eta ospe handia izan zuen garai hartan antzerkigile gisa.\n1590ean Toledora joan zen Albako dukearen idazkari gisa lan egitera. Garai hartan idatzi zituen \"La Arcadia\" (Artadia) eleberria eta \"El domine Lucas\" (Lucas maisua) antzerki lana; azken horretan, Salamancako ikasle giroa erakusten du. 1594an Lope de Vegaren bigarren alaba jaio zen, baina emaztea hil egin zitzaion erditze hartan. Handik urtebetera Lope de Vega Madrila itzuli zen berriz ere, Velazquez familiak eskatuta baitzuen Lope de Vegaren barkamena. Handik gutxira, ordea, Lope de Vega auzitan zen berriz ere Antonia Trillorekin izan zuen harremanaren ondorioz. \n1598an Juana de Guardorekin ezkondu zen, irabaziak lortzeko asmoarekin antza denez. Filipe II.ak antzokiak ixteko agindua eman zuenean, Lope de Vegak Sarriako markesaren idazkari lanetan hasi behar izan zuen. Garai hartan, Lope de Vegaren bizitzako emakume garrantzitsuenetako bat agertu zen, Micaela Lujan (Camila Lucinda) hain zuzen. Micaela antzezlea zen, eta Diego Diaz komikoarekin ezkonduta zegoen, bi seme-alaba zituzten. Lope de Vega eta Micaela Toledon eta Sevillan bizi izan ziren eta bost seme-alaba izan zituzten. Baina 1608. urte inguruan hautsi egin zen haien arteko harremana. 1613an Madrila joan zen berriz ere bizitzera, eta denboraldi batez bizitza lasaia eraman zuen liburuak idazten eta baratzea zaintzen.\n1605. urtetik aurrera oso harreman estua izan zuen Sessako dukearekin; haren terzero izan zen eta eskutitz bidezko harreman berezia izan zuten. 1613. urtea urte latza izan zen Lope de Vegarentzat, seme bat, Carlos Felix, eta emaztea, Juana de Guardo, hil zitzaizkion-eta; Lope de Vega krisi izpiritual larrian sartu zen, eta 1614an apaiz sartzea erabaki zuen. 1616. urtean, ordea, Lope de Vegaren bizitzan izan zen pasiorik handiena azaldu zen: Marta de Nevares Santoy, hamazazpi urteko emakume ezkondua. Marta de Nevaresi senarra hil zitzaionean Lope de Vegarekin joan zen bizitzera eta bi semealaba izan zituzten. Baina hainbat zoritxar geratu zitzaizkion Lope de Vegari: Marta itxutu egiten da eta 1628an burua galtzen du erabat; bere seme Lope Felix ito egin da Moluka uharteetan; bere alaba Antonia Clara bahitu egin du konde-dukearen babespeko batek.\nZorigaitz horien guztiak pairatu eta apaiz katoliko bihurtzea erabaki zuen. Eta apaiztu zen.\nLope de Vega 1635ean hil zen zoritxarretan erabat akiturik. Izan zituen 15 seme-alabetatik, gehienak ezkontzatik kanpo, alaba bakar batek iraun zuen bizirik Lope de Vega hil eta geroago, alaba lekaime bat.\nObra.\nLirika.\nLope de Vegaren lirikan idazlearen izaera literatura lanaren barruan sartzen da betebetean eta etengabe elkartzen dira bizitza eta literatura. Horren ondorioz, erromantikotzat hartu da zenbaitetan Lope de Vegaren lirika, ezin baitira bereizi zer den objektiboa eta zer subjektiboa. Lope de Vegaren lan lirikoaren barruan garrantzi handieneko multzoa erromantzeek osatzen dute; erromantze horiek morisko eta artzain jeneroen bidez mozorrotu zituen Lope de Vegak. Arrakasta handia izan zuten eta \"Romancero general\" (1600, \"Erromantze bilduma orokorra\") lanean bildu zituen. Erromantzeen barruan, aipagarriak dira \"La Dorotea\" (\"Dorotea\") laneko erromantze erlijiosoak. Era horretako erromantzeak \"Romancero espiritual\" (\"Erromantze bilduma izpirituala\") eta \"Rimas sacras\" (\"Errima sakratuak\") lanetan ikus daitezke, esate baterako.\nLope de Vegak, erromantzeaz gainera, oso gustukoa zuen soneto egitura. Idatzi zituen lehenengo sonetoak, berrehunen bat, \"Rimas\" (1602, \"Errimak\") lanaren barruan bildu zituen; horietako asko komedietarako idatziak dira. Micaela Lujani eskaini zizkion sonetoetan, petrarkismoaren eragina nabarmena da. 1614an \"Rimas sacras\" (\"Errima sakratuak\") lana argitaratu zuen, ehun sonetoz osatua. Poema horietako askotan hustutzen ditu Lope de Vegak bere barruko oinaze guztiak doinu jantzi eta jasoarekin.\n\"La Circe\" (1624, \"Circe\") eta \"Rimas divinas y humanas del licenciado Tome de Burguillos\" (\"Tome de Burguillos lizentziadunaren jainkozko errimak eta errima gizatiarrak\") bilduman ere aurki daitezke Lope de Vegaren sonetoak.\nLope de Vegaren obra lirikoaren parte handi bat abesteko letrak dira, erromantzeak gehienetan, baina baita gabon kantak, seguidillak, eta beste hainbat herri abesti ere. Azken poema horietan, hala ere, oso zaila da bereiztea zein parte dagokion poetaren sorkuntzari eta zein tradizioari.\nGarrantzi handia dute, bestalde, Lope de Vegaren lirikan bertso hendekasilaboetan osatu zituen epistolak, gai autobiografikokoak gehienetan. Horietako batzuk \"El jardin de Lope de Vega\" (1621-1624, \"Lope de Vegaren lorategia\") lanean argitaratu zituen; balio handiko epistola da, orobat, \"Egloga a Claudio\" (\"Egloga Claudiori\") deitua, \"La Vega del Parnaso\" lanaren barruan jasoa. Eglogen artean aipagarria da \"Filis\" (1635) egloga, bere alaba Antonia Clararen bahiketaz. Saioak egin zituen, bestalde, poema narratiboekin, eta horien artean kontuan hartzeko modukoak dira \"La Dragontea\" (1598, \"Dragontea\"), zortziko errealean; \"El Isidro\" (1599, \"Isidro\"), bosteko txikian idatzia eta poema erlijioso onenentzat hartzen dena; \"La hermosura de Angelica\" (1602, \"Angelicaren edertasuna\"), hogei zortziko errealez osatua; eta \"La Jerusalen conquistada\" (1609, \"Jerusalen konkistatua\"), hau ere hogei abestiz osatua. Gai mitologikoa duten poemak ere idatzi zituen Lope de Vegak, besteak beste, \"La Filomena\" (\"Filomena\") eta \"La Andromeda\" (\"Andromeda\"), 1621 aurretik idatziak, eta \"Circe\" eta \"La rosa blanca\" (\"Arrosa zuria\").\nProsa.\nLope de Vegaren lehenengo prosa lana \"La Arcadia\" (1598) izan zen. Lan horretan Albako dukearen (Anfriso) maitasun gorabeherak kontatzen ditu. Dena dela, izadiaren deskripzioak dira lan horren balio literario nagusiak. \"El Peregino en su patria\" (1604, \"Erromes bere herrian\") abentura eleberri korapilatsua da, Greziako eleberrietan oinarritzen dena. Lan horretan lau auto sakramental, eta amaieran, komedia zerrenda bat erantsi zituen gaiarekin zerikusirikez zutenak. Carlos Felixi eskaini zion \"Los pastores de Belen\" (\"Belengo artzainak\"). Aipagarria da, bestalde, \"Novelas a Maria Leonarda\" (\"Eleberriak Maria Leonardari\") izenburupean bildu zituen lau eleberri hauek: \"Las fortunas de Diana\" (\"Dianaren zorionak\"), \"La desdicha por la honra\" (\"Zoritxarra ohorearen ordez\"), \"La prudente venganza\" (\"Mendeku zuhurra\") eta \"Guzman el Bueno\" (\"Guzman Zintzoa\"). Hala eta guztiz ere, Lope de Vegaren narrazio lan nagusia \"La Dorotea\" (\"Dorotea\") da. Lan hori bost ekitalditan banatuta dago, eta zenbaitzuren iritziz, Fernando de Rojasi egindako omenaldia da oinarrian.\nAntzerkia.\nLope de Vegak \"Arte nuevo de hacer comedias en este tiempo\" (1609, \"Garai honetan komediak egiteko antze berria\") lanean azaldu zituen antzerkigintzari buruz zituen teoriak. Berpizkundeak Aristotelesen Arte poetikoa eta Horacioren Epistola Pisondarrei lanetatik ondorioztatzen ziren teoriak berpiztu zituen eta horiek finkatzea zen higikunde haren helburua. Bi antzerki sistema elkarren desberdinen arteko kontrastea nabarmendu zen XVI. mendean: Erdi Aroko eliz antzerkitik eratorria batetik, eta bestetik, humanista, Plautoren eta Terentzioren komediaren eta Senekaren trajediaren araberakoa. Europan, oro har, bi sistema horien arteko borroka izan zen, Espainian, aldiz, lehenengo sistema nagusitu zen, nahiz eta bigarren sistemaren hainbat ezaugarri bereganatu zituen. Baina sistema guztien gainetik, Lope de Vegarena izan zen nagusi. Antzerki klasikoak hiru unitate, ekintza, denbora eta lekua hain zuzen, mantentzea eskatzen zuen; Lope de Vegaren teoriaren arabera, ordea, antzerkiak sinesgarri izan behar zuen, eta hori hala izan zedin, ekintzaren unitateari eutsi eta beste biak baztertu behar ziren. Trajediaren eta komediaren arteko bereizkuntza zorrotza ere ez zen ezinbestekoa Lope de Vegarentzat.\nBeste alde batetik, barregarriaren pertsonaia asmatu zuen. Ahapaldiak antzerki egoeraren arabera erabiltzen zituen eta Espainiako historiatik eta tradizioetatik hartzen zituen bere antzerkietarako gaiak. Lope de Vegaren antzerkia, garai hartako gainerakoena bezalaxe, bi gai nagusiren inguruan antolatzen zen: maitasuna eta ohorea. Antzerki herritarra egin zuela esaten da, baina nahiz eta herritarra izan, ez zen nahitaez herriarentzat egina, aldiz, bi motako ikusleentzat egina zen: ikusle jantzi eta finarentzat batetik, eta ikasi gabearentzat, bestetik.\nLope de Vegak 800 antzerki lanetik gora idatzi zituen, genero txikiak kontuan hartu gahe. Lan horiek, gaiaren eta iturri literarioaren arabera sailkatzen dira. Gai erlijiosoa duten lanen artean aipagarriak dira: \"La accion del mundo y primera culpa del hombre\" (\"Munduaren ekintza eta gizonaren lehenengo errua\"), \"El robo de Dina\" (\"Dinaren lapurreta\"), \"Los trabajos de Jacob\" (\"Jacoben lanak\"), \"Historia de Tobias\" (\"Tobiasen historia\"), eta guztien gainetik, \"El rustico cielo\" (\"Landa zerua\"), \"La buena guarda\" (\"Zaindari ona\") eta \"La fianza satisfecha\" (\"Bahitura ordaindua\"). Lope de Vegaren antzerki lan ederrenetako bat historia klasikoan oinarritua da, Pertsiako errege Ziroren historian oinarritua hain zuzen: \"Contra valor no hay desdicha\" (\"Balioaren kontra zoritxarrik ez\"). Baina Lope de Vegaren antzerkia Espainiako historia eta elezaharren bidez iritsi zen goreneko mailara, pertsonaia ezezagunen istorioen bidez batez ere. Horien artean aipatzekoak ditu: \"El mejor alcalde, el rey\" (\"Alkaterik hoberena, erregea\"), \"Periba\u00f1ez y el comendador de Oca\u00f1a\" (\"Periba\u00f1ez eta Oca\u00f1ako komendadorea\") eta \"Fuenteovejuna\". Lan horietan ohorearen inguruko gaiak lantzen ditu, batez ere. Aipagarriak dira, bestalde, \"El perro del hortelano\" (\"Ortuzainaren zakurra\"), \"El acero de Madrid\" (\"Madrilgo altzairua\"), \"El villano en su rincon\" (\"Arlotea bere bazterrean\") komedia nahaspilatsuak."}
{"id": "63499", "revid": "1545", "url": "https://eu.wikipedia.org/wiki?curid=63499", "title": "John Frum", "text": "John Frum (edo John From) Kargo kultuetako profeta da Vanuatuko Tanna uhartean. Dirudienez Bigarren Mundu Gerran uhartera iritsi zen estatubatuar bat litzateke eta jendeak berak esandakoak jarraitzen hasi zen. Batzuetan beltza da eta beste batzuetan txuria.\n1930eko hamarkadan Kargu Kultuen barruan sortu zen erlijioa. Gaur egun ez dakigu espontaneoki jaio zen zerbait den edo apropos sortu zen sinesmen bat den. Ziurtzat har daiteke Ameriketako Estatu Batuetan ez dela \"John Frum\" izeneko inor existitzen. Beste teoria batek dioenez Tannako Sulfuroen Badiaren inguruan Kerapenmun izeneko jainkoa gurtzen zuten, John Frumen balizko itxuraren oso antzekoak. Manehivi izeneko batek John Frum ezizena erabiltzen jendeari etxeak, arropak, janaria eta garraioa emango ziela zin egiten. Garai berri bat etorriko zela ere esan zuen, misiolarien desagerpenarekin batera. Honen eraginez Vanuatuar askok bere bizitza okzidenetala utzi eta jatorrizko ohituretara itzuli ziren, dirua alde batera utziz eta krisi sakona eraginez."}
{"id": "63502", "revid": "119347", "url": "https://eu.wikipedia.org/wiki?curid=63502", "title": "Joxe Mari Arbelaitz", "text": "Joxe Mari Arbelaitz (Garbuno baserria, Oiartzun, Gipuzkoa, 1961eko ekainaren 10a) Formazioz autodidakta, 1980. urtean zerbitzu militarra amaitu zuenean Zuberoa familiako jatetxean hasi zen lanean, bere anaia Hilario Arbelaitzen ondoan. Bertan aritu zen 1999. urtea arte.\nDenbora tarte honetan, Jaizubia Irun, Iturria Ainhoa, Pierre Bigatoren Parisko Apicius eta Alain Dutournier chefaren Carr\u00e9 des Feuillants jatetxeetan bere sukaldaritzako esperientzia zabaldu zuen. 1989. urtean Alicanteko Paco Torreblancarenean gozogintzaren esparrua ere ukitu zuen.\n1999. urtetik Donostiako Miramon teknologia parkean Arbelaitz Miramon jatetxea zuzentzen du. 2005. urtean Michelin izar bat eman zioten, teknologia parke bati ematen zaion munduko estraineko aldia."}
{"id": "63503", "revid": "499", "url": "https://eu.wikipedia.org/wiki?curid=63503", "title": "Zaballa-Zentrua", "text": ""}
{"id": "63504", "revid": "119347", "url": "https://eu.wikipedia.org/wiki?curid=63504", "title": "Barack Obama", "text": "Barack Hussein Obama Jr. (Honolulu, Hawaii, AEB, 1961ko abuztuaren 4a) politikaria da, 2009tik 2017raino AEBko berrogeita laugarren lehendakaria izana 2009ko urtarrilaren 20tik 2017ko urtarrilaren 20ra arte..Gainera, Estatu Batuetako Senatuko bosgarren legegile afroamerikarra da, Berreraikuntza arotik hirugarrena. Herrialde hartako lehendakari izatera iritsi den lehen afro-amerikarra da.\nColumbia Unibertsitateko eta Harvard Law School-eko tituluduna da. Chicagoko Unibertsitateko zuzenbide fakultatean zuzenbide konstituzionala irakatsi zuen 1992tik 2004ra bitartean. Illinois estatuko senataria izan da. AEBko Senatuko bosgarren legelari beltza izan zen, eta hirugarrena berreraikuntzatik. Ameriketako Estatu Batuetako Alderdi Demokratak izan duen bigarren senatari beltza da.\n2007an Ameriketako Estatu Batuetako presidente izateko hautagaitza aurkeztu zuen, eta Hillary Clintonekin lehiatu zen hauteskundeetan Alderdi Demokrataren hautagai izateko. 2008ko ekainaren 5ean primarioak (lehen mailako hauteskundeak) irabazi zituen, eta hautagaia izateko aukera eskuratu. Azaroaren 4ko hauteskundeetan, Alderdi Errepublikanoko John McCain hautagaiaren aurka lehiatu eta garaile atera zen. Ameriketako Estatu Batuetako lehendakariorde izateko, Alderdi Demokratak Joe Biden izendatu zuen, Delaware estatuko senataria.\n109. Kongresuan, gutxiengo demokrataren ordezkari gisa, beste senatari batzuekin batera, arma konbentzionalak kontrolatzeko eta funts federalen erabileran erantzukizun publiko handiagoa sustatzeko legea bultzatu zuen. Bidaia ofizialak egin zituen Ekialdeko Europara, Ekialde Hurbilera eta Afrikara. 110. Kongresuan lobbying eta hautes-iruzurrarekin, berotze globalarekin, terrorismo nuklearrarekin eta Irakeko eta Afganistango misio militarretatik Estatu Batuetara itzultzen ziren militarren arretarekin lotutako legedia sustatu zuen. 2007ko otsailean, presidentetzarako kanpainaren berri eman zuenetik, Obamak Irakeko Gerra amaitzea, independentzia energetikoa areagotzea eta osasun arreta unibertsala eskaintzea nabarmendu zuen lehentasun nazional gisa.\nAEBren tropen presentzia areagotu zen Afganistanen, START III armak kontrolatzeko itun berria sinatu zuen Errusiarekin, AEBren esku hartzea agindu zuen Libiako gatazkan. 2011ko maiatzaren 1ean, komunikabideei jakinarazi zien AEBko Armadako indar berezien talde batek (DEVGRU Navy SEALS-eko kideak) Osama bin Laden hil zuela Pakistanen.\n2009an Bakearen Nobel Saria eman zioten, nazioarteko diplomazia eta herrien arteko lankidetza bultzatzeagatik.\nPresidente gisa, bere agintaldian politika ekonomikoak bultzatu zituen, hala nola 2009ko Berrinbertsio eta Berreskuratze Legea edo 2010eko Enplegua Sortzeko eta Langabezia Asegurua Berroneratzeko Legea. Beste ekimen politiko batzuen artean, Pazientea Babesteko eta Osasun Jasangarria zaintzeko legeak eta finantza-erreformari eta kontsumitzaileak babesteari buruzko Dodd-Frank Legea sartu dira. Bere bigarren agintaldian, Obamak LGBT estatubatuarren inklusioa sustatu zuen.\n2017ko urtarrilaren 20an, Etxe Zuritik erretiratu zen, AEBko presidente batek azken hamarkadetan izan duen ospe-indizerik handienetako batekin.\nBiografia.\nObama 1961eko abuztuaren 4an jaio zen, Honolulun, Hawaiiko Kapiolani Medical Center for Women and Children-n. Bera da elkarren ondoan dauden 48 estatuetatik kanpo jaiotako presidente bakarra. Barack Obama Senior. Kenyako ekonomialariaren eta Stanley Ann Dunham, antropologo estatubatuarraren semea. Bere ama, Ann Dunham (1942-1995), Wichitan, Kansasen jaio zen eta, gehienbat, ingeles jatorrikoa zen, nahiz eta, 2007an, bere herenaitonak, Falmouth Kearneyk, Moneygall herritik (Irlanda) AEBra 1850. urtean emigratu zuela aurkitu zuten. 2012ko uztailean, Ancestry.com-ek aurkitu zuen Dunham, probabilitate handiz, John Punch-en, XVII. mendean Virginiako Kolonian bizi izan zen afrikar esklabo baten ondorengoa izatea. Obamaren aita, Barack Obama Sr. (1934\u20131982), ezkonduta zegoen Nyang'oma Kogelo-ko.luo kenyarra zen. Obamaren gurasoak 1960an elkartu ziren Manoako Hawaiiko Unibertsitateko errusiar hizkuntzako klase batean, non bere aita atzerriko ikaslea zen beka batekin. Bikotea Wailukun (Hawaii) ezkondu zen, 1961eko otsailaren 2an, Obama jaio baino sei hilabete lehenago.\n1961eko abuztuaren amaieran, haurra jaio eta aste gutxira, Barack eta bere ama Seattleko Washingtongo Unibertsitatera joan ziren bizitzera, eta, urtebetez, bertan bizi izan ziren. Garai hartan, Baracken aita ekonomian lizentziadun egin zen Hawaiin, eta 1962ko ekainean graduatu zen. Harvard Unibertsitateko beka batekin, graduondoko eskolara joan zen, non ekonomian master bat lortu zuen. Obamaren gurasoak 1964ko martxoan banandu ziren. Obama Sr. Kenyara itzuli zen 1964an, eta, han, hirugarren aldiz ezkondu, eta Kenyako gobernuan lan egin zuen Ogasun Ministerioko Ekonomian analista nagusi gisa. Bere semea behin bakarrik bisitatu zuen Hawaiin, 1971ko Gabonetan, 1982an automobil istripu batean hil baino lehen, Obamak 21 urte zituela. Bere lehen haurtzaroa gogoratuz, Obamak zera esan zuen: \u00abNire aitak ez zuen nire inguruko jendearen antzik \u2014hura ikatza bezain beltza zen; ama, berriz, esnea bezain zuria\u2014; ia ez zitzaidan buruan erregistratuta gelditu. Gazte-heldutan izandako bere borrokak deskribatu zituen bere arraza anitzeko ondarearen pertzepzio sozialak bateratzeko.\n1963an, amak, Dunhamek, Lolo Soetoro ezagutu zuen Hawaiiko Unibertsitatean; Indonesiako Ekialde-Mendebaldeko Zentroko geografiako graduondoko ikaslea zen. Bikotea Molokain ezkondu zen, 1965eko martxoaren 15ean\n. Bere J-1 bisaren urtebeteko bi luzapenaren ondoren, Lolo Indonesiara itzuli zen 1966an. Emaztea eta semeordea, berriz, hamasei hilabete geroago joan ziren, 1967an. Hasieran, familia Hego Jakartako Tebet auzoko Menteng Dalam auzoan bizi zen. 1970etik aurrera, Jakarta Erdialdeko Menteng auzoko auzo aberatsago batean bizi izan ziren.\nLiburuak.\nHainbat liburu dauzka bere izenean, hala nola: "}
{"id": "63506", "revid": "512", "url": "https://eu.wikipedia.org/wiki?curid=63506", "title": "Hillary Clinton", "text": "Hillary Diane Rodham Clinton (Chicago, Illinois, AEB, 1947ko urriaren 26a - ) Ameriketako Estatu Batuetako senataria eta Lehen Dama ohia da, bere senarra Bill Clinton presidente ohia baita. Garai horretan jarrera politiko handia hartu zuen, batez ere Osasunaren inguruan.\nHillary Rodham Clintonek zuzenbide ikasketak egin zituen Yaleko unibertsitatean. 1974an, Arkansasera joan zen eta zuzenbide irakasle izan zen estatuko unibertsitatean. 1975ean, gerora Estatu Batuetako lehendakari izango zen Bill Clintonekin ezkondu zen. 1977an, legelari langela ireki zuen eta 1992 arte jardun zuen bertan, patenteen eta jabetza intelektualaren eskubideen urraketan espezializatua. Estatu Batuetako eragin handieneko legelarietako bat izan zen urte haietan. 1992an, Estatu Batuetako lehendakari karguaren zina egin ondoren, Bill Clintonek osasunaren erreforma bideratzeko batzorde berezi baten ardura eman zion, baina batzordea bertan behera gelditu zen 1994an, helbururik bete gabe. 1997an, Haurtzaroaren gaineko Legea eta Osasun Aseguruaren Programa ezartzen lagundu zuen. 2000an, New Yorkeko senatari hautatu zuten. 2003an, Estatu Batuetako lehen dama eta senatari gisa izandako bizitzari buruzko autobiografia argitaratu zuen: \"Living History\".\n2007an Presidentegai aurkezten zela adierazi zuen eta 2008ko urtarrila eta otsailean primariak izan zituen Alderdi Demokrataren barruan. Bere aurkari nagusia Barack Obama izan zen. Bere aukeratua izatekotan lehenengo aldiz emakume bat litzateke historian AEBtako presidentegai, baina 2008ko ekainaren 5ean aurrera jarraituko ez zuela esan eta Obamaren alde egin zuen. Azkenean, Alderdi Demokratako beste hautagaiak, Barack Obamak, irabazi zuen lehia. 2008ko abenduan, Estatu Batuetako 44. lehendakari hautatu berriak, Barack Obamak, gobernuko estatu idazkari izendatu zuen Clinton."}
{"id": "63507", "revid": "28807", "url": "https://eu.wikipedia.org/wiki?curid=63507", "title": "Hillary Rodham Clinton", "text": ""}
{"id": "63509", "revid": "1150", "url": "https://eu.wikipedia.org/wiki?curid=63509", "title": "Erromatar Mendebaldeko Inperioa", "text": ""}
{"id": "63510", "revid": "1150", "url": "https://eu.wikipedia.org/wiki?curid=63510", "title": "Europako mendebaldea", "text": ""}
{"id": "63511", "revid": "1545", "url": "https://eu.wikipedia.org/wiki?curid=63511", "title": "Izura", "text": "Izura Izura-Azme udalerriko herriburua da, Nafarroa Behereko Oztibarre eskualdean. Herri honek, Azme gabe, 1841 arte aparteko udalerria osatu zuen.\nHerritarrei \"izuratar\" deitzen zaie. Donibane Garazi herrialdeburura 18\u00a0km daude.\nIzenaz.\nEuskaraz eta ofizialki frantsesez erabiltzen diren toponimoak guztiz bestelakoak dira. Jatorrizkoari buruz, \"Izura\" euskaldunak \"isuri\" adiera omen du eta beti erabili izan da gure hizkuntzan hitz egiteko aldaera handirik gabe. \"Izura\" deitura ezaguna da bereziki Nafarroa Garaian.\nFrantsesezko leku-izenak beste behin ere okzitanieran du jatorria; dokumentazio historikoan forma desberdinetan agertzen da: \"Ostebad\" (1167, S\u00f2rda), \"Ostavayll\" (XII. mendean Duchesne bilduman), \"Aussebat\" (1243), \"Ostabailles\" (1383, Comptos Ganberako tituluetan), \"Sent-Johan d'Ostabat\" (1469, Baionako kapituluan), \"Ostabag\" eta \"Hostabat\" (1472, Bastidaxarreko notarioen idazkietan), \"Nostre-Done de l'espitau d'Ostabat\" (1518, Baionako kapituluan) eta \"Ostabat\" (1650). Ezpairik gabe gaskoieraz hauxe islatzen du: \"Hoztako\" \"vath\", \"ibarra\" alegia; baina bistan da ibarraren izen gaskoitik frantsesek 2 leku-izen eratorri dituztela, bata (\"Ostabat\") herri zehatz bati deitzeko eta bestea (\"Ostabarret\") ibar osoari.\nGeografia.\nKokapena.\nNafarroa Behereko ardatz nagusia den Garazi-Amikuzeren erdibidean, Oztibarreko bere auzo-herriak Azme (hego-mendebaldean), Arroze (pittin bat jotzen dute elkar Biduze ibaiak banatuta, hegoaldetik), Jutsi (hego-ekialdera, aipatu ibaiaren bi ibarretan) eta Arhantsusi (mendebaldean, Biduzez bestalde).\nBaina iparraldean Amikuzerekin topo egiten du, Uhartehiri eta Ostankoarekin hain justu; azken honekiko mugetako lurretan baso handi bat dago. Aldiz, mendebaldean Landibarre zabala du auzoko; azken honetara pasatzeko mendilepo bat pasa behar da, Ipharlatzekoa.\nHistorikoki Oztibarreko herririk inportanteena izan da baina egun populazio eskaseko ibarraren \"hiriburu\" izendatzekotan zentrikoago ageri den Larzabale litzateke aukeratua; azken finean Izura ibarreko bazter batean dago, errepide nagusitik apur bat aldenduta.\nAuzoak.\nIzura herri-kaskoaz gain, aipagarria da Haranbeltz auzoa, herritik ipar-ekialdera.\nEtxetalde txikien artean ezagunena Latsaga eta bere gaztelua da, herritik hurbil samar hego-mendebaldean.\nOrografia.\nHerria (eta Haranbeltz auzoa ere) 150 metroko altueraren bueltan daude. Gune hauek garaera aldetik justu herriko lurren batez bestean daude: ekialderantz Biduzeraino jaisten bada ere (baxuena Amikuzeko muga da, 89 m) baina mendebalderantz altuera nabariak agertzen dira eta eskualde-muga mendi lerroek markatzen dute. Hauek dira muino nagusiak:\nTontor hauetatik Biduzeraino bere ibaiadar batuk jaisten dira: Iturriberriako erreka, Berzaitzeko erreka eta Haranbeltzeko erreka.\nDemografia.\n1350eko erroldan 50 etxe zituela ageri da.\nBerezko udalerri gisa ageri den erroldei dagokienez, 1793koan 326 biztanle zituen eta desagertu baino lehenagoko 1836koan 424. INSEEren datuak dira; fusioaren osteko udalerriaren datuak jakiteko, ikus Izura-Azme.\nErrepideak.\nHerriaren beheko lurretatik pasatzen da D 933 departamendu mailako errepidea, herrialde osoaren ardatza dena. Berarengandik aterata D 508 herriko kaskoa bisitatu eta nahi izanez gero igotzen segi eta Landibarrera doa, Behaune eta Donamarti auzoetara hain zuzen.\nTokiko errepide estu batek, Uhartehiriko mugatik abiatuta, lotzen du Haranbeltz auzoa. Bestela, herritik bertatik joateko Done Jakue bidea segitu behar duzu, kontrako norabidetik, Izura eta aipatu auzoa batzeko.\nDone Jakue bidea.\nHorixe baita herri honen nortasunaren ikur nagusia: Done Jakue bidearen puntu gakoenetakoa izatea. Ezaguna da hainbeste lagunek bide famatu hau Orreagan hasten dutela baina hau egiteak estatu ikuspegi batetik baino ez du zentzurik, bide anitzek askoz ere urrunetik abiatu direlako. Euskaldunen ikuspegitik bi lekuk dute bidegurutze oso bereziak izateko ohorea: Gares (non Pirinioak Somportetik zeharkatu dituen \"Via Tolosana\"rekin ere bat egiten duen) eta Izura: hemen beste hiru bide nagusiek bat egiten dutela aipatzen da, \"Via Turonensis\", \"Via Lemovicensis \"eta \"Via Podiensis\" (azken honen izena eramango du Orreagarako bidean).\nZehatzak izanda ez da herri hau hirurek bat egiten duten puntua, Xibaltarreko bidegurutzea baino, kilometro batzuk lehentxoago Donapaleuko udalerriko hegoaldean. Hala ere, lehen herri inportantea izanik (erromesentzako \"Ospitaliak\" eta abar egonda) funtsezko tokia da Europa mailako garrantzia duen bide honen barruan.\nHistoria.\nNafarroako Erlijio Gudetan su hartu zuen eta 1607an Henrike III.ak merkatu bat eduki eta urteroko feria bat izatea baimendu zuen Nafarroako erresuma eta Bearno arteko merkataritzarako \"hiri berri\" modura.\nUdalerri-aldaketak.\n1841eko ekainaren 13a arte herri honek udalerri propioa izan zuen. Urte horretan Azmerekin fusionatu zen; harrezkero Izura-Azmeko udalburua da.\nEkonomia.\nNekazaritza eta abeltzaintza izan dira herritar gehienen lanbideak. Baina turismoa, Done Jakue bidearen laguntzaz, aktibitate adierazgarria da eta kultura berdin \"Haize Berri\"-ren presentziagatik.\nKanpo estekak.\n Haize Berri kultur etxearen bloga."}
{"id": "63512", "revid": "1545", "url": "https://eu.wikipedia.org/wiki?curid=63512", "title": "Azme", "text": "Azme Izura-Azme udalerriko herriska bat da, Nafarroa Behereko Oztibarre eskualdean. 1841 arte aparteko udalerria osatu zuen.\nHerritarrei \"azmetar\" deitzen zaie. Donibane Garazi herrialdeburura 17\u00a0km daude.\nIzenaz.\nDokumentazio historikoan herri honen izena aldaera oso gutxirekin agertzen da: \"Azme\" (1481an Baionako kapituluan) eta frantsesez \"Asme\" edo \"Asme-Chilo\" izena hartu zuen.\nIzen bereko \"sala\" (okzitanierazko hitza \"jauregi\" esateko) zegoenez, beste kasu batzuetan bezala hortik jaso zuen herriak izendapena.\nHipotesi bezala uste da \"Azpe\" izan ahal zela antzina, \"haitz\"+\"pe\" alegia.\nGeografia.\nKokapena.\nBiduze ibaiaren ibarrezkerrean, udalburua den Izura ipar-ekialdean du; hego-mendebaldean Larzabale eta ibaiaz bestalde, hego-ekiadean, Arroze. Aipatu hiru herriak oztibartarrak dira.\nMendebaldeko bere mugetan, ordea, Landibarre ageri zaigu baina ibar honetara heltzeko mendilerro bat gainditu behar da, Oxosarriko basoa zeharkatu ostean.\nOrografia.\nIbaiaren ertzean 117 metro eskaseko garaierak badaude ere, herriskara heldu orduko 160ren bueltakoak daude eta hortik Landibarrerekiko mugara iritsi arte igoera areagotu egiten da. Bertugaineko 400 metroek ematen diote hastapena udalmuga honi; hortik segituta 392, 345, 357ko kotak ere lortzen dira eta herriska hau ia heltzen da Gaztelu Zahar (472 m) tontorrera eta bere aztarna protohistorikoetara.\nDemografia.\n1412-1413ko erroldan 10 etxe zituela ageri da eta 1551ekoan 33 zituen. Historian zehar beti populazio eskaseko gunea izan da.\nErrepideak.\nHerriaren beheko lurretatik pasatzen da D 933 departamendu mailako errepidea, herrialde osoaren ardatza dena. Berarengandik aterata bide batek lotzen du herriska honekin; Izurara joateko Done Jakue bidea kontrako ibilbidea segitu behar da baina ez dago autoentzako biderik errepide nagusitik pasatu gabe.\nHistoria.\nHerriko \"Sala\"-ko jaunak eta Agerre, \"Berraute\", Burguzahar eta Latsagako etxe noble edo jauregietakoek Nafarroako erresumako \"estatuetan\" parte hartzeko eskubidea zuten. Azken etxe hori, Azme eta Izuraren artean, zen ospetsuena eta historia handikoa.\nArlo zibilean inoiz ez du garrantzi handirik izan; erlijio katolikoari dagokionez Frantziako Iraultza baino lehen bere eliza (San Joani eskainia) Izura eta Haranbeltzekoekin bat eginda zegoen parrokia bakarrean. Eliz hori (iraultzazaleek lapurtua eta bere ondasunak 447 liberatan salduak) gero hiru komunitateentzako eraikin batek ordezkatu zuen. Horren ondorioz 1792tik Izura, Arroze eta Haranbeltz herriska honekin lotu zituzten, \"Azmeko parrokia\" izendapenarekin.\nUdalerri-aldaketak.\n1841eko ekainaren 13a arte herri honek udalerri propioa izan zuen. Urte horretan Izurarekin fusionatu zen; harrezkero Izura-Azmeren barruan dago.\nEkonomia.\nNekazaritza eta abeltzaintza izan dira herritar gehienen lanbideak."}
{"id": "63514", "revid": "880", "url": "https://eu.wikipedia.org/wiki?curid=63514", "title": "ASB", "text": ""}
{"id": "63517", "revid": "56334", "url": "https://eu.wikipedia.org/wiki?curid=63517", "title": "AHT Gelditu! Elkarlana", "text": "AHT Gelditu! Elkarlana, Abiadura Handiko Trenaren (AHT) aurkako Euskal Herriko koordinadora da. Euskal Herriko hamaika sindikatu, mugimendu sozial, talde ekologista, alderdi politiko, udal, kaltetu talde eta norbanako biltzen ditu bere baitan.\n2001. urteko martxoaren 15ean sortu zen honako oinarrien gainean:\nHarrezkero, AHT Gelditu! Elkarlanak hamaika ekimen burutu eta beste horrenbeste sustatu ditu: mobilizazioak eta ekintza informatiboak, helegiteen aurkezpena, herri galdeketak\u2026 Guztiak ere helburu berari jarraiki: AHTren egitasmoa gelditzea.\nAHT Gelditu! Elkarlana AHTren egitasmoak zuzenean kaltetutako herri eta eskualde ia denetan egiten du lan eta ateak zabalik ditu AHTren egitasmoa gelditzeko elkarlanean jardun nahi duen talde nahiz norbanako ororentzat."}
{"id": "63523", "revid": "1484", "url": "https://eu.wikipedia.org/wiki?curid=63523", "title": "Yukon (ibaia)", "text": "Yukon ibaia () Ipar Amerikako ipar-mendebaldeko 3.185 km-ko ibaia da, Yukongo lurraldetik (Kanada) eta Alaskatik igarotzen dena. Ipar Ameriketako hiru ibai luzeenetako bat da. Fort Selwynb-en jaiotzen da, Lewes eta Pelly ibaiek bat eginik, eta Bering itsasoan isurtzen du ura. \"Yukon\" gwich'inez \"Ibai handia\" esan nahi du. Yupikez, berriz, \"Kwiguk\" edo \"Korronte handia\" du izena.\nIturria Britainiar Kolunbiako Llewellyn glaziarean dago, gero, Kanadako Yukon eta Estatu Batuetako Alaska zeharkatzen du. Goi ibilgua Yukongo lurraldetik igarotzen da, 608\u2013912 m-ko kanoi batetik; behe ibilgua lauagoa du. Bering itsasoan itsasoratzen da, Nortongo Badian, 23.300 km2-ko delta eratzen du, horren aurretik 2,5 km-ko zabalera hartuz, eta ibai ugariren ura hartzen du; White eta Klondike (txikia, baina urre ugari aurkitu zelako ospetsua), Kanadan, eta Porcupine eta Tanana, Alaskan, dira adar nagusiak. Indar hidroelektrikoa sortzeko erabiltzen da Yukon ibaiko ura; garrantzi handiko garraiobidea da, eta izokinen arrantza gune handia da.\nBere uretan, Klondike ibaia eskualdean, 1898 eta 1899 artean urrea agertu zen."}
{"id": "63524", "revid": "336", "url": "https://eu.wikipedia.org/wiki?curid=63524", "title": "Antikomintern Ituna", "text": "Antikomintern Ituna 1936an Japoniak eta Alemaniak sinatutako ituna da. Itun honek komunismoaren mehatxuari aurre egitea zuen helburu eta Hitleren saiakera izan zen SESB isolatuta uzteko. Italia eta Espainia ere ziren itun honetako partaide. Hungria ere kide egin zenean, SESB-rekin zituen erlazio diplomatikoak ezabatu egin zituen."}
{"id": "63525", "revid": "336", "url": "https://eu.wikipedia.org/wiki?curid=63525", "title": "Antikomitern Ituna", "text": ""}
{"id": "63526", "revid": "512", "url": "https://eu.wikipedia.org/wiki?curid=63526", "title": "Savant sindromea", "text": "Savant sindromea edo jakintsuaren sindromea hainbat ezgaitu fisiko edo mentalek informazioa barneratzeko edo kalkulu eragiketa harrigarriak egiteko gaitasuna da. Izena frantsesetikoa da, \"savant\" hitzak \"jakintsu\" esan nahi baitu, baita aparteko ertilariak izendatzeko erabilia ere.\nJakintsuen trebeziak.\nGehienbat, lau esparrutan ikusten da banatuta:\nHorretaz gaiz, bakanago bada ere, beste gaitasun berezi batzuk ere erakutsi ditzakete: hizkuntzak ikasteko abilezia, zentzumenen ezohiko garapena, ordularirik gabe denbora zehaztasun handiz neurtzeko gaitasuna...\nJakintsuaren sindromeari buruzko teoriak.\nGaur egun, ezin da erabat ziur azaldu. Savant batzuei garuneko lesioak hauteman zaizkie; ez beste batzuei, ordea.\nNeurologo batzuen ustean, jakintsuek eta savant-ek gogamen azpiprozesu berberak dituzte, burmuinaren guneren bati dagozkienak. Gaur egun, badakigu gehienok erabiltzen ditugun guneak ez dituztela erabiltzen."}
{"id": "63527", "revid": "23317", "url": "https://eu.wikipedia.org/wiki?curid=63527", "title": "Rio Grande", "text": "Rio Grande edo Rio Bravo Ipar Amerikako ibaia da, Ameriketako Estatu Batuetako hego-ekialdea eta Mexikoko iparraldea zeharkatzen dituena. Lurralde hartako bosgarrena da luzeran. 3.034 km luze da, eta haren arroak 607.965 km2 hartzen ditu.\nIzena.\nAEBetan, Rio Grande izena ematen zaio; Mexikon, aldiz, R\u00edo Bravo edo R\u00edo Bravo del Norte.\nGeografia.\nIturburua San Juan mendietan du, Colorado estatuko hego-mendebaldean, eta Mexikoko golkoan itsasoratzen da, delta zabal batean, Matamoros (Tamaulipas, Mexiko) eta Brownsville (Texas, Estatu Batuak) hirietatik igaro ondoren.\nMexiko Berria estatuko ipar-hegoaldea igaro ondoren, El Paso (Texas) eta Ciudad Ju\u00e1rez (Chihuahua, Mexiko) hiriak jo eta handik aurrera Estatu Batuen (Texas) eta Mexikoren (Chihuahua, Coahuila, Nuevo Le\u00f3n eta Tamaulipas) arteko muga eratzen du, 1.995 kilometroz. Pecos (1.183 kilometro), Devils, Chama eta Puerco ibaiak dira ezkerraldeko adar nagusiak, Estatu Batuetan, eta Conchos, Salado eta San Juan ibaiak eskuinaldean, Mexiko aldean hirurak. Arroila handi sakonak eratzen ditu ertzetan. Lur behereak zeharkatzen ditu handik itsasorainoko bidean.\nUrtegi handiak eraiki dira ibai horren ibilguan zehar, igarotzen dituen lurralde idorren mesedetan (Elephant Butte, Mexiko Berria; Amistad, Falc\u00f3n eta La Az\u00facar urtegiak, muga aldean). Albuquerque (Mexiko Berria), El Paso (Texas) eta Ciudad Ju\u00e1rez (Chihuahua) Rio Grande ibaiaren ertzeko hiri nagusiak dira. Ontziak ibil daiteke Matamoros hiritik aurrera, bokalean.\nNazioarteko igarobideak.\nIbaiak zenbait nazioarteko igarobide ditu:\nHidrometria.\nRio Granderen emaria 1900-1972 bitartean neurtu zen Laredoko estazioan (Texas), ahoa baino 454 kilometro lehenago. Ibaiak 352.178 km2-ko eremua drainatua du gune horretan, arro osoaren % 58. Batez besteko emaria 115 m\u00b3/s da. Emari handiena irailean du (250 m\u00b3/s), eta txikiena, martxoan (59 m\u00b3/s).\nRio Granderen batez besteko emariak (m\u00b3/s) Laredon neurtuak\nHistoria.\n\u00c1lvar N\u00fa\u00f1ez Cabeza de Vaca espainiar itsasgizonak aztertu zituen Rio Grande ibaiaren aldeko lurrak 1536-1537 urteetan, eta Espainia Berriko Erregeorderriaren mende egon ziren XIX. mende hasiera arte. 1848an zehaztu zen Mexikoren eta Estatu Batuen arteko muga Rio Grande ibaiaren bi aldeetara, egun dagoen bezala."}
{"id": "63529", "revid": "105290", "url": "https://eu.wikipedia.org/wiki?curid=63529", "title": "Batwa", "text": "Batwa edo Twa' Afrikako erdialdeko biztanleek osatzen duten etnia bat da, Ruanda eta Burundiko gutxiengo batek osatzen duena. Pigmeo jatorriko eltzegileak izan dira historian zehar.\nTwa etniakoak Ruanda osoan barrena bizi dira. Han eta hemen banatuta, isolatuta eta baztertuta bizi dira, eta, itxura guztien arabera, urte gutxian desagertuko dira. 1950eko hamarkadako etnografoen arabera, batwak pigmeoen familiakoak dira. Pigmeoen tankeran buru motza dute, sudur txatoa eta bizkar karratua, eta ez dira ez abeltzaintzan ez nekazaritzan aritzen; etxe soil batekin eta jan pixka batekin konformatzen dira.Gainontzeko pigmeoak ez bezala, ordea, 1,60 metro neurtzera hel daitezke (Kongoko Bambuti pigmeoek 1,40 metro altu dira) eta bizimodu patxadatsu eta egonkorrera jarri dira mendeetan zehar, nomada izateari lagata.\nBatwak, ofizioz, eltzegileak dira. Lehengo era zaharrean egiten dituzte eltzeak, eskuz, eta belar eta egur puskak erabiltzen dituzte buztina egosteko. Sukaldeko burruntzaliak, pitxarrak, garraiorako ontziak eta era guztietako tresnak egiten dituzte, eta harro sentitzen dira beste herrikideek tresna horiek beharrezko dituztelako. Baina hutu eta tutsiek ez dituzte batwak beren herrikidetzat hartzen. Ez dute batwekin inolako harremanik izaten eta zeharo baztertzen dituzte: 'Batwak ez dira ruandarrak, batwak batwak besterik ez dira'. Egindako tresnen truke, haragia eta edariak eskuratzen dituzte; horien artean, arkumearen haragia, gainontzeko ruandarrentzat galarazita dagoena.\nRuandarrek ohitura handia dute elkartean jan eta edateko, oso garrantzitsua da berentzat edatekoa lagunekin banatzea. Festak pitxar mordo baten inguruan ospatzen dira, eta eskuz esku pasatzen dituzte edalontziak. Batwek, ordea, aparteko edalontzi batetik edaten dute beti, tutsiak eta hutuak kutsatu ez daitezen. Gaur egun oraindik, txabola kaxkar eta zikin batzuetan bizi dira, denen ikusmiran, denentzat eta denetarako gela bakarra dutela.\nRuandaren historian hiru etniek elkarren beharra izan dute, batez ere, lan banaketari eta baliabideei dagokienez. Hala ere, batwen eta hutuen arteko mesprezua ikaragarria izan da mendeetan zehar. Tutsiek harreman hobea izan dute batwekin. Batwak jaten ematen dienaren zerbitzura bizi dira; horregatik, nahiago dute aberatsen zerbitzura bizi pobreen esanetara baino, eta, horregatik, nahiago dituzte tutsiak hutuak baino. Batwak berehala hasten dira gaizki esaka zuhurraren aurrean, lotsetan uzten dute jendea edozeinen aurrean, inongo konplexurik gabe, lotsagabe bezain zakar. Izaera zeharo lotsagabea eta zabarra dute, nahiz eta, aldi berean, dantzarako eta musikarako artista hutsak izan.\nGaur egun, sistema modernoaren arauen aurrean, gizartean integratu ezinik bizi dira. Ruandako agintariak zintzo saiatu dira ruandar gizartean integratzen, berdintasunean oinarritutako legeen bidez eta integraziorako bide ematen duten politikak erabiliz, baina batwek sufritzen duten bazterketa sekular horrek gutxiengo bat izatera eraman ditu, desagertzeko bidean dagoen gutxiengoa; ez dira Ruandako biztanleriaren %2-ra iristen."}
{"id": "63531", "revid": "119347", "url": "https://eu.wikipedia.org/wiki?curid=63531", "title": "Saskatchewan ibaia", "text": "Saskatchewan ibaia Kanadako ibai nagusienetariko bat da. Bere 1.392 kilometrotako ibilbideak Kanadako Saskatchewan eta Manitoba probintziak zeharkatzen ditu Winnipeg lakura heldu baino lehen. Egiazki ibai-sistema bat da, Ipar Saskatchewan eta Hego Saskatchewan ibaiek osatua, batera 146.100\u00a0km2-ko arroa dutenak. Arroa Kanadako Zabaldi handietara, Albertako Mendi Harritsuetara eta Estatu Batuetako Montana iparraldera hedatzen da.\nIbaiaren iturria Saskatchewan estatuaren erdian dago, Ipar Saskatchewan eta Hego Saskatchewan ibaien bilgunean. Ibai biak Albertako Mendi Harritsuetako glaziareetan sortuak dira.\nIbai eta izen bereko probintziaren izena (\"Saskatchewan\") creezko \"kisisk\u0101ciwani-s\u012bpiy\" hitzetik dator, euskaraz \"ibaibide azkarreko ibai\" esan nahi duena.\nIpar Saskatchewan ibaia 1.287\u00a0km luze da, eta Hego Saskatchewan 1.392\u00a0km luze. Izen bereko probintziaren erdialdean biltzen dira bi ibaiok, Prince Albert hiriaren ekialdean."}
{"id": "63532", "revid": "336", "url": "https://eu.wikipedia.org/wiki?curid=63532", "title": "Batw", "text": ""}
{"id": "63534", "revid": "336", "url": "https://eu.wikipedia.org/wiki?curid=63534", "title": "Savant", "text": ""}
{"id": "63535", "revid": "336", "url": "https://eu.wikipedia.org/wiki?curid=63535", "title": "Twa", "text": ""}
{"id": "63538", "revid": "46380", "url": "https://eu.wikipedia.org/wiki?curid=63538", "title": "Fernando Fern\u00e1n G\u00f3mez", "text": "Fernando Fern\u00e1ndez G\u00f3mez (Fernando Fern\u00e1n G\u00f3mez gisa ezagutua), (Lima, Peru, 1921eko abuztuaren 28a - Madril, Espainia, 2007ko azaroaren 21a) espainiar idazle, aktore, gidoilari, zinema zuzendari eta antzerkilaria izan zen. Espainiako Real Academia de la Lenguako kide izan zen 2000ko urtarrilaren 30a, B eserlekuan. 6 Goya irabazi zituen, zuzendari, aktore zein gidoilari moduan.\nBere film ezagunenen artean \"Balarrasa\", \"El viaje a ninguna parte\", \"El abuelo\" eta \"La lengua de las mariposas\" daude."}
{"id": "63541", "revid": "9341644", "url": "https://eu.wikipedia.org/wiki?curid=63541", "title": "Arrate", "text": "Arrate Eibarko (Gipuzkoa) auzunea da. Udalerriaren mendebaldean dago, Bizkaiarekiko mugan. Izen bereko mendi gain batean dago, 556 m-tara.\nToponimoa.\n\"Arr(i)\" + \"arte\" -&gt; \"Arrarte\" -&gt; \"Arrate\". Beraz \"Arrateren\" esanahia hurrengoa da: \"Harri artean dagoena\"\nOndarea.\nArrateko Andre Mariaren santutegia.\nGailurrean gurutze bat dauka eta bertatik gertu Arrateko Andre Mariaren santutegia dago; Ama Birjina hau Eibarko zaindari izendatu zuten 1928an. Santutegiaren inguruan aisialdirako gune zabala dago, jatetxe, taberna eta hotelarekin. Arrate Irratia herri emisorak bertatik emititzen du. Parke guztia pagoz inguratuta dago.\nSantutegiaren lehen aipamenak 1498koak dira. Gaur egungo eliza XVII. mendekoa da. Barruan egurrezko bobeda berezia du, burdinsare barroko bat eta Andre Mariaren irudi gotikoa ditu.\nArrateko Andre Mariarenganako debozioa inguru guztian zabaldurik dago, baina Eibarren da indartsuena. Bertako jaia irailaren 8an ospatzen da (Andre Mariaren jaiotza). Egun horretan eta maiatzaren 15ean (San Isidro eguna, baserritarren zaindaria) elizkizunez gain herri-kirol erakustaldiak eta idi-dema saioak egin ohi dira.\nAndre Mariari ereserki hau abesten zaio:\n\"Arrateko Ama, gure zaindari onena\" \n\"gure herri dana hartu eta zaindu, Ama\"\n\"Zure semeak eskerrak iritsi dagiguz\"\n\"danok zerura juan gaitezen, Ama, egizu\"\nKanpo estekak.\nEgo Ibarra - Arrate Auzoa"}
{"id": "63542", "revid": "15795", "url": "https://eu.wikipedia.org/wiki?curid=63542", "title": "Elizabeth II", "text": ""}
{"id": "63543", "revid": "96586", "url": "https://eu.wikipedia.org/wiki?curid=63543", "title": "Sorkun", "text": "Sorkun \u2014jaiotzako izen-deiturez Sorkunde Rubio Ansotegi\u2014 (Errenteria, Gipuzkoa, 1977ko urtarrilaren 29a) euskal abeslaria eta musikaria da. Bakarka lau disko egin ditu, baina 1990eko hamarkadan famatu zen Kashbad taldeko abeslari izateagatik. Ondoren Negu Gorriak, Joxe Ripiau eta Flitter taldeekin jo zuen. Fermin Muguruzarekin batera abestu du hainbat disko eta kontzertutan.\nBizitza.\nHamazazpi urterekin hasi zen Sorkun Kashbad taldean abesten, eta berehala haren ahotsa nabarmendu zen. Hain zuzen, taldeak lehen diskoa grabatu aurretik, Negu Gorriaken \"Ideia zabaldu\" (Esan Ozenki, 1995) diskoan kolaboratu zuen Sorkunek, \"Aizu\" kantuan abestuz. Hurrengo urteetan hiru disko grabatu zituen Kashbadekin \u2014\"Kashb\u00e4d\" (Esan Ozenki, 1996), \"Distantzia\" (Esan Ozenki, 1997) eta \"Hesiak\" (Esan Ozenki, 1999)\u2014, harik eta 2000. urtean taldea desegin zen arte.\nOrdurako Sorkunen izena ezaguna zen Euskal Herriko rock zaleen artean, eta Fermin Muguruzak, Negu Gorriak desegin ondoren, \"FM 99.00 Dub Manifest\" (Esan Ozenki, 2000) bere bakarkako bigarren diskoan parte hartzera gonbidatu zuen. Geroztik, Muguruzaren taldeetako korista izan zen Sorkun.\nMuguruzak berak bultzatu zuen bakarkako ibilbidea hastera. Horrela, \"FM 99.00 Dub Manifest\" aurkezteko munduan zehar egindako biran konposatu zituen Sorkunek \"Onna\" (Metak, 2002) bere lehen diskoko kantuak. Kantuen sortze prozesuan Xabi Strubell (Dut, Zura) eta Gorka Sesma (Kashbad) gitarra jotzaileak eta Fermin Muguruza izan zituen ondoan. Haiekin kantuen nondik norakoak finkatu ondoren, entsegu lokaleko lanean murgildu zen beste talde bat osatu zuela horretarako. Stoner rock eta hip hop eta elektronikako taldeetan (Neubat, Exale, Atomoog...) aritutako lau musikari aukeratu zituen Sorkunek: Kanda (gitarra), Atxus (baxua), Iker (programazioak) eta Home (bateria). Horiek osatu dute hurrengo diskoetako bizkarrezurra ere. Hortaz, rock soinu gogorra zuen Sorkunen bakarkako lehen diskoak. Horrela zioen Metak diskoetxearen prentsa oharrak:\nFermin Muguruzaren Kontrabanda taldearekin aritu zen hurrengo urteetan, eta bitartean bigarren diskoan pentsatzen hasi zen. Tarte horretan, surfari buruzko film baterako musika sortzeko eskaintza jaso zuen Sorkunek, eta horretan hasi zen lanean. Haatik, filmaren proiektua bertan behera geratu zen, baina egindako zirriborroak bere bigarren diskorako baliatzea erabaki zuen.\n\"Duna\"-n (Metak-Kontrakalea, 2005) beste bide bat hartu zuen abeslari gipuzkoarrak, eta musika elektronikora, ragga eta drum&amp;bass-era jo zuen, rockarekin uztartuta. Kantuak ordenagailuz sortu zituen, beste musikariekin entsegu lokalean egin beharrean. Libe Garcia de Cortazar (teklatua; Neubat) eta Igor Ruiz (saxofoia; Fermin Muguruza, Esne Beltza) sartu ziren taldean, soinuari beste \u00f1abardura batzuk emanez. Diskoak oihartzun handia izan zuen, batez ere \"Non zaude???\", \"Heldu nazazu\" eta Aretha Franklinek ezagun egindako \"Rescue me\" kantuaren bertsioari esker.\nSorkunen lanak PIAS diskoetxearen interesa piztu zuen, eta hirugarren diskoa argitaratzeko eskaintza egin zion multinazional horrek. Baliabide gehiagorekin egin ahal izan zuen lan. Kaliforniara joan zen \"Sorkun &amp; Vice Presidentes\" (2008) grabatzera, Robert Owen ekoizlearekin. Vice Presidentes taldearen laguntzaz, rock ilun eta lehorrera itzuli zen Sorkun.\nDiskoa promozionatzeko elkarrizketetan, diskogintzarekiko kritiko azaldu zen Sorkun, eta garrantzitsuena kontzertuetan aritzea zela aldarrikatu zuen. Azken urteetan, bide horretatik jo zuen. Ez zuen disko berririk atera, baina kontzertuak ematen jarraitu zuen, formatu akustikoan, kantu propioak eta blues kantarien (Skip James, J. B. Lenoir, Howlin' Wolf, Shemekia Copeland) bertsioak eginez. Gorka Sesma gitarran (Kashbad), Tanausu Santana baxuan eta Juanma Urriza baterian izan zituen lagun kontzertu horietan.\nGerora, 2013an, \"Ihes Puntua. Aitzol Gogortza preso lagunari, musika, gutuna, bertsoak\" ekimenerako \"Okila\" abestia ondu zuten Kashbadeko kideek, eta hori akuilu bat izan zen doinu berriak sortzen hasteko. Sorkun Rubio (ahotsa), Gorka Sesma (gitarra), Gorka Lazkano (baxua) eta Haritz Beristain \"Txiki\" (bateria) berriro elkartu ziren, eta 2014an \"Arrakala\" (Bonberenea) kaleratu zuten.\nUrte berean, mixtape berezia landu zuen Sorkunek DJ Patarekin: \"Turn on the Radio. The mixtape\".\n2015ean ibilbide berria hastea erabaki du oreretako abeslariak. Ziklomorphosia diskoa kaleratu berri du Fredi Pelaez (teklatuak), Aritz Luzuriaga (baxua), Mikel Romero (gitarra) eta Juanma Urriza (bateria) musikariekin."}
{"id": "63544", "revid": "512", "url": "https://eu.wikipedia.org/wiki?curid=63544", "title": "John Boyne", "text": "John Boyne (Dublin, 1971ko apirilaren 30a) idazle irlandarra da.\nHainbat eleberriren zein istorio motzen egilea, ezaguna da batik bat \"Pijama marradunaz jantzitako mutikoa\" (\"The Boy in the Striped Pyjamas\" ingelesez) liburuarengatik. Hizkuntza askotarako itzulia, tartean euskarara, 2007an eleberri honen filma egin dute."}
{"id": "63545", "revid": "90799", "url": "https://eu.wikipedia.org/wiki?curid=63545", "title": "Bero-eroaletasun", "text": "Eroankortasun termikoa materialek duten propietate fisiko bat da, zeinak beroaren eroankortasunaren ahalmena neurtzen duen. Kondukzio termikoa ere, substantzia batek bere molekulen energia zinetikoa aldameneko molekula edota kontaktuan dauden beste substantziei pasatzeko duten ahalmena moduan defini daiteke. Nazioarteko Unitate Sistemaren arabera kondukzio termikoa W/(m\u00b7K)-tan neurtzen da, J/(m\u00b7s\u00b7K)-tan edota (Kg\u00b7m)/(K\u00b7s3 )-tan.\nEroankortasun termikoa magnitude intentsiboa da, eta honen alderantzizko magnitudea erresistibitatea da (beroa pasaraztearen kontra egiteko ahalmena). Material isotropiko batentzat, eroankortasun termikoa horrela defini daiteke:\nformula_1\n1 W/(m\u00b7K)-eko kondukzio termikoak, material baten kondukzio termikoaren bidez joule (J) bateko bero kantitatea hedatzen dela adierazten du:\n- \u00a0 \u00a0 \u00a0 1 segundotan\n- \u00a0 \u00a0 \u00a0 1m2-ko azaleran\n- \u00a0 \u00a0 \u00a0 1m-ko lodieran\n- \u00a0 \u00a0 \u00a0Bi aurpegien arteko tenperatura diferentzia 1K denean\nEroankortasun termikoa zenbat eta handiagoa izan, material horren beroa garraiatzeko ahalmena orduan eta hobea izango da. Eta zenbat eta baxuagoa izan, ostera, isolatzaileagoa izango da. Kobreak, esaterako, 380 W/(m\u00b7K)-ko eroankortasuna dauka eta, hortaz, poliuretanoa baino 10.000 aldiz hobea izango da, azken honen kondukzioa 0.035 W/(m\u00b7K)-ekoa delarik.\nNeurketa.\nEroankortasuna neurtzeko badaude zenbait bide, aztertzen gauden materialaren arabera. Oro har, neurtzeko tekniken artean bi kategoria aurkitzen dira: egoera egonkorrean eta aldi baterakoak. Egoera egonkorraren teknikek neurketen eroankortasun termikoa ondorioztatzen dute material baten egoeran, egoera egonkorrean tenperatura-profila lortu ondoren; teknika \u00a0iragankorrek, berriz, sistema baten bat-bateko egoeran jarduten dute, egoera egonkorrera hurbiltzean. Denbora esplizituaren osagairik ez dutenez, egoera egonkorraren teknikek ez dute seinale analisi konplexurik behar (egoera egonkorrak seinale konstanteak eskatzen ditu). Desabantaila normalean ondo diseinatutako konfigurazio esperimentala behar dela da, eta egoera egonkorrera heltzeko behar den denborak neurketa azkarra egitea eragozten du.\nMaterial solidoekin alderatuta, jariakinen propietate termikoak esperimentalki aztertzea zailagoa da. Horren arrazoia da, eroanbide termikoaz gain, energia konbektiboaren eta erradiaktiboaren garraioa presente egon ohi dela, baldin eta prozesu horiek mugatzeko neurriak hartzen ez badira. Muga-geruza isolatzaile bat eratzeak eroankortasun termikoa itxuraz murriztea ere ekar dezake. \nEroankortasunaren jatorri molekularra.\nMateriala berotzen denean, molekulen batez besteko energia zinetikoa handitzen da, hauen bibrazio maila areagotuz. Bero garraioa, maila makroskopiko batean Fourier-en legearen bidez modelatu daitekeena, maila molekularrean energia zinetikoa elkar trukatzen duten molekulen interakzioari dagokio, materiaren aldaketa orokorrik eragin gabe jarduten dutenak. Hau dela eta, eroankortasun termikoa konbekzio termikotik desberdintzen da konbekzioan materiaren mugimendu makroskopikoak existitzen direlako.\nKondentsaturik dauden materia forma guztiek kondukzio termikoaren bidez beroa garraiatzeko aukera dute, konbekzio termikoak, ordea, likido eta gasetan bakarrik du posible. Halaber, solidoek beroa kondukzio termikoaren bidez soilik garraiatzen dute, eta likido eta gasek, berriz, (tenperatura gradiente garrantzitsuetan) konbekzioaren bidez barreiatzen dute beroaren zati gehiena.\nMaterialen eroankortasun termikoa.\nEroankortasun termikoa beroa transmititzeko materialek duten gaitasunari deritzo. Materialaren arabera eroankortasuna nahiko aldatzen da: metaletan nahiko altua da, polimeroetan, gasetan, material ioniko eta kobalenteetan baxua, eta beira-zuntzetan, esaterako, oso baxua da isolatzaile termiko kontsideratzen direlarik. Eroankortasun termikoa gauzatzeko, substantzia bat da beharrezkoa, beraz, hutsean dauden materialek ez dute eroankortasunik izango.\nEroankortasun termikoko koefizienteak (\u03ba) behar den beroa m2-ko adierazten du, denbora zehatz batean 1 metro material homogeneoak 1\u00a0\u00b0C-ko tenperatura igoera jasateko bi aurpegien artean. Material bakoitzaren propietate intrintsekoa da, neurketa egiten den tenperaturaren arabera alda daitekeena. Hori dela eta, material guztien neurketan 300 K-etan egiten dira, materialak euren artean konparagarriak izateko. Elementua homogeneoa ez denean, baina bere heterogeneotasuna uniformeki banatzen denean,\u00a0 bataz besteko \u03bb lortzen da, material bakoitzaren koefizientea bihurtzen dena.\nBeroa transferitzeko mekanismo molekularra da, molekulen kitzikapenaren ondorioz gertatzen dena. Materiaren egoera guztietan agertzen da, baina solidoetan ematen da nagusiki.\nJarraian erakusten den taulak material batzuek beroa transmititzeko duten gaitasunari egiten dio erreferentzia (1.taula):\nZenbait prozesu industrialetan eroankortasun termikoa maximizatzea bilatzen da. Horretarako, konduktibitate altuko materialak erabiltzen dira, ukipen-gainazal altuko materialak edo bi propietateak konbinatzen dira. Honen adibide dira disipatzailea edo bero trukatzaileak. Beste kasu batzuetan, justu kontrako efektua bilatzen da, eroankortasun minimoa, alegia. Hori lortzeko, aurretik aipatutako aurkako propietateak dituzten materialak bilatzen dira.\nEroankortasun termikoan eragina duten faktoreak.\nTenperatura.\nTenperaturaren eragina eroankortasun termikoan desberdina da metal edo ez-metaletan.\nMetaletan aske dauden elektroien araberakoa da. \"\u00a0\"Wiedemann-Franz legearen arabera, metalen eroankortasun termikoa gutxi gorabehera proportzionala da Kelvin-etan adierazitako tenperatura absolutuaren biderkadurarekin, eroankortasun elektrikoarekin biderkatuta. Metal puruetan, erresistibitate elektrikoa tenperaturarekiko proportzioan handitzen da maiz, eta, beraz, eroankortasun termikoa gutxi gorabehera konstante mantentzen da. Aleazioetan eroankortasun elektrikoaren aldaketa normalean txikiagoa da eta, beraz, eroankortasun termikoa tenperaturarekin batera handitzen da, sarritan modu proportzionalean.\nBestalde, ez-metalen eroankortasuna sareko bibrazioen ondorio da batez ere (fonoi-trukea). Tenperatura baxuetan kalitate altuko kristalentzat izan ezik, fonoi baten batez besteko bide librea ez da modu esanguratsuan murrizten tenperatura altuetan. Beraz, ez-metalen eroankortasuna konstantea da gutxi gorabehera. Horrela, eroankortasun termikoa baxua da, baldin eta tenperatura baxuegia ez bada. Tenperatura baxuetan, Debyeren tenperaturatik behera, eroankortasuna gutxitu egiten da, bero-ahalmenaren antzera. \nAnisotropia termikoa.\nSubstantzia batzuek, hala nola kristal ez-kubikoek, eroankortasun termiko desberdinak izan ditzakete kristalezko ardatz ezberdinetan zehar, emandako kristalezko ardatz batean fonoien akoplamenduan dauden ezberdintasunen ondorioz. Zafiroa eroankortasun termiko aldakorraren adibide nabarmena da, orientazioan eta tenperaturan oinarritua: 35 W/(m\u00b7K) c ardatzean zehar eta 32 W/(m\u00b7K) a ardatzean zehar. Egurra, oro har, hobeto bideratzen da alearen luzeran zehar, haren bidez baino. Eroankortasun termikoa norabidearekin aldatzen den materialen beste adibide batzuk dira hotzean prentsatu diren metalak, material ijeztuak, kableak, transbordadore espazialaren babes termikoko sistemarako erabilitako materialak eta zuntzez indartutako egitura konposatuak. \nAnisotropia dagoenean, baliteke bero-fluxuaren norabidea gradiente termikoaren norabidearen berdina ez izatea.\nMaterialaren fase-aldaketa.\nMaterial batek fase solidotik likidora edo likidotik gasera aldaketak jasaten dituenean, eroankortasun termikoa alda daiteke. Horren adibide bat izango litzateke eroankortasun termikoan gertatzen den aldaketa, izotza (eroankortasun termikoa 2,18 W/(m\u00b7k) 0\u00a0\u00b0C-tan) eta hori urtzean eratzen den ur likidoaren artean (eroankortasun termikoa 0,90 W/(m\u00b7k) 0\u00a0\u00b0C-tan).\nEroankortasun elektrikoa.\nMetaletan, eroankortasun termikoa eta eroankortasun elektrikoa oso antzera aldatzen dira Wiedemann-Franz-en legearen arabera, libreki mugitzen diren balentzia-elektroiek korronte elektrikoa ez ezik, energia kalorikoa ere garraiatzen baitute. Hala ere, konduktantzia elektrikoaren eta termikoaren arteko korrelazio orokorra ez da mantentzen beste material batzuetarako, ez-metaletan fotoien bidezko transmisioak duen garrantziagatik.\nKonbekzioa.\nAirea eta beste gas batzuk, oro har, isolatzaile onak dira, konbekziorik ez dagoenean, eta, beraz, material isolatzaile askok, soilik, gasez betetako zulo asko eskala handian konbekzioa aurreikusiko dutela dioen printzipioaren pean funtzionatzen dute. Honen adibide dira poliestireno hedatua eta estruitua (styrofoam bezala ezaguna) eta silizezko aerogela. Isolatzaile natural eta biologikoek, hala nola ilajeak eta lumek, antzeko efektuak lortzen dituzte, airearen edo uraren konbekzioa animaliaren azaletik inhibituz.\nGas arinek, hidrogenoak eta helioak kasu, eroankortasun termiko handia dute. Xenona eta diklorodiflorometanoa bezalako gas trinkoak eroankortasun termiko txikia dute. Salbuespen bat, sufre hexafluoruroa da, azpiestazio elektrikoetako potentzia-etengailuetan erabiltzen dena, gas trinko bat, eroankortasun termiko nahiko altua du bere bero-ahalmenagatik. Argoia, airea baino gas trinkoagoa da, askotan beiren isolatzaile gisa erabiltzen da (beira bikoitzeko leihoetan), bere ezaugarri isolatzaileak hobetzeko, bonbilla elektrikoen barruan egiten den bezala.\nPurutasun isotopikoa.\nKristal baten eroankortasun termikoa purutasun isotopikoaren menpe egon daiteke neurri handi batean, sareko beste akats batzuk hutsalak direla suposatuz. Adibide nabarmen bat diamantea da: 100 kelvineko tenperaturan, eroankortasun termikoa 10,000 W\u00b7m-1\u00b7k-1-etik 41,000-ra igotzen da IIa motako diamante naturalarentzat (12C %98,9), aberastutako diamante sintetikoaren %99,9-rentzat. 200,000 balio aurreikusten da, %99.999 12C eta 80 K artean, kristal puru bat suposatuz.\nGasetarako eroankortasun beroaren kalkulua.\nBiskositatearekin gertatzen den bezala, badira grafiko batzuk propietateak presioarekin eta tenperaturarekin duen aldaketa erakusten dutenak. Bi grafiko daude: batean, bero-eroankortasun kritikoa estimatzen da, eta, bestean, bero-eroankortasun estandarra (1 atm-ko presioan eta erreferentziako tenperaturan) erabiltzen da erreferentzia-balio gisa. Kasuan kasuko estatuen printzipioan oinarritzen dira. Eroankortasun kritikoen grafikoa eroankortasun termiko murriztua kalkulatzean datza, hau da, eroankortasun termiko kritikoaren eta eroankortasun termikoaren arteko zatidura presio eta tenperatura jakin batean. Propietate murriztua tenperatura eta presio erlatiboaren arabera dago. Tenperatura eta presio erlatiboak propietateen magnitudeen eta magnitude kritikoen arteko zatidurak dira. Gas monoatomikoetarako balio du, eta gutxi gorabeherako balioak ematen ditu gas poliatomikoetarako.\nEroankortasun kritikoen grafikoan ikus daitekeenez, presio baxuetan eroankortasuna T funtzioa izaten da. Presiotik independente bihurtzen da 1 atm-ko presioan. Bero-eroankortasuna tenperaturarekin handitzen da dentsitate txikiko gasak direnean, eta, tenperatura igotzean, bero-eroankortasuna jaitsi egiten da likidoak direnean. Alderdi likidoan, korrelazioa ez da hain ona, eta, T kurbarekin alderatuta, K kurbaren maximoak ikusten dira ura bezalako substantzia polarretan. Eroankortasun termiko kritikoa bi modutara zehazten da:\nEroankortasun estandarraren grafikoak eroankortasun estandarraren iragarpena erabiltzen du, hau da, presio atmosferikoarekiko eta erreferentziako tenperaturarekiko eroankortasuna. Gero, presio eta tenperatura erlatiboen datuekin, grafikoan, bero-eroankortasun erlatiboa markatzen da, eta bero-eroankortasun kritikoa kalkulatzen da.\nGas-nahasketetarako, bero-eroankortasuna metodo pseudokritikoen bidez balioesten da. Balio esperimentalak edukiz gero, Wilke-Chang-en ekuazioaren forma erabiltzen da. Datu horiek dentsitate baxuko gasen korrelaziotik etorriko dira dentsitate baxuko nahasketen kasuan. Korrelazioa dentsitate baxuko gasen bero-eroankortasunaren teoriatik ondorioztatzen da. Presio handiagoekin lan eginez gero, zuzenketa-faktorea eta iheskortasuna aplikatu behar dira gas batek jasaten duen benetako presioa zuzentzeko. Iheskortasuna zuzenketa-faktore bat da, molekulen arteko indarrek eragindako presioaren aldaketa kontuan hartzen duena. Presio handiko gas-nahasketen bero-eroankortasuna kalkulatzeko korrelaziorik ez dagoenez, ezin dira zuzenketa-faktoreak garatu.\nLikidoetarako, likidoetarako eroankortasun beroaren teoriatik sortzen den korrelazioa erabiltzen da. Korrelazioa Bridgman-en ekuazioa da, eta honetan oinarritzen da: molekulak \"kaioletan\" itxita daude hurbilen dauden molekulek mugatuta; soinuaren abiadura molekulen batez besteko abiadura da, eta esfera zurrunen teoria zinetikorako emaitzen zati bat.\nSolidoen kasuan, bero-eroankortasunak esperimentalki zehaztu behar dira. Solido porotsuen kasuan, bero-eroankortasuna poroen tamainaren, baoen zatikiaren eta poroen barrutik zirkulatzen duen likidoaren araberakoa da.\nKristaletarako, garrantzia dute kristalen faseek eta tamainek. Solido amorfoetan garrantzi handia du orientazio molekularraren mailak. Oro har, metalak beroaren eroale hobeak dira ez-metalak baino, eta material kristalinoek errazago eramaten dute beroa amorfoek baino. Solido porotsu lehorrak beroaren eroale oso txarrak dira, eta, horregatik, isolatzaile termikoak dira. Metalen eroankortasuna jaitsi egiten da tenperatura igotzean, eta ez-metalen eroankortasuna handitu egiten da tenperatura igotzean; aleazioek, berriz, tarteko portaera dute. Metal puruetarako, Wiedemann-Franz-Lorenz-en ekuazioa erabiltzen da; horrek aurreikusten du eroankortasun termikoa tenperatura absolutuarekin erlazionatzen dela eta eroankortasun elektrikoa Lorentz-en zenbakiarekin, zenbaki adimentsional batekin. Ekuazio horren oinarria da metal puruen bero-eramaile nagusiak elektroi libreak direla. Ez da baliozkoa ez-metaletarako, non elektroi libreen kontzentrazio txikiak energia-transmisioa proportzio txikian gertatzea eragiten duen.\nAurreikuspen teorikoa.\nEroankortasun termikoko mekanismo atomikoak desberdinak dira material desberdinetan, egitura mikroskopikoaren eta interakzio atomikoen araberakoak, alegia. Beraz, eroankortasun termikoa definitzea zaila da hasiera batean.\nMetalak.\nTenperatura baxuetan dauden metalen kasuan, gehien bat elektroi libreek garraiatzen dute beroa. Kasu honetan, batez besteko abiadura Fermiren abiadura da, tenperaturarekiko independentea dena. Batez besteko bide askea kristalen ezpurutasunek eta akatsek zehazten dute, hauek ere tenperaturarekiko independenteak direlarik. Beraz, tenperaturaren menpe dagoen kopuru bakarra c bero-ahalmena da, kasu honetan T-rekiko proportzionala dena.\nK= K0\u00b7T (metala tenperatura baxuan)\u00a0 ;\u00a0 \"k\"0 konstante izanik\nKobrea, zilarra eta antzeko metal puruek, k0 handia dute, eta, beraz, eroankortasun termikoa handia da. Tenperatura altuagoetan, batez besteko bide askea fonoiek mugatzen dute, eta beraz, eroankortasun termikoak tenperaturarekin batera behera egiteko joera du. Aleazioetan, ezpurutasunen dentsitatea oso handia da, beraz, l eta ondorioz k txikiak dira. Beraz, aleazioak, altzairu herdoilgaitza kasu, isolamendu termikorako erabil daitezke."}
{"id": "63546", "revid": "44278", "url": "https://eu.wikipedia.org/wiki?curid=63546", "title": "Bianditz", "text": "Bianditz Aritxulegi eta Biandizko mendilerroaren artean dagoen mendia da, Oiartzundik Artikutzara doan bidean. Iparraldean Aiako harria dago eta mendilerro osoari izena ematen dio.\nBerezko izena Harrizko Etxola Ga\u00f1a da eta Bianditz 797 m.ko mendixka bat da bere ondoan. Hala ere mendilerro osoari izena ematen dionez izen hori ezagunagoa da."}
{"id": "63547", "revid": "44278", "url": "https://eu.wikipedia.org/wiki?curid=63547", "title": "Galtzarrieta", "text": "Galtzarrieta Biandizko mendilerroan eta puntatik gertu dagoen 813 metroko mendia da. Mendi horretatik 400 metrotara baino ez dago."}
{"id": "63548", "revid": "44278", "url": "https://eu.wikipedia.org/wiki?curid=63548", "title": "Errenga", "text": "Errenga Biandizko mendilerroan eta puntatik gertu dagoen 794 metroko mendia da, iparraldean. Bere gailurrean Gipuzkoa eta Nafarroaren arteko muga dago. Bianditz eta punta honen artean Mairubaratza dago."}
{"id": "63549", "revid": "12788", "url": "https://eu.wikipedia.org/wiki?curid=63549", "title": "Letoi", "text": "Letoia metal aleazioa da, kobrez eta zinkez osatutakoa. Kobre eta zink proportzioak aldakorrak izan daitezke. Kobre hutsak baino propietate mekaniko hobeak izaten dituzte aleazio horiek, hala nola harikortasuna eta xaflagarritasuna. \nIzena.\nAintzina letoi hitzak zenbait brontze mota adierazteko erabiltzen zen arren, gaur egun eztainua osagai nagusitzat duten kobre aleazioei brontze deritzaie eta ez letoi.\nPropietateak.\nLetoiaren propietateak asko alda litezke kobre eta zinkaz gain izan ditzakeen beste zenbait metalen arrastoak direla-eta, metal horien proportzioa txikia bada ere. Batzuk hotzean soilik landu daitezke, beste batzuk gori daudenean besterik ez, eta bada inolako tenperaturatan landu ez daitekeenik. Orohar letoi mota guztiak hauskor bihurtzen dira urtze tenperaturatik hurbil daudenean.\nDentsitatea konposizioaren araberakoa bada ere, formula_1 eta formula_2 artean egoten da.\nEkoizpena.\nLetoia ekoizteko zinka eta kobrea batera urtzen dira fundizio labe batean. Lingoteak hotz daudean lantzen dira xaflak eta barrak egiteko. Xaflak eta barrak hagaxkak lortzeko landu daitezke, eta hagaxkek, luzapen prozesuak medio, kablea eta alanbrea ekoizteko balio dute.\nErabilerak.\nErabilpen anitz du, armagintzatik hasi musika tresnen fabrikazioraino; baterien txindatak, adibidez, letoizkoak izan ohi dira. Kondentsadore hodietan eta terminal elektrikoetan erabili ohi da. Industrian baliagarria da kolpatzean txinpartik ez sortzeko duen gaitasuna, metal askok ez dutena. Aspaldi \"azofar\" eta \"kobre horia\" izenak ematen zitzaizkion, eta erromatarrek zenbait txanpon egiteko erabiltzen zuten."}
{"id": "63550", "revid": "119347", "url": "https://eu.wikipedia.org/wiki?curid=63550", "title": "Aritxulegi", "text": "Aritxulegi Bianditz (840 m) eta Aiako harriaren (837 m) artean dagoen mendatea da eta izen bereko tunela, Oiartzun eta Lesaka batzen dituen errepidean. Ohiko bidea izaten da inguruan dauden mendietara igotzeko.\n439 metroko altuera dauka.\nGerra Zibila.\nEspainiako Gerra Zibilean gudu handi bat egon zen bertan. 1936an Txato Olabarri, EAE-ANVko militantea bertan hil zen, alderdi horretan hil zen lehenengo gudaria. Horren omenez alderdi horrek bertan monolito bat ezarri zuen.\nGudari Eguna.\nOndoan \"Gudarien Basoa\" dago. Baso horretan hiltzen den ETAko militante bakoitzaren omenez zuhaitz bat landatu da, lehenengoa Txabi Etxebarrietaren omenez landatu zenetik. Bertan Gudari Egunaren baitan omenaldiak burutu izan dira. Garrantzi berezia izan zuen 2006an bertan ospatu zena, bertan ekitaldiaz bain ETAko hiru kidek komunikatu bat irakurri zutelako, tiroak airera botaz. Lehenengo aldia zen ETAk horrelako agerpen bat egiten zuela."}
{"id": "63551", "revid": "105290", "url": "https://eu.wikipedia.org/wiki?curid=63551", "title": "Pijama marradunaz jantzitako mutikoa", "text": "Pijama marradunaz jantzitako mutikoa (jatorrizko izenburua ingelesez: \"The Boy in the Striped Pyjamas\") John Boynek 2006an idatzitako eleberria da, umeentzako idatzi zuen lehendabizikoa. Istorioaren protagonista 9 urteko Bruno da. Mutiko honen ikuspegi la\u00f1otik, ustekabeko bidaia baten eta ondorengo bizitza berriaren nondik norako zehatzak pixkanaka pixkanaka antzematen ditu irakurleak.\nArgumentua.\nIzan ere, Bruno bere inguruan zer gertatzen ari den ulertzen saiatu arren, ez da gauza guztiz konprenitzeko zein den bere aitaren betebeharra Auschwitzeko burua bezala Bigarren Mundu Gerran. Gerra eta sarraski-esparru horren izen konkretua, halere, ez dira eleberri osoan aipatzen, eta Brunoren ahoskera kaskarra (Autsbitz) baino ez da agertzen, beste pertsonaiek gaizki ahoskatzen duela ohartarazi dioten arren.\nBrunoren familiak Berlingo etxe handia eta dotorea utzi behar zuenean hasten da eleberria, aita Auschwitzeko buru berria baitzen, F\u00fchrerek berak (Fiera nobelan) izendatuta. Aldaketa honek ondorio txarrak ekarri zizkieten Brunori eta arrebari, zeren, etxe berria isolaturik egonda, euren adineko lagunik ez baitzegoen.\nNolanahi ere, bere gelako leihotik Brunok hesiaz bestaldean pijamaz jantzitako jendea, umeak ere tartean, badaudela ikusi egin zuen, nahiz eta ez zuen ongi ulertzen zertan zebiltzan hor. Asperduraren asperduraz, Brunok ingurumari esploratzeari ekin zion. Hesia inguratzen saiatzen ari zela, bere adineko ume judua aurkitu zuen bestaldean, Shmuel izenekoa. Elkarren lagunak bihurtuta, Bruno arratsaldero joaten zen hura bisitatzera.\nHastapenean gogaituta sentitu arren, lagun berriak etxe berriaren inguruko iritzia aldarazi zion Brunori. Familia, ordea, ama eta arreba batez ere, hainbat gorabeheraren ondoren itolarri sentitzen ziren leku hits horretan. Horrenbestez, Berlinera bueltatzeko erabakia hartu zuen aitak.\nIstorioa amaitzen da hiriburura itzuli aurretik kontzentrazio-esparruan eman zuten azken egunean. Izan ere, Brunok hesia zeharkatu zuen zulo txiki batetik, Shmueli desagertutako aita aurkitzen lagundu nahi baitzion. Shmuelek emandako jantziekin eta zorriak zirela-eta Brunoren ile mozketarekin, horren ezberdinak ez zirela konturatu ziren mutikoak. Etxera bueltatzeko ordua zela konturatu bezain laster, mutilak eta euren ingurukoak \"martxa\" batera eraman zituzten, gas-ganbara batean amaitzeraino."}
{"id": "63556", "revid": "119347", "url": "https://eu.wikipedia.org/wiki?curid=63556", "title": "Txato Olabarri", "text": "Txato Olabarri \u2014jatorrizko izena: Klaudio Olabarri\u2014 (Arrigorriaga, Bizkaia, ? - Zarateko benta, Zizurkil-Aia, Gipuzkoa, 1936ko irailaren 18a) Eusko Abertzale Ekintzako (EAE/ANV) kidea eta eusko gudaria izan zen, Espainiako Gerra Zibilean hil zen alderdi horretako lehen eusko gudaria, oso sona handikoa bere alderdian eta jaioterrian. Haren omenez, Eusko Gudarosteko 6. batailoiari \"Olabarri batailoia\" izena jarri zioten. Era berean, haren omenez Eusko Abertzale Ekintzak monolito bat eraiki zuen Aritxulegin, eta urtero, Gudari Egunean, omenaldia eskaintzen die hari eta borrokan hildako Euskal Herriko ezker abertzaleko gainerako militanteei."}
{"id": "63558", "revid": "353", "url": "https://eu.wikipedia.org/wiki?curid=63558", "title": "Latoi", "text": ""}
{"id": "63559", "revid": "353", "url": "https://eu.wikipedia.org/wiki?curid=63559", "title": "Laton", "text": ""}
{"id": "63560", "revid": "6327", "url": "https://eu.wikipedia.org/wiki?curid=63560", "title": "Ameriketako aurkikuntza", "text": ""}
{"id": "63561", "revid": "2048", "url": "https://eu.wikipedia.org/wiki?curid=63561", "title": "Inprimatzeko makina", "text": "Inprimatzeko makina edo moldiztegia testu eta irudiak paperaren gainean birsortzeko erabiltzen den makina da. Tinta jartzen da tipo izeneko metal zatien gainean, eta tinta hori paperera igarotzen da presioaren bidez.\nLehen inprimatzeko makina Bi Shengek asmatu zuen, 1040 aldean, Txinan. Europan halako makina bat egiterik ez izateko arazoa ez zen teknikoa; izan ere, Antzinako Erroman bazekiten tinta zigiluen bitartez inprimatzen, baina ez zegoen papera egiteko modu merkerik. Txinatarrek arroz-papera erabiltzen zuten, eta inprimatzeko portzelanazko oinarria. Europan ez dago argi nork asmatu zuen. Gehienen iritzia Johannes Gutenbergek asmatu zuela da, nahiz eta haren izena ez dagoen jasota inongo testu idatzitan. Johannes Mentelinek Estrasburgon (1458-1478), Panfilo Castaldik Italian (1470) eta Laurens Costerrek Haarlemen (1430) inprimatzeko makinaren asmatzaile direla esan ohi da, eta bakoitzari bere herrian monumentua ezarri zaio horren omenez.\nInprimatzearen historia.\nTxinan, K. a. 2000. urte inguruan, inprimatzeko ezinbesteko diren hiru gaiak ezagutu eta erabiltzen zituzten jadanik: papera, tinta eta harrizko, zurezko edo metalezko moldeak. Horixe izan zen, beraz, inprimeriaren hastapen enpirikoa. XI. mendean, Bi Sheng txinar alkimistak erabili zituen, lehenbiziko aldiz, tipo mugikorrak, zurezkoak (xilografia), baina txinatar alfabetoak dituen ideogramak ugari zirenez gero, ez zen teknika hura zabaldu.\nPapera XII. mendean iritsi zen Europara, arabiarrek ekarria, eta, XIII. mendean, italiarrak eta frantziarrak hasi ziren papera egiten. Europan, xilografiaz (baina tipo mugikorrak erabili beharrean, zurezko xaflez baliatuz) inprimatutako lehenbiziko liburuak XV. mendean agertu ziren. Geroxeago, metalezko xaflak hasi ziren erabiltzen (metalografia), zurezkoen ordez. Tipo mugikorrak eta behin baino gehiagotan erabiltzeko modukoak lortzea zen hurrengo urratsa, eta grekozko eta latinezko alfabetoak, letra gutxi dituztelako, guztiz egokiak ziren horretarako. Laurens Coster herbeheretarrari egozten zaio horiek sortu izana.\nJohannes Gutenberg alemaniarra izan zen, dena den, inprimeria modernoaren lehenbiziko teknikak gauzatu zituena, XV. mendearen erdialdean. Gutenberg metalezko tipo mugikorrez eta behin baino gehiagotan erabiltzeko modukoez baliatzen zen. Tipoak \u2013hitzak, tarte hutsak eta lerroak osatuz\u2013 zurezko kaxa batean jartzen ziren eta, tintaz busti ondoren, papera jartzen zen haien gainean. Torloju baten bidez, xafla bat jaitsarazten zen papereraino eta, xafla hura paperaren kontra zapatuz, tipoak paperean inprimatzen ziren. Xilografiaren aldean, hiru abantaila nagusi zituen Gutenbergen teknikak: askoz azkarrago osatzen ziren inprimatu beharreko testuak, kalitate hobea zuten inprimatutakoak, eta paper orri baten bi aldeetan inprima zitekeen. Estrasburgon egin zituen Gutenbergek bere teknikaren lehenbiziko saioak, 1434-1439 bitartean.\n1450ean, Gutenbergek elkarte bat eratu zuen, Mainzen, Johann Fust zilargin aberatsarekin eta, geroxeago, Peter Sch\u00f6ffer metal irartzailearekin. Elkartea 1455ean hautsi zen. Lankidetza horren emaitza da Gutenbergen teknikak sortutako lehenengo maisu lana: \"Mazarinoren Biblia\" (\"Berrogeita bi lerroko Biblia\" izenaz ere ezaguna; 1455). Gutenbergen teknikari zor zaizkion lehenbiziko liburuetan, hauek dira nagusietakoak: \"Latinezko gramatika\" (Aelius Donatusek idatzia; 1445), \"Astronomia egutegia\" (1447), \"Konstantzako mezaliburua\" (1450), \"Barkamenen buldak\" (1454), \"Turkiarren aurkako Gurutzadak\" (1454), \"Mainzeko salmotegia\" (1457), \"Hogeita hamasei lerroko Biblia\" (1458), \"Catholicon\" (1460), etab.\nXVI. eta XVII. mendeetan, tipoak hobetu ziren: Aldo Manuzio veneziarrak, 1501ean, hizki kurtsiboak (aldini eta italiarrak ere deituak) sortu zituen, eta Claude Garamond frantziarrak (1499-1561) garamond hizkiak. \nXVIII. mendean aurrerapauso handiak eman zituen inprimeriaren teknologiak: Fran\u00e7ois-Ambroise Didot frantsesak asmatu zuen burdinazko prentsa (1777), prentsaren xafla eta zeinuen kaxa neurri berekoak zituelako kolpe bakar batez (lehenago bi behar ziren) inprimatzen zuena. Prentsa hori Charles Stanhope britainiarrak hobetu zuen (1795). Garai bertsuan agertu ziren, Frantzian, berunezko xafla erliebedunen bidez inprimatzeko teknikak.\nUne horretatik aurrera, mekanizazioa nagusitu zen inprimerian. Urrats garrantzitsuena izan zen papera zanpatzen zuen xaflaren ordez zilindro bat erabiltzea, kalitate handiagoa lortzen baita zilindroaren bidez zanpatuz gero, presioa hobeki erregulatzen duelako. XIX. mendean, tresna eta teknika berriak agertu ziren, mekanizazioaren ildo beretik: linotipia, monotipia, errotatiba, etab. Ottmar Mergenthaler alemaniarrak asmatu zuen, 1880an, Estatu Batuetan, linotipia (zeinuak banaka ezarri beharrean, lerro osoak ezartzen zituen tresna). Testuak osatzeko denbora ikaragarri laburtu zuen linotipiak, eta denbora luzean izan da inprimatzeko teknikarik erabiliena, XX. mende erdialdera arte. Tolbert Lanstonek monotipia asmatu zuen 1885ean, Estatu Batuetan. Teknika haren bidez, banaka konposatzen ziren tipoak. Lehenbiziko errotatiba 1855ean patentatu zen. Errotatibak lastertu egin zuen inprimatze prozesua, inprimagailura sartzen den papera, orriz orri igaroarazi beharrean, biribil batean bilduta baitago eta etengabean automatikoki sartzen da.\nXIX. mendearen bukaerakoak dira, baita ere, fotograbatu eta offset teknikak, metalezko tipoak baztertu zituztenak. Sistema haietan oinarritutako zenbait teknikaren bidez, testuak paperean zuzenean osatzera iritsi zen, idazmakina bereziak erabiliz. Paperean osatutako testuak, fotografia sistemaren bidez tratatzen ziren, inprimatu nahi zen testuaren oinarria sortzeko. 1950etik aurrera hasi ziren agertzen testuak fotografia bidez eratzen dituzten tresnak, eta informatikarekin batera garatu dira, gaur egun ezagutzen diren teknologietaraino.\nInprimatzeko makina Euskal Herrian.\nArnoldo Guillermo Brocariok (frantziarra, alemaniarra edo espainiarra ote zen argi ez dagoen arren, badakigu Mainzen ikasi zuela inprimatzeko artea) jarri zuen, Iru\u00f1ean, Euskal Herriko lehenbiziko inprimatzeko makina, eta 1489an eman zuen argitara lehen liburua: \"Manuale secundum consuetudinem ecclesi\u00e6 pampilonensis.\" Orobat Iru\u00f1ean inprimatu zituen, besteak beste, \"Regulas \"liburua (1492koa, Esteban Masparrauthek idatzia. Ale bakar bat geratzen da, Savonako udal liburutegian dagoena, Italian) eta \"Ep\u00edlogo en medicina y cirug\u00eda conveniente a la salud \"(1495ekoa). Iru\u00f1eko inprimategian hogeita bosten bat liburu argitara eman ondoren, Logro\u00f1ora joan zen Brocario, agramontarren eta beaumontarren arteko gerra hasi zenean (1503), eta bertan jarraitu zuen inprimatze lanetan. Beste zenbait hiritan ere inprimatu zuen, 1523an hil zen arte: Alcala de Henaresen (han inprimatu zuen, Cisneros kardinalaren aginduz, \"Biblia poliglota complutensis \"liburua, 1514-1517an inprimatua eta 1522an argitaratua), Valladoliden eta Toledon.\nMigel Egia (Brocarioren suhia) izan zen Euskal Herriko bigarren inprimatzeko makina jarri zuena, Lizarran, 1546an. Liburu gutxi inprimatu zituen Egiak Lizarran; lehenbizikoa \"Vocabularium ecclesiasticum \"(Rodrigo Fern\u00e1ndezek idatzia) izan zen. Egiaren inprimatzeko makinan, Adrian Anbereskoak jarraitu zuen inprimatze lanetan, 1567 arte. Hauek dira garai hartan Lizarran inprimatutako liburu nagusiak: \"Manual de confesores y penitentes \"(1556koa, Martin Azpilikuetak idatzia), \"Amad\u00eds de Gaula\"ren zazpigarren liburua, \"Cuadernos de Cortes, Recopilaciones de Leyes y Ordenanzas\" eta Elio Antonio de Nebrijak prestatutako latin-gaztelania hiztegia (\"Lexicon \"eta \"Dictionarium \"izenez ezagutzen dena).\n1568an Iru\u00f1era joan zen Adrian Anbereskoa, eta 1569an, Iru\u00f1ean, Tomas Porralis Savoiakoak inprimatu zuen \"De Institutione Gramatic\u00e6 \"(Nebrijak idatzia), eta Porralisek berak liburu batzuk inprimatu zituen Tuteran 1572 eta 1573an, Juan Huarte San Juanen \"Examen de ingenios \"liburuaren bigarren argitalpena, besteak beste. Porralisek Iru\u00f1ean jarraitu zuen, inprimatzaile bakarra zela, 1591 arte. Urte hartatik aurrera, haren seme Pedrok jarraitu zuen inprimatze lanetan, Iru\u00f1ean bertan. Pedro Porralisen lehenbiziko lana izan zen \"Cr\u00f3nica del Seren\u00edssimo Rey Don Pedro, hijo del Rey don Alonso de Castilla.\" Liburugile honen izena ikus daiteke \"Refranes y Sentencias\" (1596) testuko lehen lerroetan: Pedro Porralis de Amberes.\nMatias Maresek jarri zuen, Bilbon, Bizkaiko lehen inprimatzeko makina, 1578an. Han jarraitu zuen Maresek inprimatze lanetan 1587 arte, eta 1592tik aurrera Iru\u00f1ean eta Iratxen lan egin zuen. Pedro Cole Ibarrak jarraitu zuen, Bilbon, Maresen lana, eta hark inprimatua da, besteak beste, 1596an argitaratutako Joan Perez de Betolatzaren \"Doctrina Christiana en Romance y Bascuence\".\nBaionako lehen inprimatzeko makina 1642an jarri zen; Gipuzkoakoa 1668an, Donostian; eta, azkenik, Arabakoa 1722an, Gasteizen."}
{"id": "63562", "revid": "6327", "url": "https://eu.wikipedia.org/wiki?curid=63562", "title": "Inprimaketa", "text": ""}
{"id": "63563", "revid": "105290", "url": "https://eu.wikipedia.org/wiki?curid=63563", "title": "Sabel dantza", "text": "Sabel dantza arabiar herrietako dantza bat da. Ekialde Hurbileko eta Afrikako iparraldeko elementuak batzen ditu. Arabieraz raqs sharqi \u0631\u0642\u0635 \u0634\u0631\u0642\u064a (\"ekialdeko dantza\") edo raqs baladi \u0631\u0642\u0635 \u0628\u0644\u062f\u064a (dantza nazionala) izena du. \"Raks Baladi\" oinarrizko dantza bat da, ia-ia mugimendurik lateralik gabekoa, baina aldaka mgituz. Dantza hau Egipton \"Raks Sharki\" izenez ezagutzen da.\nEgiptoko folklorearen parte da eta dantza klasikoan eta garaikidean egiten da, mugimendu, bira eta aldaka mugimendu handirekin. Turkian \"Gobek Dans\" edo \"Rakasse\" izenarekin ezagutzen da."}
{"id": "63565", "revid": "63274", "url": "https://eu.wikipedia.org/wiki?curid=63565", "title": "Txapel", "text": "Txapela edo boneta (nafarreraz \"zapela\" eta Iparraldean \"xapela\") buruan biltzen den kapela mota bat da. Txikia da eta kaskezurra baino ez du estaltzen, ilearen eta txapelaren barnealdearen artean oso zentimetro gutxi utzita. Ez ditu estaltzen belarriak, ez eta buruaren atzealdea ere.\nEuropa osoan erabiltzen da, eta gaur egun oso erabilia da armada anitzetan. Euskaldunen artean oso erabilia izan da gizonen artean, eta gaur egun ere askok erabiltzen dute.\nTxapela XIX. mendean.\nXIX. mendeko erdialdean, lehen karlistaldiarekin batera, txapelaren erabilera zabaldu egin zen Euskal Herrian. Gatazka armatu honetan parte hartu zuten bi aldeetako soldaduek, hau da, \"Liberalek\" eta \"Karlistek\", erabili zuten txapela. Zumalakarregi museoak Txapela XIX. mendean argitaratutako aldizkarian azaltzen den moduan, Zumalakarregi jenerala izan zen txapelaren erabilera sustatu zuena Karlisten armadan. Soldadu eta ofizialak zeramaten txapela jantzita, burua estaltzeko erosoa izateaz gain, hauek egiteko behar zen artilea tokian bertan eskuratzea erreza baizen.\nMiguel de Unamuno (1864-1936) idazlearen arabera, Frantziako hegoaldetik etorritako soldadu \"Kristino\" liberalak izan ziren, lehen karlistaldiaren hasieran txapelaren erabilera hedatu zutenak. \"Txapelgorriak\" edo \"kapela gorriak\" ezizenez ezagunak egin ziren hauek. Hortaz, Unamunoren esanetan, Karlismoaren ezaugarri nagusia izan den txapelgorria, liberalen ikurra izan zen ere Karlistaldietan\nHonez gain, armada bakoitzean erabiltzen zuten txapelen kolorearen auzia dugo. Soldadu liberalek erabiltzen zituzten txapelak gorriak ziren. Karlisten aldean berriz, erabiltzen zuten kolorea zein zen ez dago hain argi. Iruditeria tradizionalaren arabera, Zumalakarregiren txapela zuria eta zabala zen. Baino Jose Mari Bereciart\u00faak azaltzen duenez, karlisten jeneralak buruan zeraman txapela gorria zen. Hasiera batean, soldadu karlista gehienen txapelak zuriak ziren tindatu gabe zeudelako. Baino Oriamendiko gudua eta gero txapelak tindatzen hasi ziren, beraien posizioak antzemateko kolore aproposa baizen zuria. Beste iturri batzuen arabera, karlisten ofizialak ziren txapelgorria zeramatenak, eta soldaduek berriz garai horietan ohikoak ziren beltza eta urdin koloretakoak.\nIzan ere, txapela gorriaren erabilerak sortzen zituen nahasmenekin amaitzeko asmoz, Iparraldeko armada Liberalen jenerala zen Baldomero Esparterok aginduta, txapelaren erabileraren debekua zabaldu egin zuen.1838ko azaroan argitaratutako aginduan azaltzen den moduan: \"\u201cHerritarrak eta estatuak, nahiz soldaduak eta bizilagunak, debekatuta izango dute txapelaren erabilera, honek sortzen duen alarma eta nahasmenagatik\u201d\".. Lege honen agindua betetzen ez zutenek, isun bat jasotzen zuten zigor moduan. Agindua birritan hausten zuten herritarrek, espetxe zigorra jasotzeko arriskua zuten.\nHalere, ebazpen honen eraginkortasuna indarra galdu zuen urteak igaro ahala.Txapelaren erabilera herritar klase guztien artean nagusitu zen, eta polizia- nahiz militarrek ere erabiltzen hasi ziren. Hauen artean, 1844. urtean Gipuzkoa eta Bizkaian sortutako foru polizia berriak (mikeleteak eta foralak). 1859an Afrikako gerrateetara bidalitako \u201cBaskongadetako tertzioak\u201d ere, txapela erabili zuten eta hauen jantzietako osagarri adierazgarrienean bilakatu zen. Nafarroako foruzainek eta 1931. urtean, II. Errepublikan sortutako Eusko Jaurlaritzaren gudariek ere txapelaren erabilerarekin jarraitu zuten. Franco diktadorea hil ondoren, Euskal Autonomi Erkidegoan sortutako Ertzaintza foru polizia berriak ere, txapela erabiltzen jarraituko du, hauen ikur garrantzitsuenetakoa bilakatu delarik.\nBigarren karlistaldian (1872-1876) txapela erabiltzen jarraituko dute soldaduak. Baino oraingo honetan, 1859an Tolosan sortutako \"Boinas Elosegui\" enpresa izan zen txapelak ekoiztu zituena. Industrializazioaren ondorioz, ehungintzan izan ziren aurrerapenei esker, txapelen ekoizpena merkeagoa zen eta hauen salmenta asko igo zen. Gauzak horrela, 1892. urtean \"La Encartada\" txapel fabrika sortu zen Balmasedan (Bizkaia). Honen ondorioz, txapelaren erabilera industria guneetako herri eta hirietara zabaldu zen eta lantokietako proletarioa ere txapela erabiltzen hasi zen, langile klasearen ikurrean bilakatuz.\nJatorria eta hedapena Euskal Herrira.\nRene Cuzacq idazlearen arabera, Bearnoko (Okzitania) herritarrak izan ziren boneta erabiltzen aurrenekoak, XIII. mendearen amaieran. Jatorri propioki euskalduna baztertu egiten dute aditu gehienek. Paco Lizarralde ikertzailearen aburuz, txapela XIX. mendean hasi zen Euskal Herrian erruz erabiltzen, lehen karlistaldiaren ostean: \u00abJendeak Tomas Zumalakarregiren irudia txapelarekin ikusi zuenean hasi zen indarrez onartzen txapela\u00bb. Miren Arzalluz adituaren ustez, \u00abKarlistek intentzio guztiarekin hartu zuten txapel gorria sinbolo gisa\u00bb.\n19. mendean emakumezkoen artean ere erabili izan zen Euskal Herrian, eta mende aldaketaren inguruan, abertzaletasunarekin lotzen ere hasi zen, Sabin Arana eta beste batzuek erabili izan zutelarik."}
{"id": "63566", "revid": "512", "url": "https://eu.wikipedia.org/wiki?curid=63566", "title": "Bi Sheng", "text": "B\u00ec Sh\u0113ng (txinera tradizionala: \u7562\u6607; txinera sinplifikatua: \u6bd5\u5347; Wade-Giles: P\u00ec Sh\u0113ng; 990-1051) inprenta asmatu zuen lehenengoa izan zen. Bere inprentak tipo mobilak zituen eta portzelanarekin egin zuen 1041 eta 1048 artean."}
{"id": "63571", "revid": "880", "url": "https://eu.wikipedia.org/wiki?curid=63571", "title": "Erromantzatu", "text": ""}
{"id": "63572", "revid": "336", "url": "https://eu.wikipedia.org/wiki?curid=63572", "title": "Ihauteriak", "text": ""}
{"id": "63573", "revid": "512", "url": "https://eu.wikipedia.org/wiki?curid=63573", "title": "Txurregi", "text": "Txurregi Andimendi mendilerroko mendi bat da (1.125 metro). Sakanako bailararen ekialdeko mugan dago. Gailurretik Aralar eta Andimendi osoak ikusten dira, bai eta Iru\u00f1erria, Sakana eta Pirinioak ere.\nOrain urte gutxi, Iru\u00f1ea aldean \"Itxurregi\" ere aditzen ahal zen; mendiaren Oskiako aldea nolakoa den, badirudi jatorrian izena \"Aitzurregi\" izan zitekeela."}
{"id": "63575", "revid": "644650", "url": "https://eu.wikipedia.org/wiki?curid=63575", "title": "Ailuitz", "text": ""}
{"id": "63579", "revid": "512", "url": "https://eu.wikipedia.org/wiki?curid=63579", "title": "Javier Sanz", "text": "Francisco Javier Sanz P\u00e9rez (Madril, 1965) Espainiako idazlea da, gida turistiko anitz eta komunikabideetarako erreportaje egilea, eta ohargarriki \"Aita Santuari Jesusen Gutunari erantzuna (Respuesta a la Carta de Jes\u00fas al Papa)\" -Fernando S\u00e1nchez Drag\u00f3ren epilogoz (Bartzelona: Planeta S.A.)- liburu egilea, Ekialde Hurbilean erlijio garapena diharduen antzinate ikerlana."}
{"id": "63580", "revid": "119347", "url": "https://eu.wikipedia.org/wiki?curid=63580", "title": "Kilt", "text": "Kilta (Eskoziako Gaelikoz \"F\u00e8ileadh\") jantzi mota eskoziar bat da. Koadrodun Gona baten antzekoa, baina bakarrik gizonentzat egina. Ezkontza eta hitzarmen garrantzitsuetan eramaten dute batez ere. Oihal honek 8 metro luze inguru ditu zabalean, eta luzeera berriz gizonaren belaunetarainokoa da.\nGaelikoan salbu ohikoa den \"Kilt \"hitza Scots hizkuntzatik dator. Jatorria ordea Norvegiera zaharreko \"kjalta \"hitzetik omen dator, Erdi Aroan vikingoen erasoaldiak eta gero Eskozian bizitzen jarri ziren norvegiarrek antzeko jantzia baizeramaten.\nKoloreak.\nKolore askotako Kiltak daude klan edo familia bakoitzak berea baitu eta. Familiaren aberastasunen erakusgarri, zenbat eta aberatsago izan, orduan eta kolore biziagoak eramaten zituzten. Datu hori XV. mendeko idazki batengatik dakigu. Gaur klan ugari daude eta kolore sorta ugari izaten dituzte aberastasuna kontuan hartu gabe. Gehienetan konbinatzen diren koloreak gorri-berdea eta berdea-morea dira.\nKlan bakoitzeko kolore patroia \"Tartan\" deitzen da. Gehienetan kolore primarioak ziren, baina gaur egun jostun askok kolore distiratsuak erabiltzen dituzte kolore tradizionaletatik aparte.\nHistoria.\nAntzinako Zeltengandik datorren ohitura bat da, izan ere, Zeltek, antzeko oihal bat eramaten zuten janzteko. Baina horretaz gain beste erabilpen garrantzitsu bat zeukan: jantzi tradizionalaren soineko partea (plaid) gauean lo egiteko zaku bihurtzen zuten hotzik ez sentitzeko. Antzina euritik babesteko erabiltzen ziren. Jantzi tradizionalak lehen gorputz osoa estaltzen zuen eta plaida zarrailu batekin biltzen zen (\"F\u00e9ileadh M\u00f2r\"). Oihal gehiena haren beheko partean erabiltzen zen eta soberan zegoena sorbaldaren atzean kokatzen zen.\nDenbora igaro ahala, goiko zatia kendu zioten, oso deserosoa baitzen lana egiterakoan.\n1746 urtean debekatu egin zen, Cullodengo gudua ren ondoren. Debekua 1782 urtean kendu zuten. Tarte hartan soilik Britainiar Armadaren barruko Eskoziako Lur Garaietako zenbait batalloik jantzi ahal izan zuten, haien leialtasuna Hannover dinastiarekiko duda gabekoa jotzen zenez.\nGaur egun.\nGaur egun gona motza moduan erabiltzen da, beheko partearekin bakarrik (plaida zenbait jantzi militarretan baino ez da erabiltzen).Tradizioa jarraituz ez dute ezer eramaten Kilt-aren azpian. Modako jostun famatuak Kilt-a berriztatzen saiatu dira, baina ehunaren diseinua da imitatu dena gehienbat."}
{"id": "63581", "revid": "119347", "url": "https://eu.wikipedia.org/wiki?curid=63581", "title": "Skatala", "text": "Skatal\u00e0, Iberiar Penintsulan erritmo jamaikarrak (Ska, reggaea) lantzen zituen aitzindaria izan zen Bartzelonako musika talde bat da. 1985an hasi zen eta 2005an desegin zen, agurra suposatu zuen bira batekin."}
{"id": "63589", "revid": "119347", "url": "https://eu.wikipedia.org/wiki?curid=63589", "title": "Pikutara", "text": "Pikutara Euskal Herriko musika talde bat da. Ska, Reggaea edota rockaren bidezko protesta letrak ditu. Naturaren defentsan, soldaduskaren kontra, euskal preso politiko eta Gudarien alde, edota maitasuna dira Pikutararen letretako gaiak, besteak beste. 1988 inguruan eratu zen talde hau eta maketa bat kaleratu zuten: \"88-91 maketa\". Taldekideak, Oiartzungoak, Hondarribiakoak, Goizuetakoak eta Astigarragakoak dira.\nBehin abeslaria, Unai, lanean ari zela, ezbehar bat gertatu zitzaion, andamio bat jausi omen zitzaion alegia. Ondorioz, oroimena galdu zuen eta taldea bertan behera geratu zen. Harrezkeroztik, oroimena berreskuratzen aritu da, eta 2006an kontzertuak eskaintzeari ekin zuen taldeak, nahiz eta musikaren kalitatea ez izan garai batekoa. 2007an maketaren abesti batzuk aldatu ondoren lehenengo diska kaleratu zuten, \"Agur eta Ohore\".\nTaldearen berezitasuna txalaparta da, aski ezaguna Gudarien eguna abestian."}
{"id": "63590", "revid": "512", "url": "https://eu.wikipedia.org/wiki?curid=63590", "title": "88-91 maketa", "text": "88-91 maketa \"Pikutara\" euskal taldearen maketa da. Maketa honen bidez taldea ezaguna egin zen Euskal Herrian zehar. 2006an grabatu zuten lehen diska, Agur eta ohore.\nAbestiak.\n1.Natura\n2.Soldaduzka honi ez!\n3.Rastamintxo\n4.Zintzilikaturik\n5.Maitasun latza\n6.Txakuriana\n7.Gudarien eguna\n8.Leitzaran\n9.Fa culo\n10.Amets Latz\n11.Opari bat\n12.Gautxorien gordelekuetan\n13.Pozoina\n14.Ezin dotzu\n15.Rastamintxo\n16.Noizpait\n17.Reggae ta ska\n18.Baratzeko pikuak"}
{"id": "63599", "revid": "512", "url": "https://eu.wikipedia.org/wiki?curid=63599", "title": "Jesus Galindez", "text": "Jesus Galindez Suarez (Madril, Espainia, 1915eko urriaren 12 - Santo Domingo?, 1956ko martxoaren 12an desagertua) zuzenbide-irakaslea, idazlea, politikaria, diplomazialaria eta espioia izan zen. EAJko kidea, Eusko Jaurlaritzaren Estatu Batuetako ordezkaria, eta Ameriketako Estatu Batuetako zerbitzu sekretuen kolaboratzailea.\nBizitza.\nJesus Galindezen aita, Jesus Galindez Ribero, Amurrion (Araba) jaioa zen, eta Madrilen mediku okulista ari zen lanean; ama, Maria Suarez Erromarate, Madrilgoa zen. Madrilen jaio zen Jesus Galindez Suarez, eta handik 11 egunera hil zitzaion ama. Beraz, Jesus Amurrion hazi zen, Larrabeobe baserrian, aitona-amonekin, eta aitak Madrilen lan egiten jarraitu zuen. Gero, Jesus ere Madrila joan zen ikasketak egitera, josulagunetan; ondoren, hiriburu hartan zuzenbideko goi-ikasketak egin zituen, eta 1936ko ekainaren 20an graduatu zen \"Universidad Central\" delakoan, gaurko Complutense Unibertsitatean. Doktoretza tesia, \"El Caserio Vasco\" izan behar zuena, bertan behera gelditu zen. Euskal Herritik urrun izanagatik, sorterriarekiko zaletasuna garai hartan piztu zitzaion.\n1932an EAJ alderdiko bazkide egin zen. Euzko Ikasle Batzan parte hartu zuen, orduan ere. 1936an zuzenbideko ikasketak bukatu zituen, Euskal Herriko baserriari buruzko tesia eginda.\nEspainiako Gerra Zibila piztuta, 1937ko maiatzean, Manuel Irujo jeltzalea Espainiako Justiziako ministro izendatu zuten, eta hainbat hilabetez Jesus Galindez Presondegietako buru aritu zen. 1937ko irailean Aragoiko frontean borrokatzen ari zen Eusko Brigadan sartu zen, eta teniente maila erdietsi. Kataluniako frontean borrokatu zen gero; eta, gerra galtzean, 1939ko otsailaren 19an, Ipar Kataluniara igaro zen Errepublikako soldaduekin batera, eta handik Bordelera. Frantsesek preso hartu zuten, eta Verneteko errefuxiatu eremuan sartu; hantxe eman zituen zortzi hilabete, ihes egin zuen arte. Landetan, euskal herritar apaiz batek aterpetu zuen bere etxean. Dominikar Errepublikako diplomazialariekin harremanetan jarri zen; eta, Bigarren Mundu Gerra piztu berria zela, errepublika hartara erbesteratu zen.\n1940-1946 urte bitartean Dominikar Errepublikako Santo Domingon bizi izan zen erbesteratuta, eta han Eusko Jaurlaritzaren ordezkaria eta Zuzenbideko irakaslea izan zen. Eusko Jaurlaritzak horrela eskaturik, Galindez espioitzan aritu zen FBIarentzat, Domimikar Errepublikan ziren agente pronazien eta espainiar falangisten berri ematen; bai eta espainiar komunista erbesteratuen berri ere, nahiz eta azken lan hori gogoz kontra egiten zuen. Estatubatuar gobernuaren agenteek eusko abertzaletasunaren kausaren alde egiteko hitza emana zuten, eta horretan sinetsirik, eusko abertzale asko estatubatuarrentzat espioi aritu ziren luzaroan.\n1946an New Yorkera bizitzera joan zen. Filosofia ikasketak egin zituen Columbiako Unibertsitatean. Bertako irakaslea izatera ailegatu zen. New Yorken zelarik, Dominikar Errepublikako erregimenaren aurkako kritika gogorrak idatzi zituen \"La era de Trujillo\" liburuan.\n1956ko martxoaren 12an New Yorkeko metroan desagertu zen, eta oraindik ez da argitu zer gertatu zitzaion. Ustez, Santo Domingora hegazkinez eraman zuten, eta han torturatu ondoren erail, Rafael Trujillo diktadoreak aginduta.\nColumbia Unibertsitateak Filosofiako \"honoris causa in absentia\" doktore izendatu zuen."}
{"id": "63601", "revid": "336", "url": "https://eu.wikipedia.org/wiki?curid=63601", "title": "Joaquin Gaztanbide", "text": "Joaquin Romualdo Gaztanbide Garbaio (Tutera, Nafarroa, 1822ko otsailaren 7a - Madril, Espainia, 1870eko martxoaren 18a) Erromantizismo garaiko musikagilea izan zen, zartzuela egilea izateagatik batez ere ezaguna. Guztira 44 zartzuela idatzi zituen.\nBiografia.\nSolfeo ikasketak jaioterrian hasi zituen, bertako katedralaren musikaria zen Pablo Rublarekin.\n1834an, 12 urte baino ez zituela, osabak Iru\u00f1era bidali zuen, Jose Gelbenzu eta Mariano Garciarekin piano eta konposatzea ikastera.\n1842an Madrila joan zen, eta Maria Cristina kontserbatorioan ikasi zuen. 6 urte geroago Teatro Espa\u00f1ol de Madrid delakoaren orkestraren zuzendari izendatu zuten.\n1856an Teatro de la Zarzuelako bazkide sartu zen, eta hango konpositore eta zuzendari ere izan zen.\nZartzuela nagusiak.\nIdatzi zituen 44 zartzueletatik, hauek dira ezagunenak:"}
{"id": "63602", "revid": "62526", "url": "https://eu.wikipedia.org/wiki?curid=63602", "title": "Tornio", "text": "Tornio (; ) Lappiko Torne ibarrean dagoen hiri finlandiarra da. Eskualde osoko hiri zaharrena, eta hirugarren handiena da Rovaniemi eta Kemi ondoren. Finlandia eta Suedia herrialdeen arteko muga marrazten duen Tornionjoki ibaiaren estuarioan dago, beraz, hiri mugakidea da eta erlazio estua du hirigunetik 500 metrora dagoen Haparanda hiri suediarrarekin; izan ere, 1808-09 bitarteko Finlandiako Gerran, Errusiar Inperioak herrialdea bereganatu zuenean, merkatari eta orokorrean, torniotar gehienak ibaia igaro eta Haparanda hiria sortu zuten Suedian. Kauppakeskus Rajalla\u2013P\u00e5 Gr\u00e4nsen merkatal-zentroa eta polizia bateratua duen komisaldegia eraiki dira azken urteotan, eta IKEA multinazionala ere, bi hirien artean dago .\n1.348,42 km\u00b2-ko azalera dauka, 161,47 km\u00b2 ur-azalera, eta 22.500 bat biztanle dauzka. Bere bizilagunak \u00d6vertorne\u00e5 eta Haparanda suediarrak mendebaldean, Ylitornio iparraldean, Rovaniemi ipar-ekialdean, eta Tervola, Keminmaa eta Kemi ekialdean dira, eta Lappiko motore ekonomikoaren ardatzean dago, Kemi-Tornio ardatz ekonomikoan hain zuzen. Per\u00e4meri Parke Nazionala ere Tornion dago; nahiz eta Izotz Aroa aspaldi amaitu zen, Botniako badiako itsaso-maila 9 mm urteko abiaduran jaisten ari da oraindik eta ondorioz, noizean behin, uharte berriak agertzen dira parke nazionalean.\nTornio leku estrategiko batean dagoenez, herrialdearen historian garrantzitsuak izan diren bataila asko izan dira bertan, Gerra Zibileko eta Laponiako Gerrako Tornioko Batailak. Suediar Erresuma leku honen garrantziaz konturatu zenean, Torne\u00e5 hiria sortu 1620, eta merkataritza eta hiri eskubideak eman zizkion urte bat beranduago; honenbestez, Lappiko hiri zaharrena dugu.\nGeografia.\nUdalerria Torne ibaia Botniako Golkora isurtzen den lekuan (Tornionjokiren estuarioan) eta Lappi eskualde finlandiarreko hego-mendebaldean dago, Suediako mugan. Zirkulu Polar Artikoaren hegoaldean dago, paralelotik 80 bat km-ra eta Lappi eskualdeko hego-ekialdean. Honenbestez, gauerdiko eguzki fenomenoa ez da ematen udalerrian; hala ere, beste fenomeno bitxiago bat ematen da, gau zuria. Ekain bukaera eta uztail hasieran, eguzkia ez da behar adina jaisten edo ezkutatzen eta ondorioz, gauak argitasunez beteriko gauak dira, gau zuria. 1.348,42 km\u00b2 dauzka Torniok (Nafarroa Beherea bezain handia) eta bere bizilagunak \u00d6vertorne\u00e5 eta Haparanda suediarrak mendebaldean, Ylitornio iparraldean, Rovaniemi ipar-ekialdean, eta Tervola, Keminmaa eta Kemi ekialdean dira. Kemi-Tornio Ardatza osatzen du Kemi udalerriarekin batera eta batasun hau, Lappi eskualdeko lurralde garrantzitsuena da Rovaniemirekin batera. Gainera, Torne ibarrean dago udalerria\nUr-eremua, azalera guztiaren %12a da eta Botniako badiak eta Suediarekin muga egiten duen Torniojoki ibai luzeak osatzen dute batik bat. Hiria Tornionjoki ibaiak sortutako Torne ibarrean dago, iparraldeko eta mendebaldeko bizilagunekin batera; torniotarrak tornetarrak dira. Botniako badian aldiz, hiriko parke nazional bakarra dago, Per\u00e4meri Parke Nazionala. Nahiz eta Izotz Aroa aspaldi amaitu zen, bertako itsaso-maila 9 mm urteko abiaduran jaisten ari da oraindik; ondorioz, noizean behin, uharte berriak agertzen dira badian. Selk\u00e4-Sarvi eta V\u00e4h\u00e4-Huituri uharte \u00abzaharrenak\u00bb esaterako, duela mila urte baino ez ziren sortu. Hamaika uharte daude eta bertan, parke nazional sarepean dauden hegazti-espezie babestu asko dago; hala nola, ahatebeltz hegalzuriak, harri iraulariak, ipar-txenadak, martin hegalzuriak, murgilari handiak, temminck txirriak eta txenada txikiak .\nErdigunea, Tornionjoki ibaiaren erdian dagoen Suensaari uhartean dago, Finlandia eta Suediaren arteko mugan. Hiritik kanpo, baso borealak dira nagusi; sahastiak, haltzadiak, urkidiak, makaldiak, pinudiak eta izeidiak. Klima subartikoaren negu hotzak direla-eta, hilabete askotan, Botniako badia eta Tornionjoki ibaia izoztuak egon ohi dira zero azpiko gradutan. Nahiz eta bertako klima hotza den, Itsaso Baltikoak dakarren ur-korronte epelak klima leuntzen du. Neguak, oso hotzak dira eta udak leunagoak normalean; uztaila eta otsaila dira hilabete bero eta hotzenak hurrenez hurren. Azkenik, elur-sasoiak urte erdia irautzen du, azarotik maiatzera .\nHistoria.\nTorne ibarreko lehen gizarte antolatua, Izotz Aroaren ondoren, iparraldeko klima leuntzen eta glaziarrak urtzen hasi zirenean iritsi zela uste da, k. a. VII. mende inguruan. Mendeetan eratu zen kulturari \"Komsa\" edo \"Gorrav\u00e1rri\" izena ematen zaio eta Ozeano Artikoko kostaldean ezarri zirenez gehienbat, Ipar Itsasoko lehen Fonsa kulturako tribuekin harreman estuak izan zituzten. Nahiz eta oraindik, lurralde honen jatorrizko biztanleen, samitarren jatorria ezezaguna den, badirudi tribu hauen eta beranduago Eskandinaviara immigratu zuten eta eurekin samiera hizkuntza eraman zuten herri uraldarren nahasketaren ondorioa direla; hegoaldeko tavastiarrak eta ekialdeko kareliarrak izan ziren aurkitutako burdinezko tresneria Lappira ekarri zuten biztanleak I. mende inguruan.\nSuediarren eragina XIV. mendetik aurrera nabaritzen hasi zen eta hegoaldeko Torne ibarra Vestrobotnia antzinako probintziaren barnean gelditu zen. Tornionjoki ibai garrantzitsua zela ohartzean, 1531.urtean, orduan Suediar Erresumako errege zen Gustav Vasak Tornion merkatal hiri bat sortzeko lehen saiakera egin zuen. Hala ere, bai saiakera honek eta bai Joan III.ak 1585. urtean egin zuen saiakerak, ez zuten arrakasta handirik izan; izan ere, Suediar Erresumak lurralde haietan zituzten tavastiar aliatuak, birkarle deituak, Erresumaren aurka altxatu ziren .\nSuediarrek ezin zuten birkarleen boterearen aurka egin, hauek Vestrobotniako ekonomian esku hartu zutelako. Gainera, ate hau itxita zutenez, Laponia antzinako probintziara iritsi ezinik gelditu ziren suediarrak. Aldaketak 1606. urtean hasi ziren; Suediar Erresumak Torne ibarra bitan banatu zuen birkarleen eragina deuseztatzeko. Honela, ibarra \"Alatornio\" eta \"Ylitornio\" (\"Tornio Beherea\" eta \"Tornio Garaia\") eremuetan banandu zen eta honela, 1620. urtean Botniako badia kostaldeko hiriak sortzen hasi ziren: Ume\u00e5, Pite\u00e5, Lule\u00e5 eta Torne\u00e5 (edo Tornio).\nHiria hasiera batean, Seitsenkari uhartean eraikitzea pentsatu zuten, baina segurtasun kontuak zirela-eta, azkenean, gaur egun alde zaharra dagoen Suensaari uhartean eraiki zuten. 1621. urtean eskuratu zituen udalerriak hiri eskubideak eta gutxinaka, biztanleak erakartzen hasi zen. 1647. urtean, hogeita hamabost urte baino iraungo ez zuen lehen eliza eraiki zen eta honela, gaur egungo Lappi eskualdeko hiri zaharrena sortu zen. Hirian garatu zen merkataritza, segituan zabaldu zen inguruetako herrietara, batez ere Tornionjoki ibai inguruko herri txikietara eta Kemira, eta hiria Suediar Erresumako merkataritzaren motore bihurtu zen. Tornion hala nola, Botniako Golkoko izokin, larru eta gurin onenak saltzen ziren eta ordainetan, herritarrek, Suedia eta Itsaso Baltiko osoko produktuak jasotzen zituzten.\nXVIII. mende erdialdean, Iparraldeko Gerra Handiaren ondorioz merkataritza geldituko zen beldurrez, torniotarrek ontzigintza industriari ekin zioten. Baita ongi egin ere, euren amesgaiztoak egi bihurtu baitziren; gerran, errusiarrek hiria menperatu eta dena suntsitu zuten 1715. urtean. Nahiz eta suntsiketa horretan portua ez zen guztiz hondatu, sedimentuen mugimenduak eragindako 1762. urteko suak, portua guztiz birrindu zuen. Ontzigintzarekin lortutako irabaziak behintzat, portu berri eta handiago bat eraikitzeko balio izan zuen; azpiegitura hau eraiki zenean 1766ean, hiriak atzerrian merkataritza egiteko baimena lortu zuen eta merkatal-eremua handitzearekin batera, Kemira beldurturik ihes egindako biztanleak berreskuratzea lortu zuen.\nXVIII. mendean, Finlandiaren kontrola izateko Suediar eta Errusiar Inperioen arteko guduak izan ziren Finlandia eta Europa osoan; azkenean, 1808\u201309 bitarteko Finlandiako Gerran, Errusiar Inperioak herrialdea bereganatu zuen, finlandiar nazionalismoaren laguntzaz. Suedia eta Finlandiako Dukerri Handiaren arteko muga orduan, Tornionjoki ibaian jarri zen eta Tornio Dukerriko hiri bihurtu zen. Suediarrek eman eta baimendutako merkataritza eskubide eta ibilbideak ezerezean gelditu ziren eta bertako ekonomiak hondoa jo zuen. Torniotar gehienak muga igaro eta hiritik 500 metrora dagoen lur zati suediarrean hiri berri bat sortu zuten, Haparanda. Hala ere, Tornio mugako herria zenez, errusiarrek goarnizio-hiritzat hartu zuten.\n1854. urtean, Krimeako Gerran, soldadu britainiarrek hiria denboraldi batez okuatu zuten. Dena den, ez zuten bertako ekonomia hondoratu Oulu edo Botniako kostaldean dauden hiri askorekin egin zuten bezala; Krimeako Gerrak Tornio aberastu egin zuen britainiar eta frantziarrek Baltikoan ezarri zuten itsas blokeoari esker. Honela, lurreko merkataritza indartu egin zen eta Tornio mugako ezinbesteko hiri bilakatu zen. XIX. mende amaieran industria hazi egin zen hirian; Ipar Lappiko basogintzari esker lurrunezko zerrategiak ireki ziren bertan, 1873ean Lapin Kulta garagardo enpresa sortu zen eta 1903an esaterako, hirira Laurila\u2013Kelloselk\u00e4 eta Ouluko trenbideak iritsi ziren. Blokea amaitutakoan, Kemi-Tornio ardatza Ipar Finlandiako motore ekonomikoa bilakatu zen.\nXX. mende hasieran, Errusian zebilen giro nahasiari probetxu atera nahian, finlandiarrek independentzia aldarrikatu zuten 1917an Gerra Zibilaren bitartez. Aipatzekoa da Tornio, Kemi eta Oulu hiriekin batera, Armada Gorriak eta SESBek kontrolatzen zuten Finlandia iparralde, ekialde eta mendebaldeko zati bakarra izan zela. Kontuan izatekoa da industrian lan egiten zuten langileek osatzen zutela biztanleriaren ehuneko altuena. Dena den, Finlandia herrialde subiranoa bihurtu zen, baina hau Tornioren kalterako izan zen; Petsamoko nikel-meatzeei esker, Rovaniemi aukeratu zuten Lappi probintzia sortuberriko merkatal-gune nagusi eta iparrera zihoazen azpiegitura guztiak hiriburu berrira iristen hasi ziren. Armada Zuriak ez zuen Finlandia osoa kontrolatzea lortu 1918ko otsailaren 6ra arte, Tornioko bataila irabazi zuten arte .\nHerrialdeak bere independiente estatusa mantendu nahian, Alemania naziarekin bat egin zuen SESB bere lurraldetik urruntzeko. Norvegiatik iritsitako tropa alemaniarrak hirian egokitu ziren eta Ozeano Artikoaren defentsa antolatzeari ekin zioten. Hainbat guden ondoren (Neguko Gerra, Jarraipenaren Gerra), Finlandiak SESBekin bake-akordio bat sinatu zuen, eta horrek, alemaniarrak Finlandiar lurretatik botatzea eskatzen zuen. Finlandiak orduan, naziak jazartzeari ekin zion. Hauek, bizilagun den Norvegiara, euren herrialde satelitera, alde egitea pentsatu zuten, baina ihes egin baino lehen, Lappi osoa suntsitzeko agindua eman zuen Lothar Rendulic ofizialak. Laponiako Gerra hasi zen eta torniotarrak Suediara jo behar izan zuten. Finlandiarrak Tornioko portuan lehorreratu ziren eta bertan izan zen Gerra osoko bataila odoltsuena, Tornioko bataila ezizenez ezaguna. 1944eko urri hasierako bataila honetan, bi mila soldadu alemaniar eta finlandiar hil ziren eta Tornio errauts-hiri bihurtu zen. Alemaniarrak eta hiriak galtzaile nagusiak izan zen, baina finlandiarren garaipenak behintzat, hirien berreraiketa arindu zuen .\nBigarren Mundu Gerra osteko urteetan, Finlandiak ekonomikoki, izugarrizko hazkuntza izan zuen, eta gizarte eta politika egonkortasuna lortu zuen. Gerra osteko herrialde pobre bat izateari utzi, Gerra Hotzean neutral aldarrikatu, NBEk ezarritako isuna ordaindu eta 40 urtetan, teknologikoki munduko estatu garatu eta jakintsuena bihurtu zen, merkatuko izugarrizko botere ekonomikoarekin eta bizi maila altuarekin.\nIndustria iraultzak Kemi-Tornio ardatza indartu zuen eta hiriaren hazkunde demografikoagatik, Tornio, Alatornio eta Karunki bizilagunekin bat egin zuen 1973. urtean. Bestalde, 90eko hamarkadako Finlandiako krisi ekonomikoaz gero, industriak bere erabateko pisua galdu du udalerriko diru-sarreretan eta beste sektore batzuei bidea zabaldu zaie. Hala ere, nahiz eta gaur egun turismoa garrantzia hartzen ari den sektorea nagusia izan, industriak ekonomian duen eragina oraindik izugarria da .\nAdministrazioa.\nAzpiegiturak.\nTornio oso ongi komunikatuta dago itsasobidez, trenbidez, errepidez eta airebidez.\nKemi-Tornio da udalerriko aireportua eta bertatik egunero hegaldiak daude Helsinki-Vantaa aireportua. 2009. urtean 95.609 bidaiari izan zituen eta Lappiko laugarren aireportu handiena da .\nHegoaldetik iparraldera doan estatu finlandiarraren VR-Yhtym\u00e4 garraio-konpainiaren trenbide-sarea udalerritik igarotzen da. Hala, hiriko biztanleak, herrialdeko edozein hiri handira bidaiatu dezakete trenbidez (Errusiako Mosku eta San Petersburgora barne); Helsinkira esaterako, zortzi ordu eskasean iristeko aukera dago. Valtatie 4 errepideak bestalde, Torniotik Finlandia ekialdeko gainontzeko udalerrietara iristea ahalbidetzen du. Iparraldera joateko aldiz (Enonteki\u00f6ra, Muoniora edo Ylitorniora esaterako), Valtatie 21 edo 29 errepideak hartu behar dira. Hiriaren barruan mugitzeko bestalde, prezio txiki baten truke, hirian zehar bidaiatzeko aukera ematen duten eta edonora doazen autobus-lineak daude .\nUdalerria itsasertzean dagoenez, portuak, Finlandiako itsasondoko udalerri askorekin elkartzen du; hala nola, Oulu eta Helsinki hiriburuarekin. Hala ere, soilik merkataritza garraiatzeko erabiltzen den portua da; torniotarrek itsasontzi bidez edonora joan nahi badute, Kemiko portura joan beharra dute.\nHegoaldetik iparraldera doan estatu finlandiarraren VR-Yhtym\u00e4 garraio-konpainiaren trenbide-sarea ere, udalerritik igarotzen da. Hala, hiriko biztanleak, Kolariraino iparraldean, eta Helsinkiraino hegoaldean, joan daitezke.\nTornioko portua.\nPortua R\u00f6ytt\u00e4 uhartean dago, hiriaren hegoaldean. Ez da Finlandiako portu garrantzitsuenetarikoa, baina hirian ekoizten diren produktu asko bertatik merkaturatzen dira. 2008. urtean 1,6 milioi tona mugitu ziren portuan .\nBanaketa.\nHiria, bitan banatua dago: bata, hirigunea eta bestea aldiz, nekazal-gunea. Alde zaharra Suensaari uhartean dago, baina XX. mendean hazkunde demografikoa eman zenean, biztanleria ondoko uharteetara zabaldu zen. Hala ere, bertan daude oraindik eliza eta udaletxea bezalako eraikin nagusiak.\n1973. urtean, Tornio, iparraldean zeuden Alatornio eta Karunki udalerriekin batu egin zen eta horrek, hiria zabaltzea ekarri zuen; gaur egun horregatik daude hainbeste herrixka udalerrian.\nHauek dira hiriko bizigune garrantzitsuenak:\nHirigunea\nNekazal-gunea\nHiri senidetuak.\nHainbat udalerri senidetuak dauzka Torniok, gehienbat herrialdetakoak; hala nola, bizilagun dituen Ikast daniarra, Kirovsk errusiarra, Vetlanda suediarra eta Hammerfest norvegiarra. Aipatzekoak dira ere Kemi bizilagunarekin adostutako kooperazio harremanak (Kemi-Tornio Ardatza) eta Haparanda bizilagun suediarrarekin duen bateratzea.\nHaparanda.\nNahiz eta hainbat hiri senidetu izan, Haparanda bizilaguna da dudarik gabe bere hiri bikia.\nXVIII. mendean, Finlandiaren kontrola izateko Suediar eta Errusiar Inperioen arteko guduak izan ziren Finlandia eta Europa osoan; azkenean, 1808-09 bitarteko Finlandiako Gerran, Errusiar Inperioak herrialdea bereganatu zuen, finlandiar nazionalismoaren laguntzaz. Suedia eta Finlandiako Dukerri Handiaren arteko muga orduan, Tornionjoki ibaian jarri zen eta Tornio Dukerriko hiri bihurtu zen. Suediarrek eman eta baimendutako merkataritza eskubide eta ibilbideak ezerezean gelditu ziren eta bertako ekonomiak hondoa jo zuen. Torniotar gehienak muga igaro eta hiritik 500 metrora dagoen lur zati suediarrean hiri berri bat sortu zuten, Haparanda.\n1955. urtean Ipar Kontseilua sortu zenetik eta 1995ean Finlandia eta Suedia Europar Batasunean sartu zirenetik, mundu osoko muga baketsuena eta ikusezinena da. Hiri beraren moduan jokatzen dute eta ibaiaren bi aldeko biztanleak ez dira muga egunean behin baino gehiagotan igarotzeaz arduratzen; izan ere, bi hiriek, bat bihurtzeko proiektu bat egiten hasiak dira. Diruarekin ez dago arazorik, mugaren bi aldetan euroa eta suediar koroak erabiltzen direlako.\nEz asko, bi hirien artean dagoen uharte mortu batean, Kauppakeskus Rajalla\u2013P\u00e5 Gr\u00e4nsen merkatal-zentroa eta polizia bateratua duen komisaldegia eraiki dira; IKEA multinazionala ere, bi hirien mugan dago .\nUdala.\nTornioko eta Finlandiako gainontzeko udalerrietako udalbatzak eratzeko, lau urtero udal hauteskundeak antolatzen dira herrialdean. Gaur egun dagoen udalbatza 2012ko urriaren 28an ospatu ziren udal hauteskundeetan eratu zen.\nLappiko udalerri gehienen antzera, Zentroko Alderdia suertatu zen garaile, baina aurreko udalbatzan baino zazpi batzarkide gutxiago eskuratu zituzten; hala ere, beste udalerrietan baino gertuagotik jarraitu zion Ezker Elkartasunak, hein batean lortutako zortzi ordezkariei esker. Bestalde, hirugarren eta laugarren alderdiak hazkundea izan zuen Alderdi Nazionala eta jaitsi egin zen Alderdi Sozial-Demokrata izan ziren bosna ordezkarirekin. Aipatzekoa da Pro Tornio herri plataformaren sarrera, lau eserlekurekin indarrez sartu baitzen udalbatzan. Alderdi Berdeak eta Benetako Finlandiarrak alderdiek ere gorakada eduki zuten; lehenengoak batzarkide bat gehiago eskuratu zuen (guztira, bi) eta bigarrenak aldiz, bakarra. Udalbatzak Raimo Ronkainen alkate aukeratu zuen.\nHurrengo hauteskundeak 2012. urtean ospatuko dira, herrialdeko gainontzeko udalerrietan bezala.\nDemografia.\nBiztanleria.\nXIX. mendean, Errusiar Inperioak Finlandia bereganatu zuenean, torniotar gehienak Suediako muga igaro zuten eta hiri handi bat izatetik 700 biztanleko herri bat izatera pasa zen Tornio. Hala ere, Kemi eta Keminmaa udalerriek eragindako industrializazioak hiria eraberritu zuten; industriak langile asko erakarri zituen eta biztanleria handitzen hasi zen gaur arte. 1973. urtean, Tornio txiki gelditu zen eta iparraldean zeuden Alatornio eta Karunki udalerriekin bat egin zuen; orduan, hiri eskubideak bereganatu zituen. 1993. urtean inoiz edukitako biztanle-kopuru handiena zuen Torniok, 23.300 lagun; hala ere, Finlandiako 90eko hamarkadako krisialdiak geldiezina zirudien hazkundea mantsotu zuen. Gaur egun, biztanleria 22.500 lagunetan mantendu da eta hirigunean, gutxi gorabehera, biztanleria osoaren ia %80a bizi da.\nBiztanleak luteranoak dira batik bat, baina erlijio gabeak eta eliza ortodoxoaren jarraitzaileak ere daude; hala nola, hirian eliza ortodoxo bat dago. Hamalau urte beherakoen kopurua bestalde, biztanleria guztiaren %15,1a da eta hirurogeita lau urte gorakoena berriz, %18,5a .\n1\nTorniotar ezagunenak, Aarne Heikinheimo Armada Zuriko jenerala, Bigarren Mundu Gerran parte hartu zuen Alpo Marttinen koronela, Sari Keskitalo abiadura-lasterkaria, Jari Isomets\u00e4 iraupen eskiatzailea, 1920ko Olinpiar Jokoetan oihartzun handia lortu zuen hildako Ville P\u00f6rh\u00f6l\u00e4 atleta, eta batez ere, 1999ko Munduko Eski Alpino Txapelketako slalom eskiko proba irabazi zuen Kalle Palander eskiatzailea, eta AJ Auxerre eta Tottenham Hotspur taldeetan jokatu zuen eta gaur egun Birmingham City taldean jokatzen duen Teemu Tainio futbolaria dira.\nTornetar.\nTornetarrak Torne ibarreko biztanleak dira, bai finlandiarrak, bai suediarrak. Hauek, finlandiarren ondorengo zuzenak dira, denboraren poderioz ibarrean egokitu zirenak. H\u00e4me eta Karelia lurraldeetatik, beranduen jota, XIV. mende hasieran iritsitako biztanleak dira, novgorodarren eta suediarren arteko ika-mikak zirela medio. Hauek iristean, samitarrek iparralderantz jo zuten eta, horregatik, Torne ibar osoko samitar bakarrak iparraldean daude, Enonteki\u00f6 udalerrian.\n1809. urtean ibarra bitan zatitua izan zen. Nahiz eta, Finlandiako Dukerri Handiak eta Errusiar Inperioak ibar osoa eskatu zuten, Suediak ez zuen atzera egin eta bi herrialdeen arteko muga Muonionjoki eta Tornionjoki ibaietan jarri zuten akordio baten bitartez. Gaur egun arte legez jarraitzen duen muga da hori.\nHezkuntza eta Osasuna.\nHirian, Kemi-Tornioko Zientzia-Aplikatuen Unibertsitatea dago; bertan, hala nola, arte ederrak, teknologia, enpresa ikasketak eta erizaintza ikasketak daude. Rovaniemiko Zientzia-Aplikatuen Unibertsitateaz gain, Kemi eta Tornio hirien artean banatzen den Lappi eskualdeko zientzia-aplikatuen unibertsitate bakarra da. Finlandiako hezkuntza eredu ospetsuan ikasten dute bertako 2.500 ikasleek .\nL\u00e4nsi-Pohja Ospitalea da Tornioko erietxea, baina hau, Kemi bizilagunean dago .\nKultura.\nArmarria.\nTornioko armarria 1958. urtean sortu zuen Olof Eriksson helsinkiar artistak, eta udalbatzak martxoaren 28an hartu zuen ikur ofizialtzat (Barne Ministerioak urte bereko ekainaren 12an onartu zuen); horrela, armarri berriak ordura arte hiria irudikatzeko erabili izan zen dorrearen zigilua ordezkatu zuen. Zilarrezko atzealdearen gainean, dorre gorria dago, leiho, ate eta teilatu urdinak dituena. Hain zuzen, Eriksson autoreak historian zehar erabilitako ohitura jarraitu eta dorrea mantendu nahi izan zuen armarri berrian ere; dena den, eraikinaren jatorria ezezaguna da gaur egun. Alde batetik, gainean dagoen gurutzeari erreparatuz gero, badirudi dorrea 1641ean eraiki zen lehen eliza edo kanpandorrearen irudia dela. Hala ere, dorrearen zigilua hiria sortu zenerako erabiltzen zela uste da, alegia, eliza eraiki baino 20 urte lehenago. Bestetik, hiriaren suedierazko jatorrizko izenari erreparatuta (\"Torne\u00e5\"k; euskaraz, \u00abdorre\u00bb esan nahi du), pentsatu izan da dorre bat bazela eskualde honetan, kristautasunaren hedapenarekin batera, gurutze baten bidez irudikatua izango zena .\nNahiz eta armarri ofizialak ez diren, Alatornio eta Karunki udalerri ohiek ere armarri bana zuten, 1973. urtean Torniorekin bat egiterakoan balio instituzionala galdu zutenak.\nOndasun nabarmenak.\nSuensaari uhartean erdigune historikoa dago, eta bertan, hiriko eraikuntza esanguratsuenak daude. Juhannussaari auzoan esaterako, 1970eko hamarkadan eraikitako Tornioko familia dirudunen etxebizitza asko daude. Bestalde, erlijio eraikinak dira nagusi hirian; hauek dira ezagunenak:\nAipatzekoa da azkenik, Aine Arte museoa; museo hau oso ezaguna da Finlandia osoan, bertan kalitate handiko artelanak ikusgai jartzen baitira.\nKirola.\nHiriko futbol talde ezagunena bigarren mailan egon ohi den, bina 2009ko denboraldian hirugarren mailara jaitsi zen TP -47 da. Herrialdeko kirol nazionala aipatu beharra dago, izotz-hockeya, eta aurten hirugarren mailara igo den TIHC taldea. Hala ere, Haparanda-Tornioko talde-kirol ospetsuena bandya da; ez asko, bertako ToPV taldeak hainbat txapelketa irabazi ditu.\n5. mailan dagoen Tornion Tarmo futbol taldea. L\u00e4nsi-Rajan Konkarit lehenengo mailan.\nTornion Lentis \u201388 boleibola.\nHauek dira talde ezagunenak:\nTorniotar kirolari ospetsuenen artean Sari Keskitalo abiadura-lasterkaria, Jari Isomets\u00e4 iraupen eskiatzailea, 1920ko Olinpiar Jokoetan oihartzun handia lortu zuen hildako Ville P\u00f6rh\u00f6l\u00e4 atleta, eta batez ere, 1999ko Munduko Eski Alpino Txapelketako slalom eskiko proba irabazi zuen Kalle Palander eskiatzailea, eta AJ Auxerre eta Tottenham Hotspur taldeetan jokatu zuen eta gaur egun Birmingham City taldean jokatzen duen Teemu Tainio futbolaria daude.\nEkonomia.\nNahiz eta biztanleen azken urteetako joera zerbitzu sektorearen mundurantz hurbiltzea izan den, Tornio, industriaren inguruan dabilen hiria izaten jarraitzen du. Tornioko industriaren irabaziak esportaziotik datoz batik bat; izan ere, bertako papergintza industriak eta zerrategiek ekoitzitako produktuak mundu erdira iristen ahal dira. Bertan ekoizten den produktu ezagunena Lapin Kulta garagardoa da .\n90eko hamarkadako Finlandiako krisi ekonomikoaz gero, industriak bere erabateko pisua galdu du udalerriko diru-sarreretan eta beste sektore batzuei bidea zabaldu zaie. Hala ere, nahiz eta gaur egun turismoa garrantzia hartzen ari den sektorea nagusia izan, industriak ekonomian duen eragina oraindik izugarria da ."}
{"id": "63608", "revid": "96586", "url": "https://eu.wikipedia.org/wiki?curid=63608", "title": "Kim Peek", "text": "Kim Peek (Salt Lake City, Utah, 1951ko azaroaren 11 - 2009ko abenduaren 19a) ospe handiko \"savant\" bat zen (52 bat \"savan\"t daude bizirik, guk dakigunez), Dustin Hoffmanen pertsonaia inspiratu baitzuen \"Rain Man\" filman. \"Kimputer\" ezizenez ere ezaguna da.\nMakrozefalia zuen jaiotzez, garuntxoaren gaitz egonkorra eta gorputz kailukararen agenesia. Ez dakigu bere oroimen harrigarriaren arrazoia hau izan daitekeen.\nKimen markak izugarriak dira:\nBeste \"savant\" batzuek ez bezala, Kimek aurrerapen soziologiko galanta erakutsi zuen, ezezagunekin harremanetan jarriz eta bere frogaketak erakutsiz. Barry Morrow izan zen, Kim ezagutu ondoren, \"Rain Man\" pelikularen gidoia idatzi zuena eta Barry Levinsonek eraman zuen pantailara; izandako arrakasta ikusita, Kimek elkarrizketa bat egin zuen telebistako programa batean.\nWisconsingo Mediku Elkarteak hainbat ikerketa egin zituen Kimekin. Bere kabuz bizitzeko, bere gisara bizitzeko, gaitasun eskasa zuen. Ezin zituen alkandorako botoiak bere kasa lotu, gordetzen zituen datuak ez omen zituen benetan ezagutzen, ezin zuen poema bat interpretatu eta liburu bat laburtu; hala ere, buruz zekien. Ez zen jaioa musikan, baina abesti bat entzun orduko, pianoz jotzeko edo segundo gutxi batzuetan entzundako doinuaren autorea ezagutzeko gai zen.\nGehienok baino adimen-koziente baxuagoa zuen, baina datuak gordetzeko gaitasun berezia zuen era berean. Ez zituen datuak ulertzen baina datuak gordetzeko gaitasun harrigarria zeukan.\n2004an NASAk ere ikertu zuen Kimen kasua, tomografiak eta erresonantzia magnetikoak eginez, ea bere burmuinaren egituran zerbait berezia aurkitzen zioten."}
{"id": "63609", "revid": "105290", "url": "https://eu.wikipedia.org/wiki?curid=63609", "title": "Makrozefalia", "text": "Makrozefalia (grezieratik: \u03bc\u03b1\u03ba\u03c1\u03cd\u03c2, \u00abhandi\u00bb eta \u03ba\u03b5\u03c6\u03ac\u03bb\u03b7, \u00abburu\u00bb) buruaren tamaina \u2014buruko larruazalaren, garezuraren eta garunaren tamaina\u2014 ohi baino handiagoa izatearen alterazioa da. Makrozefalia dutenen buruaren zirkunferentzia, beren adineko gehienena baino handiagoa da.\nBatzuetan makrozefalia patologikoa da, eta beste batzuetan dutenek ez dute inolako gaixotasun mentalik. Hainbat gaixotasun genetikok makrozefalia dakarte: nanismoak, neurofibromatosiak, esklerosi tuberosak..."}
{"id": "63610", "revid": "90523", "url": "https://eu.wikipedia.org/wiki?curid=63610", "title": "Agenesia", "text": "Agenesia (grezieratikoa, \"\u03b3\u03b5\u03bd\u03bd\u03b5\u03c3\u03b9\u03c2\", \"jaiotza\" eta \"a-\" kontrakoa adierazteko) organoren baten edo zati baten garapenaren mentsa erakusten duen gaixotasuna da. Enbrioia garatzen ari denean gertatzen da.\nAgenesia asko hilgarriak dira (\"anentzefaliak\" burmuinik ez duela esan nahi du), baina zenbaitetan arazo ez larriak sor ditzake. Askotan giltzurrunak falta dira, edo tiroidea, edo birikak. Malformazioak izaten dira, halaber, beso eta hanketan: \"meromelia\" (esku bat edo oin bat falta edo biak), \"fokomelia\" (eskuak eta oinak bai, baina ez besorik edo hankarik), \"amelia\" (hanka edo beso oso-osoa falta denean)."}
{"id": "63611", "revid": "90523", "url": "https://eu.wikipedia.org/wiki?curid=63611", "title": "Gorputz kailukara", "text": "Giza gorputzeko gai zuriko egiturarik handiena da; nerbio-zuntzen sorta handi bat da, beraz. Burmuineko bi hemisferioen arteko komunikazioa ezartzen du, bi hemisferio horiek aldi berean eta era koordinatu eta osagarrian lan egitea ahalbidetuz. Burmuinean dago, hemisferio arteko arrailduran, hain zuzen ere.\nEgitura.\nGorputz kailukara, albotik ikusita, arku bat bezala agertzen den egitura da, ahurra izanik behealdetik ikusita. 7 zentimetro inguruko luzera dauka (aurretik atzera), eta 200 milioi axoiez osatuta dago.\nEgitura bakartzat jo arren, hainbat atal dituela kontuan izan behar dugu. Zehazki, 4 atal bereizi izan dira historian zehar gorputz kailukaran.\nSexu dimorfismoa.\nXX. mendean zehar gorputz kailukarak bi sexuetan tamaina desberdina daukan eztabaida mantendu zen, teknika desberdinekin hamaika ikerketa eta neurketa egin zirelarik. 90eko hamarkadako ikerketa batek sexu arteko desberdintasunak benetakoak, baina guztiz zehaztu gabeak zirela erakutsi zuen, oraindik ezer argi utzi gabe.\nAzkeneko ikerketek, berriz, \u00a0aurrerapen nabarmenak ekarri dituzte: sagitalki erdialdean kokatzen den gorputz kailukararen eremua emakumeetan proportzionalki (burmuinaren tamaina osoarekin alderatuz) handiagoa dela ikusi da. Gainera, teknika aurreratuei esker (algoritmoak, erresonantzia magnetiko bereziak, eta abar), aldaketa garrantzitsuenak morfologian eta mikroegituran ematen direla ikusi da.\nFuntzioa.\nGorputz kailukararen funtzio nagusia informazioa hemisferio batetik bestera bideratzea da. Horrela, funtzio desberdina daukaten bi hemisferio horiek era koordinatu eta bateratuan lan egitea ahalbidetzen du; gizakia gai egiteko den prozesu konplexuak emaitzatzat lortuz.\nEra berean, ikasketarekin eta lesioekin ere erlaziona dezakegu egitura hau. Informazioaren prozesamendua eta burmuineko nukleo ezberdinen arteko konexioa ahalbidetzen dituenez, ikasketa-prozesuetan ezinbestekoa da. Bestalde, hemisferio bat kaltetzen bada, hemisferio osasuntsuak, gorputz kailukararen bidez, kaltetuaren funtzioak bete ditzake.\nAzkenik, zenbait ikerketek gorputz kailukarak ikusmenean izan dezakeen eragina agerian utzi dute: begien mugimenduetan eragiten du hain zuzen ere, egitura honen bidez informazioa bidaltzen baita begietako muskuluetara, bi begien mugimendua koordinatuz.\nPatologiak.\nLesioak ematen direnean Gorputz kailukaran mota askotako kalteak sortu daitezke. Kalte hauek funtzionamendu fisikoan zein garapen kognitibo, konduktual eta emozionalean emango dira.\nGaur egun, gorputz kailukara kaltetzen duten hainbat gaixotasun eta lesio ezagutzen dira; eta hauek beraien etiopatologiaren arabera sailkatzen dira:\nGuzti hauek azkenean gorputz kailukararen funtzionamendua eta egitura kaltetu dezakete.\nGorputz Kailukararen Agenesia.\nGorputz Kailukararen Agenesia aipatutako lesio /gaixotasun guztien artean garrantzitsuena da. Izan ere, hau beste guztien artean ohikoena da, eta gehienetan agenesia da gorputz kailukararen akatsaren erantzulea.\nAgenesia, enbrioi aldian zehar, organo baten (edozeinen) garapen eza ematean gertatzen da. Horregatik, Gorputz kailukararen agenesian gorputz kailukararen gabeziaren aurrean egongo gara. Gaixotasun hau daukagunean, ezin daiteke bi hemisferioen arteko komunikaziorik lortu eta arazo neuropsikologikoak ikusten dira. Burmuinak zatitua balego bezala egiten du lan, bi burmuin baleude bezala eta batek jasotzen duen informazioa ez da bestera pasatzen.\nHorretaz gain, ikertzaileek frogatu dutenez:\nBestelakoak.\nPertsona bakoitzaren ohiturek eta ezaugarriek gorputz kailukararen tamainan eragin dezaketela agerian utzi dute zenbait ikerketek: musikariek (hezkuntza eta trebezia musikalak burmuineko atal honetako plastikotasuna handitzen du), ezkertiek eta bi eskuak trebetasunez erabiltzen dituztenek gorputz kailukara handiagoa daukatela ikusi da. Bestalde, egitura honen tamainaren handitzea hitz-oroimenarekin eta gaitasun semantikoarekin ere erlazionatu da; izan ere, dislexia pairatzen duten umeetan gutxiago garatutako gorputz kailukara aurkitu da, beren adineko mintzaira-arazorik ez daukaten umeekin alderatuz."}
{"id": "63612", "revid": "90523", "url": "https://eu.wikipedia.org/wiki?curid=63612", "title": "Tomografia", "text": "Tomografia ebaketa bidezko irudigintza da. Makina \"Tomografo\" du izena eta sortutako irudia \"Tomograma\". Burmuinak aztertzeko teknikak dira. Hainbat zientziatan erabiltzen den sistema da, hala nola, medikuntzan, arkeologian, biologian, geologian, ozeanografian, astrofisikan eta abar.\nMedikuntzan.\nTomografia teknika nagusiak hauek dira:"}
{"id": "63613", "revid": "105290", "url": "https://eu.wikipedia.org/wiki?curid=63613", "title": "Orga-itzulera", "text": "Informatikan eta konputazioan orga-itzulera (CR, \"carriage return\") ASCII, Unicode edo EBCDIC kodifikazioen kontrol-karaktereetako bat da. Tekla honek, inprimagailu edo pantaila batek kurtsorea lerro baten lehenengo posiziora eraman dezan ahalbidetzen du. Batzuetan lerro-jauziarekin (LF) batera erabiltzen da; honek hurrengo lerroan jartzen du kurtsorea.\nHistoria.\nOrga-itzulera idazmakinetan du jatorria. Papera orga izeneko zilindroaren gainean jartzen da. Lerro oso bat idatzitakoan orga-itzulera izeneko palanka edo mekanismoa aktibatzen da eta hurrengo lerroko hasieran jartzen du kurtsorea.\nAdierazpidea.\nUnicode eta ASCII kodifikazioetan, \"orga-itzulera\" 13 karaktare hamartarrarekin adierazten da (0D hamaseitarrra).\nC programazio lengoaian eta bertatik deribatu direnetan codice_1 erabiltzen da.\nHTMLn berriz, \"orga-itzulerak\" eta \"lerro-jauziak\" zuriune batekin adierazten dira."}
{"id": "63614", "revid": "644966", "url": "https://eu.wikipedia.org/wiki?curid=63614", "title": "Orga itzulera", "text": ""}
{"id": "63615", "revid": "644976", "url": "https://eu.wikipedia.org/wiki?curid=63615", "title": "Carriage return", "text": ""}
{"id": "63616", "revid": "119347", "url": "https://eu.wikipedia.org/wiki?curid=63616", "title": "Colorado (ibaia)", "text": "Colorado (; ; mojaveraz: \"Aha Kwahwat\") Estatu Batuetako hego-mendebaldeko eta Mexikoko ipar-mendebaldeko ibai nagusia da. 2.330 kilometro luze da eta 637.000 kilometro koadroko arroa drainatzen du.\nGeografia.\nIturburua Colorado estatuaren ipar-mendebaldeko Mendi Harritsuetan du. Gero, Estatu Batuetako Utah, Arizona, Nevada, Kalifornia eta Mexikoko Kalifornia Beherea eta Sonora estatuak zeharkatzen ditu, Kaliforniako golkora isuri baino lehen. Lehenago Colorado \"Grand River\" eta \"Green River\" bilgunetik aurrerako ibilbidearen izena izan bazen ere, 1921ean, Colorado estatuaren eskariz, Mendi Harritsuetan hasitako ibilbideari eman zitzaion izen hori.\nArizonako lautadetan (Coloradoko lautadak) arroila sakonak sortzen ditu; Arroila Handia (ingelesez: \"Grand Canyon of Colorado\"), adibidez, 446\u00a0km luze da. Colorado ibaiak aintzira zabala osatzen duen Hoover urtegia (Hoover Dam) hornitzen du, eta handik aurrera Arizona, Nevada eta Kalifornia estatuen arteko muga egiten du. Kaliforniako golkoan itsasoratzen da, Mexikon 128\u00a0km egin ondoren.\nHistoria.\nIbaia ikusi zuen lehendabiziko europarra Francisco de Ulloa izan zen, 1539an, Kaliforniako golkoa esploratzen ari zela."}
{"id": "63617", "revid": "96586", "url": "https://eu.wikipedia.org/wiki?curid=63617", "title": "Daniel Tammet", "text": "Daniel Tammet (Londres, 1979ko urtarrilaren 31 - ) \"savant autista\" britainiarra da, matematika eta hizkuntzak ikasteko gaitasun handia duena. Bederatzi senide zituen erdi mailako sendi batean. Haurtzaroan epilepsia, sinestesia eta Asperger sindromea jasan zituen.\nZenbakiak eta koloreak edo sentsazioak nahastea ezaguna da sinestesia kasuetan, baina Tammetek asoziazio horiek egiteko orduan erakusten duen trebezia ezohikoa da. Bere gogamenean, zenbaki bakoitzari forma, kolore, ukipen edo emozio ezberdin bat dagokio. Eragiketa matematikoak paisaia bihurtzen zaizkio inkontzientean eta begirada batean hautematen du zenbakia lehena den ala ez. Zenbaki itsusiak eta ederrak daudela dio eta Pi ederrenetako horietan klasifikatzen du.\nErresuma Batuan ospe handia lortu zuen 2005eko maiatzaren 23an, dokumental batek ezagutzera eman zuenean: \"The Boy With The Incredible Brain\" (\"Garun sinestezineko mutila\"). Bertan erakusten zuen Pi zenbakiaren hamartarrak esateko gaitasuna edo hizkuntzak epe motzean ikasteko ahalmena. Kim Peek ere ezagutu eta besarkatu zuen. \"Egunen batean, ni bezain handia izango zara\" esan zion Kimek eta Danielek izugarri estimatu zuen.\nTammet Pi zenbakiaren 22.514 hamartar bost bat ordutan esateko gai da. Europako errekorra dauka honetan. 2004ko martxoaren 14an, Piren egunean, egin zen desafioa Oxfordeko Zientziaren Historia Museoan.\nZientzialarien harridurarako, beste autistak ez bezala, Daniel Tammet egiten duena deskribatzeko gai da. Batzuetan autista batzuk gauza harrigarriak egiteko gai dira, baina ez dakite azaltzen nola lortzen duten hori. Tammetek bai, bere garunean gertatzen dena esplika dezake eta horrek harrigarriagoa bihurtzen du fenomenoa.\nHizkuntzak azkartasun handiz ikas ditzake. 11 hizkuntza hitz egiten ditu: ingelesa, frantsesa, finlandiera, alemana, gaztelania, esperantoa... Britania Handiko Channel Fivek egin behar zuen dokumentalerako islandiera ikasteko proposatu zioten. Erronkari eutsi eta egun gutxitan Islandiako telebistan agertu zen bertako hizkuntzan mintzatuz."}
{"id": "63618", "revid": "536", "url": "https://eu.wikipedia.org/wiki?curid=63618", "title": "Lerro-jauzi", "text": "Informatikan lerro-jauzia (LF, \"line feed\") ASCII, Unicode edo EBCDIC kodifikazioen kontrol-karaktereetako bat da. Tekla honek, inprimagailu edo pantaila batek kurtsorea hurrengo lerroan jar dezan ahalbidetzen du. Normalean orga-itzulerarekin (CR) batera erabiltzen da; honek lerroaren lehenengo posizioan jartzen du kurtsorea.\nAdierazpidea.\nUnicode eta ASCII kodifikazioetan, \"orga-itzulera\" 10 karaktare hamartarrarekin adierazten da (0A hamaseitarrra).\nUnixen lerro-jauziari lerro berria deritzo, C programazio lengoaian codice_1 adierazten da eta Visual Basicen codice_2.\nHTMLn berriz, \"orga-itzulerak\" eta \"lerro-jauziak\" zuriune batekin adierazten dira."}
{"id": "63619", "revid": "644981", "url": "https://eu.wikipedia.org/wiki?curid=63619", "title": "Lerro jauzi", "text": ""}
{"id": "63620", "revid": "644983", "url": "https://eu.wikipedia.org/wiki?curid=63620", "title": "Line feed", "text": ""}
{"id": "63622", "revid": "105290", "url": "https://eu.wikipedia.org/wiki?curid=63622", "title": "Mamor\u00e9", "text": "Mamor\u00e9 Hego Amerikako ibaia da, Bolivia eta Brasilgo Amazonian kokatuta. Ibaia Chapare eta Mamorecillo ibaiaen bilgunean jaioa da, Santa Cruz eta Cochabamba departamenduen artean. Gero iparralderantz jotzen du eta ibaiadar asko ditu (nagusiak It\u00e9nez edo Guapor\u00e9 ibaia, Grande edo Guapay ibaia, Yata ibaia eta Isiboro ibaiak izanik). Hortik Madeira ibaiaren ibaiadar nagusi bihurtzen da."}
{"id": "63624", "revid": "105290", "url": "https://eu.wikipedia.org/wiki?curid=63624", "title": "Lapin Kulta", "text": "Lapin Kulta (euskaraz \"Laponiako Urrea\") Finlandiako garagardo marka baten izena da. Tornion 1873. urtean sortutako garagardo konpainia hau, egun, Hartwall konpainia eskoziarraren esku dago eta produktua, hala nola Errusia, Norvegia, Estonia, Ingalaterra, Suedia, Alemania, Italia, Austria eta Espainian saltzen da."}
{"id": "63626", "revid": "98220", "url": "https://eu.wikipedia.org/wiki?curid=63626", "title": "Columbia (ibaia)", "text": "Columbia (ingelesez: \"Columbia River\") Ipar Amerika mendebaldeko ibaia da, Kanadako Columbia Britainiarra eta Estatu Batuetako Washington eta Oregon zeharkatzen dituena. 1.953 kilometro luze da. Ozeano Barean ahoa duen Ipar Amerikako ibairik emaritsuena da.\nIzena.\nIzena \"Columbia Rediviva\" itsasontzitik datorkio, ibaia esploratu zuen lehendabiziko europar ontzia.\nGeografia.\nKanadako Mendi Harritsuetan du iturburua, eta Kanadatik eta Estatu Batuetatik igarotzen da. Estatu Batuetan Washington estatutik sartzen da, eta Idahotik datozen Salmon eta Snake ibaien ura jasotzen du. Hegoaldera jotzen du ondoren eta bidean garrantzi handiko urtegiak hornitzen ditu (Grand Coulee Dam). Ondoren Washington eta Oregon estatuen arteko muga egiten du. Ozeano Barera isurtzen da Portland hiritik igaro eta gero.\nHiri nagusiak.\nColumbiak igarotzen dituen hiri nagusiak hauek dira:\nHidrometria.\nColumbiaren emaria 111 urtez, 1878-1988 bitartean, neurtu zen The Dallesko estazioan (Oregon). Ibaiak 610.000 kilometro koadroko eremua drainatua du gune horretan, arro osoaren %\u00a091. Batez besteko emaria 5.438 m\u00b3/s da. Emari handiena ekainean du (12.891 m\u00b3/s), eta txikiena urrian (2.906 m\u00b3/s).\nColumbiaren batez besteko emariak (m\u00b3/s) The Dallesen neurtuak"}
{"id": "63627", "revid": "1484", "url": "https://eu.wikipedia.org/wiki?curid=63627", "title": "Magdalena (ibaia)", "text": "Magdalena (gaztelaniaz: \"R\u00edo Magdalena\") Kolonbiako ibai nagusia da. Kolonbiako mendigunean sortzen da eta herrialdea 1.543 kilometroan zeharkatzen du, hegoaldetik iparraldera. Karibe itsasora isurtzen da Barranquillaren ondoan. Ibaiadar nagusia Cauca da.\n18 departamenduetako lurrak sartzen dira Magdalena ibaiaren arroan. Denetara 263.858\u00a0km\u00b2-ko azalera du, Kolonbiako azaleraren % 24a, eta bertan herrialdeko populazio osoaren % 80a bizi da eta BEGaren % 85a ekoizten da. Horregatik, luzeena edo emaritsuena ez izanda ere (Putumayo, Caquet\u00e1 eta Orinoko ere lehiatuko lirateke sailkapen horretan), Kolonbiako ibai garrantzitsuentzat hartzen da.\nGeografia.\nMagdalena ibaia Kolonbiako hego-mendebaldean sortzen da, Kolonbiako mendigunean, Laguna de la Magdalenatik gertu (Cauca eta Huila departamenduen artean). Gero hegoaldetik iparraldera herrialde osoa zeharkatzen du Kolonbiako Andeetako Ekialdeko eta Erdialdeko mendilerroen artean. Kariben itsasoratzen da, Bocas de Cenizan, Barranquillatik 7,5 km-ra. 1.543 km-ko luzera du eta 990 km-an, Hondatik (Tolima) Barranquillaraino, nabigagarria da.\nBere ibaiadar nagusiak Cauca, C\u00e9sar eta Funza dira.\nHidrometria.\nMagdalenaren emaria 19 urtez (1971-1990) Calamar-en (Bol\u00edvar departamendua), Kariben itsasoratu baino 100\u00a0km lehenago, neurtua izan da. Ikertutako azalerak 257.438 km\u00b2 ditu, arro osoaren % 98a. Urteko batez besteko emaria 7.243 m\u00b3 segundokoa da. Emari handiena azaroan du (10.290 m\u00b3/s) eta txikiena martxoan (4.184 m\u00b3/s).\nMagdalena ibaiaren batez besteko emariak (m\u00b3/s) Calamar-en neurtuak"}
{"id": "63629", "revid": "201", "url": "https://eu.wikipedia.org/wiki?curid=63629", "title": "Gorputz kailotsu", "text": ""}
{"id": "63631", "revid": "56334", "url": "https://eu.wikipedia.org/wiki?curid=63631", "title": "Keler", "text": "Keler garagardoa ekoizten duen enpresa bat da, baita haren garagardoek jasotzen duten izena ere. Enpresa 1872an sortu zen Donostian, Gipuzkoako hiriburuan, Benedikt eta Klaus Kutz anaien eskutik. Kelerren zaporea ezaguna da mundu osoan. Lehiaketarik onenetan nabarmentzen da eta nazioarteko 30 sari baino gehiago ditu. \nHistoria.\nBenedikt Kutz garagardogintzako maisua Donostia hiriburura iritsi zen 1867an eta huraxe izan zen gaur egun arte iraun duen Euskal Herriko garagardo-tradizioaren sorrera. Ulm hirian sortu ziren Benedik eta haren anaia Klaus. Hiria gaur egun Baden-W\u00fcrttembergeko Land-ean dago, baina garagardoen munduan are ospetsuagoa den Alemaniako beste \"Land\" batekiko mugakidea da: Bavaria. Benedikt garagardogintzako maisua izan zen Ulm-en, gero Estrasburgo hirian eta, ondoren, Parisen. 1867an, Estatu Batuetara iristeko asmoa zuen, baina Juana Ygarzabal donostiarrarekin (gerora haren emazte bihurtuko zenarekin) maitemindu eta patua erabat aldatu zitzaion. 1870ean, Klaus (Luis) anaia Donostiara iritsi zen eta hura ere Ygarzabal ahizpetako batekin ezkondu zen. Elkarrekin, 1872an, \"Cervecer\u00eda de Strasburgo y F\u00e1brica de hielo\" garagardotegi ospetsua sortu zuten Ategorrieta auzoan, gaur egun Ulia (auzoa) denean, Donostian. Huraxe izan zen gerora Keler fabrika bihurtuko zenaren aitzindaria.\n1888an, Kutz anaiak dagoeneko ondo finkatuta zeuden Euskadin, eta Bartzelonako Erakusketa Unibertsalean (1888) beren garagardoa aurkeztea erabaki zuten. Bertan, garagardo ospetsu hark zilarrezko domina eskuratu zuen. Kutz familiaren ospea asko zabaldu zen ordutik eta historian zehar nazioarteko 30 sari baino gehiago eskuratu ditu markak. 1890ean haien proiektu nagusi bihurtuko zena eraiki zuten Antigua auzoan. Huraxe izan zen, hain zuzen ere, enpresaren ikur nagusia XX. mendeko 80ko hamarkadan eraitsi zuten arte. Enpresa sortu zuten anaiak hil zirenean, haien semeek, Juan eta Teodorok (Benediktenak) eta Ramonek (Klausenak) aurrera jarraitu zuten enpresa-dinastiarekin.\n1982an, enpresa Donostiatik Nafarroako Arano herrira eraman zuten. 1993an, Cruzcampo enpresak erosi zuen Keler; horren ondorioz, enpresa Irlandako Guinness (Guinness Brewing Worldwide) taldearen esku geratu zen. Izan ere, hark kontrolatzen zuen 1991tik Espainiako Cruzcampo enpresako akzioen % 98.\n1999an, Aranoko fabrikazio-lantegia Herbehereetako Heineken (Heineken International Heineken Espa\u00f1aren bidez) enpresaren esku geratu zen. Ondoren, 2000an, gauza bera gertatu zen enpresako gainerako atalekin. Damm garagardo-taldeari saldu zizkioten. Ordutik, handitu egin da Keler markaren presentzia Espainiako hiri nagusietan (Madrilen eta Bartzelonan, adibidez), baina oraindik ere presentzia handiena Euskadin du. Gainera, enpresa oso ezaguna da bertako taldeei ematen dien babesagatik (Real Sociedad taldeari, adibidez).\nErrezeta.\nKelerrek errezeta bakarra du, malta eta arto kopuru handiagoarekin, intentsitatea eta zaporea nabarmentzeko. Lupuluaren neurri egokiak mingostasun atsegina ematen dio. Zapore horri esker da berezia eta nazioarteko 30 sari baino gehiago lortzera iritsi da. "}
{"id": "63632", "revid": "58701", "url": "https://eu.wikipedia.org/wiki?curid=63632", "title": "Uzturre (mendia)", "text": "Uzturre mendia Gipuzkoan dago, Tolosaldean hain zuzen ere. Uzturrek 730 metroko garaiera du.\nUzturre mendia, igoeerako ibilbidean zehar nahiz gailurretik gozatu ahal daitekeen Tolosa udalerriaren paisaia ederrarengatik ospetsua da.\nEzaugarriak.\nUzturre eta Ipuli\u00f1o arteko mendilerroak Leitzaran harana iparraldean eta Zelai ibaiaren harana hegoaldean bereizten ditu.\nGurutze zuri handia Tolosaren gainean badu ere ez da hori mendiaren tontorra, atzerago kokaturik baitago, gurutzetik bidexka bati jarraituz sasi eta zuhaitz artean. Dena dela haranaren ikuspegi ederrena gurutzea kokaturik dagoen puntuan dago, malda bertikalak Tolosaraino jeisten baitira.\nIgoera.\nIzaskungo baseliza da igotzeko abiapuntua (290 metro). Pista zabal batetik igotzen da gailurrera eta aldapa nahiko handia du.\nGertakaria.\n1928ko urtarrilaren 21ean Tolosan finkaturiko industriagizon norvegiar baten semea, Eduardo Enersen, Manuel Tolosarekin eta Fernando lasurtegirekin batera Uzturre igotzen saiatu ziren magal malkartsutik, esperientzia handirik gabe eta akipamendu egokirik gabe. 18 urteko norvegiarra 20 metrotako altueratik erori zen eta bertan hil zen."}
{"id": "63635", "revid": "119347", "url": "https://eu.wikipedia.org/wiki?curid=63635", "title": "Lau-urdiri gomendiozko karta, edo gutuna", "text": "Lau-urdiri gomendiozko karta, edo gutuna (jatorrizko idazkeran: \"Lau-urdiri gomendiozco carta, edo guthuna\") Joanes Etxeberrik Lapurdiko Biltzarrari idatzitako gutuna da. Sarako mediku haren lanetarik, hauxe da egilea bizi zela inprimatzera heldu zen bakarra: 1718an, Baionan inprimatu zuten. Gutuna Joanes Etxeberriren Agustin semeak aitaren eskuizkribuekin batera eraman zuen, eta Biltzarraren aurrean irakurri. Gutun honetan, Joanes Etxeberrik dirua eskatzen zuen, bere lanak argitaratzeko, batez ere gazteei latina irakasteko asmoz egin eta argitaratu ez zen \"Latina ikasteko euskarazko hastapenak\" argitara eman zedin. Biltzarraren erantzuna hamar urteren buruan heldu zen, eta ezezkoa izan zen. Dirudienez, Biltzarrak bestelako kezkak zerabiltzan \u2014lurren errentak jasotzea\u2014, eta ez euskara lantzea."}
{"id": "63636", "revid": "15795", "url": "https://eu.wikipedia.org/wiki?curid=63636", "title": "Lau-urdiri gomendiozco carta, edo guthuna...", "text": ""}
{"id": "63638", "revid": "3280", "url": "https://eu.wikipedia.org/wiki?curid=63638", "title": "Finlandiako Lurraldeak", "text": ""}
{"id": "63640", "revid": "105290", "url": "https://eu.wikipedia.org/wiki?curid=63640", "title": "Pagoa (garagardoa)", "text": "Pagoa Euskal Herriko garagardo-marka bat da, 1998an sortua. Euskal Garagardoa SL enpresarena da, eta Oiartzungo Ergoien auzoan ditu fabrika eta garagardotegia.\nGaragardo markak.\nFabrika sortzean lau garagardo marka egiten bazituzten ere, Pagoa Arin egiteari utzi zioten urte bira. Orain hiru hauek egiten dituzte:"}
{"id": "63641", "revid": "96586", "url": "https://eu.wikipedia.org/wiki?curid=63641", "title": "Poppy Montgomery", "text": "Poppy Petal Emma Elizabeth Deveraux Donahue (Sydney, Australia, 1972ko ekainaren 15a - ) aktore australiarra da. \"Without a Trace\" izeneko telesail amerikarrean Samantha Spade FBI agentearena egiteagatik ezaguna da."}
{"id": "63642", "revid": "1105", "url": "https://eu.wikipedia.org/wiki?curid=63642", "title": "Aralar irratia", "text": ""}
{"id": "63643", "revid": "645485", "url": "https://eu.wikipedia.org/wiki?curid=63643", "title": "Acknowledgement", "text": ""}
{"id": "63646", "revid": "105290", "url": "https://eu.wikipedia.org/wiki?curid=63646", "title": "Bell karaktere", "text": "Informatikan bell karakterea (BEL) ASCII eta Unicode kodifikazioen kontrol-karaktereetako bat da. Tekla hau sakatzean, ez inprimagailuak ezta pantailak ere ez du ezer idazten baina soinu-seinale bat jotzen du.\nAdierazpidea.\nUnicode eta ASCII kodifikazioetan, \"BEL\" 7 karaktare hamartarrarekin adierazten da (07 hamaseitarrra). Ez da Unicoderen Bell ikurrarekin (U+2407 codice_1) nahastu behar, tekla hau sakatzean codice_2 idazten baitu.\nC programazio lengoaian codice_3 erabiltzen da."}
{"id": "63647", "revid": "645512", "url": "https://eu.wikipedia.org/wiki?curid=63647", "title": "Acknowledge karaktere", "text": ""}
{"id": "63661", "revid": "880", "url": "https://eu.wikipedia.org/wiki?curid=63661", "title": "Espainiako Entzutegi Nazional", "text": ""}
{"id": "63662", "revid": "512", "url": "https://eu.wikipedia.org/wiki?curid=63662", "title": "Mendi Harritsuak", "text": "Mendi Harritsuak () Ipar Amerikako mendebaldeko mendi sistema da, iparraldetik hegoalderako norabidea duten hainbat mendialdek osatua. Kanadako Columbia Britainiarretik Estatu Batuetako hego-mendebalderaino luzatzen da, 4.800 kilometrotan zehar. Gailurrik gorena Elbert mendia da (4.401 metro), Coloradon dagoena.\nGeografia.\nIparraldetik hegoaldera, Kanadako Columbia Britainiarra eta Alberta probintziak eta Ameriketako Estatu Batuetako Idaho, Montana, Wyoming, Utah, Colorado eta Mexiko Berria estatuak zeharkatzen ditu. 4.800 kilometro luze da osotara eta 110-650 km arteko zabalera du. Garaiera, 1.500 eta 4.401 metro artekoa da.\nKretaziko aldian sortu ziren mendiok, hots, Jurasiko eta Paleozoikoen bitartean (144 - 65 milioi urte inguru). Bi multzo bereiz daitezke, ekialdekoa eta mendebalekoa. Ekialdekoa 480 km luze den Coloradoko mendialdeak eta antzeko hedadura duen Arizonakoak osatua da. Ekialdeko gainerako mendialdeak apalagoak dira. Mendebalekoak oso bestelakoak dira. Paraleloan luzatzen diren mendialdeek osatua da eta Kanadakoak eta Montana mendiak dira mendialde nagusiak.\nHidrologia.\nOzeano Barera, Ozeano Atlantikora eta Ozeano Artikora isuria duten ibaien banalerroa osatzen du Mendi Harritsuen mendikate sistemak. Han dute iturburua zenbait ibai handik:\nLandaredia eta fauna.\nMendialdeko landaretzari dagokionez izeiak, orreak, lertxunak eta pinuak dira nagusi. Faunari dagokionez, berriz, aipagarriak dira hartz beltzak, Grizzly hartzak, wapitiak, oreinak, altzeak, ahuntzak, kastoreak, arantzurdeak eta pumak.\nBisonteak ez dira, berez, mendietan bizi. Lautadetan bizi izan dira beti, eta bereziki, Misisipi bailarean, Mendi Harritsuen eta Apalatxe mendien artean. XIX. mendean milaka hil egin zituzten eta 1890ean 750 bisonte inguru geratzen zirela uste da. Gaur egun, bisonte ugari daude, 350.000 inguru, eta Mendi Harritsuetan bizi dira batez ere. Ez dira altuera handian bizi baina Yellowstone-ko Parke Nazionalean bizi direnak askotan egoten dira 2.000 metrotik gora.\nHistoria.\nBertakoak.\nMamutak eta antzinako Bisonteak (gaur egungoak baino ehuneko 20 handiagoak) ehizatzen zituzten azken Glaziar arotik bizi ziren gizonak. Dirudienez, neguan bailaretara jaisten ziren Bisonteak ehizatzera eta udan mendietara joaten ziren arrantza egitera, oreinak eta altzeak ehizatzera eta masustak biltzera. Frogatutzat ematen da biztanleak beste ugaztunen populazioetan kalteak egin zituztela eta baita landareetan ere (suteak egiten zituztela uste da).\nBiztanle horiek honako tribuak bihurtu ziren gerora; apatxe, Arapaho, Bannock, \"Blackfoot\" (Oinbeltzak), \"Cheyene\" (Txeiene), C\u0153ur d'Al\u00e8ne, Kalispel, Crow Nation, Flathead (Buru-lauak), \"Shoshone\" (Xoxone), \"Sioux\" (Siux\")\", Ute, Kutenai (Ktunaxa Kanada-n), Sekani, Dunne-za eta beste batzuk.\n[[Apatxe]ak Mendi Harritsuen hegoalde osoan bizi ziren. [[Siux]]ak, berriz, ekialdean bizi ziren baina Zabaldi Handietan ere. [[Txeiene]] taldea, Mendi Harritsuen hegoan eta erdialdean, eta Zabaldi Handietan bizi ziren. Hiru talde hauek bizimodu antzekoa zuten.\n[[Arapaho]]ak Aintzira Handietakoak ziren jatorriz, baina Mendi Harritsuen ekialdera mugitu ziren eta nekazaritza bizimodua utzi zuten bisonte ehizagatik. Gaur egun, hegoaldeko erreserbetan bizi dira.\n[[Xoxone]]ak eta Bannockak Mendi Harritsuen erdialdean eta mendebaldean bizi ziren. [[Oinbeltz]]ak ordea, iparraldean bizi ziren. Tribu guzti honek kondaira eta kultura paregabeak zituzten eta naiz eta batzuk desagertu diren, beste batzuk oraindik ere irauten dira.\nTribu guzti hauek kondaira asko dituzte eta horregatik famatuak dira. Hauetako bat, [[siux]] taldekoa, Iktinike, eguzki erregearen semearen historioa kontatzen du. Iktinike oso gezurtia zen eta borrokazalea. Untxia, Iktinike gero eta jauzi altuagoak egitera bortxatu zuen magiaren bitartez. Danborraren soinu bakoitzarekin jauzi altuagoak egin behar zituen, eta azkenean, gorputzeko hezur guztiak apurtu zitzaizkion.\nArkeologiak beste biztanle batzuen aztarnak aurkitu ditu. Orain dela 2500 urte, Anasaziek nekazaritza kultibo batzuk Mendi Harritsuen hegoaldean lantzen zituzten (hegoaldetik ekarriak izan zirenak); artoa, kuiatxoa eta indabak, alegia. Laster, tabakoa eta kotoia ere landatu zuten, eta mende batzuen buruan, ura kontrolatzen zuten presa handiak eginez, landareak ureztatzeko. Hohokam eta Mogollon tribuekin zituzten ezagutzak partekatzen zituzten.\nHarrizko hiriak eta errepide modukoak egin zituzten eta \"Chaco Canyon\" eraiki zuten. Orain dela 1000 urte inguru, \"Chaco Canyon\" aparte, beste hamabi herri zeuden. \"Pueblo Bonito\" (Herri Eder) zen haietako bat. Honek, 34 etxe zituen eta 700 gela baino gehiago. \"Cliff Palace\" (Labarreko Palazioa) beste adibide bat da. Hau, Koloradoko Mesa Verde (Mahai Berdea) Parke Nazionalean kokatuta dago. Herri honetan bizi izan ziren orain dela 800 urtera arte eta orduan lehorte batzuen ondorioz (hori uste da), herria utzi egin zuten. Esploratzaile espainiarrak herria ikusi zutenean, 400 urte pasa ostean, jendea joan berria zela uste izan zuten.\nEuropartarren exploraketak.\n\"Francisco Vazquez de Coronado\" mendi hauen lehen esploratzaile europarra bezala ezagutzen da. 1540. urtean hegoaldetik abiatu zen eta mendiak zeharkatu zituen iparralderantz. Bere espedizioko beste gizon bat Kolorado ibaiko arroila aurkitu zuen. 1610ean, espainiarrek Santa Fe hiria ezarri zuten, gaur egungo Mexiko Berria (New Mexico) estatuan. Europarren eragina hemendik aurrera oso handia izan zen eta europarrek ekarritako izurriteengatik, gudengatik eta naturaren aldaketa nabarmenagatik (bisonteen hilketak), bertakoek sufrimendu ikaragarria jasan zuten.\n[[Alexander MacKenzie|Alekxander MacKenzie]] (1764-1820), mendi hauek zeharkatu zituen lehen europarra izan zen 1793. urtean. Bera Fraser ibaia jarraitu zuen eta Kanadako pazifikoko kostaldera ailegatu egin zen, urte hartako uztailaren 20ean.\n1804. urtean Lewis eta Clark expedizioa abiatu zen. San Louis hiritik [[Missouri (ibaia)|Misouri ibai]]-tik gora abiatu ziren. Horrela, lautada handiak gurutzatu zituzten Mendi Harritsu-etarantz. Negu iritzi zenean, gelditu egin ziren eta 1805. urteko udaberrian ibiatik gora jarraitu zuten. Apirilaren 25ean \"Yelowstone\" ibai-ra iritsi ziren eta Maiatzaren 26ean Mendi Harritsuak ikusi zituzten lehenengoz. Ekainaren 3an, Marias ibaira iritsi ziren.\nOndorengo urteetan Estatu Batuen mugak zehazkiago jarri ziren.\nFinkatzearen prozesua.\n1802. urtetik haurrera, animalien larruen komertzioa hazkundea izan zuen eta hauek eta exploratzaileak medi harritsuetan \"gizon zuriaren\" presentzia handitu zuten. Famatuenetarikoak honako hauek dira; Wiliam Henry Ashley, Jim Bridger, Kit Carson, John Colter, Thomas, Fitzpatrick, Andrew Henry eta Jededia Smith.\nOregongo lurraldea desadostasun asko ekarri zituen Ingalaterra eta amerikarren artean. James Sinclair-ek (Hudson Badiako Konpainiaren zuzendaria zena) , 1841ean, 200 pertsona inguru gidatu zituen, \"Red River Coloni (Ibai Gorriaren Kolonia)\"-tik \"Fort\" \"Vancouver\" aldera, Kolunbia Britainiar-ean finkatzeko. Kolunbia bailaratik joan ziren eta Mendi Harritsuak gurutzatu zituzten, gero hegoaldera joateko. Azkenean, Oregoi Tratatuaren ondorioz, Britainia Handiak 49. paralelotik hegoaldera zeuden Kolunbia-ko lurrak Estatu Batuetara eman zizkion, 1846. urtean. 1840ko hamarkadako legen urteetan milaka pertsonek gurutzatu zituzten Mendi Harritsuak Oregoiko bidetik (hau bide ospetsua izan zen XIX. mendean). Mormoiak \"Salt Lake City (Laku Gaziaren Hiria)\" inguruan finkatu ziren 1847. urtean. 1859 eta 1864. urteen artean urrea aurkitu zen Kolorado, Idaho, Montana eta Britainiar Kolunbiako zenbait lekuetan. Hori dela eta, urrea bilatzeko zenbait mehatz ireki ziren eta jende mordoa erakarri zuen Mendi Harritsuen lehenengo industria ezarriz. Idahoko urrea Kalifornia eta Alaska-ko urrea baino etekin handiagoa eman zuen. Idahoko urre hori guda zibilaren erabili zen (\"Union Army\")Batasun Armada-rentzat diru asko lortuz.\n1869. urtean, mendiak zeharkatzen zituzten trenbidea amaitu zuten, eta hiru urte geroago munduko lehen parke nazionala Mendi Harritsu-etan ezarri zen; Yelowstone Parke Nazionala. 1871. urtean Kanako Mendi Harritsuak zeharkatzen zituen trenbidea amaitzea espero zen, baina ez zen 1885. urtera arte amaitu. \"Canadian Pacific Railway (Pazifikoko Kanadako Trenbidea)\" trenbideak \"Kicking Horse(Ostikadak Ematen Duen Zaldia) eta Rogers\" gain-etatik pasatuz zeharkatzen zituen mendiak. Kanadako trenbideen ofizialek Kanadako parkeak egiteko eskakizunak egin zituzten eta horrela Banff, Jasper, Yoho eta Waterton Lakes (Waterton lakuak) parke nazionalak eratu ziren turismoa erakartzeko, gero. Great Northen Railway (Iparraldeko Trenbia Handi)-k turismoa erakartzeko asmoarekin ere, Glacier National Park (Glaziarren Parke Nazionala) eratzeko ahaleginak egin zituen.\n\"Harrison\" presidentea-k 1891 eta 1892ko urteetan hainbat baso erreserba ere sortu zituen. Urte batzuk geroago, 1905ean, [[Theodore Roosevelt|Theodore Roosvelt]] presidenteak Medicine Bow Forest Erreserba handitu zuen, gaur egungo Rocky Mountain National Park (Mendi Harritsuen Parke Nazionala) sartzeko. Meatzaritza, nekazaritza, basoen lanketa eta turismoa ekonomia garatu zuten. Kandadendak eta kanpamenduak, landetxe eta arrantxo bihurtu ziren. Tren geltokiak herrixkak bihurtu ziren eta herrixka batzuk hiri.\nEkonomia.\nMendikate sistema ukitzen duten [[Idaho]], [[Nevada]], [[Utah]], [[Mexiko Berria]], [[Arizona]], [[Colorado]], [[Montana]] eta [[Wyoming]]eko estatuek ustiatzen dituzte Mendi Harritsuetako lurpeko aberastasunak (kobrea, burdina, zilarra, urrea, fosfatoak, zinka, potasioa, gasa, petrolioa, ikatza). Han aurkitu dira, halaber, Estatu Batuetako [[molibdeno]], [[berilio]] eta [[uranio]] hobi bakarrak. Wyoming arroan, adibidez, gas naturala, ikatza eta petrolioan aberatsa da. Molybdenum-a berriz, Climax deituriko mehatzetik ateratzen da, Koloradon. Leadville herriaren ondoan kokatzen den mehatz hau munduko garrantzitsuena da mineral honetan eta 3.000 mehatzari baino gehiagok lan egiten dute bertan. Metal hau oso propietate interesgarriak ditu eta berotasunari erresistentea den altzairura botatzen zaio. Horregatik, autoetan eta hegazkinetan erabiltzen da. [[Coeur d'Alene (Idaho)|Coeur d'Arleneko]] mehatza, Idaho iparraldean dagoena, [[zilar]]ra, beruna eta zinka ateratzen du. Kanadako Mendi Harritsuetan ikatza ustiatzen da.\nMehatzen ustiaketa poluzio ugari dakartza eta hemen arazo larriak izan dira.\nParke nazionalak.\nMendi Harritsuetan parke nazional eta aisialdirako leku asko daude; Estatu Batuetan: [[Yellowstone Parke Nazionala|Yellowstone]], Glazier (Glaziarra), [[Grand Tetongo Parke Nazionala|Grand Teton]], Great Sand Dunes (Hare Duna Handiak), Sawtooth, Flathead Lake (aurpegi lauaren lakua) eta [[Mendi Harritsuen parke nazionala]]k.\nKanadan: Banff, Jasper, Kotenay, Waterton Lakes (Waterton Lakuak) eta Yoho Parke Nazionalak daude.\nGlacier National Park (Glaziarren Parke Naturala), Montana-n (Estatu Batuak) eta Waterton Lakes (Waterton Lakuak), Albertan (Kanada) elkartuta daude.\nKanpo estekak.\n[[Kategoria:Mendi Harritsuak| ]]"}
{"id": "63663", "revid": "336", "url": "https://eu.wikipedia.org/wiki?curid=63663", "title": "Erosteko eskaintza publiko", "text": "Erosteko eskaintza publikoa, labur EEP, burtsako operazio bat da, non sozietate batek txikiagoa izan ohi den beste baten kontrola hartu nahi duen, horren akzioak prezio jakin batean erosteko eskaintza publikoa eginez, oro har burtsako kotizazioa baino prezio altuagoan. Horretarako, bi aukera ditu: sozietate horren akzio guzti-guztiak erostea, edota, usuago gertatu ohi dena, munta handiko pakete baten jabe bihurtzea, hartara ateak zabalik izango baititu enpresa kontrolatzeko."}
{"id": "63664", "revid": "42539", "url": "https://eu.wikipedia.org/wiki?curid=63664", "title": "EEP", "text": "EEP akronimoak bi esanahi ditu:"}
{"id": "63665", "revid": "371", "url": "https://eu.wikipedia.org/wiki?curid=63665", "title": "Erosteko eskaintza publikoa", "text": ""}
{"id": "63666", "revid": "512", "url": "https://eu.wikipedia.org/wiki?curid=63666", "title": "Appalacheak", "text": "Appalacheak edo Appalache mendiak (ingelesez, \"Appalachians\" edo \"Appalachian Mountains\") Ipar Amerikako ekialdeko mendi sistema da. Kanadako Ternua eta Labradorretik Estatu Batuetako Alabamaraino luzatzen da, 2.400 kilometroan; iparraldeko muturra Quebeceko Gaspe penintsularaino iristen da.\nGeografia.\nAppalacheak Karbonifero garaian sortu ziren eta zenbait mendikatetan banatuta daude. Hudson ibaiak bitan banatzen ditu: Iparraldean White Mountains, Green Mountains eta Adirondack Mountains daude; hegoaldean, Allegheny Mountains (garrantzitsuena), Cumberland goi ordokia eta Blue Ridge.\nAltuera txikikoak dira, 1.000 m batez beste. Gailurrik garaiena, Mitchell mendia da (2.040 metro). Baso zabalak daude, eta bertan sortzen dira Ohio eta Tennessee ibaiak .\nKirola.\nApalatxeetako bidezidorra Georgia eta Maine estatuen artean baso, mendi eta landa eremuetan barna doan oinezkoentzako ibilbidea da."}
{"id": "63667", "revid": "1545", "url": "https://eu.wikipedia.org/wiki?curid=63667", "title": "Apalatxe", "text": "Apalatxe Mexiko Golkoko iparraldeko itsas bazterrean bizi zen tribuko kidea izan zen. Florida penintsularen ipar-mendebaldean bizi zen tribu jendetsu hori; ingelesek deuseztu zuten 1705ean.\nJada Hernando de Sotok XVI. mendean kontaktatuak, amerindiar etsaiek, europar gaixotasunek eta europarren egoteak biztanleria murriztu zuten. Bizirik irten zirenak sakabanatu eta beste tribuekin bat egin zuten, batez ere egungo Luisianan. Luisianako Rapides parrokian bizi diren 300 lagun inguruk egun bere burua apalatxetzat dute."}
{"id": "63668", "revid": "201", "url": "https://eu.wikipedia.org/wiki?curid=63668", "title": "Lehenengo Internazional", "text": ""}
{"id": "63669", "revid": "880", "url": "https://eu.wikipedia.org/wiki?curid=63669", "title": "Alderdi berdeen zerrenda", "text": ""}
{"id": "63670", "revid": "1545", "url": "https://eu.wikipedia.org/wiki?curid=63670", "title": "Nevado Ojos del Salado", "text": "Nevado Ojos del Salado (ofizialki ) Andeetan, Argentina eta Txile arteko mugan, kokaturiko geruza-sumendia da. 6.891 metroko garaiera izanda, munduko sumendirik gorena eta Hego hemisferioko bigarren mendirik altuena da (lehendabizkoa 6.962 metroko Aconcagua da) eta Txileko garaiena. Mendiak gailur bi ditu, argentinar tontorra eta txiletar tontorra; erdian 6.390 metroko garaiera duen kraterra dago.\nEzaugarriak.\nAndeetako mendilerroa eta Atacamako basamortuaren artean kokatuta dagoenez, eskualdeko klima lehorra da oso eta ia ez du elurrik. Hala ere, kraterrean 100 metroko aintzira txikia dago, munduko altuena izan daiteekena\nSumendi aktiboa bada ere, ez da erupziorik ikusi.\nIgoerak.\nIgoera erraza da, azken tarteunea izan ezik. Lehenengo igoera Jan Alfred Szczepa\u0144ski eta Justyn Wojsznis poloniarrek egin zuten, 1937ko otsailaren 26an."}
{"id": "63671", "revid": "448", "url": "https://eu.wikipedia.org/wiki?curid=63671", "title": "Garizuma", "text": "Garizuma kristautasunaren aldi liturgiko bat da. Aste Santuaren aurreko 40 egunetan ospatzen da, Pazkorako prestakizun gisa.\nPazko eguna baino 46 egun aurretik hasten da, Hausterre-egunean, inauteriak pasatu ondoren. Egun horretan elizkizun berezia egiten da: eliztarrei, bekokian hauts bedeinkatuaz gurutzearen zeinua egiten zaie, ondoko esaldietako bat esanez: \"Hautsa zara eta hauts bihurtuko zara\" (Hasiera 3, 19) edo \"Bihotz berri zaitez eta sinetsi Berri Ona\" (Marko 1, 15).\nEtimologia.\nLatinezko \"quadragesima\" (berrogeigarren eguna) formatik dator \"garizuma\" izena, inguruko erromantzeetan zabaldu den era batzuen bitartekaritzatik iragazita seguruenik (frantsesez \"car\u00eame\" da, gaztelaniaz \"cuaresma\"). Izena, aldaera txikiekin, orokorra da euskalki guztietan, zubereraz izan ezik, han \"gox\u00fcma\" erabiltzen baita.\nAdiera liturgikoa.\nElizak garizuman hau gogoratzen du: Jesusek, Jordan ibaian bataioa hartu ondoren, desertura jo zuela eta han 40 egunez otoitzean eta barau egiten egon zela, deabruaren tentaldiak gaindituz. Horregatik, garai horretan kristauak kristau bizitza zintzoagoa bizi izaten ahalegindu behar dira, otoitza, baraua eta aumoina eginez. Garizumaren helburua Aste Santua heltzen denerako bihotz berrituta egotea da.\nJanari tabuak Garizuman.\nTradizio kristau katolikoan, Garizuman haragia jatea debekatuta zegoen, eta bijilia esaten zitzaion horri. Berez, bijilia egunak Garizumakoak baino gehiago ziren, baina aro luze horretan hartzen zuen indar handiena ohiturak. Berez, Garizuma Aste Santuarekin amaitu arren, Larunbat Santura arte irauten zuen bijiliak. Baraua 21 eta 60 urte bitarteko guztiek bete beharrekoa zen. Salbuespentzat hartzen zen adina, osasuna, haurdun egotea eta bularra ematea. Elizari dirua ordainduta, haragia jateko baimena ere lor zitekeen.\nElizak bijilia eta barau-egunen gainean agindutakoak euskal sukaldaritza tradizionalean eragin handia izan du: bijiliak okela eta okelaz egindako salda hartzea galerazten zuen. Garaien eta herrien arabera, esnekirik eta arrautzarik ere ez zen jaten, hau da, abereetatik datozen elikagaiak oro debekatuta egoten ziren. Lapikokoak, koipearekin egin barik (okela, urdaia, txorizoa...), landare-olioaz prestatzen ziren. Era berean, janari batzuk beren-beregi bijilia-egunetarako prestatzen ziren aro horretan: olio-azak, babarrun zuriak eta piper-salda, adibidez. Arrainetan normalena bakailaoa izaten zen, eta bijiliaren ohiturak haren arrantzaren zabalkundean ere eragina izan bide zuen. Sardina zaharrak ere ohikoak ziren. Leku batzuetan esnerik (ez aberekirik) jaten ez zutenez, gosarirako txokolatea urarekin eginda hartzen zen. Goizeko hamaiketakoa eta arratsaldeko berendua kentzea ere normala zen.\nBijiliaren tabu erradikala, ordea, baretu egin zen mendeetan zehar, eta XX. menderako, kristau tradizioko euskal etxe gehienetan bederen, ostiraletara mugatzen zen debekua, eta Ostiral Santu egunez ere aplikatzen zen."}
{"id": "63672", "revid": "512", "url": "https://eu.wikipedia.org/wiki?curid=63672", "title": "Amasya", "text": "Amasya Turkiako Amasya probintziako hiriburua da."}
{"id": "63674", "revid": "336", "url": "https://eu.wikipedia.org/wiki?curid=63674", "title": "Pissis mendia", "text": "Pissis mendia () Argentinako Catamarca eta La Rioja probintzien arteko mugan kokaturiko geruza-sumendia da. 6.795 metroko altuera duenez, Andeetako hirugarren mendirik garaiena eta munduko bigarren sumendirik altuena da.\nIzena.\nPissis baino lehen, Nacimientos del Jag\u00fce eta Pillanhuasi (kitxuaz: \"Pillanhuasi\") izenak izan zituen. Gaur egungo izena, \"Comisi\u00f3n Chilena de Exploraci\u00f3n del Desierto\" delakoak jarri zion 1885ean, Pierre Joseph Aim\u00e9 Pissis frantziar geografoaren omenez.\nEzaugarriak.\nPissis mendia Argentinan dago osorik, Catamarca (iparraldean) eta La Rioja (hegoaldean) probintzien arteko mugan. Eskualde horretan munduko sumendirik garaienak daude:\nAndeetako mendilerroa eta Atacamako basamortuaren artean kokatuta dagoenez, eskualdeko klima lehorra da oso, eta ia ez du elurrik.\nIgoerak.\nStefan Osiecki eta Jan Szcepanski poloniar mendizaleak izan ziren Pissis mendiaren gailurrera iristen lehenbizikoak, 1937ko otsailaren 7an."}
{"id": "63675", "revid": "56334", "url": "https://eu.wikipedia.org/wiki?curid=63675", "title": "Errolda-sufragio", "text": "Errolda sufragioa edo errolda-sufragioa botoa emateko zenbait baldintza betetzen duten hiritarrei soilik onartzen dien hauteskunde sistema da. Adibidez, errenta jakin bat izatea botoa eman ahal izateko, edo emakumeek bozkatzeko eskubiderik ez izatea.\n1910eko hamarkadan Hego Amerikan, irakurtzen eta idazten jakitea izan zen herrialde askotan botoa emateko zegoen baldintza.\nSufragio mugatuak, botoa emateko eskubidea eta aukeratua izateko eskubidea mugatzen ditu. Mugak maila ezberdinekoak dira eta aberastasunaren edo jabetzaren arabera ezartzen dira. Erroldaren araberako sufragioa lehenengo erregimen parlamentario eta liberalen ezaugarria da. Demokrazia politikorik eza erakusten zuen absolutismoaren aurrean lorpen burges bat izan zen, mugatua baldin bazen ere."}
{"id": "63676", "revid": "10891", "url": "https://eu.wikipedia.org/wiki?curid=63676", "title": "Antalya", "text": "Antalya (turkieraz ahoskatua; , \"Att\u00e1lia\"; Biblian- - 'Atalia' deitua) Turkiako Antalya probintziako hiriburua da.\n1.001.318 biztanle zituen 2011n. Labore-, kotoi- eta tabako-merkatu handia du. Garai askotako harresiak ditu."}
{"id": "63679", "revid": "71145", "url": "https://eu.wikipedia.org/wiki?curid=63679", "title": "Badaiako Mendilerroko Erkidegoa", "text": "Badaiako Mendilerroko Erkidegoa Arabako lur komunala da. Gasteiztik 15 bat kilometro mendebaldera dago Badaia mendilerroan, eta 2.005 hektareako azalera du.\nHistoria.\nErdi Aroan sortu zen Badaiako goi-ordokian zedarritutako mankomunitatea.\nBanaketa administratiboa.\nErkidegoaren administrazioa ez dagokio inongo udalerriri, eta haren ustiatzea Arabako 4 kuadrillatan dauden inguruko 18 herri hauen esku dago:\nBatzarlekua.\nErkidego edo ermandade honetako artzainek beren arazoez eztabaidatzeko Askiegi edo Askegi izeneko etxean biltzen ziren. Erkidegoko lurren erdialdean kokatuta dago.\nGaur egun batzarretxe zaharra aterpea da; eraikin berria 2006an egin zen. Betidanik batzar horiek egiten ziren ekainaren 13an, San Antonio egunean gaur egun ere erromeria bat egiten da."}
{"id": "63681", "revid": "512", "url": "https://eu.wikipedia.org/wiki?curid=63681", "title": "Huascar\u00e1n", "text": "Huascar\u00e1n Erdialdeko Andeetan dagoen mendia da, Peruko Yungayko probintzian, Mendilerro zuriko sektorean.\nHuascar\u00e1nek bi tontor ditu:\nIzena.\nBere izena ketxuazko \"waskha\" (katea) eta \"ran\" (harriak edo mendi harritsuak) hitzetatik datorkio, orduan Huascar\u00e1n \u00abmendikatea\u00bb esan nahi du. Huascar\u00e1n izena buruari buruz badaude zenbait kondaira, sinesgarriena honela dio: \"Huayna C\u00e1pac inkak Yungay zeharkatzean eskualdeko mendi altuen eta politari Hu\u00e1scar bere lehensemearen izena jarri zion\", orduan Huascar\u00e1n \u00abHu\u00e1scaren mendia\u00bb ere esan nahi dezake.\nHistoria.\nHego Huascar\u00e1n tontorrera, 1932ko uztailaren 20an, H. Bernhard, E. Hein, H. Hoerlin eta E. Schneider alemaniar-austriar espedizio baten mendigoizaleak igo ziren lehendabizikoz. Ipar Huascar\u00e1n jadanik 1908an estatu batuar espedizio batek igo zuen (kideen artean Annie Smith Peck zegoela).\n1970ean, Ancash lurrikarak iparraldeko tontorretik lubizia sortu eta gertuko Yungay hiria eta bere 20.000 biztanleen desagerpena eragin zuen."}
{"id": "63683", "revid": "98220", "url": "https://eu.wikipedia.org/wiki?curid=63683", "title": "Logan mendia", "text": "Logan mendia () Kanadako mendirik altuena da eta Ipar Amerikako bigarrena, McKinley mendiaren ondoren, 5.959 metroak izanik. Izena Sir William Edmond Logan, kanadar geologoaren omenez jarri zioten.\nLogan mendiak tenperatura hotza da oso: \"errekorra\" 1991ko maiatzaren 26an -77.5 \u00b0C gradukoa da.\nMendigunea.\nLogan mendia baino, mendigunea da. Logan mendiguneko gailurrak hauek dira:\nLehenengo igoera.\n1925eko ekainaren 23an, Albert H. MacCarthy, H.F. Lambart, A. Carpe, William Wasbrough Foster, N. Read eta A. Taylor, kanadiar, britainiar eta estatu batuar espedizio baten kideak, Logan mendiaren tontorrera heltzeko lehendabizikoak ziren.\nIzen berria.\nPierre Trudeau Kanadako Lehen Ministro ohia hil zenean, Jean Chr\u00e9tien orduko Lehen Ministro eta lagun minak proposatu zuen Logan mendiaren izena aldatu eta Trudeau mendia jartzea. Orduan yukoniarren, mendigoizaleen eta geologoen kritikek proposamena baztertu zuten. Hala ere, Lehen Ministroak, Britainiar Kolunbian dagoen \"Premier Range\" mendia, antzinako izenaren ordez \"Mount Pierre Elliott Trudeau\" izen berria aldatzea lortu zuen."}
{"id": "63684", "revid": "535", "url": "https://eu.wikipedia.org/wiki?curid=63684", "title": "Pasteurizazioa", "text": ""}
{"id": "63685", "revid": "105290", "url": "https://eu.wikipedia.org/wiki?curid=63685", "title": "Pasteurizazio", "text": "Pasteurizazioa beroaren bidez likido batean dauden bakterio patogenoak suntsitzeko prozesua da. Louis Pasteurrek 1864. urtean asmatutako teknika da, eta haren omenez jarri zaio izena. Elikagai industrian asko erabiltzen da, esnearekin, ardoarekin, zukuekin, esnekiekin eta izozkiekin, besteak beste. Beste prozesu termikoekin alderatuta, pasteurizazioak ez ditu janarien ezaugarri fisiko-kimikoak eta organoleptikoak asko aldatzen. Bitaminak eta beste osagai nutritiboak ez dira indargabetzen teknika honekin. Pasteurizazioak ez ditu mikroorganismo guztiak akabatzen; patogeno gehienak hiltzen ditu, ordea.\nGaur egun, elikagai likidoen eta edarien iraupena luzatzeko erabiltzen da. Pasteurizazioa egiteko elikagaia bere irakite puntua baino tenperatura apalagoan berotu eta tenperatura horretan edukitzen da denbora jakin batean. Zenbat eta tenperatura garaiagoa orduan eta denbora gutxiagoan eduki behar da gaia tenperatura horretan. Berotze denbora gaiaren ezaugarrien araberakoa da; azukreztatutako isurkariek, esate baterako, denbora gutxi behar dute. Pasteurizazio prozesurik ezagunena esnearena da.\nEsnearen pasteurizazioa.\nPasteurizazio klasikoa esnea 63\u00a0\u00b0C-ra 30 minutuz berotzean datza. Beste mota batek 72\u00a0\u00b0C-ko tenperatura 15 segundotan jarduten du. Tenperatura eta denbora horiekin \"Mycobacterium\", \"Brucella\", \"Listeria\", \"Salmonella\" eta \"Coxiella\" bezalako patogenoak hiltzen dira.\nBero iturri gisa ur irakina, ur lurruna edo argindarra erabiltzen duten tresnetan egiten da pasteurizazioa. Gaur egungo tresna guztiak altzairu herdoilgaitzezkoak dira. Esnea pasteurizatuaren bakterio batzuek \u2014\"Streptococcus lactis\"ak esate baterako\u2014 bizirik diraute; halere, arrisku gabe har daiteke esne hori, bakterio arriskutsuenak, \"Mycobacterium tuberculosis\" bezalakoak, kasu, pasteurizazioaren ondorioz hil egiten baitira."}
{"id": "63686", "revid": "5834", "url": "https://eu.wikipedia.org/wiki?curid=63686", "title": "25 Hits of Mondra Underground Sounds Vol. 1", "text": "25 Hits of Mondra Underground Sounds Vol. 1 Arrasateko (Gipuzkoa) musika talde askoren 1. bilduma da, 2008. urtean Mondra Underground Sounds disketxearen zigilupean argitaratutakoa.\nDisko hau 2008ko otsailean argitaratu zen. Disko honek Arrasateko talde askoren abestiak ditu, desagertutako taldeak eta talde berriak tartekatzen ditu. Kantu batzuk lehenago argitaratuak izan ziren (RIP, Zakarrak edo Iskanbila taldeenak esaterako), baina beste batzuk lehendik argitaratu gabeak dira. Baliabiderik gabeko talde askok Des-kontrol eta Enboskada taldeen Gaztetxeko entsegu lokalean egin zuten grabaketa."}
{"id": "63687", "revid": "336", "url": "https://eu.wikipedia.org/wiki?curid=63687", "title": "Krausismo", "text": "Krausismoa Karl Christian Friedrich Krause (1781-1832) filosofo alemaniarrak bultzaturiko mugimendu filosofikoa izan zen. Espainian izugarrizko arrakasta izan zuen Juli\u00e1n Sanz del R\u00edo, Federico de Castro, Castelar, eta Salmer\u00f3n batez ere, Irakaskuntza Erakunde Librea edo Instituci\u00f3n Libre de Ense\u00f1anza delakoaren lanak bultzatuta.\nKezka nagusienetako bat heziketa izan zen. Jendeari beharrezkoa zuena irakasteko irakaskuntza zen bitartekoa eta, gainera, hiritarrak arrazionalismoaren eta askatasunaren balio berrietan hezteko tresna garrantzitsuena hezkuntza zen.\nEspainian oso gogo onez hartu zuten proiektua kleroaren premisa atzerakoietan oinarritutako hezkuntza sistema ilun eta azientifikoaren aurka zeuden talde intelektual aurrerakoi batzuek. Garrantzi handikoak izan ziren Isabel II.aren gainbeheran eta Seiurteko Demokratikoko politikan.\nHala ere, errestaurazio canovistak, Orovio ministroaren eskutik, maisu horiek berriro gogor ere gogor jazarri zituen.\n\u226aKrausismoak, beraz, irakaskuntza denei zabaltzea, dohai publikoak maitatzea eta lana eta atsegina orekaz banatzea nahi du eta horretan boto, aholku eta eredua emanez ahalegintzen da, hartara gizartearen egoera, estatua eta lege politikoak hobetzeko. Era berean, gaitzetsi eta aurka egiten dio buru argitasuna lotu, bihotza galarazi, borondatea harrotu edo menperatu, lana batu eta askatasun publikoak eta gizartearen eskubideak mugatu nahi dituenari; labur esanda, herriaren argitasuna, borondatea, eta indar materialen berezko mugimendua atzeratu, gelditu edo okertu nahi duenari\u226b.\nJuli\u00e1n Sanz del R\u00edo: \"Textos escogidos, Eloy Terr\u00f3n ed. Bartzelona, Ed. Cultura Popular, 1968, 90-91. o. a."}
{"id": "63691", "revid": "56334", "url": "https://eu.wikipedia.org/wiki?curid=63691", "title": "Jean-Michel Galant", "text": "Jean-Michel Galant (Azkarate, Baxenabarre, 1953ko azaroaren 15a) euskal herritar politikaria da. AB, ELB eta LEIAko kidea izanik, 2001etik 2008ra arte Azkarateko alkatea da eta Baigorriko Kantonamenduko kontseilaria da Paueko Kontseilu Nagusian. 2008ko udal hauteskundeetan EH Bai koalizioarekin aurkeztuko da Azkaraten."}
{"id": "63692", "revid": "646174", "url": "https://eu.wikipedia.org/wiki?curid=63692", "title": "Jean Michel Galant", "text": ""}
{"id": "63698", "revid": "6327", "url": "https://eu.wikipedia.org/wiki?curid=63698", "title": "Erroma-Berlin-Tokio ardatza", "text": ""}
{"id": "63699", "revid": "1491", "url": "https://eu.wikipedia.org/wiki?curid=63699", "title": "Errumaniako historia", "text": "Errumaniako historia duela 42.000 urte hasi zen, aztarnen arabera Homo Sapiens orduan sartu baitzen, Europako lurraldeetara iritsi zen lehena.\nAntzin Aroa.\nEgungo Errumaniari buruzko idatzitako arrastorik zaharrena Herodotok idatzia da, K. a. 513an. Haren liburu baten arabera, Dario I.a Handia persiar enperadoreak geta izeneko tribua garaitu zuen. Nolanahi ere, daziarrak ziren Antzinatean eremu horretan bizi ziren herri garrantzitsuena. Daziar erresuma erpinera K. a. 82 inguruan iritsi zen, Burebista erregearen agintaldian. Erromatarren jomugan jarri zen erresuma hori K. o. 87an, Mesia probintzia erromatarra erasotutakoan. Azkenean, 101-106 bitartean, bi kanpainatan, Trajanok garaitu zituen daziarrak, haren lurraldea Dazia probintzia bihurtuta.\nUrrea eta zilarra ugari izanik, erromatarrek sakonki kolonizatu zuten Dazia. Haiekin batera, latin arrunta eraman zuten, erromanizazio prozesu sakonari hasiera emanez (honela proto-errumaniera sortu zen). Alabaina, III. mendetik aurrera, hainbat herriren inbasioarekin, godoena esaterako, Erromatar Inperioak Dazia bertan behera utzi behar izan zuen 271 inguruan, utzi zuen lehendabiziko probintzia hain zuzen ere.\nErdi Aroa.\nErromak alde egindakoan, godoek hartu zuten Dazia. Bertakoekin bizi izan ziren, IV. mendean hunoak iritsi arte. Ondoren, gepidoak, abaroak, eslaviarrak eta beste herri batzuk igaro ziren oldeka Errumaniatik. Daziako laborariak, erromatarrak eta erromatartuak, Karpatoetako mendietan babestu ziren, eta gorde zituzten beren ohitura eta hizkuntza latinoak. Bulgariarrek inbadituta, XI. mendera arte haien mendean egon zen.\nX-XIII. mendeetan sortu ziren egungo Errumaniako lehen printzerriak: Valakia (errumanieraz: \"\u0162ara Rom\u00e2neasc\u0103\" -errumaniar lurraldea-), Moldavia (errumanieraz: \"Moldova\") eta Transilvania. Erlijioa kristau ortodoxoa zen eta hizkuntza latinoa. XIII. mendean, Transilvaniaz jabetu ziren hungariarrak eta bertako jende askok jo zuen Valakia eta Moldavia aldera. XIV. mendean moldatu ziren egungo Errumaniako hiru lurralde nagusiak: Transilvania, Valakia eta Moldavia.\nMikel Ausarta (errumanieraz: \"Mihai Viteazul\") Valakiako (1593-1601), Transilvaniako (1599-1600) eta Moldaviako (1600) printzea izan zen. Laburki bazen ere, haren agintaldian batu egin ziren lehen aldiz hiru errumaniar printzerriak. Beti ere, turkiarrak nagusi egon ziren XVII. mendearen bukaera arte. Garai hartan sendotu zen Errumaniaren aldeko abertzaletasuna.\nIndependentzia eta monarkia.\nTransilvanian Austro-Hungariar aginteak eta Valakian eta Moldavian otomandar subiranotasunak zirautenen bitartean, errumaniar gehienak bigarren mailako herritarrak ziren, populazioaren gehiengoa izanda ere. XVIII. mendearen bukaeran indartu zen Errumaniako abertzaletasuna: Eliza ortodoxoak sustatzen zuen eslavieratik urrundu eta errumanieraren alde hasi ziren lanean. Politikari dagokionez, inguruko estatuek gutiziatzen zuten lurraldea zen Errumania: austriarrak Bukovinaz jabetu ziren 1775. urtean eta errusiarrak Besarabia eta Moldaviako zati handi batez 1812an.\n1845ean bertako printzeak gobernari izateko eskubidea eskuratu zuten errumaniarrek. 1848ko iraultzek eragina izan zuten Errumanian ere. Urte horretan, Errumaniaren independentziaren alde altxatu zen herria, burgesia abertzalea gidari zuela, baina gogor zapaldu zuten saio hura errusiarrek eta turkiarrek. Nolanahi ere, 1859an, hautatzaileek bai Moldavian bai Valakian pertsona bera, Alexandro Joan Cuza, aukeratu zuten printze (errumanieraz: \"domnitor\"). Horrela, Errumania sortu zen batasun pertsonal gisa, nahiz eta Transilvania bere baitan ez hartu. Beti ere, errumaniar nazionalismoa areagotu zen Hungariaren aurrean, aristokrazia eta goiko klasea hungariarrak baitziren.\nCuza kanporatuta zuten 1866an, estatu-kolpe bat zela-eta. Haren ordez, Karl Hohenzollern-Sigmaringen bihurtu zen printze. Honek Erdialdeko Europako estatuei begira jarri zuen herrialdea, eta guztiz neurri gogorrak bideratu zituen langile eta nekazarien aurka. Errusia-Turkia Gerran, Errumania errusiarren alde borrokatu zen eta, 1878ko Berlingo Itunarekin, Errumania estatu independentetzat jo zuten Europako botere nagusiek. Trukean, Errumaniak Besarabiako hegoaldeko eskualdeak Errusiari eman behar izan zizkion, Dobruja bereganatu arren. 1881ean, printzerria erresuma bihurtu zen.\nHitzarmen bat sinatu zuten, urte berean, Errumaniak, Austriak eta Alemaniak, Errusiaren erasoei aurre egiteko (Italiak izenpetu zuen 1888an). 1912. urtean, ordea, hitzarmen hura hautsia zen. 1913an, Balkanetako Bigarren Gerran, Grezia, Serbia, Montenegro eta Turkiarekin bat egin zuen, Bulgariaren aurka. Bukaresteko Itunarekin, Hegoaldeko Dobruja jaso zuen Errumaniak.\nMunduko Gerrak eta Errumania Handia.\nLehen Mundu Gerra piztean, 1914an, neutraltzat jo zuen bere burua Errumaniak. Bi urte geroago, aliatuekin egin zuen bat Frantziak fronte berri bat ireki nahi baitzuen. Austria-Hungariari gerra deklaratu zion batasun nazionala bermatuko zen aginduarekin. Hala ere, Austria-Alemaniako eta Bulgariako armadek Errumaniako bi heren hartu eta oso egoera larrian geratu zen, gosete eta izurrite handiak eragin baitzituen gerrak.\nAliatuen garaipenaren ondoren, Besarabia, Bukovina, Transilvania eta Banateko lurraldeak berreskuratu zituen Errumaniak. 1920ko Trianongo Itunaren bidez, Hungariak Transilvaniako aldarrikapen orori muzin egin zion. Errumania Handia (\"Rom\u00e2nia Mare\" errumanieraz) gerren arteko garaiko estatuari esaten zaio, historiako hedapen handiena lortu baitzuen. Urte latzak izan ziren, zailtasun ekonomikoek faxismoa ekarri zuten-eta, \"Burdinazko Goardia\" alderdi faxistaren ildoan, Alemania Naziaren eraginpean geratu zen Errumania. Karlos II.ak diktadura ezarri zuen 1938an.\nBigarren Mundu Gerran, Errumania neutral izaten saiatu zen. Moskuren eta Berlinen presiopean, errumaniar administrazioak eta armadak Besarabia eta Ipar Bukovina utzi behar izan zituzten gerra saihesteko. Beste eskualde batzuk galdu ostean, Karlos II.ak abdikatu zuen 1940an. Ion Antonescu faxistaren legionarioek hartu zuten boterea. Ardatzaren alde eginda, Alemaniarentzat petrolio hornitzaile nagusiena izan zen Errumania.\n1944ko abuztuan, Armada Gorria Errumanian sartu zenean, Migel I.a erregeak Antonescu atxilotzeko agindu zuen, eta herrialdea Aliatuen aldera lerratu zen; baina Hirugarren Reicha garaitzeko ahalegina ez zuten aintzakotzat hartu 1947ko Parisko Bake Konferentzian. Armada Gorria \"de facto\"-ko boterea izanik, Migel I.ak sozialistak eta komunistak onartu behar izan zituen gobernuan. Gerraren ondoren Transilvania berreskuratu zuen Errumaniak.\nKomunismoren garaia.\n1947an Migel I.a erregeak kargua utzi eta herrialdetik alde egin zuen, eta Errepublika Sozialista bilakatu zen Errumania 1948an, Sobietar Batasunaren kontrol militar eta ekonomiko zuzenarekin. 1955ean, Varsoviako Itunaren barruan sartu zen. 1961ean, nolabaiteko independentzia lortu zuen Sobietar Batasunaren agintetik. 1967an, Nicolae Ceau\u0219escu, Alderdi Komunistako Idazkari Nagusia, izendatu zuten Estatuko Kontseilu Goreneko Lehendakari. 1968an, Errumania izan zen Varsoviako Ituneko herrialde bakarra Txekoslovakiako inbasioaren kontra agertu zena. Horrezaz gainera, Sei Eguneko Gerraren ondoren segitu zuen Israelekin harreman diplomatikoak izaten, eta Mendebaldeko Alemaniarekin hitzarmen diplomatikoak eta ekonomikoak jarri zituen abian.\n1974an, Errumaniako lehendakaritza, hilabete bat lehenago sorturiko kargua, hartu zuen Ceau\u0219escuk. 1970eko hamarkadatik aurrera, zorra handitu zen eta, kitatu ahal izateko, ekonomia eta hiritarrak txirotu zituen politika jarri zuen abian Ceau\u015fescuk. Polizia estatua areagoturik eta haren buruaren gurtza bultzaturik, Ceau\u015fescuren ospeak behera egin zuen. Matxinadak sortu ziren, eta 1989ko abenduan manifestazio handiak izan ziren nonahi. Gobernuak gogor erantzun zien manifestazioei eta, zapalkuntza horren ondorioz, hildako asko izan ziren Timisoaran. Armada ere gobernuaren kontra jarri zen. Ceau\u0219escu eta haren emaztea atxilotu eta hil egin zituzten. Alderdi komunista agintetik kendu eta hauteskundeetarako deia zabaldu zen.\nEgungo demokrazia.\n1989. urtearen bukaeran izan ziren gobernuaren aurkako matxinada gogorren ondoren, zeinetan hiritar asko hil zen, Nicolae Ceau\u0219escu eta emaztea 1989ko abenduaren 25ean fusilatu zituztelarik, Nazio Osasunerako Fronte batek hartu zuen aginpidea, erregimen politiko askotarikoa eta demokratikoa bideratzeko helburuaz. Frontea behin-behineko egitura moduan aurkeztu zen arren, hurrengo hauteskundeetan parte hartu zuten \u2013istilu handiak sorraraziz\u2013, eta Frontearen lehendakaria, Ion Iliescu, irten zen presidente, botoen %85arekin; haren alderdia, erreformatzaileek eta Mendebaldean hezitako teknokratek osatua, izan zen alderdi garailea.\nAgintari horiek neokomunistatzat hartzen zituen oposizioak, alegia, 1947an debekaturiko alderdi historikoek (Nekazari Alderdi Nazional Kristaua eta Demokrata, PNTCD; Nazio Alderdi Liberala, PNL, eta Errumaniako Alderdi Sozial-demokrata, PSDR). Protesta handiak izan ziren kalean, Bukaresteko unibertsitatean batez ere. Baina Jiuko meatzariak etorri ziren gobernuari laguntzera, eta gogorkeriaz ezabatu zituzten protestak; hori zela-eta, guztiz gaiztotu ziren aginpidearen eta oposizioaren arteko harremanak. 1991n, erreferendum bidez, konstituzio berria onartu zen, Errumania errepublika, estatu nazional eta bateratu gisa definitzen zuena, oposizioaren kontrakotasunarekin ordea. Urte berean, Petre Roman lehen ministroak dimisioa aurkeztu behar izan zuen Jiuko meatzarien presiopean; haren ingurura bilduta, 1993an Alderdi Demokrata (PD) sortu zuten erreformatzaileek.\n1992an, Ion Iliescu hautatu zuten berriz errepublikako presidente, botoen %61ekin. Haren alderdiak, FDSN, Osasun Nazionaleko Fronte Demokratikoak (%28), aurrea hartu zien alderdi historikoen koalizioari eta Petre Romanen PDari. Teknikari gobernu bat osatu zen, Nicolae Vacaroiuren buzuzagitzapean, zeina, Nazioarteko Diru Funtsak eta Mundu Bankuak lagunduta, erreforma batzuk egiten hasi baitzen, 1995ean ekonomiaren egonkortzea ekarri zutenak. 1993an, Europar Batasunarekin elkarterako akordio bat izenpetu zuen Errumaniak; urte bereko irailean, Europako Batzordean onartu zuten, eta 1994aren urtarrilean, Errumania izan zen NATOrekin bakerako kidetasuna izenpetu zuen lehen herrialdea; azkenik, 1995ean, Europar Batasunean sartzeko eskaria egin zuen.\n1996ko hauteskundeetan, aldatu egin ziren gauzak, oposizioa irten baitzen garaile, hiru alderdi historikoen koalizioa alegia, eta Emil Constantinescu (%54) hautatu zuten presidente. CDR, PD eta UDMR alderdiek gobernu koalizio bat osatu zuten. Victor Ciorbea, sindikatuetako lider ohia, Bukaresteko alkate 1996ko ekainaz gero, izendatu zuten lehen ministro, eta hark argi agertu zuen erreforma politikoak eta ekonomikoak bideratzeko, bizitza publikoa txukuntzeko eta ustelkeriari kontra egiteko asmoa. Koalizioa, ordea, ahula zen, eta arazoak aldizka sortzen ziren, bereziki hungariar gutxiengoaren ingurukoak. Victor Ciorbeak azkenean dimisioa aurkeztu behar izan zuen 1998ko martxoan, eta Radu Vasilek hartu zuen haren lekua, PNTCD Nekazari Alderdiaren buruak. 2000an, Ion Iliescu izendatu zuten lehendakari; 2004an, berriz, Traian B\u0103sescu eskuindarrak hartu zuen agintea. 2004an, Errumania NATOn sartu zen, eta Irak inbaditu zuen ingeles-estatubatuar koalizioan parte hartu zuen. 2007an, Europar Batasunean sartu zen."}
{"id": "63701", "revid": "119247", "url": "https://eu.wikipedia.org/wiki?curid=63701", "title": "Bazterbide", "text": "Bazterbidea errepideko galtzadaren ondoan geratzen den luzetarako bidezoru-zerrenda da. Euskal Herrian, salbuespen kasuetan bakarrik erabili ahal izango dute ibilgailuek. "}
{"id": "63702", "revid": "1310", "url": "https://eu.wikipedia.org/wiki?curid=63702", "title": "Arabako Moreda", "text": ""}
{"id": "63703", "revid": "71145", "url": "https://eu.wikipedia.org/wiki?curid=63703", "title": "Moreda", "text": ""}
{"id": "63704", "revid": "71145", "url": "https://eu.wikipedia.org/wiki?curid=63704", "title": "Moreda (argipena)", "text": "Moreda izenak hainbat adiera ditu:"}
{"id": "63707", "revid": "336", "url": "https://eu.wikipedia.org/wiki?curid=63707", "title": "Berma", "text": "Berma errepideko bazterbidearen (halakorik balego) ondoan dagoen luzeratako zerrenda da, plataformaren ertzean. Segurtasun-zona da eta oinezkoek tarteka zirkulatzeko eta errepideko elementu osagarriak jartzeko erabiltzen da."}
{"id": "63708", "revid": "201", "url": "https://eu.wikipedia.org/wiki?curid=63708", "title": "Ezpeletako biper", "text": ""}
{"id": "63709", "revid": "201", "url": "https://eu.wikipedia.org/wiki?curid=63709", "title": "Galtzada (argipena)", "text": "Galtzada hitzak adiera zenbait ditu:"}
{"id": "63710", "revid": "119247", "url": "https://eu.wikipedia.org/wiki?curid=63710", "title": "Errei", "text": "Errei bat ibilgailuek zirkulatzea ahalbidetzen duen galtzadaren banaketa paraleloa edo bide zatia da. Normalean, errepidean margotutako markek, balizek, konoek, iltzeek eta abarrek mugatzen dute. Motozikletez bestelako automobilen ilara batek zirkulatzeko adinako zabalera du, eta luzetarako bide-markek zedarri dezakete. \n\"Lerro\" ere erabili izan da, baina nahasgarri izan daiteke, erreiak banatzeko erabiltzen diren bide-markak baitira (\"lerro etena\", \"lerro etengabea\"...).\nMotak.\nErrepideetan, hainbat errei mota daude:\nZabalera.\nErrei zabalera errepide motaren eta horien abiaduraren araberakoa da, eta herrialdearen arabera desberdina izan daiteke. Europako abiadura handiko errepideetan, erreiak 3,50 m zabal izan behar dira. Adibidez, Espainiako 60 km/h eta gehiagoko errepideetan, zabalera 3,5m izan behar da, baina 40 km/h bideetan 3 eta 3,5 m artean motaren arabera (bazterbideak gehituz)."}
{"id": "63711", "revid": "105290", "url": "https://eu.wikipedia.org/wiki?curid=63711", "title": "Managuako aintzira", "text": "Managuako aintzira edo Xolotl\u00e1n aintzira (nahuatlez: \"Xolotlan\") ere deitua, mendebaldeko Nikaraguako aintzira da, Managua eta Leongo departamenduen artean hedatzen dena. Nikaraguako bigarren aintzirarik handiena da, 1.042 km\u00b2ko eremua baitu. Managua hiria, herrialdearen hiriburua, aintziraren hego-mendebaldeko bazterrean dago.\nIzena.\nGertuko Nikaragua aintzirari bezala, espainiarrek jarri zioten nazioartean gaur egun ezagutzen zaion izena, \"Mangue\" (tokiko mankeme tribuen gaztelaniazko izena) eta \"agua\" (\"ura\", gaztelaniaz) hitzak lotuta.\nGeografia.\nManaguako aintzira 65 km luze eta 32 km zabal da. Batez besteko sakonera 9,5 m bada ere, 30-39 metroraino iristen da zenbait tokitan. Zirkulu itxura du, Chiltepe eta Panami penintsulek hautsia. Aintziraren ipar-mendebaldean Momotombito uharte nagusia dago. Iparraldean Momotombo sumendia du eta hego-ekialdean Managua hiria.\nXolotl\u00e1n aintzirari ura dakarkioten ibai nagusiak Sinecapa, El Viejo, Pacora eta Las Maderas dira. Hustubidea, berriz, Nikaragua aintzirara doan Tipitapa ibaia da."}
{"id": "63713", "revid": "90204", "url": "https://eu.wikipedia.org/wiki?curid=63713", "title": "Poopo", "text": "Poop\u00f3 ur gaziko lakua da, Boliviako bigarren handiena Titikaka eta gero. Desaguadero ibaiak aintzira biak lotzen ditu. Poop\u00f3 lakua Boliviako Oruroko departamenduan dago eta 84 km luzera, 55 km zabalera eta 2.337 km\u00b2 azalera ditu.\nBai aipatutako Desaguadero ibaiaren bai M\u00e1rquez ibaiaren urek Poop\u00f3 betetzen dute. Hustubidea Laca Jahuira ibaia ez ezik batez ere lurrunketa da.\nLakuaren garrantzia.\nPoop\u00f3 lakua hegazti migratzailentzat geldiune garrantzitsua da. Inguruko beste espezie asko ur horren inguruan bizi dira, esaterako Andeetako puma. Arrantza dela eta, inguruko herrientzat ere garrantzi handia du laku honek.\nKutsadura.\nPoop\u00f3 lakua zeharo kutsatuta dago. Victor Zabaleta eta Michael Bremer ikerlariek beruna, kobrea, zilarra, kadmioa, kobaltoa, nikela, kromoa, eztainua, burdina, manganesoa, antimonioa eta zinka aurkitu zituzten bere uretan. Hori dela eta, 2003an natur-erreserba bihurtu egin da.\n20016an desagertu zen.\nInguru oso agorra denez eta, bestetik, uraren sakonera oso handia ez denez, egoera klimatikoeen araberako aldaketen aurrean Poop\u00f3k oso sentsiblea da. 2016ko urtarrilean Proba-V sateliteak eginiko argazkietan lakua erabat lehortu dela ikus daiteke. Izan ere, ofizialki 2015eko abenduan Oruroko gobernuak berria zabaldu zuen. Hondamendia aurretik emana zen 1944an baina horrek ez dio arazoarik bere larritasunik kentzen. Boliviako Gobernuak lakua salbatzeko 114 milioi dolar inbertituko ditu."}
{"id": "63714", "revid": "1545", "url": "https://eu.wikipedia.org/wiki?curid=63714", "title": "Poop\u00f3", "text": ""}
{"id": "63716", "revid": "105290", "url": "https://eu.wikipedia.org/wiki?curid=63716", "title": "Zelaigune hobetu", "text": "Errepideen eraikuntzari buruz ari garenean zelaigune hobetua bidezoruaren azpian dauden, eta bidezoruko zimendua eusteko gaitasuna hobetu eta homogeneizatzeko, eraikuntza-lanak errazteko, iragazgaizte edo hustuketa bidez lurzoruak uretatik babesteko, eta lurrazal geometriko zehatzak lortzeko helburua duten lurzoru geruza edo bestelako materialen multzoari deritzo. "}
{"id": "63717", "revid": "81007", "url": "https://eu.wikipedia.org/wiki?curid=63717", "title": "Plataforma (argipena)", "text": "Plataforma azalera goratu, lau eta batzuetan mugikor bat da. Hitzak erabilera zenbait ditu:"}
{"id": "63719", "revid": "1545", "url": "https://eu.wikipedia.org/wiki?curid=63719", "title": "Buenos Aires/General Carrera aintzira", "text": "Buenos Aires/General Carrera, Patagonian, Argentina eta Txile artean, dagoen aintzira da. Argentinan \"Lago Buenos Aires\" (\u00abBuenos Aires aintzira\u00bb) du izena; Txilen, berriz, \"Lago General Carrera\" (\u00abGeneral Carrera aintzira\u00bb). Hego Amerikako laugarren aintzirarik handiena da, Maracaiboko aintzira, Titikaka eta Pooporen ondoan.\nGeografia.\n1850 km\u00b2ko eremua hartzen du, horietatik 970 Txileko Ais\u00e9n eskualdean eta 880 Argentinako Santa Cruzko probintzian. Gehienezko sakonera 590 mkoa da. Aintzirak Andeetako glaziarretatik datorren ura hartzen du, eta hustubidea Ozeano Barean itsasoratzen den Baker ibaia da. Ekialdean F\u00e9nix Chico deritzon ibaiadar txiki bat ere dauka.\nEskualdeko klima latza denez gero, aintziraren ertzean herri gutxi dago: Puerto Ingeniero Ib\u00e1\u00f1ez (iparraldeko ertzean) eta Chile Chico (hegoaldekoan) Txileko aldean, eta Los Antiguos Argentinako aldean."}
{"id": "63720", "revid": "105290", "url": "https://eu.wikipedia.org/wiki?curid=63720", "title": "Proiektu-epe", "text": "Errepideak diseinatzean proiektu-epea bidezoruko egiturak, azaleko ezaugarriak hobetzea bakarrik beharko dituela aurreikusten den denbora-epea da."}
{"id": "63721", "revid": "105290", "url": "https://eu.wikipedia.org/wiki?curid=63721", "title": "Zagor", "text": "Zagorra harrian jatorria duen eta granulometria jarraia duen eraikuntzako materiala da , errepideen eraikuntzan erabiltzen dena batez ere, zoladuraren oinarri eta azpioinarri moduan. Harrobian edo naturan izan dezakete jatorria, zagor artifizial edo zagor naturalak izango ditugu beraz.\nMacadama bezalako granulometria jarraituko materialek zituzten arazoak konpontzeko sortu ziren, trinkotasun handiagoa lortzen baituta zagorrekin.\nJatorria.\nJatorriaren arabera honako zagor hauek bereiz daitezke:\nZagor naturalak: Legardietatik hartutako agregakinez egiten dira eta bere horretan edo beste partikula batzuekin nahastuta, granulometria egokitzeko, erabiltzen dira.\nZagor artifizialak: Harrobian edo legardietan jatorria duten agregakinez daude osatuak; birrinketa prozesu jasaten dute azken hauek.\nErabilpena.\nErrepideen oinarri eta azpionarri gisa erabiltzen da batez ere:\nErrepideak.\nZagor naturalak trafiko intentsitate baxua duten errepideetan erabiltzen dira azpioinarria eraikitzeko, 20-50 cm inguru duten geruzetan.\nZagor artifizialak oinarri eta azpionarriak osatzeko erabiltzen dira, 20-30 cm dituzten geruzetan. Zagor artifizialak abantaila ezberdinak dituzte naturalen ondoan, helburu jakin batzuk betetzeko sortzen baitira.\nPauso hauek jarraitzen dira eraikuntzan:\nAraudia.\nEspainian \"PG-3 Pliego de prescripciones t\u00e9cnicas generales para obras de carreteras y puentes\" arau teknikoak zehazten ditu material honek errepideen eraikuntza bete beharreko baldintzak.\nEuskal Autonomia Erkidegoan, Euskal Autonomia Erkidegoko errepide-sareko bide-zoruak neurtzeko arauk ezartzen ditu errepideetan ezarri beharreko zagor geruzak."}
{"id": "63723", "revid": "105290", "url": "https://eu.wikipedia.org/wiki?curid=63723", "title": "Lataseno", "text": "L\u00e4t\u00e4seno ibaia, Finlandiako Enonteki\u00f6 udalerrian dagoen ibaia da. Iparraldeko mendietan sortu ondoren, Markkina herrixkan K\u00f6nk\u00e4m\u00e4 ibaiarekin bat egiten du, Muonionjoki sortuz. Hau, hainbat kilometro ondoren, Tornio ibaian isurtzen da, Tornio hirian, Bothniako Golkoan hiltzeko.\nArrantza, oso zabaldua dagoen ekintza da ibai honetan."}
{"id": "63725", "revid": "105290", "url": "https://eu.wikipedia.org/wiki?curid=63725", "title": "Zeharbide", "text": "Zeharbidea herrigune bat zeharkatzen duen errepide zatia da, errepidearen bi herenetan gutxienez eraikin kontsolidatuak dituen eta aldeetako batean gutxienez kaleak dituena. "}
{"id": "63726", "revid": "4169", "url": "https://eu.wikipedia.org/wiki?curid=63726", "title": "Mallako Natura Erreserba Hertsia", "text": "Mallako Natura Erreserba Hertsia (finlandieraz, \"Mallan luonnonpuisto\"; ipar samieraz, \"Mall\u00e1 luonddumeahcci\") Finlandiako ipar-mendebaldeko muturrean dagoen natura erreserba hertsia da. Malla mendiek osatzen duten ingurunean dago, Enonteki\u00f6ko Kilpisj\u00e4rvi herriaren aldamenean, eta Norvegia, Suedia eta Finlandia herrialdeek bat egiten duten eremuan. Guztira, 31\u00a0km\u00b2-ko azalera dauka eta herrialdeko babestutako eremu zaharrenetakoa da; izan ere, 1938. urtera arte natura erreserba bihurtu ez zen arren, 1916. urterako gutxiengo babesa bazuen inguruneak. Kilpisj\u00e4rviko Natura Zentroa da babestutako eremuaren informazio gunea.\nLandaretza ugaria eta landare espezie aniztasuna dira, batik bat, Mallako Natura Erreserba Hertsiaren ezaugarriak. Izan ere, altitudeak, mendien altuera desberdintasunak, eta Ozeano Artikoaren hurbiltasunak ekartzen duen hezetasunak Finlandiako gainontzeko eskualdeen nolakotasunetatik bereizi egiten dute Malla. Bestalde, karedun arrokaz osatutako ohantzea ere oso berezia da.\nGeografia.\nMallako Natura Erreserba Hertsia Finlandiako ipar-mendebaldeko muturrean dago, Eskandinaviako mendiak herrialdean sartzen diren pasabide naturalean. Zehazki, Malla mendiek (738 metroko Pikku-Malla eta 942ko Iso-Malla) osatzen duten ingurune zabala hartzen du babestutako eremuak, Kilpisj\u00e4rvi aintziraren iparraldean dagoena. Bertan, Eskandinaviako hiru herrialdeek bat egiten dute, Enonteki\u00f6ko Kilpisj\u00e4rvi herriaren alboan. Guztira, 31\u00a0km\u00b2-ko azalera du eta Lappi osoko azalera txikiena duen natura erreserba hertsia da.\nBabestutako inguruneak hartzen duen eremua anitza da. Alde batetik, Kilpisj\u00e4rvi eta Malla inguruko mendi larre soilak daude; bestetik, mendien hegaletan zabaltzen den urkidi zabala; eta azkenik, aintzira eta errekastoek sortzen duten ur ingurunea. Landaretza ugaria eta landare espezie aniztasuna dira, batik bat, Mallako Natura Erreserba Hertsiaren ezaugarriak. Izan ere, altitudeak, mendien altuera desberdintasunak, eta Ozeano Artikoaren hurbiltasunak ekartzen duen hezetasunak Finlandiako gainontzeko eskualdeen nolakotasunetatik bereizi egiten dute Malla. Bestalde, karedun arrokaz osatutako ohantzea ere berezitasun nabaria da.\nOndorengoak dira Mallako Natura Erreserba Hertsiko geografia ezaugarri aipagarrienak:\nKlima.\nNatura erreserba zirkulu polar artikoaren gainean dago, 430 bat km iparrera; horrenbestez, gauerdiko eguzki, gau zuri eta gau polar fenomenoak urtero izaten dira. Lehenengo bietan eguzkia edo eguzkiaren argitasuna Mallako zeruaren jabe izaten da maiatzaren 22tik uztailaren 22ra; gau polarraren garaia edota iluntasuna nagusitzen den garaia, aldiz, azaroaren 25etik urtarrilaren 17ra izaten da.\nAltueraren arabera, Mallan bi klima bereizten dira: azpiartikoa, 550-600 metro beheko inguruan, eta polarra, hortik goitiko eremuan. Orokorrean, tenperatura leunak izaten dira udan, baina neguak hotzak eta luzeak izan ohi dira. Hala ere, neguak ez dira Lappi erdialdean bezain izozgarriak, Ozeano Artikora iristen den ur-korronte beroak neguak leuntzen dituelako. Elurrak, aldiz, natura eremuko lurzorua estaltzen du urri amaieratik maiatza bitartean, gutxi gorabehera, 185 bat egunez; eta izotzak ere aintzira eta ibaien gaina hartzen du beste horrenbeste egunetan. Ipar argiak, azkenik, nahiko ohikoak izaten dira neguko gau ilun eta oskarbietan; irail eta martxo bitartean lau gautatik hirutan izaten den fenomenoa da, urrian eta martxoan bereziki.\nHistoria.\nAspalditik botanikoen eta landare zaleen paradisua izan da Kilpisj\u00e4rvi aintziraren iparraldeko eremua. K\u00e4sivarsi inguruneko aurreneko esploratzaileen artean daude, besteak beste, Giuseppe Acerbi italiarra eta Edward Clarke naturalista ingelesa, XVIII. mendean. Mallako mendiak aipatzen dituen lehenbiziko dokumentua ere mende horretakoa da, zehazki, 1746. urtekoa. Karesuvantoko bikario izan zen Lars Levi Laestadius botanistak ere ikerketa ugari burutu zituen 1826. urtetik aurrera. Dena den, Mallako mendien ingurunea babesteko kezka lehenbizikoz Justus Montell muonioar basozain ospetsuak izan zuen, 1900eko hamarkadan. Montell natura zale porrokatua zen; guztira, 30.000 landare bildu eta 72 argitalpen idatzi zituen lanean jardun zuen hogeita hamar urtetan. Azkenean, gutxiengo babesa lortu zuen eremuarentzat 1916. urtean.\nNatura erreserba beranduago iritsi zen, 1930eko hamarkadan. Hain zuzen, independentzia eskuratu berri zuen Finlandiak bere natura ondasun oparoa babesteko kontserbazio legea onartu zuen 1923. urtean, eta ordutik aurrera lehen parke nazionalak eta natura erreserba hertsiak sortzen hasi ziren. Babestutako eremu hauen lehenengo belaunaldia 1938. urtekoa da. Mallarekin batera izendatu ziren, besteak beste, Pisavaarako Natura Erreserba Hertsia, eta Pallas-Ounastunturi eta Pyh\u00e4tunturi parke nazionalak, hurrenez hurren, egungo Pallas-Yll\u00e4stunturi eta Pyh\u00e4-Luosto parke nazionalen aitzindariak direnak. Ikerketa zientifiko sistematikoa, aldiz, ez zen 1964. urtera arte iritsiko Mallara, Helsinkiko Unibertsitateak Kilpisj\u00e4rviko Biologia Estazioa ireki zuen arte, hain zuzen ere.\nAzkenik, aipatzekoa da mendeetan zehar eremu honek izan duen garrantzi kulturala. Izan ere, merkatarien eta abeltzainen nahitaezko igarobidea izan da, Torne eta Muonio ibaiak Norvegiarekin eta Ozeano Artikoarekin lotu dituen pasabidea. Kilpisj\u00e4rvira iritsi zen lehenengo errepidea 1941. urtekoa da, Jarraipenaren Gerran eraiki zena.\nIbilbideak.\nGuztira, Mallako Natura Erreserba Hertsia zeharkatzen duten markatutako hiru ibilbide daude: Mallako bidea, Koltalahti-Hiru Nazioen Mugako bidea, eta Pikku-Mallako bidea.\nEzagunena natura erreserbaren izena daraman bidea da, hau da, Mallako bidea. Hamaika kilometro luzeko ibilbidea Kilpisj\u00e4rvi herriko iparraldeko mugan hasten da, eta Siilaskoski ur-lasterren gainean dagoen zubitxoaren bidez sartzen da babestutako eremura. Urkidi sakonen artetik egiten du aurrera bideak, bi kilometro ostean, mendiko larrera ateratzen den arte. Orduan, 2,5. kilometroan, Pikku-Malla mendia igotzeko aukera ematen duen bidegurutzea dago. Mallako bidea jarraituz gero, gutxinaka, aldapa gora hasten da Iso-Malla mendiaren magalean, Kitsiputous ur-jauziraino iristen den arte. Ur-jauzi arrokatsua atzean utzi ondoren, beheranzko bideari hasiera ematen zaio, aspaldian elur-orein zainek segitu ohi zuten bide beretik. Kuohkimaj\u00e4rvi aintziraren eta bertan dagoen etxalde edo borda ondotik igarotakoan, Mallako bidea bukaeraraino iristen da, Eskandinaviako muga hirukoitzera. Ibilbide hau Artikoko bidearen parte da.\nBestetik, hiru kilometroko luzera duen Koltalahti-Hiru Nazioen Mugako bidea dago. Ibilbide hau Kuohkimaj\u00e4rvi aintziraren suediar ertzetik abiatzen da, Koltalahti izeneko golkoan, eta hiru nazioen mugaraino doa. Abiapuntura Kilpisj\u00e4rvi herritik ateratzen den txalupa bidez baino ezin daiteke iritsi.\nAzkenik, natura erreserbako mendi ospetsuenera igotzeko bidea dago, Pikku-Mallako bidea. Mallako bidearen modu berean, ibilbidea Kilpisj\u00e4rvi herrian hasten da. Pare bat km urkidien artetik ibili ondoren, 2,5. kilometroan bi bideak bereizi eta Pikku-Malla igotzeko aldapa gora leuna hasten da. Hala, bidearen helmuga 738 metrotako tontorra da; guztira, zazpi kilometro.\nIzaki bizidunak.\nFauna.\nNatura erreserbak hartzen duen eremua anitza da. Alde batetik, mendien hegaletan zabaltzen den urkidi zabala dago, besteak beste, papourdinaren bizilekua dena. Hegazti espezie hau Lappiko ikur nagusia da eta, hain zuzen ere, Kilpisj\u00e4rvi aintzira ondoko basoan biltzen da udaro papourdinen mundu osoko multzo handiena. Hauekin batera, negu-txonta abeslariak eta buztangorri argiak bizi dira, eskualdeko basoetan nagusi den hegazti espeziea. Bestetik, Kilpisj\u00e4rvi eta Malla inguruko mendi larre soilak daude. Bertan ikus daitezkeen hegazti espezieen artean daude elur-hontza, eper zuria, ipar-belatza, ipar-berdantza, marikoi isatsluzea, txirri lepokoduna, urre-txirri arrunta, zapelatz galtzaduna eta zozo paparzuria. Azkenik, Kilpisj\u00e4rvi aintzira eta ur-eremuetan, izotz-ahateak, ahatebeltz hegazuriak eta ehizara jeisten diren ur-zozoak izaten dira.\nKlima hotz dela-eta, Mallako Natura Erreserba Hertsian aurki daitezkeen hegazti espezie gehienak migratzaileak dira. Guztira, 97 espeziek jartzen dute habia K\u00e4sivarsi inguruan. Dena den, badira Yliper\u00e4ko negua bertan igarotzen dutenak ere; besteak beste, erroiak, eskandinaviar lagopodoak, ipar-kaskabeltzak, laponiako kaskabeltzak, eta lehen aipatutako eper zuri eta ipar-belatzak.\nMalla eta Kilpisj\u00e4rvi inguruan bizi diren ugaztun nagusiak ugaztun txikiak dira, batik bat, elur-erbiak eta karraskari txikiak. Hain zuzen, lursagu eta leming arruntek bost urtero izaten duten kopuru gorabeherak eragin zuzena izaten du natura erreserbako hegazti harraparien eta ugaztun handiagoen kopuru eta sasoian. Hala, karraskari hauek ugaritzen diren garaian, harraparien kopurua ere izugarri igotzen da, eta hauek falta direnetan, berriz, asko gosez hil ohi dira. Ugaztun harrapari hauen artean, aipatzekoak dira erbinudeak, erbinude zuriak eta azeri arruntak, baita zenbaitetan aurrera egitea lortzen duten azeri artikoak ere. Karraskari hauetaz elikatzen diren hegaztiak dira, besteak beste, elur-hontzak, marikoi isatsluzeak, zapelatz galtzadunak eta zingira-hontzak.\nBestalde, babestutako eremuan urte osoan bizi diren zenbait ugaztun haragijale ere badaude; esate baterako, jatuna eta ipar-katamotza.\nEremu menditsuko lur karedunean hazten diren landare bereziei esker, hainbat tximeleta espeziek bizirauten du Mallan; hala nola, driada zuri eta artikoko zurikatxa landareez elikatzen den artikoko mitxirrika. Guztira, 340 bat espezie zenbatu dira natura erreserban, eta guzti hauetatik hamaseik Malla eta Kilpisj\u00e4rvi dituzte finlandiar lurraldeko bizileku bakarrak.\nTximeleta espezie hauek udako hilabete epeletan baino ez dira ikusten, ugalketa burutzeko baliatzen duten sasoia. Hain zuzen, gauerdiko eguzkiari esker, tximeletek argi ordu gehiago izaten dute euren helburua betetzeko. Iluntasunezko momentu apurretan, aldiz, sitsek hartzen dute bizilagunen lekua. Oro har, intsektuak ilunak eta iletsuak izaten dira, ezaugarri hauek eguzkiarengandik hartzen duten epeltasun apurra gorputzean ahal bezainbeste mantentzeko lagungarriak baitira.\nLandaredia.\nLandaretza ugaria eta landare espezie aniztasuna dira Mallako Natura Erreserba Hertsiaren ezaugarriak. Izan ere, altitudeak, mendien altuera desberdintasunak, eta Ozeano Artikoaren hurbiltasunak ekartzen duen hezetasunak Finlandiako gainontzeko eskualdeen nolakotasunetatik bereizi egiten dute Malla. Gainera, karedun arrokaz osatutako ohantzea ere berezitasun nabaria da. Karedun arroka hauek mendien magaletatik jauzi egindako eskistoek osatzen dute, aspaldian itsas hondoan pilatutako sedimentuen ondorengoak direnak. Gaur egun, eskito hauetako mantenugaiekin elikatzen dira natura erreserbako landareak. Guztira, 434 landare baskular espezie daude Kilpisj\u00e4rvi inguruan, eta horietatik 28 Finlandian agertzen diren leku bakarra da Malla.\nMendi magaletako urkidiak itsaso gaineko 600-650 metroko altuerara iristen dira Kilpisj\u00e4rvin. Urki zuria da, hain zuzen ere, natura eremuko zuhaitz espezie nagusia, pinua ez baita latitude honetaraino iristen. Urkidi hauek Saana eta Mallako tontorren karedun magaletan daude, eta alturako zuhain oparoari esker, larre eremu elikagarriak dira. Beste zenbait tokitan, aldiz, mendi gaineko urkidiak antzuagoak izaten dira, eta lurzorua zuhaixka nanoek osatzen dute.\nEremu altuagoetan, urkidien eta 950 metroko altueraren arteko ingurunean, larre alpetarra eta azpialpetarra txandakatzen dira. Hauen ezaugarri nagusiak belardiak eta urte osoko elur geruzak dira. Landareak egoera latzean bizi dira bertan. Tenperaturak oso baxuak izaten dira, baita udan ere, eta handitze sasoia motza da. Neguko elur geruzak izotzaldien eta haizearen aurkako babes eremua ematen du; horrek, lehortze efektutik babesten du lurzorua. Dena den, luzaroan mantentzen bada, elur geruzak landareen hazkuntza sasoia nabarmen laburtu dezake. Bertan, ez du ia zuhaitzik bizirauten, ezta zuhaixkek ere, zenbait ipar-ipuruk, sahats nanok eta ahabiak baino ez. Urteroko landarerik ez dago, uda motzek hazien umotze eta ernetzea zalantzan jartzen dutelako askotan. Landare nagusiak zuhaixka nano eta landare trinko batzuk baino ez dira, lur azpiko atala ongi garatua duten landare espezieak. Hauen artean daude, besteak beste, alpetar azalea, \"Diapensia lapponica\" eta nagusi den artikoko zurikatxa.\nElur geruza berandu urtzen den eremuetan, errekastoen inguruan edota arroka hormetan, aldiz, belardiak izaten dira. Larre hauetan \"Trollius europaeus\" eta zaingorria moduko espezieak aurki daitezke; altuago ere, ezpata-belarra, \"Festuca ovina\" edo ihiak ikus daitezke. Sahats nano erretikulatua landare txikia da, zuhaixka-fromakoa eta landare apaingarri moduan erabiltzen dena, eta elikagai ugariko lurretan baino ez da hazten, Mallako Natura Erreserba Hertsia moduko eremuetan. Harri hormetan hazten diren landareen artean, bestetik, arroketako beronika, xardin-belar berdea eta \"Woodsia alpina\" daude.\nMendien gailurretan, 900 metro edo goitiko eremuetan, ez du ia zuhaixkarik bizirauten. Salbuespena, lehen aipatutako artikoko zurikatxa da. Elur artean moldatzen diren beste landare batzuk ere ikus daitezke; besteak beste, elur-urrebotoia eta zenbait harrautsi espezie. Mendietako landareentzat ezinbestekoa da elurra urtu bezain laster loratzea, ahalik eta probetxu handiena ateratzeko eguzkipean dauden tarte motzari. Hala, uda motzean prestatzen dira kimuak hurrengo udarako.\nMallako Natura Erreserba Hertsian aurki daitezkeen beste landare bitxi batzuen artean, \"Oxytropis lapponica\" dago, arraroa dena bai Finlandian, bai Eskandinavian. Babestutako eremu honetan baino ez dela hazten baieztatu da. Beste espezie batzuk aipatzeko, laponiar errododendroa, ipar-urrebotoia, elur-errosta, zuhandor nanoa, \"Erigeron uniflorus\", \"Thalictrum alpinum\" eta \"Arnica angustifolia\"."}
{"id": "63727", "revid": "105290", "url": "https://eu.wikipedia.org/wiki?curid=63727", "title": "Proiektu-errei", "text": "Errepideen diseinuan erabiltzen den kontzepua da proiektu-erreia; galtzadan trafiko-karga handienak jasaten dituen galtzadako erreia da. Hau da, proiektu-trafiko handiena aurreikusten duen erreia, eta honetarako neurtzen da bidezorua."}
{"id": "63728", "revid": "105290", "url": "https://eu.wikipedia.org/wiki?curid=63728", "title": "Proiektu-trafiko", "text": "Proiektu-trafikoa errepideen diseinuan erabiltzen den kontzeptua da eta aurreikuspenen arabera, proiektu-epean proiektu-erreitik zirkulatzen duen ibilgailu astunen kopurua da. "}
{"id": "63730", "revid": "105290", "url": "https://eu.wikipedia.org/wiki?curid=63730", "title": "Ibilgailu astun", "text": "Errepideen diseinuan ibilgailu-astuna 4 gurpil baino gehiago eta atoirik ez duen 3 tona baino gehiagoko karga erabilgarriko kamioiak; atoi bat edo gehiagorako kamioiak; ibilgailu artikulatuak eta ibilgailu bereziak; eta 9 lagun baino gehiago garraiatzeko prestatutako ibilgailuak dira. "}
{"id": "63732", "revid": "63274", "url": "https://eu.wikipedia.org/wiki?curid=63732", "title": "Lubeta", "text": "Errepideen eraikuntzan lubeta bidezoruaren zimendua osatzeko erabilitako lur naturalaren gainetik lurzoruak zabalduz eta trinkotuz osatutako betetzea da. Lubeta, nukleoak eta zelaigune hobetuak osatzen dute.\nNukleoa edo gorputza.\nLubetaren nukleoa edo gorputza lur naturalaren eta zelaigune hobetu baten artean dagoen lur edo lur-multzoa da. Ekarpen-lurrez osatzen da. Euren funtzio nagusia, zelaiguneko planoa azpisestra kotaraino igotzea da."}
{"id": "63734", "revid": "44278", "url": "https://eu.wikipedia.org/wiki?curid=63734", "title": "Urritx", "text": "Urritxa (\"Russula cyanoxantha\") Europan oso arrunta den perretxiko jangarria da.\"Russulaceae\" familiako beste espezie batzuetatik bereizten duen ezaugarririk nabarmenena bere orrien zalutasuna da.\nMorfologia.\nPerretxiko honen txapela 5 eta 11 zentrimetro arteko diametrokoa da. Ez dauka kolore finkorik: more iluna edo more urdinxka da gehienetan, baina berde iluna, more grisaxka edo beste hainbat koloretakoa izan daiteke. Hala ere, ez da inoiz gorria. Hasieran biribila da, gero ganbila eta azkenean lautu egiten da eta erdialdea hondoratu egiten zaio.\nOrri zuri eta zaluak dauzka, ez dira hauskorrak. Orriak estutuak, urkilatuak eta hankari atxikiak ere badira. Hanka tinkoa, zilindrikoa eta, orriak ez bezala, hauskorra dauka. Klariona bezala hausten zaio hanka; \"Russula\" guztien ezaugarria da hau. Hanka solidoa da hasieran, baina ale helduetan hustu egiten da barrutik.\nHaragi gogorra, hauskorra eta zuria dauka, kutikula azpian more kolorekoa, zapore leunekoa. Espora zuriak masan, ia biribilak.\nEkologia.\nUdan eta udazkenaren hasieran agertzen dira, harizti, pagadi eta gaztainadietan, baina baita koniferoen basoetan ere. Lurzoru azido samarrak baina elikagaietan aberatsak direnak behar ditu.\nGastronomia.\nEspezie hau oso ezaguna eta oso estimatua da. Kontuz ibili behar da kolore berdaxka duten aleak biltzen direnean, pozoitsua den \"Russula olivacea\" espeziearekin nahastu baitaiteke.\nBeste izen arruntak.\n\"Russula cyanoxantha\ntokiko euskarazko testuetan:\n\"gibel-perretxiko;\n\"[[Russula virescens|gibelurdin]];\n\"koroso ;\n\"korozperretxiko;\n\"urritx ;\n\"urritx gibelurdin;\n\"urritx-perretxiko.\nEtimologia.\nLatinetik dator, \"[[russula]]\" hitza, \"russus\"-etik, gorriaren txikigarritik: apur bat gorrixka, kolore gorria daukatelako russula generoko espezie askok, \"cyanoxantha\" berriz grezierazko \"kuan\u00f2s\" = turkesa eta xanthos = horia hitzetatik.\nDeskribapena.\nUrritx, urretxa, (gibel-urdin O\u00f1atin)\nBarietate eta forma asko ditu, hala nola kapela berde iluna duen, variata, haragi apur bat desatsegina eta mina duena, eta peltereaui barietatea, kolore berde horixkarekin eta zimurtasun gutxiko azala duena.\nKapela:5-11 cm-ko diametroa, kolore askotakoa, bioleta iluna, edo bioleta-urdinxka, berde beltza ere izan daiteke, gris-morea, eta sarritan beste kolore batzuetako orbanak eramaten ditu, baina gorririk inoiz ez. Lehenengo borobildua, gero ganbila eta azkenean zabaldua, apur bat hondoratua.\nOrriak: Zuriak, elastikoak, ez dira hauskorrak, estu, urkilatuak, oinari adnatuak eta batzuetan orban urdin arinekin.\nHanka: Zuria, zilindrikoa, klariona bezala hausten da, haragitsua, sendoa, eta harroa ale helduetan.\nHaragia: Irmoa, etenerraza, zuria, azalaren azpian ardo kolorea, zapore leuna eta atsegina, hurrarena.\nSasoia eta lekua.\nUdan eta udazkenaren hasieran, haritz, pago eta gaztainondoen basoetan.\nJangarritasuna:.\nRussularik onenetakoa da, oso estimatua Euskal Herrian.\nNahasmen arriskua.\nBeste \"russula\" batzuekin nahas daiteke, baina nahastea ez da arriskutsua, ia russula gozo guztiak jangarriak dira.\nKapelaren azala moztean, eta gainazala kolore askotakoa izan arren, agerian geratzen da ziklamen koloreko haragi pigmentatua. Kolore berdexkak dauzkatenak, kolore horretako beste Russulekin nahas daitezke.\n\"Russula cyanoxantha\" da [[Sulfato ferroso]]aren eraginez koloreztatzen ez den Russula bakarra.\nBanaketa eremua.\nIpar Amerika,Europa, Ipar Afrika, Erdialdeko Amerika, Iparraldeko Asia.\nKanpo estekak.\n[[Kategoria:Russula]]\n[[Kategoria:Onddo jangarriak]]"}
{"id": "63735", "revid": "1712", "url": "https://eu.wikipedia.org/wiki?curid=63735", "title": "Russula cyanoxantha", "text": ""}
{"id": "63736", "revid": "105290", "url": "https://eu.wikipedia.org/wiki?curid=63736", "title": "Azpisestra", "text": "Errepideetan azpisestra bidezoruaren zimendu-ardatzaren aurretiko bistako trazatua osatzen duen lerrokatze bertikala da."}
{"id": "63742", "revid": "448", "url": "https://eu.wikipedia.org/wiki?curid=63742", "title": "Europako geografia", "text": "Europak, munduko bigarren kontinenterik txikienak, 10.530.751 km\u00b2 ditu, hau da, munduaren azaleraren %\u00a07.\nGeografiaren aldetik, Europa, Ozeania bezala, berez ez da kontinentea, baizik eta \"makro-batasun geografiko\" bat, Eurasia kontinentearen beso bat baino ez. Hala ere, ohituraz, kontinentetzat hartzen da.\nOrografiaren ikuspuntutik, kontinenterik lauena da, 230 metrotako altuerarekin. Europako mendirik altuenak Ekialdeko Europan 5.642 metrotako Elbrus (Errusia) eta 5.204 metrotako Shkhara (Georgia) dira eta Mendebaldeko Europan 4.807 metrotako Mont Blanc (Frantzia).\nGeologia.\nEuropako ezaugarri nagusia menditsu eta altua den Hegoaldeko Europa eta Ingalaterratik Ural mendietara doan ordokiaren arteko dikotomia da. Alde bien arteko muga Pirinioek eta Alpeak/Karpatoek sortzen dute. Iparraldeko ordokiek Eskandinaviako mendiak eta Britainiar uharteen alde menditsuak dituzte mugatzat. Europako ordokiek Irlandako itsasoaren, Ipar Itsasoaren, Itsaso Baltikoaren eta Barentseko itsasoaren urpean jarraitzen dute.\nIparraldeko zatia Baltica kontinente historikotik dator, ondoren \"kontinente nagusia\" da, bestea beste kontinente geologikotik etorritako zati banatuak izanik.\nHidrografia.\nItsasoak.\nEuropako golko eta itsaso nagusiak honako hauek dira:\nItsasarteak.\nAipatutako itsasoen artean zenbait itsasarte daude:\nIbaiak.\nEuropako ibai nagusiak honako hauek dira:\nAintzirak.\nHurrengo taulan Europako aintzirarik handienak agertzen dira:\nUharteak.\nEuropako uharte nagusiak honako hauek dira:\nOrdokiak.\nPenintsulak.\nEuropako penintsula nagusiak honako hauek dira:\nMendiak.\nEuropako zenbait mendilerro nagusiak:\nHauek dira Europako mendirik altuenak:\nEta hauek sumendi nagusiak:"}
{"id": "63743", "revid": "336", "url": "https://eu.wikipedia.org/wiki?curid=63743", "title": "Ezpeletako piperra", "text": "Ezpeletako piperra (izen komertziala \"Ezpeletako biperra\") Lapurdin hazten den piper mota da. Izena Ezpeleta udalerritik datorkio. Jatorriz Hego Amerikakoa den landare hau Euskal Herrian XVI. edo XVII. mendean sartu zen. Hasieran medikuntzan erabilia izan zen arren, bizkor hedatu zen erabilera janariaren ongarri edota kontserbagarri gisa.\nPiperrak Ezpeletan 1650. urte inguruan hasi ziren ereiten eta, haziak aukeratuz joanda, gaur egungo aldaki \"gorria\" lortu zen, gaur egun Ezpeletako piper moduan ezagutzen den aldakia.\nTaberna eta jatetxe askotan ikus daitezke piperrak sikatzen, baina, iraileko erdialdetik aurrera, sikatzen dauden piperrok hormetan ia libre dagoen espazio guztia hartzen dute.\n\"Biperraren eguna\" urtero egiten da Ezpeletan urriko azken asteburuan, 20.000 pertsona inguru batzen direlarik bertan.\nSor-marka.\nEzpeletako piperrak 2000. urteko ekainaren 1az geroztik du \"Jatorri deitura kontrolatua\" sor-marka (\"Appellation d'origine contr\u00f4l\u00e9e\") eta 2002ko abuztuaren 22az geroztik \"Jatorri deitura babestua\" (\"Appellation d'origine prot\u00e9g\u00e9e\").\nLapurdi erdialdeko hamar udalerritan sortzen da sor-markadun piperra: Ainhoa - Ezpeleta - Haltsu - Itsasu - Jatsu - Kanbo - Larresoro - Senpere - Uztaritze - Zuraide\nPiperrak \"Capsicum annuum L.\" motakoak dira eta bera landatzeko protokoloa zehaztuta dago: Landaredi bakoitzeko dentsitatea 10.000 eta 30.000 landare hektareako izaten da, ureztatzea debekaturik dago, landatzen den ondorengo hilabetean (maiatza-ekaina) edota sikate luze baten ondorioz izan ezik.\nPiperrak nola batu behar diren ere zehazturik dago (eskuz, abuztutik lehen izotzaldietararte), hala nola landareak lotzeko era, baita piperrautsa prestatzeko era ere. Normalean kordeletan edota hautsean saltzen da, kordel bakoitzean 20 eta 100 piper artean egoten direlarik. Dena dela, sor-markadun produktu guztiek, benetako jatorrizko-izendapena dutela ziurtatzen duten etiketa.\nSukaldaritzan.\nScoville eskalan 4 zenbakia du piper honek eta, hortaz, ez da piperbeltza baino minagoa. Hala ere, azken honek baino zapore handiagoa du, eguzkitan denbora luzean lehortzen egon delako.\nOso aintzat hartua da sukaldaritzan, saltsak, barrubeteak eta abar prestatzeko. Adibidez, bixigarri ederra ematen dio \"Bakailaoa pil-pilean\", \"Marmitakoa\", \"Piperrada\" eta \"Axoa\"ri.\nEra askotan merkaturatzen da, piper lehortu osoaz gain, hala nola, xehatua, purean, kontserban, oliba oliotan, ozpinetan eta abar. Azken urteotan, hainbat produktutan ere aurki daiteke, hala nola, gatzean, patean, txokolatean, ziapean, ketxupan edo ardotan."}
{"id": "63745", "revid": "105290", "url": "https://eu.wikipedia.org/wiki?curid=63745", "title": "Agregakin", "text": "Agregakina edo agregatua harrobitik ateratako partikula iraunkor birrinduen nahastearen bidez lortutako granulometria jarraituko material pikortatuari deritzo. Agregakina eraikuntzan erabiltzen da batez ere eta egonkortasun kimikoa eta erresistentzia mekanikoa dira beste materialeengandik bereizten duen bi ezaugarri nagusi.\nJatorria.\nAgregakin naturalak.\nAgregakin naturala meagintza ustiapenetik lortu dena eta soilik prozesu mekanikoak jasan dituena da. Jatorri ezberdina duten meatokietan erauzten dira: ibai, itsaso, eoliko edo harrobi. Jatorriko meatokietan dauden bezala edo birrinduta, guztiz edo partzialki, erabiltzen dira.\nKareharrizko agregakinak.\nKareharria da iberiar penintsulan arroka sedimentario ohikoena. Lortzen eta birrintzen erraza dela eta material hau da iberiar penintsulako agregakinetan gehien erabiltzen dena. Kareharrietan tarteka karedun jatorria ez duten mineral proportzio altuak topatzen dira.\nSiliziozko agregakinak.\nAgregakin hau pikordun meatokietan ateratzen da. Tamainarik handiena duten partikulak bahetu eta birrinketa ezberdinen bidez tamaina txikiagoa duten aleak lortzen dira. Zenbat eta tamaina txikiagoa izan orduan eta ertzak zorrotzago izango dituzte. Legar naturalaren birrinketatik sortutako siliziozko agregakina oso erabilia da, iberiar penintsulan asko baitago.\nAgregakin igneo eta metamorfikoak.\nAgregakin mota honek besteak baino zailtasun gehiago ditu birrintzerako garaian.\nAgregakin bolkanikoak.\nEz dira beste agregakinak bezain erabiliak, toki gutxietan aurki baitaitezke.\nAgregakin artifizial eta marjinalak.\nAgregakin artifiziala industri prozesuren bat jasan eta aldaketa fisiko edo kimikoren bat jasan dutenak dira. Industria prozesuetan sortutako azpiproduktuetan, agregakin naturalen tratamenduetan, eraikuntzen eraispenetan edo bidezoruen birziklapenean dute agregakin hauek jatorria.\nAzpiproduktuak.\nZabor, meatze-ustiapen eta meategietako hondakinak, altzairutegiko zepak, hiri-hondakinen errausketan sortutatako zepak... dira agregakinak sortzeko erabiltzen diren azpiproduktuetako batzu.\nAgregakin manufakturatuak.\nIndustri-prozesuetan lortzen dira, agregakin naturaletatik batzuetan. Agregakin hauekin ezaugarri bereziak lortu nahi izaten dira.\nPartikulen tamaina.\nPartikulek duten tamainaren arabera izen desberdina hartzen du agregakinak. Orokorrean agregakin fina eta agregakin lodiaren arteko bereizketa egiten, 2.5 mm izan ohi da muga, baina 5 mm baino gutxiago duen materialari harea deitzen zaio.\nErabilpena.\nAgregakinaren ezaugarri fisikoak, ekonomia eta ingurugiroa dira agregakin motaren aukera baldintzatzen duten faktore nagusiak.\nEraikuntzan erabiltzen dira batez ere:\nErrepideak.\nKareharrizko agregakina errepideetako bidezoruaren geruza guztietan erabiltzen da, arrodarura-geruzan izan ezik, erraz leuntzen da eta: trafiko handia duen errepidek azkarregi bihurtzen dira irristakor. Errepideetako bidezoruetako lokailu hidrokarbonatuekin itsaskortasun arazo gutxiago sortzen ditu, duen basiko izaera dela eta. Ezaugarri hau hobetzeko erabiltzen da beste arroka mota bat erabiltzen duten nahaste bituminosoetan. Dilatazio-koefiziente baxua dutenez, errepideetako hormigoizko zoladura eta zementua duten azpiko geruzetan erabiltzen da.\nSiliziozko agregakinak errepideetako geruza guztietan erabiltzen dira, aurkitzen erraza baita. Errepideak eraikitzeko erabiltzen diren lokailu hidrokarbonatuekin ez du itsaskortasun handirik. Silize eta haustura-aurpegi kopuru handia badute ezaugarri mekaniko eta barne marruskadurak mineralezko eskeleto egokia osatzen dute trafikoaren eragin zuzena jasaten duten nahaste bituminosoetan erabiltzeko.\nAgregakin igneo eta metamorfikoak errepideetako arrodadura-geruzetan erabiltzeko aproposak dira, dituzten ezaugarriak direla eta. Leuntzen zailak direnez arrodadura-geruzaren ezaugarriak denbora luzez mantentzen dituzte. Azidoagoak diren agregakinak lokailu hidrokarbonatuekin itsaskortasun baxuagoa dute; kasu hauetan aktibatzaile edo emultsio egokiekin arazoa zuzendu liteke."}
{"id": "63746", "revid": "105290", "url": "https://eu.wikipedia.org/wiki?curid=63746", "title": "Bidezoru", "text": "Errepideetan bidezorua trafikoaren kargak eusteko eta zirkulazio seguru eta erosoa ahalbidetzeko, zelaigunearen gainean material aukeratuekin ezarritako geruzen multzoa da. \nBidezoru motak.\nOrohar bi taldetan sailkatzen dira bidezoruak: Bidezoru malguak eta bidezoru zurrunak:\nMalguak.\nBidezoru malguak geruza multzo batez daude osatuak; geroz eta sakonago orduan eta deformazio erresistentzia baxuagoa dutelarik, gainazaletik jasotako presioak baxuagoak baitira. Oso trafiko intentsitate baxua duten bideetan izan ezik, bidezoru malguek nahaste bituminoso geruza bat dute gutxienez gainazalean.\nTrafiko intentsitateen gorakada dela eta bidezoru erdizurrunak sortu ziren, zementuz egonkortutako geruzekin. Bidezoru erdizurrunei batzuetan erdimalguak ere deitzen zaie, baina malguen taldean kontsideratzen dira, nahaste bituminosoko geruza bat izaten baitute gainazalean. Egitura aldetik portaera malguekiko oso desberdina da.\nZurrunak.\nBidezoru zurrunek hormigoi geruza bat dute. Zurruntasuna dela eta trafikoaren karga bertikalak azalera handiagoan banatzen dira presio baxuak sortzen direlarik azpian."}
{"id": "63747", "revid": "119347", "url": "https://eu.wikipedia.org/wiki?curid=63747", "title": "Kaukaso (mendikatea)", "text": "Kaukaso Eurasiako mendi sistema da, Asiaren eta Europaren artean kokatua, Kaspiar itsasoaren eta Itsaso Beltzaren artean ipar-mendebaldetik hego-ekialderantz 1.200 kilometroz luzatzen dena.\nGeografia.\nKaukaso Europa edo Asiakoa den eztabaidan dago. Geologikoki, Eurasiaren erdian dago. Historikoki, greziarrentzat Bosforo itsasartea eta Kaukaso ziren Europaren mugak. Erdi Aroan, berriz, Bosforon eta Don ibaian kokatu zituzten. Philip Johan von Strahlenbergek 1730ean Errusiarako egindako ikerketan mendikatea Asian kokatu zuen. Politikoki, Europa eta Asiaren arteko muga, Europako Errusia eta Georgia eta Asiako Armenia eta Azerbaijanen artekoa da, zehatzago, Kura eta Kvirila ibaiek eratzen dutena.\nKaukaso sistema bi zatitan banaturik dago:\nGailur gehienak 2.000 metrotik gorakoak dira, eta Elbrus da garaiena (5.642 metro). Dykhtau (5.203 metro), Xkhara (5.201 metro) eta Kazbek (5.047 metro) dira beste gailur nagusiak. Kaukaso Handiak 2.000 inguru glaziar ditu. Ibai nagusiak Rioni, Kura eta Aragvi dira. Mendi maldak basoz estaliak daude.\nMendirik garaienak.\nHona hemen Kaukasoko mendirik altuenak.\nEkonomia.\nAberastasun iturriak, ibaietako elektrizitate indarraz gainera, zura, ehiza eta meatzeak (burdina, ikatza, beruna, zinka, kobrea, molibdenoa eta manganesoa) dira."}
{"id": "63748", "revid": "336", "url": "https://eu.wikipedia.org/wiki?curid=63748", "title": "Uralak", "text": "Uralak edo Ural mendiak () Errusiako mendebaldean dagoen mendikatea da. Ohituraz, Europa eta Asia arteko muga izan dira.\nIzena bertoko \"ural\" tributik datorkie.\nGeografia.\nUral mendiek 2.500 km luzera dute, Kazakhstango iparraldeko estepetatik Ozeano Artikoaren kostalderaino. Izan ere, geologikoki, Vaigatx uhartea eta gertuko Zembla Berria mendikatearen jarraipena baino ez dira.\nMendikatearen mendirik altuena 1.895 metroko Narodnaia mendia da. Geografoek bost zatitan banandu ohi dituzte Uralak: hegoaldea, erdialdea, iparraldea, azpiartikoa eta artikoa.\nMendiak.\nMendikatearen mendirik altuenak hauek dira:\nEkonomia.\nUral mendietan, urrea, platinoa, ikatza, burdina, nikela, zilarra eta beste meak aurkitu daitezke."}
{"id": "63749", "revid": "512", "url": "https://eu.wikipedia.org/wiki?curid=63749", "title": "Esterilizazio", "text": "Esterilizazioa zerbait esteril bihurtzea da, hau da, eragile fisiko edo kimikoen bitartez zerbaiten edo nonbaiteko mikroorganismo guztien suntsiketa prozesua da. Desinfekzioarekin eta antiseptikoekin alderatuta, esterilizazioa askoz erangikorragoa da, mikrobio guztiak akabatzen baititu; desinfekzioak eta antiseptikoek, berriz, mikrobio gehienak deuseztatzen ditu eta horien hazkuntza eragotzi. Kirofanoetako instrumentala esterilizatu egiten da, baina kirofanoaren instalakuntza handiak eta altzariak desinfektatu egiten dira, esterilizazioa oso zaila delako.\nEsterilizazioa beharrezkoa da giza jardueraren hainbat arlotan: osasun mailan, adibidez, funtsezkoa da klinika eta ospitaleetan, barneko gaixoen artean gaitz infekziosoak saihesteko. Zenbait laborategitan ere ahalik eta esterilitate gehienarekin lan egin behar da, kutsadura mikrobiologikoek emaitzak alda ez ditzaten. Gauza bera gertatzen da janari industria askotan.\nEsterilizazioa agente fisiko ala kimikoen bitartez gauzatu daiteke."}
{"id": "63750", "revid": "448", "url": "https://eu.wikipedia.org/wiki?curid=63750", "title": "Astigarreta (argipena)", "text": "Astigarreta ondorengo bi herri hauen izena da:"}
{"id": "63751", "revid": "105290", "url": "https://eu.wikipedia.org/wiki?curid=63751", "title": "Astigarreta (Beasain)", "text": "Astigarreta Beasaingo auzo bat da. 2007ko urtarrilaren 1eko erroldaren arabera, auzoak 13 biztanle zituen.\nOndarea.\nBestalde, hilerria, eskola eta ostatua ere baditu."}
{"id": "63752", "revid": "512", "url": "https://eu.wikipedia.org/wiki?curid=63752", "title": "4. taldeko elementu", "text": "IUPAC-en nomenklatura modernoan, taula periodikoaren 4. taldeak ondoko elementu hauek dauzka:\nTalde hau taula periodikoaren d blokean dago. Taldeak berez ez dauka izen arruntik; trantsizio-metalen talde zabalagoaren barruan dago.\nElementu hauek metal erregogorrak dira. Titanioaren propietate mekanikoak oso onak dira aleazioak eratzeko. Bestalde, rutherfordioaren isotopo guztiak erradioaktiboak dira eta laborategian sintetizatu dira; ez da naturan berez agertzen.\nEz dirudi 4. taldeko elementuek inolako funtziorik betetzen dutenik izaki bizidunen kimika biologikoan. Gaizki disolbatzen dira uretan eta ez dira oso eskuragarriak.\nZirkonioa eta hafnioa oso antzekoak dira propietate kimikoei dagokienez, eta naturan ia beti batera agertzen dira."}
{"id": "63753", "revid": "105290", "url": "https://eu.wikipedia.org/wiki?curid=63753", "title": "5. taldeko elementu", "text": "IUPAC-en nomenklatura modernoan, 5. taldeko elementua taula periodikoaren 5. seriean dagoen elementua da. Talde honetako elementuak hauek dira:\nElementu hauek 5 elektroi dauzkate balentzia-geruzan. Dubnioa laborategian soilik ekoiztu da, eta ez da naturan existitzen.\nIkuspuntu biologikotik, soilik banadioak betetzen du nolabaiteko papera izaki bizidunen kimika biologikoan: goi mailako organismoen zenbait entzimatan parte hartzen du eta baita itsas tunikatu batzuen biokimikan ere."}
{"id": "63754", "revid": "6327", "url": "https://eu.wikipedia.org/wiki?curid=63754", "title": "Kaukasoko mendilerroa", "text": ""}
{"id": "63755", "revid": "105290", "url": "https://eu.wikipedia.org/wiki?curid=63755", "title": "6. taldeko elementu", "text": "IUPAC-en nomenklatura modernoan, 6. taldeko elementua taula periodikoaren 6. seriean dagoen elementua da. Talde honetako elementuak hauek dira:\nTalde hau trantsizio-metalen multzoan sartzen da.\nIkuspuntu biologikotik, 6. taldean izaki bizidunen biologian paper garrantzitsuak betetzen dituzten elementuak daude: molibdenoa arrunta da organismo askoren entzimen osagai gisa, eta wolframak zenbait \"archaea\"-tan aurrekoaren antzeko lana egiten duela ikusi da. Haatik, eta d blokeko lehen lerroko beste trantsizio-metalekin gertatzen denaz bestera, kromoak ez du garrantzi gehiegirik biologiaren alorrean, nahiz eta zenbait ugaztunetan glukosaren metabolismoan parte hartzen duela uste den."}
{"id": "63757", "revid": "105290", "url": "https://eu.wikipedia.org/wiki?curid=63757", "title": "7. taldeko elementu", "text": "IUPAC-en nomenklatura modernoan, 7. taldeko elementua taula periodikoaren 7. seriean dagoen elementua da. Talde honetako elementuak hauek dira:\nTalde hau trantsizio-metalen multzoan sartzen da. Elementu hauek 7 elektroi dauzkate balentzia-geruzan.\nManganesoa aski arrunta da naturan, baina gainerako elementuak arraroak dira. Teknezioak ez dauka isotopo egonkorrik eta denbora luzez naturan ez zela existitzen pentsatu izan zen. Renioa aztarna gisa besterik ez dago."}
{"id": "63758", "revid": "105290", "url": "https://eu.wikipedia.org/wiki?curid=63758", "title": "8. taldeko elementu", "text": "IUPAC-en nomenklatura modernoan, 8. taldeko elementua taula periodikoaren 8. seriean dagoen elementua da. Talde honetako elementuak hauek dira:\nTalde hau trantsizio-metalen multzoan sartzen da. Elementu hauek 8 elektroi dauzkate balentzia-geruzan.\nHassioa laborategian sortutako elementua da eta, beraz, askotan ez da aipatzen talde honetaz hitz egitean."}
{"id": "63761", "revid": "688", "url": "https://eu.wikipedia.org/wiki?curid=63761", "title": "Eusko-argentinarrak", "text": "Eusko-argentinarrak () XIX. eta XX. mendeetan Argentinara iritsitako euskal herritar migratzaileen ondorengoek osatutako gizataldea da. Egun, 3,6 milioiko talde handia osatzen dutela uste da, eta Argentinako biztanleriaren %\u00a010 inguru euskal jatorrikoa dela.\nHalaber, Hego Amerikako herrialde hartan 15.000 bat euskal deitura daudela estimatzen da eta bertako toponimian ere aztarnak ugari dira.\nEusko-argentinar ospetsuak.\nAitzindariak.\nBuenos Aires hiriaren fundatzaileak izan ziren Pedro Mendoza eta Juan Garai eta San Salvador de Jujuy sortu zuen Francisco de Arga\u00f1araz y Murguia horiengandik hasita, XVI. mendean, ugari izan ziren dira Espainiako konkistaren garaian Argentinara joandako euskal herritarrak, tartean militar eta misiolariak.\nXX. mendetik aurrera.\nXX. mendetik aurrera, euskal herritar jatorriko argentinar ospetsuen artean aipatzekoak dira Eva Peron eta Che Guevara politikariak, Esteban Maria Laxague apezpikua, Jorge Burruchaga, eta Julio Olarticoechea edota Sergio Goycochea futbol jokalariak.\nOraindik denboran geroago, aipagarri da Herbehereetako printzesa M\u00e1xima Zorregieta.\nToponimia.\nBesteak beste, Colonia Alberdi, Berazategui, Esteban Echeverr\u00eda, Ezeiza, Bernardo de Irigoyen, Hip\u00f3lito Irigoyen, General Madariaga, Necochea, Partido de Olavarr\u00eda, Uribelarrea, General Urquiza eta Partido de Z\u00e1rate euskal jatorriko toponimoak dira.\nEuskal etxeak.\nGaur egun, hainbat euskal etxe dago Argentinan: Buenos Aires, Necochea, Rauch, Temperley, La Pampa, Resistencia, Posadas, Paran\u00e1 eta Concordia (Entre R\u00edos), Mendoza, San Juan, Santa Fe eta Rosario, eta Trelew, Comodoro Rivadavia, R\u00edo Negro eta R\u00edo Gallegosen (Patagonia).\nHorietariko batzuetan euskara ere irakasten da, eta euskalduntzeko prozesuan ez dira gutxi Euskal Herrira ere urtero etortzen direnak ."}
{"id": "63763", "revid": "105290", "url": "https://eu.wikipedia.org/wiki?curid=63763", "title": "Rate Your Music", "text": "Rate Your Music musika diskei buruz iritzia emateko sortu zen webgunea da. Wiki bat da baina administratzaileak webgunera bidaltzen diren edukien egokitasunaz arduratzen dira. Edonork gehitu dezake talde eta diska berriak eta zerrendak sortzeko aukera ere ematen du. Diska bakoitzak jaso duen puntuazioen arabera batez bezteko altua edo baxua dauka. Erabiltzaile bakoitzaren profilan Last.fmen azken entzundako abestiak erakusteko aukera ematen du ere.\nHistoria.\n2000 urteko gabonetan sortu zuen Hossein Sharifik, Estatu Batuetan. Hasieran donazioei esker finantziatu arren 2006an publizitatea gehitu zen gastuei aurre egiteko. 2004an artista independienteak bere musika MP3etan doan eskeintzeko aukera gehitu zen."}
{"id": "63766", "revid": "1491", "url": "https://eu.wikipedia.org/wiki?curid=63766", "title": "Petti", "text": "Juan Luis P\u00e9rez Mitxelena \"Petti\" (Bera, 1973ko urriaren 24a) nafar abeslari eta gitarrajole euskalduna da.\nEstiloei dagokionez, rock, folk-rock, post-rock, rhythm and blues, country edo minimalismoan sailkatu ohi dute.\nBatik-bat bakarka dabilen arren, hainbat kolaborazio egin izan ditu, besteak beste Anari, Txuma Murugarren eta Rafa Ruedarekin.\nTaldea.\nJuan Luis Perez Mitxelena (Bera, 1973) da Pettiren jatorrizko izena. Musikarekin lehenengo kontaktua Noise Hole taldean izan zuen, hamasei urterekin. Geroago, bide esperimentalago bati ekin zion Zup taldearekin batera, baina 1997ra arte ez zen bakarka aritzera ausartu. Haren izena Gaztelupeko Hotsak zigiluari lotuta dago; izan ere, Soraluzeko (Gipuzkoa) diskoetxearekin argitaratu ditu orain arteko lan guztiak. Lehenengoa \"Amets bat\" (Gaztelupeko Hotsak, 1999) izan zen, Billy Bragg, Nick Cave eta Nick Drakeren eraginpean egindako diskoa. Lan horretatik hasita, lan guztietan hainbat lagun izan ditu alboan; gehienak, Berako musikariak. Be\u00f1ardo Goietxek (Morau eta Agotak) lagundu dio beti koruetan eta hitzak idazten, adibidez.\nBi urte geroago, \"Arrazoiak\" (Gaztelupeko Hotsak, 2001) kaleratu zuen. Arima rockzalea duen diskoa izan arren, folk delakora begira jarri zen bakarlari beratarra, abestiak gitarra eta ahots soilez eratuz. Urte berean, Nafarroako Bertsozale Elkarteak kaleratutako \"Nafarroa, hitza dantzan\" bilduman (Gor, 2001) parte hartu zuen, \"Isiltasuna oihuka\" abestiarekin. \"Etxeko uzta\" hirugarren lana (Gaztelupeko Hotsak, 2002) izen bereko taldearekin grabatu zuen: I\u00f1igo Telletxea (baxua), Joseba Irazoki (gitarra) eta Aitor Garzia Maikel (bateria). Disko elektrikoa da, Pettik grabatu duen rockeroena. 2003ko Gasteizko Azkena Rock Festival jaialdian aurkeztu zuen, besteak beste The Hellacopters, Steve Earle eta Iggy Pop &amp; The Stooges taldeekin. Halaber, zenbait kontzertu eman zituen Terry Lee Hale abeslari estatubatuarrarekin Euskal Herrian eta Espainian zehar.\nAnari kantariaren \"Habiak\" (Esan Ozenki, 2000) diskoan kolaboratu ondoren bi artisten artean sortutako adiskidetasunak Anari ta Petti EP partekatua (Metak-Pil Pil Sessions, 2003) ekarri zuen. Pettik bi abesti konposatu zituen (\"Asperkeria\" eta \"Bergmanen mamuak\") eta Anarik beste bi (\"Orbainak\" eta \"Inon izatekotan\"), eta grabatzeko orduan batak bestearen kantuetan lagundu zuen. Lana aurkezteko kontzertu gutxi batzuk eman zituzten elkarrekin. Segidan, bolada batez agertokietatik desagertu zen Petti. Zuzenean jotzeari utzi zion, arazo pertsonalak zirela medio, eta 2006. urtera arte ez zen haren berririk izan. Estepan Urkiaga \"Lauaxeta\"ren omenezko \"Ehungarrenean hamaika\" diskoan (Gaztelupeko Hotsak, 2005) parte hartu ondoren, hura aurkezteko emanaldietan itzuli zen agertokietara. Disko horren grabazioan ezagutu zuen Rafa Rueda (PI.L.T.), eta, geroztik, harreman estua izan dute bi musikariek. Horrela, Pettiren hurrengo lana beste disko partekatu bat izan zen, \"Hauxe\" (Gaztelupeko Hotsak, 2006), Rafa Rueda eta Txuma Murugarrenekin. Abeslari bakoitzak bi kantu eman zituen (Pettirenak, \"Argia heldu da\" eta \"Txomin Iantziren kantua\"), hirurek elkarrekin konposatu eta abestutako \"Gaua eta kea\" bikainaz gain. Disko horretarako, Ekaitz Hernandez (baxua), Natxo Beltran (bateria) eta Rafa Acevesek (teklatuak) osatu zuten talde laguntzailea.\nBost urtean bakarkako diskorik kaleratu gabe igaro ostean, \"On\" (Gaztelupeko Hotsak, 2007) plazaratu zuen, ia erabat berritutako talde batekin grabatutako lana: Joseba Irazoki (gitarra), David Gonzalez (baxua; PI.L.T., Berri Txarrak, Cobra), Ekain Elorza (bateria; Seiurte), Arkaitz Miner (biolina eta mandolina) eta Jexux Aranburu (akordeoia, hammond eta fender rhodes). Rafa Rueda arduratu zen diskoaren ekoizpenaz, eta antzematen da kantuak janzteko moduan. Folk kantu biluziak, blues gordina, soul iluna, pop harribitxiak... topa daitezke doinuen aldetik Pettiren lanik osatuena den horretan. Andoni Tolosa, Xabier Montoia, Mixel Labegerie, JosAnton Artze eta Be\u00f1ardo Goietxeren hitzak musikatu zituen.\nBere hurrengo lana \"Awa\u00f1ak\" izan zen (Bonberenea Ekintzak, 2008), Rafa Aceves pianistarekin (Mamba Beat) Tolosako Bonberenean grabaturiko zuzeneko diskoa.\n2009ko uztailean Katarain estudioan sartu zen Barrence Withfield kantari estatubatuarrarekin eta egun gutxitan disko bat grabatu zuten: \"Barrence Whitfield eta Petti &amp; The Bloodyhotsak\" (Bloody Hotsak, 2009).\n2017an Pettik \"Hotzikarak\" diskoa kaleratu zuen, Etxeko Uzta taldearekin. Etxeko Uzta taldea Joseba Irazokik (gitarrak), Igor Telletxeak (bateria) eta I\u00f1igo Telletxeak (baxua), Pettiren herriko lagunek, osatzen dute, eta Elkarren estudioetan grabatu zuten diskoa. Hitzak josten, berriz, Petti beraz gain, Harkaitz Cano, Eneko Barberena, Juan Luis Zabala, Be\u00f1ardo Goietxe eta Pello Lizarralde aritu ziren.\nHorrez gain, 2015. urtetik, Balerdi Balerdi taldearen gitarrista da."}
{"id": "63769", "revid": "219", "url": "https://eu.wikipedia.org/wiki?curid=63769", "title": "Bilboko Kafe Antzokia", "text": ""}
{"id": "63770", "revid": "1545", "url": "https://eu.wikipedia.org/wiki?curid=63770", "title": "Belarri landu", "text": "Belarri landua (\"Pleurotus ostreatus\") \"Pleurotaceae\" familiako merkataritzarako hazten den perretxiko jangarria da.\nEtimologia.\nBai latinezko izena bai izen arrunta fruitu-gorputzaren formatik sortu dira. Latinezko \"pleurotus\" (\"saiheska\") hitzak, hankak txapelarekiko duen zeharkako hazkuntza adierazten du. Euskaraz \"belarri\" hitzak perretxiko honen belarri itxura adierazten du.\nBelarri landua gehien bilatzen den perretxikoetako bat da. Horrez gain, etxean ere lantzen da modu komertzialean, batez ere lasto gainean. Askotan eduki ohi duen anis usaina bentzaldehidoaren presentziagatik da.\nMorfologia.\nPerretxiko honen txapela 5 eta 15 zentimetro arteko diametrokoa da. Kolorez aldakorra da: gris argia, gris ilun urdinxkara edo gris arrexka izan daiteke. Oskol formakoa da, ertz mehe eta kiribilekoa. Azalera leun eta distiratsua dauka. Orri zurixkak dauzka, meheak eta estutuak, oso dekurrenteak.\nHankak 1-3 cm dauzka luzeran eta 1-2 lodieran. Betea da, eszentrikoa edo albokoa. Batzuetan mizelio-geruza zuria izaten du gainean.\nHaragi zurixka eta trinkoa dauka, usain eta zapore gozokoa.\nEspora zuri, eliptiko eta leunak dauzka, 8-11X3-4 mikrakoak.\nEkologia.\nUdaberrian hasi eta udazkeneraino ageri da, zuhaitz hostoerorkorren zuraren gainean txertatuta. Sarritan talde teilakatu eta estuetan sortzen da.\nBestalde, belarri landua nolabait haragijalea den perretxiko bakanetakoa da. Bere mizelioak nematodoak hil eta liseritu ditzake. Itxura batean, nitrogenoa eskuratzeko modu bat da. Nematodo horiek irensteko, lehenengo paralizatzen ditu gas baten bidez.\nGastronomia.\nEspezie hau asko landu eta saltzen da dendetan.\nBelarri landuak estatinak ekoizten ditu. Zenbait ikerketaren arabera, %0,4 eta %2,7 arteko estatina-kantitatea daukate pisu lehorreko. Laborategian animaliekin egindako esperimentuetan ikusi denez, dietan belarri landua sartuz gero kolesterola jaitsi egin daiteke baldintza jakin batzuen pean.\nEspezie honek arabitol-kantitate txikiak ekoizten ditu. Arabitolak urdaileko arazoak sortu ahal dizkie pertsona batzuei. Arabitola xylitolaren, manitolaren eta sorbitolaren antzeko alkohola da; konposatu hauek oso erabiliak dira janariaren gehigarri gisa eta libragarri modura joka dezakete zenbait pertsonengan.\nBeste izen arruntak.\n\"Pleurotus ostreatus\" tokiko euskarazko testuetan:\n\"pago-ziza.\nKanpo loturak.\n[[Kategoria:Pleurotaceae]]\n[[Kategoria:1874. urtean deskribatutako taxoiak]]\n[[Kategoria:Onddo jangarriak]]\n[[Kategoria:Europako onddoak]]\n[[Kategoria:Asiako onddoak]]\n[[Kategoria:Hego Amerikako onddoak]]"}
{"id": "63771", "revid": "1712", "url": "https://eu.wikipedia.org/wiki?curid=63771", "title": "Pleurotus ostreatus", "text": ""}
{"id": "63774", "revid": "219", "url": "https://eu.wikipedia.org/wiki?curid=63774", "title": "Zuberotar", "text": ""}
{"id": "63775", "revid": "219", "url": "https://eu.wikipedia.org/wiki?curid=63775", "title": "Pasaitar", "text": ""}
{"id": "63784", "revid": "6327", "url": "https://eu.wikipedia.org/wiki?curid=63784", "title": "Kilpisj\u00e4rvi Aintzira", "text": ""}
{"id": "63785", "revid": "1982", "url": "https://eu.wikipedia.org/wiki?curid=63785", "title": "Inarij\u00e4rvi Aintzira", "text": ""}
{"id": "63787", "revid": "90204", "url": "https://eu.wikipedia.org/wiki?curid=63787", "title": "Kevoko Natura Erreserba Hertsia", "text": "Geavvuko edo Kevoko Natura Erreserba Hertsia (finlandieraz, \"Kevon luonnonpuisto\"; ipar samieraz, \"Geavu luonddumeahcci\") 712 km\u00b2-ko azalera duen Finlandiako natura erreserba hertsia da. Utsjoki udalerrian dago eta herrialde osoan ezaguna da bere landaredi eta paraje bereziengatik.\nKlima.\nNatura erreserba hertsia zirkulu polar artikoaren gainean dago, 350 bat km iparrera; horrenbestez, gauerdiko eguzki eta gau polar fenomenoak urtero izaten dira. Alde batetik, eguzkia edo eguzkiaren argitasuna Kevoko zeruaren jabe izaten da maiatzaren bigarren astetik abuztu hasiera arte; hurbil dagoen Ohcejohka edo Utsjoki herrian, esaterako, gertakariak 71 egun irauten du (maiatzaren 18an hasi eta uztailaren 28an amaitzen da). Bestetik, gau polarraren garaia edota iluntasuna nagusitzen den garaia azaroaren 27tik urtarrilaren 17ra izaten da; guztira, 51 egun. Ipar argiak, azkenik, oso ohikoak izaten dira neguko gau ilun eta oskarbietan; irail eta martxo bitartean lau gautatik hirutan izaten den fenomenoa da, urrian eta martxoan bereziki.\nKlimari dagokionez, azpiartikoa da gailentzen dena eta, ondorioz, tenperaturak leunak izaten dira udan, baina neguak hotzak eta luzeak izan ohi dira. Dena den, neguak ez dira Lappi erdialdean bezain izozgarriak, Ozeano Artikotik iristen den haize epelak neguak leuntzen dituelako. Orokorrean, elurrak natura erreserbako lurzorua estaltzen du urri amaiera eta maiatza bitartean, gutxi gorabehera 175 bat egunez; izotzak, bestetik, aintzira eta ibaien gaina hartzen du beste horrenbeste egunetan. Hilabete euritsuenak udakoak dira, uztaila bereziki, eta lehorrena, aldiz, maiatza. Eremu menditsuetan, bestalde, klima polarra da nagusitzen dena, eta horrekin batera, zero azpiko tenperaturak.\nIzaki bizidunak.\nFauna.\nZapelatz galtzaduna eta belatz gorri arroilaren amildegietan bizi diren hegaztiak.\nAzeri artikoa da arrisku larrienean dagoen herrialde osoko ugaztuna, 5-10 baino ez direla jaiotzen iparraldean.\nBerezitasunak.\nKevoren berezitasun nagusiena Kevoko arroila da. Neguan, elurrak guztiz elurperatzen du arroila, baina udako eguzkiak elurra azkar urtu eta Kevojoki ibaian eraldatzen du, hemendik Tenojoki eta Ozeano Artikora joateko. Orduan, arroila inguruko hegazti, landare eta arrain guztien erdigune bilakatzen da. Pinuak eta urkiak dira nagusi arroilan.\nArroilaren inguruan animalia kopuru handien dagoen ingurunea da; izan ere, ur asko eta lurzoru desberdinak daude. Gainera, Finlandiako leku gutxitan hazten diren landareak daude.\nArroileko amildegiak leku erosoak dira hegaztiek euren habiak egiteko. Hala nola, belatz gorriak eta zapelatz galtzadunak ohantzeak goien egiten dituztenak dira. Belatz txikia, arrano arrantzalea, arrano beltza, bele arrunta, izotz-ahatea, murgilari mottoduna, ahate txistularia, murgilari handia, zerra ertaina, antzara hankahoria, kurlinta bekainduna, bernagorri iluna, kuliska pikarta, borrokalaria, urre txirri arrunta, istingor txiki eta arruntak, mendebal-txori mokomehea, Actitis hypoleucos, kuliska txikia, eper zuria, eskandinaviako lagopodoa, Temminck txirria, basoilarra, txio horia, negu txonta, birigarro txikia, larre buztanikara, negu txirta, zingira berdantza, ipar gailupa, kukua, antzandobi handia, zozo paparzuria, birigarro arrunta eta txinbo artikoa.\nFiellu ur-jauzia.\nFiellu ur-jauzia 26 metroko ur-jauzia da, Finlandiako garaienetakoa."}
{"id": "63788", "revid": "119347", "url": "https://eu.wikipedia.org/wiki?curid=63788", "title": "Kaldoaivi Eremu Basatia", "text": "Kaldoaivi Eremu Basatia (Finlandieraz: \"Kaldoaivin er\u00e4maa-alue\"), Finlandiako babestutako natura eremu basati handiena da. 1991. urtean sortu zen eta 2.924 km\u00b2-ko azalera dauka, Inarin eta Utsjokin kokatua. Gainera, Norvegian barrena irauten du eremuak, bertako gobernuak baldintzatutako akordio bati esker.\nAnimaliak.\nUrre txirri arrunt abeslaria, beltz handia, antzara nanoa, ipar-belatza, arrano beltza eta elur-hontza. Ur-hegaztia nagusiak kuliska gorriak eta izotz-ahateak dira. Lurzoru elurreztatuetan, ohikoak dira ipar belea eta eper zuriak.\nUgaztunen taldea, erbinude zuri eta arruntak, azeri gorriak, igarabak eta 2003. urtetik babestuak dauden azeri artikoak."}
{"id": "63790", "revid": "119347", "url": "https://eu.wikipedia.org/wiki?curid=63790", "title": "Muotkatunturi Eremu Basatia", "text": "Muotkatunturi Eremu Basatia (Finlandieraz: \"Muotkatunturin er\u00e4maa-alue\"), Utsjoki udalerrian dagoen 1.570 km\u00b2-ko natura-eremu basatia da. 1991. urtean sortu zuen Finlandiako gobernuak eta elur-orein basatiak eta basoak nagusitzen dira bertan.\nEz da bisitari asko gerturatzen natura basati eta antzinako honetara, baina iparraldean dagoen zingiretara hainbat norvegiar gertura ohi da. Inari udalerriaren ingurunean zabaltzen da ere.\nFauna eta Landaredia.\nHala nola, arrano beltza, jatuna, kaskabeltza, lagopodo eskandinaviarra, eskinosoa eta Cinclus cinclusur-zozoa."}
{"id": "63792", "revid": "58701", "url": "https://eu.wikipedia.org/wiki?curid=63792", "title": "Josef Mengele", "text": "Josef Mengele (G\u00fcnzburg, 1911ko martxoaren 16an, \u2020 Bertioga, Brasil, 1979ko otsailaren 7an), Alemania Naziko gerra kriminala izan zen; sendagile lanetan aritu zen Auschwitz-eko kontzentrazio-esparruan eta gizakiekin eginiko esperimentu izugarriekin hartu zuen zoritxarreko fama. Egia esan, sendagile lana baino gehiago, ikerketa genetikoa izan zen bere helburua han.\nBeppo ezizena eman zitzaion eta baita Heriotzaren aingeru ere.\nBiografia.\nJosef Karl Mengele (1881-1959) eta bere emaztea zen Walburgaren (?-1946) seme zaharrena zen. G\u00fcnzburg (Baviera) hiriko familia aberats honetan beste bi senide ere baziren: Karl (1912\u20131949) eta Alois (1914\u20131974).\n1933an, aita zen Karl Mengele nazi porrokatua zen eta bere instalakuntzak eskaini zizkion Hitlerri G\u00fcnzburg-en hitzaldia eskaini ahal izateko. Horren truke, Mengeletarrak bere negozioak sustatzeko erraztasun ekonomiko ugari jaso zuten.\nMengelek Munich, Viena eta Bonneko unibertsitateetan ikasi zituen Medikuntza eta Antropologia. 1935ean doktoretza lortu zuen antropologian Munichen eta bere tesia arrazen arteko ezberdintasun fisikoetan zentratu zuen. 1938an medikuntzan doktoratu zen eta hemen ere hainbat tribuen ezberdintasun fisikoez aritu zen.\nJosef Mengele antisemita sutsu bihurtu zen eta arraza arioaren supremazia eta juduenganako erabateko mesprezua garbi zituen. 1932an, 21 urte zituelarik, Altzairu Kaskoetako kide egin zen, SA-n (Sturmabteilung) sartuko zen erakunde nazia; berehala utzi zuen erakundea. 1937an Alderdi Nazian afiliatu zen eta 1938an SS-etan (Schutzstaffel) sartu zen.\n1938an Irenerekin ezkondu zen eta seme bat izan zuten: Rolph.\n1938 eta 1939. urteetan mendiko infanterian aritu zen 6 hilabetetan. Hurrengo urtean destinatu zuten Sendagileen Erreserbara eta hor aritu zen 3 urtez, 5. SS Panzergrenadier Division Wiking delakoan.\n1942an, Rostov-en zauritu zuten, ekialdeko frontean, eta gerrarako ezgaitu zuten. Borrokan erakutsitako adorea zela-eta, karguz igo eta Lagerarzt-era bidali zuten, kontzentrazio-esparruko mediku.\nHeriotzaren aingerua.\nAuschwitz-eko sendagile bat gaixotu zela-eta, Mengele haren ordezkapena egitera joan zen. 1943ko maiatzaren 24an Rudolf H\u00f6\u00df-ek administratutako kontzentrazio-esparruko ofizial egin zuten, ez Auschwitzekoa, Birkenaukoa, baizik. Jerarkian bere gainetik, Eduard Wirt sendagilea zuen.\n21 hilabete pasa zituen Mengele sendagileak Auschwitz-Birkenau kontzentrazio-esparruan eta hortxe lortu zuen \"Heriotzaren aingeru\" ezizena. Trenak, presoez gainezka, Auschwitzera iritsi bezain pronto, Mengele egoten zen zain, hautaketa egitearren: lanerako, esperimentuetarako, gaseatzeko... Bere eskuak eginiko keinuak erabakitzen zuen nor hilko zen eta nor bizi, eskuinean agureak, umeak, haurdun zeuden emakumeak... Ezkerrean emakume gazteak, lanerako balio zuten gizonezkoak... Eskuinekoek ez zuten itxaropen handirik. Dotore-dotore, txukun-txukun, aurkezten zen \"lanera\" Josef Mengele eta gutxitan erakutsi zuen erruki izpirik. Alderantziz, bere eskuz hil ohi zuen araua hausten zuena.\nZenbaitetan, trena iristen zenean, amen gorpuak zeuden bizirik iraun zuten seme-alaben ondoan. Mengeleren agindua garbia zen: labera zuzenean, erregai gisa erabiltzeko. Beranduxeago, iritziz aldatu zen eta haurdun zeuden emakumeak bizirik mantendu zituen erditu arte. Jaioberriak bere esperimentuetarako erabiliko zituen. Batzuetan umeari bularra ematea eragotziko zuen, jaioberriaren heriotza behatzeko.\nMengele bikiengan interesatu zen bereziki, herentziaren legeak eta arraza garbiaren funtsa aztertu nahi baitzituen. 1943an geroztik, bikiak hautatu eta aparteko barrakoietan instalatu zituen. Egia esan, burututako esperimentu gehienek ez zuten oinarri zientifiko handirik, baina gobernu naziak horrela finantzatu zituen. Hemen dago burutu zituen \"lanetako\" batzuen zerrenda:\nEsperimentuaren ondoren bizirautea lortuz gero, ia beti asasinatu egiten zituzten, autopsia egin eta aztertu ahal izateko.\nBehin, pisu handiko kutxak kargatu zituen tren batean, G\u00fcnzburg-eko bidean. Urre lingoteak zeramatzan, kontzentrazio-esparruan zeuden gorpuen urrezko hortzez osatua. Badirudi, Mengelek Alemania naziaren azken egunak bazetoztela sumatu zuela.\n1944ko azaroaren 26an, Richard Baer, Auschwitzeko komandanteak instalakuntza desmantelatzeko ordena jaso zuen. Himmler-en ordena zuzena zen (berehala bere buruaz beste egingo zuen!) eta ez zen inondik ere espero. 23 egun ziren Mengelek azken \"hautaketa\" egin zuenetik eta Joseph ez zen harritu, Alemania gerra galtzen ari zela uste baitzuen. 1945eko urtarrilaren 17an kontzentrazio-esparrutik alde egin zuen ixilean. 10 egun beranduago, errusiarrak sartuko ziren bertara.\nIhesa.\nJosef Mengele Auschwitz utzi eta Gross-Rosen-eko kontzentrazio-esparrura joan zen. Esparru hau ere berehala itxi zuten eta 1945eko apirilean mendebalderantz egin zuen ihes, nortasun faltsu bat gainean, baina harrapatu egin zuten Nuremberg-etik gertu. Aliatuek liberatu zuten, nor zen jakin gabe Nurenbergeko epaiketetan ez zuten Josef Mengele prozesatu.\n\"Paperclip operazioa\" deritzo bere ihesari. G\u00fcnzburg-en ezkutatu zen bolada batean eta Bavieran gero. Azkenean, 1949an, Hego Amerikarantz atera zen, Paraguaiko bidean, ODESSAk (Organisation der ehemaligen SS-Angeh\u00f6rigen) lagundurik beste nazi asko bezala.\nIrenek ez zion jarraitu eta Mengele korreoz dibortziatu zen, bere aita Karl Mengelek Argentinan bisitatu zuenean eraman zion gutunen bidez. Izenak ez zuen aipamenik prentsan eta nazien bila zebiltzatenek ez zuten Mengelegan interesik erakutsi. Horregatik bere izena hartzera ausartu zen, telefono gidan agertuz edo 1956an Suitzara bere seme Rolph bisitatzera bidaiatuz.\n1958an, Martharekin ezkondu zen, Karl anaiaren emazte alargunarekin. Martha eta bere semea Argentinara joan ziren bizitzera, baina urte batzuk beranduago denak itzuli ziren.\nAlemaniako sendiak laguntza ekonomikoa eman zion eta 1950. urteetan oso ondo joan zitzaion; hasieran jostailu denda bat eraiki zuen eta ondoren farmazia enpresa bateko sozio egin zen, Fadro Farm etxeko sozio, alegia.\nSimon Wiesenthalek Irene eta Josef Mengeleren dibortzio akta aurkitu zuen eta Mengelek Argentinan bizirik jarraitzen zuenaren berri eman zien nazi bila zebiltzaten erakundeei. Datuak kontrastatu ondoren, Bonneko gobernuak estradizioa eskatu zion Argentinakoari, baina ezezkoa jaso zuen. Mengelek, jakinaren gainean, alde egin zuen berriro. Lagun ahaltsuak medio, Paraguaira joan zen honakoan, hemendik aurrera maila ekonomiko apalagoan bizi beharko zuen arren.\nNazioartean asko saiatu ziren, baina ez zuten sekula atxilo hartu eta 35 urtetan lasai-lasai bizi zen. Adolf Eichmann ilegalki harrapatu zutenean Mengele erabat beldurtu zen, baina bere semea pare bat alditan bisitan joan bazitzaion ere, ez Mossadek eta ezta Wiesenthalek ere ez zuten lokalizatzea lortu.\nHeriotza.\n1959an, Paraguay-n bizi zen diskrezio handiz. Emakume kontuak tarteko eta Klaus Barbieren ehiza inguruan, erabat izutu eta Brasilera egin zuen ihes. 1979an , osasun arazo larriekin zebilen. Bertiogara joan zen lagun batzuekin eta itsasoan sartu zen. Ez zen ur handirik, lagunak berehala zituen gainean, baina Josef ito egin zen. Arrazoiak espekulazio gai izan ziren urte askotan: kalanbreak, bihotza, mareoa, asesinatoa...\nEnbu-ko kanposatuan hilobiratu zuten, Wolfang Gerdharden izenpean eta bere seme Rolf bertan izan zen.\nSei urte geroago, 1985ean, Israel, AEB, Wiesenthal eta beste nazien aurkako talde batzuen presioa zela-eta, identifikazio lanak egin zituzten.\nKonklusioa ez zen erabatekoa izan, baina bila zebiltzatenek ontzat eman zuten, adina eta hortzetan zuen akatsak bat baitzetozten.\n1992an konfirmatu zen azkenean bere nortasuna, ADN analisiak egin ondoren, oraingo honetan."}
{"id": "63793", "revid": "105290", "url": "https://eu.wikipedia.org/wiki?curid=63793", "title": "9. taldeko elementu", "text": "IUPAC-en nomenklatura modernoan, 9. taldeko elementua taula periodikoaren 9. seriean dagoen elementua da. Talde honetako elementuak hauek dira:\nTalde hau trantsizio-metalen multzoko \"d blokean\" sartzen da.\nMeitnerioa laborategian sortutako elementua da eta, beraz, askotan ez da aipatzen talde honetaz hitz egitean. Elementu erradioaktiboa da eta ez da naturan ageri; minutu gutxi batzuk irauten duten kantitateetan ekoiztu da."}
{"id": "63794", "revid": "58701", "url": "https://eu.wikipedia.org/wiki?curid=63794", "title": "Gazpatxo", "text": "Gazpatxoa () Espainiako hegoaldeko plater tipikoa da. Baratxuri zoparen bertsio hotz gisa jaio zen. Oinarrizko osagaiak dira ogia, ura, koipea (oliba olioa), baratxuria eta gatza; batzuetan, almendra birrindua ere. Egungo gazpatxoan tomatea, tipula eta pepinoa gehitzen dira. Plater honek bariazio asko ditu probintzia batetik bestera: \"ajoblanco\" edo \"salmorejo\", besteak beste.\nHistoria.\nArabiarrek edo erromatarrek egin zituzten lehenengo nahasketak, gazpatxoaren oinarrizko osagaiekin. Hala ere, egungo gazpatxoaren osagaietako asko \u2014hala nola tomatea edota piperra\u2014 Amerikatik ekarri zituzten gerora. XX. mendearen bigarren erdian, plater ospetsu bilakatu zen mundu osoan. Egun, edozein supermerkatutan eros daiteke, plastikozko nahiz beirazko ontzietan."}
{"id": "63795", "revid": "336", "url": "https://eu.wikipedia.org/wiki?curid=63795", "title": "Karpatoak", "text": "Karpatoak edo Karpato mendiak (; polonieraz, txekieraz eta eslovakieraz: \"Karpaty\"; . \"Karpaty\"; ; , \"Karpati\"; ) Europako erdialdeko mendikate handiaren ekialdeko besoa dira, bere 1500 km luzera Errumania, Txekiar Errepublika, Eslovakia, Polonia, Ukraina, Austria, Serbia eta iparraldeko Hungarian zehar doa.\nGeografia.\nKarpatoak Danubioan jaioak dira, Bratislavaren ondoan. Transkarpatia eta Transilvania inguratzen dituzte eta hego-mendebalderantz jotzen dute, Danubioan berriro bukatzeko, Errumaniako Or\u015fovaren ondoan. Karpatoen luzera osoa 1.500 kilometrokoa da, eta zabalera 12 eta 500 km artean dago. Mendikatearen mendirik altuenak Transilvaniako goi-ordoki eta Tatra inguruan daude (mendirik altuena 2.655 m Gerlachovsk\u00fd \u0161t\u00edt da, Eslovakian). Karpatoek 190.000 km\u00b2 azalera dute, Europan Alpeek baino ez dute handiagorik.\nNormalean Karpatoak bere bakantasunean baino ez dira kontuan hartzen, hala ere, bai orografikoki, bai geologikoki zenbait mendikatetan banatuta daude. Karpatoen eta Alpeen arteko muga Danubio ibaia da, mendikate biek leku batean baino ez dira elkartzen: Bratislava inguruan dauden Leitha mendiak. Danubio bera Stara Planinarekin muga ere bada. Oder eta Morava ibaien haranak Karpatoei Silesiako eta Moraviako mendigunetik banatzen zaizkie. Beste mendikate ez bezala, Karpatoak ordokiez inguratuta daude, hego-mendebaldean zabaldi panoniarraz, hegoaldean Danubio hegoaldeko zabaldiaz eta ipar-ekialdean Galitziako zabaldiaz hain zuzen ere.\nBanaketa.\nMendikate handiena Tatrak da.\nBanaketa bertikala eta orokorra.\nHauxe da Karpatoen banaketa ohikoa (zenbakiak mapari dagokie):\nIbaiak:\nHerrialdeak:"}
{"id": "63796", "revid": "1545", "url": "https://eu.wikipedia.org/wiki?curid=63796", "title": "Karpato mendiak", "text": ""}
{"id": "63799", "revid": "105290", "url": "https://eu.wikipedia.org/wiki?curid=63799", "title": "Eskandinaviako Alpeak", "text": "Eskandinaviako Alpeak edo Eskandinaviako mendiak (; norvegieraz \"Kj\u00f8len\", azken biak euskaraz \"gila\" esan nahi dutenak), Eskandinavia penintsula zeharkatzen duen mendikatea da. Mendikatearen mendebaldeko aldeak, Ipar Itsasoan itota, munduan famatuak diren Norvegiako \"fjordak\" sortzen ditu.\nGeologikoki Eskandinaviako Alpeek Eskoziako mendiekin, Irlandako mendiekin eta, Ozeano Atlantikoa zeharkatuta, Ipar Amerikako Appalacheekin lotura dute. Geologoen arabera, Pangea antzinako superkontinentea hautsi baino lehen denak Kaledoniako mendien zatiak ziren, historiako mendikaterik handiena.\nBanaketa.\nEskandinaviako Alpeak hiru taldetan banatu daitezke:"}
{"id": "63800", "revid": "6327", "url": "https://eu.wikipedia.org/wiki?curid=63800", "title": "Eskandinaviar Mendiak", "text": ""}
{"id": "63801", "revid": "201", "url": "https://eu.wikipedia.org/wiki?curid=63801", "title": "Mengele", "text": ""}
{"id": "63802", "revid": "1545", "url": "https://eu.wikipedia.org/wiki?curid=63802", "title": "Kola (penintsula)", "text": "Kola (samieraz: \"Guol\u00e1dat\"; ) Errusiako iparraldean dagoen penintsula da, Murmanskeko oblastean. Iparraldean Barentseko itsasoa, ekialdean eta hegoaldean Itsaso Zuria eta mendebaldean Laponia ditu.\nKolako mendebaldeko muga Kola golkotik Kandalaksha golkora doa, behin Imandra eta Kola lakuak eta Neva ibaia zeharkatuak.\nPenintsulak 100.000 km\u00b2 azalera du. Kolako klima hotza da oso. Hegoaldean taiga da nagusi; iparraldean, berriz tundra. Kolako jatorrizko biztanleak samitarrak dira. Eskualdeko hiri nagusia Murmansk."}
{"id": "63805", "revid": "336", "url": "https://eu.wikipedia.org/wiki?curid=63805", "title": "Jutlandia", "text": "Jutlandia (danieraz: \"Jylland\"; alemanieraz \"J\u00fctland\") Ipar-mendebaldeko Europako penintsula da, Danimarkako alde kontinentala eta Alemaniako iparraldea (Schleswig-Holstein estatua) barnean hartzen duena. Mendebaldean Ipar itsasoa du, iparraldean Skagerrak, ipar-ekialdean Kattegat eta ekialdean Baltikoko daniar uharteak. 29.766 kilometro koadroko eremua hartzen du, eta 2.257.741 biztanle inguru ditu.\nJutlandiako lurraldea laua eta hareatsua da eta aintzira txiki asko du. Laborantza zaila da eremu horietan eta asko hedatu da abeltzaintza (behi azienda bereziki). Janari industria, mekanika industria eta ontziolak dira jarduera ekonomiko nagusiak. Bi herrialde hartzen ditu Jutlandiak Danimarkan: Ipar Jutlandia (\"Nordjylland\", 6.173 km2 eta 483.381 biztanle. Hiriburua: Aalborg) eta Hego Jutlandia (\"S\u00f8nderjylland\", 3.938 km2 eta 249.805 biztanle. Hiriburua: Aabenraa).\nGeografia.\nGeografikoki eta historikoki Jutlandia osatzen dute Hego Jutlandia, Mendebaldeko Jutlandia, Ekialdeko Jutlandia (Mols barne) eta Ipar Jutlandia (Himmerland, Vendsyssel eta Thy barne) eskualdeek. Beste garai batzuetan beste izendapen batzuk egon ziren: N\u00f8rrejyllland, Sydvestjylland, Nordvestjylland eta Slesvig.\nIparraldeko zonaldea Limfjord-eko ur-kanalak banatzen du beste alde kontinentalarekin. Ipar Jutlandiako uhartea izena hartzen du edo Vendsyssel-Thy.\nL\u00e6s\u00f8, Anholt eta Sams\u00f8 uharteak Kattegat-en eta Als Itsaso Baltikoaren hegoaldean administratiboki eta historikoki lotuta dago penintsula honekin, azkenak autonomia handiagoa duen arren. Wadden Itsasoko uharte daniarrak eta Ipar Frisiako uharte alemaniarrak kokatuta daude Jutlandiako hego-mendebaldeko kostaldean, Alemaniako Badian.\nHistoria.\nLehenengo garaiak.\nJutlandia izena bertan V. mendean bizi ziren jutoetatik dator.\nHerri zinbriarrak eta teutoiak bizi izan ziren Jutlandian K.a. IV. mendeetatik aurrera. Augustoren garaian erromatarrek hartu zituzten lurralde haiek; ondoren saxoiak, angloak eta jutoak finkatu ziren han, gero Britainiako uharteetara jo zutenak. Daniarrak, vendo eslaviarrak eta vagrioak finkatu ziren han ondoren. Godofredo Jutlandiakoa Karlomagnoren aurka borrokatu zen VIII. mendean; IX. mendean hasi zen Jutlandia kristautzen. XI. mendean Danimarkako koroaren pean geratu zen.\nJutlandiako gudua.\nLehen Mundu Gerran, 1916ko maiatzaren 31n eta ekainaren 1ean izan zen itsas gudua, itsas armada ingelesa eta Alemaniako ontzidiaren artean; Ipar itsasoko nagusigoa zegoen jokoan. Ingelesek baino galera txikiagoak izan zituzten alemaniarrek eta aurrez galdutako portu txiki batzuk berreskuratu zituzten, gainera, baina Ipar itsasoko sarrera ontzi ingelesen begiradapean geratu zen eta Atlantiko aldeko biderik gabe geratu ziren alemaniar ontziak.\nSchleswig-Holstein bere hegoaldeko aldea, historian zehar bai daniarren bai alemaniarren eskuetan izan da. Azkeneko aldaketa Lehenengo Mundu Gerraren ondoren gertatu zen, Danimarka Schleswigeko zati bat (danieraz: \"Slesvig\") lortu zuenean.\nDemografia.\nJutlandiak 29.775 km\u00b2-ko azalera du eta 2.491.852 biztanle (2004an). Eskualdeko hiri nagusiak hauek dira:"}
{"id": "63806", "revid": "59723", "url": "https://eu.wikipedia.org/wiki?curid=63806", "title": "Porru (marihuana)", "text": "Porrua (), txirria edo jointa () marihuana edo haxixa duen zigarretari ematen zaion lagunarteko izena da. Tamaina handiko porruari tronpeta ere esaten zaio.\nMotak.\nMarihuanaren kasuan, bakarrik edo tabakoarekin nahasia erre daiteke. Haxixa, ordea, marihuanaren erretxina kontzentratua denez, beti nahastu behar da zerbaitekin. Ohikoena tabakoarekin nahastea da, baina marihuanarekin ere nahas daiteke. Edozein kasutan, papera erabili behar da zigarreta egiteko, hala nola erretzeko papera, arrozezko papera, zelulosa edo beste landare-deribatu batzuk.\nMarihuana ez diren beste droga batzuekin nahastutako txirriak ere badira, esaterako kokaina puruarekin edo PCBarekin (kokainaren oinarrizko orea). Azken horiek \"txino\" izena ere hartzen dute."}
{"id": "63808", "revid": "105290", "url": "https://eu.wikipedia.org/wiki?curid=63808", "title": "10. taldeko elementu", "text": "IUPAC-en nomenklatura modernoan, 10. taldeko elementua taula periodikoaren 10. seriean dagoen elementua da. Talde honetako elementuak hauek dira:\nTalde honetako elementuak trantsizio-metalak dira. Metal hauen kolorea zuritik grisera doa, lustre handia daukate eta ez dira erraz oxidatzen. Xaflakorrak dira eta beren oxidazio-egoerarik arruntenak +2tik +4ra doaz."}
{"id": "63810", "revid": "105290", "url": "https://eu.wikipedia.org/wiki?curid=63810", "title": "Sungnyemun", "text": "Sungnyemun edo Namdaemun Seulgo (Hego Korea) erdigunean dagoen gunea da. Bertako atea, ofizialki Sungnyemun (Hangul: \uc22d\ub840\ubb38; Hanja: \u5d07\u79ae\u9580; literalki \"Jabetza Babesteko Atea\"), ate historikoa Siberiar tigreengandik babesteko eraiki zen eta Namdaemun izena eman zitzaion, hau da, \"Hegoaldeko Ate Handia\".\nGaur egun Sungmyemun Namdaeum merkatuaren sarrera da, mendeetan zehar irekita egon den merkatu tradizional bat, egun eta gau osoan zehar irekita dagoena. Sungnyemun da Seulen dagoen egurrezko eraikinek zaharrena. Bere eraikuntza 1395ean hasi zen, Taejo erregeak agindua. Sejong erregeak 1447an eraldatu zuen eta berriro ere 1479an.\n2008ko otsailaren 10ean sute batek kiskali zuen."}
{"id": "63814", "revid": "336", "url": "https://eu.wikipedia.org/wiki?curid=63814", "title": "Namdaemun", "text": ""}
{"id": "63815", "revid": "512", "url": "https://eu.wikipedia.org/wiki?curid=63815", "title": "13. taldeko elementu", "text": "IUPAC-en nomenklatura modernoan, 13. taldeko elementua taula periodikoaren 13. seriean dagoen elementua da. Talde honi boroaren talde ere deritzo. Talde honetako elementuak hauek dira:\nElementu hauen ezaugarri nagusia da kanpoko balentzia-geruzan hiru elektroi dituztela. Boroa metaloidea dela kontsideratzen da, eta gainerakoak metal txiroak direla.\nBoroa ez da oso arrunta, seguru asko bere nukleoa hautsi egiten delako erradioaktibitate naturalaren ondorioz sortutako partikula azpiatomikoen eraginez. Aluminioa, berriz, Lurreko elementurik arruntenetakoa da; izatez, hirugarren elementurik arruntena da."}
{"id": "63818", "revid": "119347", "url": "https://eu.wikipedia.org/wiki?curid=63818", "title": "\u00c4k\u00e4slompolo", "text": "\u00c4k\u00e4slompolo, Kolari udalerriko herrixka bat da, gutxi gorabehera 950 biztanle dituena. Udalerriko herrixka garrantzitsuenetarikoa da, eta neguetan turista asko jasotzen ditu Yll\u00e4s mendiaren magalean baitago. Izan ere, mendixka honetan, Finlandiako eski-azpiegitura nagusienetakoak daude, eta Suitza, Alemania eta Finlandiako eskiatzaile asko eta asko etortzen da bertara."}
{"id": "63826", "revid": "10891", "url": "https://eu.wikipedia.org/wiki?curid=63826", "title": "Marcial Maciel", "text": "Marcial Maciel Degollado (Cotija, Michoacan, Mexiko, 1920ko martxoaren 10a - 2008ko urtarrilaren 30a) mexikar apaiza izan zen. Regnum Christiren eta Kristoren Legioaren sortzailea izan zen, eta polemika handia egon zen pederastia dela eta.\n1936an, 15 urte zituela, apaiza izateko ikastera joan zen Mexiko Hirira. Garai hartan mintegi horiek klandestinoak ziren, eta bertan zegoela Jaungoikoaren deia jaso zuela esan zuen. Hortik predikatzera joango ziren apaiz taldeak sortzeko ideia garatu zuen, eta Kristoren Legioa sortu zuen. 1965ean Vatikanok ofizialki onartu zuen talde hau."}
{"id": "63827", "revid": "96586", "url": "https://eu.wikipedia.org/wiki?curid=63827", "title": "George Habash", "text": "George Habash (arabieraz: \u062c\u0648\u0631\u062c \u062d\u0628\u0634\u200e), askotan Al-Hakim (arabieraz: \u0627\u0644\u062d\u0643\u064a\u0645 \"medikua\"), (Lydda, Palestina, 1926ko abuztuaren 2a - Amman, Jordania, 2008ko urtarrilaren 26a) palestinar politikari eta militantea izan zen. Gainera medikua ere bazen. Oso ezaguna izan zen bere jarduera armatua zela eta. Palestinako Askapenerako Herri Frontea sortu zuen eta bere idazkari-orokorra izan zen 2000. urterarte.\nPalestinako gertakari nagusietan egon zen, eta oso jarrera bortitza izan zuen hainbatetan. Jordanian errefuxiatu gisa hil zen."}
{"id": "63829", "revid": "129751", "url": "https://eu.wikipedia.org/wiki?curid=63829", "title": "Lanperna ilun", "text": "Lanperna iluna (\"Amanita spissa\") amaniten taldeko perretxiko jangarria da. Hala ere, jangarria izan arren, ez da gomendatzen jatea, oso erraz nahas baitaiteke oso pozoitsua den \"Amanita pantherina\" espeziearekin.\nMorfologia.\nLanperna ilunaren txapelak 6 eta 15\u00a0cm arteko diametroa dauka. Hasieran hemisferikoa da, gero ganbila eta azkenean lauagoa. Kolore gris arrexka edo marroi argikoa da eta gainean bolbaren hondar zuri-grisak, ezkata antzekoak dauzka. Ertz leunekoa da. Orri zuri eta zabalak, estutuak, askeak eta txapelaren ertzetik hurbil biribilak dauzka.\nHanka altua dauka (8\u201312\u00a0cm-koa), sendoa. Oinarrian erraboil potoloa dauka, arbi formakoa. Kolore grisaxka dauka, eta ezkatatsua da eraztunetik oinarriraino. Eraztun zuri iraunkorra dauka, txapeletik hurbil, zabala eta ildokatua. Bolba ez da oso nabarmena.\nMami tinko eta trinkoa dauka, zuri kolorekoa. Esporak zuriak dira, oboideak edo eliptikoak, amiloideak, leunak eta gardenak.\nEtimologia: Amanita terminoa grekotik dator eta Silizia eta Siria arteko mendiari egiten dio erreferentzia, han oso ugariak ziren eta. Grezieraz beste esanahi bat ere badu, perretxikoa kontzeptu orokor gisa. \"Spissa\" epitetoa latinetik dator, lodia esan nahi duen, \"spissa\" hitzetik. \nEkologia.\nUda hasieratik urriraino agertzen da. Arrunta da haritz eta pagoen basoetan, baina koniferoetan ere agertzen da. Askotan talde txikiak sortzen ditu.\nGastronomia.\nJangarria da, baina oso erraz nahasten da \"Amanita pantherina\" espezie pozoitsuarekin. Azken honek ez dauka arbi formako erraboila, ezta eraztun ildokatu eta zabala ere.\nBanaketa eremua.\nKanada, Ameriketako Estatu Batuak, Europa. "}
{"id": "63835", "revid": "880", "url": "https://eu.wikipedia.org/wiki?curid=63835", "title": "Palestinako Askapenerako Herri Frontea", "text": ""}
{"id": "63836", "revid": "512", "url": "https://eu.wikipedia.org/wiki?curid=63836", "title": "Azua", "text": "Azua Arabako herria da; egun Burgeluko udalerrikoa baina lehenago Ganboa izenekoaren barruan zegoen.\nGeografia.\nUribarri Ganboako urtegiaren bazterrean dago, urtegiak inguruko lurrak urez bete zituenetik. Azken urteetan, gero eta ugariagoak dira urtegiaren inguruan egiten diren jarduerak, inguru natural ederra dela eta."}
{"id": "63837", "revid": "1545", "url": "https://eu.wikipedia.org/wiki?curid=63837", "title": "Polboroi", "text": "Polboroia () Gabonetako goxo tipiko andaluziarra da. Espainian bereziki Eguberrietan jaten dira. Estepa eta Tordesillasko polboroiak dira ospetsuenak.\nOsagaiak.\nIrina, txerri gantza, azukrea eta arbendol birrindua dira osagai nagusiak. Askotan beste osagaiak gehitzen dira, koko, kanela edo sesamo bezala polboroi mota ezberdinak sortzeko. Normalki plater batean almendra zuritu eta turroiarekin batera jartzen da.\nOhiturak.\nPapertxo batean estalita saltzen dira eta askotan jan baino lehen eskuarekin zanpatzen da polboroia jatean birritzea saihesteko."}
{"id": "63846", "revid": "512", "url": "https://eu.wikipedia.org/wiki?curid=63846", "title": "Energia zinetiko", "text": "Fisikan, energia zinetikoa magnitude fisiko \"eskalar\" bat da, gorputz orok bere higiduraren kausaz duen energia adierazten duena. \n\"Energia zinetiko\" terminoa grezierazko bi hitzetatik dator: \"\u1f10\u03bd\u03ad\u03c1\u03b3\u03b5\u03b9\u03b1\" (\u201c\"en\u00e9rgeia\"\u201d) \u2015\u00aberagiten ari den indarra\u00bb esan nahi du\u2015 eta \"\u03ba\u03af\u03bd\u03b7\u03c3\u03b9\u03c2\" (\u201c\"k\u00edn\u00easis\"\u201d) \u2015\u00abhigidura\u00bb\u2015 hitzetatik. Fisikako \"energia zinetiko\" eta \"lan\" terminoak eta euren esanahia XIX. mendean sortu ziren. \nEnergia zinetikoaren balio numerikoa neurtua izan den erreferentzia-sistemaren menpekoa da. Nazioarteko unitate-sisteman, energia zinetikoa adierazteko \"sinboloa\" formula_1 da, non azpindizeko formula_2 hori ingelesezko \"kinetic\" hitzari dagokion. Unitate-sistema horretan magnitude hau neurtzeko unitatea \"joule\" izenekoa (formula_3) da. Izen hori James Prescott Joule (1818-1889) fisikariaren ohorez jarri zitzaion. Honelaxe adierazten da joule unitatea oinarrizko unitateen bidez: formula_4\nDefinizioa.\nErreferentzia-sistema inertzial batetik kontsideratzen den \"puntu material\" \u2015edo \u201c\"partikula puntual\"\u201d\u00ad\u2015 baten kasuan, partikulak une jakin batean duen energia zinetikoaren balioa da, zehazki, puntu hori pausaguneko egoeratik une horretako abiadurara iristeko partikulan eragiten aritu diren indarrek eginiko lanaren berdina. Zer esanik ez, aukeratutako erreferentzia-sistema inertziala ez bada, kontuan izan behar da, halaber, sistema horretan kontsideratu beharreko inertzia-indarren eragina ere. Bestela esanda, indarrek partikulan sorturiko azelerazioaren kausaz, handiagotu da beraren energia zinetikoa. Eta alderantziz, gorputzak lan-kantitate berbera emango du uneko abiaduratik geldi egoteraino dezeleratzean.\nMekanika klasikoan, gorputz puntual baten energia zinetikoa\nformula_5 \nformulaz kalkulatzen da, non formula_6 gorputzaren masa den, eta formula_7, abiadura. Masa formula_8-tan eta abiadura formula_9-tan neurtuz gero, energia zinetikoa formula_3-tan adierazita egongo da. \nMekanika erlatibistan, abiadura oso handien kasuan \u2015argiaren abiaduratik hurbil\u2015 pausagunean formula_6 masa duen eta formula_7 abiaduraz higitzen ari den partikularen energia zinetikoa honelaxe kalkulatzen da:\nformula_13 den (Lorentzen faktorea deritzo) eta formula_14, argiaren abiadura. \nDena den, gorputzaren abiadura argiarena baino,askoz txikiagoa denean \u2015hau da, formula_15 denean\u2014, energia zinetikoa balio honetara hurbiltzen da:\nformula_16\neta horrela mekanika klasikoaren definiziora hurbiltzen da.\nEnergia zinetikoaren eta magnitude mekanikoen arteko harremana.\nEnergia zinetikoak zerikusia dauka mekanikaren beste beste magnitude batzuekin, hala nola, indarrarekin, lanarekin eta bestelako energia-motekin.\nEnergia zinetikoa eta indarra.\nEnergia zinetikoak erlazio zuzena du higitzen ari den masa baten abiadurarekin. Masa horren gainean indarrik eragiten ez badu, abiaduraren balioak bere horretan iraungo du. Baina indar batek eragitean, masa horrek azelerazioa jasango du, Newtonen bigarren legearen arabera. Hortaz, partikularen abiadura aldatu egingo da, eta energia zinetikoa ere bai.\nEnergia zinetikoa eta lana.\nIndarraren eraginaren ondorioz masaren energia zinetikoa aldatzean, sistema horretan \"lana\" egin dela ondorioztatuko dugu. Lana magnitude eskalarra da \u2014energia zinetikoaren dimentsio berbera du\u2014 eta positiboa zein negatiboa izan daiteke. Bestela esanda, edozein indar-eremutan, bi punturen artean indarrak partikulan eragindako lanak bere energia zinetikoaren aldaketa adierazten du:formula_17 \nIndar-eremu kontserbakorrak eta energia mekanikoa.\nEremu kontserbakorretan, energia potentziala (formula_18) defini daiteke, eta eremuari dagokion indarrak eginiko lana honelaxe adierazten da bi puntu horien arteko energia potentzialen arteko inkrementuaren bidez:\nformula_19\nHortaz, \nformula_20. \nHau da, eremu kontserbakorretan partikulak irabazten duen energia zinetikoa energia potentzialaren galeraren ondorioz dator. Aldiz, energia zinetikoa galtzeak energia potentzialaren irabazia dakar, hein berean. Bestela idatzita:\nformula_21\nEnergia mekanikoa.\nEnergia mekanikoa energia zinetikoaren eta energia potentzial grabitatorioaren batura da:\nformula_22\nEnergia potentzial hori gorputzak indar-eremu batean duen posizioagatik daukana da; adibidez, energia potentzial grabitatorioa lurrazaletik altuera batera egoteagatik daukana. Energia zinetikoa, ostera,\u00a0 gorputzaren masarekin eta abiadurarekin dago erlazionatuta. Eremu grabitatorioa , eta kontserbakorra da. Ondorioz, bestelako indarrik ez dagoen kasu idealean, energia mekanikoa kontserbatu egiten da, objektuen energia mekanikoa kontante izango da higidura osoan zehar.\nEnergia zinetikoa eta bestelako energia-motak.\nHainbat motatako energiak daude: energia elektrikoa, elektromagnetikoa, termikoa, kimikoa, eolikoa, hidraulikoa,eguzkitikoa, nuklearra... Energia motaa batetik bestera transforma daiteke, energia ez baita deusezten. Gauzak horrela, energia zinetikoa edozein energia-motaren bitartez sor daiteke. Adibidez, errota eolikoetan, airearen energia zinetikoaz helizeak higiarazten dira, eta horien energia zinetiko erabiliz, energia elektrikoa lortzen da. Ondoren energia elektriko hori baliatuz, motor elektrikoaen energia zinetikoa sortzen da.\nHistoria.\nDenboran atzera joanda, oraindik XVII. mendearen lehen erdian, Descartes-ek (1596-1650) uste zuen higidura-kantitatea (edo gauza bera dena, momentu lineala, alegia formula_23 magnitudea) kontserbatu egiten zela. Mendearen bigarren erdian, ordea, Leibniz-ek (1646-1716) \u00abindar bizia\u00bb (\"vis viva\") kontzeptu berria erabili zuen, eta magnitude berri horri formula_24 balioa esleitu zion; hau da, geroko energia zinetikoaren balio bikoitza.\nWillem Jacob's Gravesande-ek (1688-1742) erlazio hori garatzen zuen esperimentua egin zuen. Hain zuzen, 1721ean, Johann Bessler asmatzaile alemaniarrak asmatutako behin-betiko higidura iraunkorreko makina sortu ote zuen eztabaidatu zuen Gravesande-k (1688-1742). Gravesande, hasiera batean, formula_23 kantitate eskalarraren kontserbazioan (masa hori abiaduraz biderkatuta) oinarritutako betiko higiduraren bideragarritasunaren alde agertu zen, mekanika newtondarrak parte hartzen zuela uste baitzuen. Hala ere, 1722an, esperimentu batzuen emaitzak argitaratu zituen, non letoizko bolak altuera desberdinetatik buztin leuneko gainazal batera erortzean utzitako zuloen tamainak aztertzen baitziren. Abiadura jakin bateko bolak eginiko zuloa eta abiadura bikoitzarekin bolak eginiko zuloa elkarrekin konparatuz konturatu zenez, bigarrenak eginikoa lehenak eginikoa baino lau aldiz sakonagoa zen. Hortik ondorioztatu zuen ezen higitzen ari den gorputz baten \"\"indar bizi\"aren adierazpen zuzena formula_26-rekiko proportzionala zela baina baita abiaduraren karratuaren proportzionala ere, hots, \u00abformula_27\u00bb zela. Beraz, Leibnizen ideiekin bat zetorrela, baina baina ez teorian soilik, esperimentuan oinarriturik ere baizik.\nGeroagokoa da \"energia zinetikoa\"\" kontzeptuaren jatorria, 1829. urtean Gaspard-Gustave Coriolis-ek (1792-1843) argitaraturiko \"Du Calcul de l'Effet des Machines\" lanean abiatu zena. Ostera, \u201c\"energia zinetiko\"\u201d terminoa 1850. urte inguruan sortu zen, eta William Thomson (1824-1907) (Lord Kelvin izenez ere ezaguna dena) izan zen termino horren sortzailea. \nEnergia zinetikoa mekanika klasikoan.\nMekanika klasikoan, gorputz puntual baten edo biratzen ez duen solido zurrun baten energia zinetikoa formula_28 formulaz kalkulatzen da, non formula_6 gorputzaren masa den eta formula_7, abiadura. Agerikoa denez, energia zinetikoa erreferentzia-sistema inertzialaren menpekoa da.\nEnergia zinetikoa koordenatu-sistemen arabera.\nNolanahi ere, erreferentzia-sistema jakin batean, mota desberdinetako koordenatuak erabil daitezke, eta aukeratutako koordenatuen arabera, desberdina izango da energia zinetikoaren adierazpena desberdina izango da. Jarraian, partikula baten energia zinetikoak koordenatu-sistema ohikoenetan osagaien funtzioan dituen adierazpenak adierazten dira: \nKoordenatu kartesiarrak formula_31:.\nformula_32Adierazpen horretan, koordenatuen sinboloaren gainean jarritako puntuak koordenatuaren denborarekiko deribatua adierazten du, hots:\nformula_33\nKoordenatu zilindrikoak formula_34.\nformula_35\nKoordenatu esferikoak formula_36.\nformula_37\nPartikula-sistemen energia zinetikoa.\nPartikula puntual baten kasuan, gorago aipatutako energia zinetikoaren formula da, formula_38 alegia. \nBaina nola adieraz daiteke partikula askoz osatutako sistema baten energia zinetikoa? Erantzun egokia emateko, sistema horren partikulak independenteki higi daitezkeen ala partikulen artean loturak edo mugak dauden jakin behar da. Hortaz, zenbait kasu aipatuko dira jarraian.\nHigidura independenteak dituzten partikula puntualez osaturiko sistemen energia zinetikoa.\nHorrelako sistemen energia zinetikoa sistema osatzen duten partikula puntual guztien energia zinetikoen batura gisa defini daiteke:\nformula_39non formula_40 partikulen kopurua den, formula_41 partikula bakoitzaren masa eta formula_42 partikula bakoitzaren abiadura. Adierazpen hori orokorra da eta ez du aurrez kontsideratzen zein den sistemaren izaeran, alegia, sistemak egitura geometriko finkoa ote daukan edota deformagarria den ala ez.\nSolido zurrunaren energia zinetikoa.\nMekanika klasikoan, solido zuzena deritzo formula_43 partikulaz (kontaezinak, gehienetan) osaturiko sistema ideal bati, zeinean baldintza hau betetzen den: \u00abedozein bi partikularen arteko distantziak konstante irauten du denboran zehar, baita solidoa higitzen ari den bitartean ere\u00bb, alegia:\nformula_44\nAlboko irudian modu eskematikoan adierazi da solido zurrunaren definizio hori,\nBestalde, solido zurrunaren eredu idealean, partikula puntual bakoitzaren masa\u00a0 \"mi\" izanik, solidoaren masa totala partikulen masa guztien batura da eta honelaxe adierazten da:\nformula_45Berdin gertatzen da gainerako magnitude estentsiboen kasuan, non solido zurrun osoari dagozkion balioak partikula guztiei dagozkien balioen batura batura eginez lortzen diren, hala nola momentu linealaren edo energia zinetikoaren kasuan:\nformula_46formula_47\nZer esanik ez\u00a0 beti kontuan izan behar da magnitudearen izaera, hots eskalarra ala bektoriala den.\nSolido zurrunaren masa-zentroa.\nSolido zurruaren energia zinetikoa kalkulatzeko, egokia da solidoaren masa-zentroa deritzon kontzeptua erabiltzea. Solido zurrun bati erreferentzia-sistema batean dagokion masa-zentroa honelaxe definituriko puntua da:\nformula_48\nBiraka ari den solido zurrunaren energia zinetikoa.\nBiraka ari den solido zurrunaren kasuan, energia zinetiko osoa bi osagairen batura gisa deskonposa daiteke: translazioari dagokion energia zinetikoa ( masa-zentroa espazioan zehar abiadura berberaz higitzeari legokiokeena) eta biraketari dagokion energia zinetikoa (biraketan duen abiadura angeluarrari legokiokeena). Matematikoki idatzita, hauxe da solido zurrunari dagokion energia zinetiko osoa:\nformula_49\nnon formula_50 solidoaren masa osoa den, formula_51 masa-zentroaren abiadura, formula_52 biraketa-ardatzaren inguruko inertzia-momentua eta formula_53 biraketako abiadura angeluarra.\nFormula horretan agerikoa denez, energia zinetikoa bi osagairen batura da: lehen osagaia \u2014formula_54\u2014 solidoaren masa-zentroaren translazioari dagokio, eta bigarrena \u2014formula_55\u2014, solidoaren biraketari. Agerikoa denez, solidoa biratzen ari ez bada, hauxe izango da honakoa izango da energia zinetikoaren balioa:\nformula_56\nhau da, translazioari dagokiona; edo bestela esanda, solidoaren masa guztia masa-zentroan kontzentraturik balego edukiko lukeena. \nEnergia termikoa energia zinetiko gisa.\nEnergia termikoa energia-mota bat da, materia osatzen duten molekula eta atomoen energia zinetikoari dagokiona.\nBeroaren, tenperaturaren eta atomoen eta molekulen energia zinetikoaren arteko erlazioa mekanika estatistikoaren eta termodinamikaren helburua da.\nEnergia zinetikoa mekanika erlatibistan.\nMekanika erlatibistan, aldatu egin behar energia zinetiko klasikoaren adierazpena abiadura oso handien kasuan, alegia, argiaren abiadurara hurbiltzen ari diren partikulen kasuan. Zehazki, honelaxe adierazi behar da \u00a0energia zinetiko erlatibista:\nformula_57\nAdierazpen horretan, formula_6 masa, formula_7 partikularen abiadura, formula_60 argiaren abiadura eta formula_61 faktorea \u2014\"Lorentzen faktorea\" edo \"gamma faktorea\" ere baderitzo\u2014 ageri dira. Energiaren adierazpen erlatibistak erakusten duenez, partikularen abiadura argiaren abiadurara hurbildu ahala, formula_62 gero eta handiagoa egiten da eta energia zinetikoak infiniturako joera hartzen du. Beraz, argiaren abiadura muga bat da, masadun partikulek lortu ezin dutena.\nBeste ondorio bat ere atera daiteke formula horretatik, zeren formula_63 terminoak partikularen pausaguneko energia adierazten baitu, eta horixe da hain zuzen, Einsteinek azaldutako masaren eta energiaren baliokidetza adierazten duen formula ospetsua: formula_64."}
{"id": "63847", "revid": "17", "url": "https://eu.wikipedia.org/wiki?curid=63847", "title": "Mugimendu", "text": ""}
{"id": "63848", "revid": "336", "url": "https://eu.wikipedia.org/wiki?curid=63848", "title": "Julen Guerrero", "text": "Julen Guerrero Lopez (Portugalete, Bizkaia, 1974ko urtarrilaren 7a - ) euskal herritar futbolaria izan zen, 12 urtez Athleticen jokatu zuena, Athleticen harrobitik irtenda. 1992ko udan egin zuen salto Athleticen lehen taldera, Jupp Heynckes entrenatzailea talde bilbotarrera iristearekin batera. Urte hartan 10 gol egin zituen, 37 norgehiagoka jokatuz. Bere anaia gazte Jos\u00e9 F\u00e9lix ere futbolaria izan zen, eta bere seme Julen Jon futbolaria da gaur egun.\nKirol ibilbidea.\n1991-1992 denboraldian Bilbao Athleticen aritu ondoren, 1992. urtean debutatu zuen lehen mailako taldearekin. Lehen denboraldi hartan 37 partida jokatu zituen, eta hamar gol egin. Bere denboraldirik arrakastatsuena 1993-1994koa izan zen, 36 partidutan 18 gol eginez. 1995ean, kanpotik heltzen zitzaizkion proposamenei jaramon egin gabe, 2007. urtea arte luzatu zuen Athleticekin zuen kontratua. 1997-1998 denboraldia izan zuen onena. Ligan bigarren sailkaturik, hurrengo urtean Txapeldunen Ligan jokatzeko aukera izan zuen. Erdilaria zen, kapitaina eta bere taldeko jokalaririk kuttunenetakoa. Hala ere, 2000tik aurrera, Guerreroren izar-distira bat-batean itzali zen, Luis Fernandez entrenatzaileak talde titularretik baztertu zuelarik. Europako jokalari onenetako bat izatetik bere errendimenduan gorabehera handiak izatera igaro zen. 2002tik aurrera, 15 bat partida jokatu zituen urtean. 2006ko uztailaren 11n erretiratu zen.\nBere kirol ibilbidean, 14 denboraldi egin zituen guztira lehen mailan, 356 partida jokatu zituen, eta 101 gol sartu. Nazioartean bi munduko txapelketa jokatu zituen Espainiako futbol selekzioarekin, Estatu Batuetakoa eta Frantziakoa, eta Eurokopa bat, Ingalaterrakoa. Euskal Selekzioarekin ere jokatu zuen."}
{"id": "63851", "revid": "56334", "url": "https://eu.wikipedia.org/wiki?curid=63851", "title": "Rogelio Botanz", "text": "Rogelio Botanz Parra (Legazpi, 1956ko abenduaren 22a -) abeslari eta letragile gipuzkoar-kanariarra da.\nMusika ibilbideari ekin zion 1970eko hamarkadan, eta azken urte haietan Kanarietara joan zen bizitzera.\n1985ean Pedro Guerrarekin batera Taller Canario de Cancion taldea sortu zuen."}
{"id": "63858", "revid": "119347", "url": "https://eu.wikipedia.org/wiki?curid=63858", "title": "Josu Zabala Ajuriagerra", "text": "Josu Zabala Ajuriagerra (Otxandio, Bizkaia, 1954) bizkaitar-arabar baxu jotzailea, trikiti jotzailea, soinularia eta oro har musikari eta musikagilea da.\nTxiki-txikitan Gasteiza bizitzera joan zen familia.\nHertzainak taldearen sortzaileetakoa eta taldeko kanta eta doinu gehienen egilea izan zelako da ezaguna. Gerora 7 Eskale eta Gu ta gutarrak taldeak ere osatu ditu, Igor Elortza eta Unai Iturriaga bertsolariekin batera.\nGaur egun, Zenbat Gara elkartearekin lan egiten du, besteak beste."}
{"id": "63861", "revid": "105290", "url": "https://eu.wikipedia.org/wiki?curid=63861", "title": "14. taldeko elementu", "text": "IUPAC-en nomenklatura modernoan, 14. taldeko elementua taula periodikoaren 14. seriean dagoen elementua da. Talde honi karbonoaren talde ere deritzo. Talde honetako elementuak hauek dira:\nElementu hauek 4 elektroi dauzkate kanpoko balentzia-geruzan. Beren azken orbitala \"p2\" da. Kasurik gehienetan, elektroiak partekatzeko joera daukate, eta elektroiak galtzeko joera handitu egiten da atomoaren tamaina handiagoa den heinean.\nKarbonoak ioi negatiboak eratzen ditu karburo (C4-) eran.\nSilizioa eta germanioa metaloideak dira eta +4 ioiak eratzen dituzte.\nEztainua eta beruna metalak dira, eta ununquadioa bizitza laburreko metal erradioaktiboa da."}
{"id": "63862", "revid": "51228", "url": "https://eu.wikipedia.org/wiki?curid=63862", "title": "Surinamen banaketa administratiboa", "text": "Surinamen banaketa administratiboa barrutietan egiten da eta hauek herbarrenetan. Guztira 10 barruti daude:"}
{"id": "63866", "revid": "23317", "url": "https://eu.wikipedia.org/wiki?curid=63866", "title": "Boikot (musika taldea)", "text": "Boikot Madrilgo (Espainia) musika taldea da eta bere estilo musikala oso zabala da punka, ska edota Nu Metala bere barruan hartuta, baina beti rocka oinarri bezala edukitzen.\nHistoria.\nTaldea 1987an sortu zen. Lehenengo urteetan bere formazioa aldatzen joan zen etengabe, baina hala ere bi diskoa grabatu zituzten. 1995ean beraien zigilu diskografikoa sortu zuten, beraien diskak autogestionatzeko, Producciones BKT. Zigilu berri honetan beste bi diskoa kaleratzen dituzte eta modu honetan nolabaiteko nabarmena lortzen dute Espainia mailan, rock taldeen artean. Arrakasta honek musika festibal anitzeko ateak irekitzen dizkie.\nMomentu honetan, trilogia bat grabatzea pentsatzen dute. Hiru urte bitartean, hego Amerikeetara joaten dira eta kontzertuak ematen dituzten bitartean, hiru diskoa hauen grabazioarekin hasten dira, bertako instrumentu eta erritmo latinoak, beraien abestietan erantsiz. Trilogia hau amaitzean, zuzeneko grabaketa egiten dute, non hauen kontzertuen indarra oso ondo nabaritzen da.\nHorren ondoren beste bi disko kaleratu zituzten 2002 eta 2004 urtetan. Lau urte eman dute kontzertuak soilik ematen, estudioan sartu barik, baina 2008ko Martxoan, bere disko berria itxaroten da (Serbian grabatua izan dena)\nInfluentziak.\nBeraien musika sortzeko, bestelako taldeen influentzia bereganatu dituzte, adibidez: The Clash, Le\u00f1o, La Polla Records, Kortatu, Negu Gorriak, Pearl Jam, Nirvana, Banda Bassotti, Bad Religion, NOFX."}
{"id": "63867", "revid": "336", "url": "https://eu.wikipedia.org/wiki?curid=63867", "title": "Boikot", "text": "Boikota pertsona edo enpresa baten produktuak erosteari edota saltzeari uko egitea da, baita beste edozein merkataritza-harreman izateari uko egitea ere. Halaber, herrialdeen aurkako boikotak ere badaude, ekimena herrialde batean ekoiztutako produktuen aurka egiten denean. Boikota, hortaz, gizabanako, enpresa edota herrialdeen aurkako presio eta protesta modua da."}
{"id": "63868", "revid": "499", "url": "https://eu.wikipedia.org/wiki?curid=63868", "title": "Garzon", "text": ""}
{"id": "63869", "revid": "512", "url": "https://eu.wikipedia.org/wiki?curid=63869", "title": "Taller Canario de Canci\u00f3n", "text": "Taller Canario de Canci\u00f3n musika taldea da, 1985ean Tenerifen sortutakoa eta hainbat estilo jorratzen duena: pop, folk, reggae eta abar.\nGaiei dagokienez, hainbat arlo landu izan du taldeak: gai sozialak, ekologismoa, bakezaletasuna, internazionalismoa, nazioalismoa, kanariar sustraiak, antzinako kultura eta guantxera.\nKolaboratzaileen artean, berriz, Silvio Rodriguez, Joaquin Sabina, Javier Alvarez, Mikel Urdangarin edo Ruper Ordorika ditugu."}
{"id": "63870", "revid": "71145", "url": "https://eu.wikipedia.org/wiki?curid=63870", "title": "Carlos Garaikoetxea", "text": "Carlos Garaikoetxea Urriza (Iru\u00f1ea, Nafarroa Garaia, 1938ko ekainaren 2a) euskal herritar abokatu eta politikaria da, Euskal Autonomia Erkidegoko lehendakari izana.\n1975-1980. urteen artean, Euzko Alderdi Jeltzaleko (EAJ) agintari izan zen. Nafarroako Legebiltzarraren partaide 1979tik, eta 1980tik 1985era Euskal Autonomia Erkidegoko lehendakari izan zen. 1986an, EAJtik baztertu eta Eusko Alkartasuna (EA) alderdi politiko berria sortu zuen. Alderdi horren buru izan zen 1999 arte. Eusko Alkartasunaren ordezkaritzat Eusko Legebiltzarreko kide izan zen 1986tik 2001era.\n2011n Amaiur koalizioko zerrendetan agertzen zen, Espainiako Senaturako ordezko gisa.\nBiografia.\nCarlos Garaikoetxea Iru\u00f1ean jaio zen 1938an, nekazaritzan lan egiten zuen emigrante familia batean. Iru\u00f1eko Eskolapiotan ikasi zuen lehenengo eta, gero, Zuzenbide eta ekonomiako ikasketak egin zituen Deustuko unibertsitatean, Londres eta Parisen jarraitu zituelarik ikasketak. Euskara ama hizkuntza ez bazuen ere, euskara ikasi zuen.\nEtxera itzuli zenean, sektore pribatuan egin zuen lan eta zuzendari karguak izan zituen Nafarroako zenbait enpresetan. Nafarroako Komertzio eta Industria Ganberako buru izatera iritsi zen eta, erakunde honen ordezkari, Nafarroako Foru Batzordeko kide izan zen.\nAbokatu lanetan jarraitu zuen 1979ra arte, baina 1975ean egin zen Eusko Alderdi Jeltzaleko kide eta 1977an alderdi horretako buru nagusi izendatu zuten, Euskadi Buru Batzarreko lehendakari hain zuzen. 1978an Euskadiko Autonomia Estatutua moldatu zuen batzordeko kide izendatu zuten eta Nafarroako parlamentuko kide aukeratu zuten 1979ko apirileko hauteskundeetan. Urte bereko uztailean aritu zen, Espainiako gobernuburu zen Adolfo Su\u00e1rezekin, estatutuaren aldeko negoziazioetan. 1980 eta 1984ko legegintzaldietan Euskal Autonomia Erkidegoko Lehendakari hautatua izan ondoren, orduan bere alderdia zen EAJrekin liskar larriak izan eta alderdia zein lehendakaritza utzi zituen 1986an, urte hartan bertan Eusko Alkartasuna alderdia sortzeko.\n1987ko apirilaz geroztik, EAko lehendakari izan zen 1999 urtea arte. Apurka-apurka joan da goi mailako politikagintza utzi du, bai alderdi barruan, baita erakudeetan ere. Izan ere, EAk 1999ko azaroan Iru\u00f1ean egin zuen kongresuan kargura berriz aurkezteko asmorik ez zuela adierazi zuen, eta Bego\u00f1a Errazti hautatu zuen EAk Carlos Garaikoetxearen ordezko. Alderdiaren ardura utzi arren, EAko legebiltzarkide eta alderdiaren talde parlamentarioaren bozeramaile izaten jarraitu zuen Gasteizko Legebiltzarrean bost legegintzaldi egin ditu legebiltzarkide bezala, baina adierazia zuen 1998an legegintzaldi hura amaitutakoan ez zuela inolako kargu publikorik hartuko, eta 2001. urtean Legebiltzarrerako hauteskundeak deitu zirenean berretsi egin zuen ez zela bere alderdiaren lehendakarigai izango, eta ez zela hautagaien zerrendan agertuko.\nLehendakaritza.\nAgintean izan zen bitartean, gobernua eta autonomiako erakunde gehienak eraikitzen joan ziren eta Euskadiko 1979ko Autonomia Estatutua ere orduan garatu zen. Gernikako Estatutuaren onarpenaren ondoren, 1980an, Euskal Gobernuaren lehendakari aukeratu zuten, eta 1984an, berriro, 32 aulkirekin. Urtebete geroago, alderdiko zuzendaritzarekin sortutako desadostasunak medio, Jose Antonio Ardanzak hartu zuen haren ordea.\nGarai hartutako konpetentzien arabera, 1981ean, Osakidetza sortu zen, 1982an, Ertzaintza eta, urte horretako abenduaren 27an, EiTBk lehen emisioa egin zuen. 1981ean, Kontzertu Ekonomikoa ere lotu zen. Garaiko beste gertakizun ezagunen artean hurrengoak daude: Joan Paulo II.a etorri zen bisitan, 1983ko uholdeak, 1980ko Ortuellako leherketa, 1985eko Oiz mendiko hegazkin istripua...\nEA.\n1986an, Lurralde Historikoen Legeak Euskal Gobernu eta 3 lurralde historikoen Foru diputazioen artean banandu nahi zituen konpententziak zirela-eta, EAJrekin ezadostasun franko izan ondoren, EAJ alderditik aldendu eta, irailaren 17an, Eusko Alkartasuna alderdia sortu zuen, 1999ra arte lideratuko zuena. Euskal Legebiltzarrean diputatu izan zen 1986, 1990, 1994 eta 1998an (hautesle izan zen azken autonomia hauteskundeak)\n1987 eta 1991 bitartean, Europako Legebiltzarreko diputatu izan zen (1987 eta 1989 artean, Herrien Europa Koalizioko zerrendaburu, Esquerra Republicana de Catalunya (ERC) eta BNGrekin; 1989tik 1991ra kide berak izan zituen, baina eserlekua utzi zuen akordioetan erabaki bezala). 1990 eta 1991 artean, Europar Batasun Librearen presidente ere izan zen. 1994 europar hauteskundeetan, berriro izan zen zerrendaburu ERCrekin eginiko koalizioan, baina porrota izan zuten eta Garaikoetxeak dimisioa aurkeztu zuen Eusko Alkartasunako lehendakari bezala eta, 1999ko azaroan, politika aktiboa utzi zuen.\n2009ko azaroaren 21ean, indar abertzale eta EAko zuzendariek aurkeztutako dokumentuan parte hartu zuen, Herri Batasunako Tasio Erkiziak egin zuen bezala.\nBildu.\nDokumetu horretatik abiatuta, EA, Alternatiba eta Ezker Abertzaleari atxikitako independienteak koalizio ezkertiar bat sortu zuten, soberanista, independentista, progresista eta giza-eskubideak oinarri.\nTestuinguru honetan jaio zen Bildu, hauteskunde munizipaletara, Batzarretara eta Nafarroako Legebiltzarrera aurkeztuko zena 2011n. Garaikoetxeak koalizio kanpainan parte hartu zuen eta bigarrenak izan ziren boto kopuruan, baina lehenengoa Euskal Herriko zinegotzi kopuruan; Nafarroan, berriz, laugarren indarra izan zen botoetan eta hirugarrena zinegotzi kopuruan.\nToki izenak.\nOkondoko (Araba) Udalak herriko kale bati Garaikoetxea Lehendakaria izena ipini dio."}
{"id": "63871", "revid": "512", "url": "https://eu.wikipedia.org/wiki?curid=63871", "title": "Pedro Guerra", "text": "Pedro Manuel Guerra Mansito edo \"Pedro Guerra\" (G\u00fc\u00edmar, Tenerife, 1966ko ekainaren 2a-) abeslari kanariarra da.\nGazte-gazte, 1985ean Taller Canario de Cancion taldea sortu zuen Tenerifen, Rogelio Botanzekin batera."}
{"id": "63872", "revid": "5834", "url": "https://eu.wikipedia.org/wiki?curid=63872", "title": "Arara", "text": "Arara Brasilgo Paraiba estatuan kokatzen den hiria da. 89 kilometro karratuko azaleran 12.356 biztanle ditu (2007)"}
{"id": "63873", "revid": "119347", "url": "https://eu.wikipedia.org/wiki?curid=63873", "title": "Hertzainak (bilduma)", "text": "\"Hertzainak\" izen bereko taldearen lehenengo diskoa izan zen, 1984an So\u00f1ua zigiluak kaleratutakoa."}
{"id": "63874", "revid": "119347", "url": "https://eu.wikipedia.org/wiki?curid=63874", "title": "Hau dena aldatu nahi nuke", "text": "\"Hau dena aldatu nahi nuke\" Hertzainak taldearen bigarren diskoa izan zen, 1985ean So\u00f1ua zigiluak kaleratutakoa."}
{"id": "63875", "revid": "512", "url": "https://eu.wikipedia.org/wiki?curid=63875", "title": "Miguel Soroa", "text": "Miguel Soroa Goitia, pilota arloan Soroa II.a deituraz ezaguna (Elduain, Gipuzkoa, 1926ko urtarrilaren 11 - Tolosa, Gipuzkoa, 2008ko otsailaren 11) esku huskako pilotari profesionala eta enpresaburua izan zen. 22 urtez izan zen pilotari profesionala, 1951tik 1973ra bitartean, eta guztira 1.416 partida jokatu zituen.\n1954an buruz buruko txapelketa nagusia irabazi zuen Eibarren, Barberito 22 eta 4 menderatuta. Urte hartan ere, lau eta erdikoa irabazi zuen, Ogetari 22 eta 14 irabazita. 1955ean, berriz, buruz burukoa 22 eta 13 galdu zuen Arriaran II.aren aurka. 1973an Eskulari esku huskako pilota enpresa sortu zuen, eta Galarretako erremonte enpresako bazkidea izan zen."}
{"id": "63876", "revid": "119347", "url": "https://eu.wikipedia.org/wiki?curid=63876", "title": "Salda badago", "text": "\"Salda badago\" Hertzainak taldearen hirugarren diskoa izan zen, 1988an Elkar zigiluak kaleratutakoa."}
{"id": "63877", "revid": "119347", "url": "https://eu.wikipedia.org/wiki?curid=63877", "title": "Amets prefabrikatuak", "text": "\"Amets prefabrikatuak\" Hertzainak taldearen laugarren diskoa izan zen, 1990ean Oihuka zigiluak kaleratutakoa."}
{"id": "63878", "revid": "649543", "url": "https://eu.wikipedia.org/wiki?curid=63878", "title": "Soroa II.a", "text": ""}
{"id": "63880", "revid": "119347", "url": "https://eu.wikipedia.org/wiki?curid=63880", "title": "Zuzenean (Hertzainak)", "text": "\"Zuzenean (19-1-91)\" Hertzainak taldearen zuzeneko diskoa izan zen, 1991eko urtarrilaren 19an egindako kontzertuan grabatutakoa."}
{"id": "63881", "revid": "119347", "url": "https://eu.wikipedia.org/wiki?curid=63881", "title": "Denboraren orratzak", "text": "\"Denboraren orratzak\" Hertzainak taldearen azken diskoa izan zen, 1992an Oihuka zigiluak argitaratutakoa."}
{"id": "63882", "revid": "512", "url": "https://eu.wikipedia.org/wiki?curid=63882", "title": "Jose Maria Palacios", "text": "Jose Maria Palacios Moraza, pilota arloan Ogeta edota (gaztelaniaz) Cicl\u00f3n Alav\u00e9s goitizenez ezaguna, (Gasteiz, Araba, 1935eko irailaren 2a - 2002ko apirilaren 21a) esku huskako pilotaria izan zen, historiako handienetako bat. Ogetari buruz, batez ere, jokatzeko modua, kantxako dotorezia eta erasoko filosofia gogoratzen dira. Abilezia berezia zuen tantoak amaitzeko, eta jokaldi garrantzitsuena gantxoa zuen. Joera aldaketa bat eragin zuen pilota jokoa ulertzeko moduan. Pilotari profesionala izan ondoren, intendente eta material-hautatzaile gisa egin zuen lan. Azkenik, Asegarceko kolaboratzailea zela, \"Fronton\" telebista saioko komentarista gonbidatu ibili zen.\nBizitza.\nOgeta 1935eko irailaren 2an jaio zen Gasteizko Arana kalean, bere aitak igeltsero lan egiten zuen lekuan. Sei urte zituela, familia Bernedora joan zen, eta han hasi zen lehen pilotakadak ematen pilotalekuan. 13 urterekin zuriz jantzi zen lehen aldiz eta 16 urterekin Espainiako txapelduna izan zen, Burgosen jokatu zen Federazioen Torneoko finalean, Esparza gainditu ondoren. 1952an afizionatu mailako buruz buruko txapeldun gazteena izan zen. Ondoren, hamazazpi urte besterik ez zituela, profesionalismora jauzi egin zuen, orduan \"pilotaren historiako kasu bakarra\" izan zelarik.\nPilotari profesionala.\nEnpresarekin sinatu zuen lehen kontratuak 1.200 pezeta ematen zizkion partiduko. Bere kalitate bikainaren eta kantxan egiten zuen ikuskizunaren ondorioz, zazpi hilabetetan 5.000 pezeta kobratu zituen partida bakoitzeko. Hilabeteak joan ziren, eta Ogetaren ospea handitu egin zen. Pilotalekuak bete egin ziren eta, lehen aldiz, emakumeen presentzia nabari zen harmailetan.\nOgeta pilotari berritzailea zen, esku huskako pilotan molde asko hautsi zituen. Bere estetika ezberdina zen, bai kantxan eta bai kantxatik kanpo.\nTxapelak.\n1958ko maiatzaren 4an, buruz buruko txapeldun izan zen, eta hurrengo urtean berriz ere. Lehenengoan Arriaran II.aren aurka jokatu zuen, Beotibarren. Ogetak 23 urte zituen eta eroso irabazi zuen finala (22-7). Urtebete geroago, 1959an, Ari\u00f1o I.aren aurka errepikatu zuen Bergaran, eta (22-13) irabazi zuen. Hilario Azkaratek, 1960an kendu zion hirugarren txapela lortzeko aukera, Eibarko Astelena pilotalekuan jokatutako finalean.\nDena dela, batez ere binakako partidetan erakusten zuen joko ikusgarriarengatik nabarmendu zen. Abantaila handiak eman zizkien bere garaiko aurkariei.\nLesioak.\n1961ean bizkarrezurreko lesio larri bat izan zuen, eta haren ondorioz hiru urtez jokalekuetatik at izan zen. Kantxara itzuli zenean, gerrialdeko lesio batek berriz ere geldirik utzi zuen sei hilabetez. 1968an berragertu zen, martxoaren hasieran, eta aurrelarietan lehena izaten jarraitzen zuen. Azkenik, 1979an erretiratu zen.\nKirolari eredugarria.\nGara hartako helduek jokatzeko moduagatik eta dotoreziagatik gogoratzen zuten, baina garaiko gazteenentzat Jose Mari Palacios, Ogeta, idoloa zen. Are gehiago, eredutzat aurkezten zen gazteentzat, \u00abalkoholaren eta tabakoaren etsai\u00bb izateagatik.\n\u201cZikloi\u201d ezizena.\nOgetaren erasoko joko ikusgarriak, ahalmen fisikoak, ezohiko indarrak eta gantxoak, harrituta utzi zituen garaiko pilotazaleak. Horrela sortu zen \"zikloi\" ezizena.\nIbilbide profesionala bukatuta ere, pilotari loturik.\nOgetak arrakastaz betetako kirol karrera baten ondoren, intendente eta material hautatzaile lanak egin zituen. Bere pilotaren munduko azken urteetan, berriz, telebistako \"Fronton\" saioko esatari gonbidatua izan zen, gaixotasun larri batek 2002an 67 urterekin hil zuen arte. Ogetak azkar irakurtzen zituen partidak, eta berehala ematen zituen bere iruzkinak materialari, pilotalekuari eta pilotarien sasoiari buruz.\nOgeta pilotalekua.\nGasteizko pilotaleku nagusia 1979an inauguratu zuten Mendizorrotzeko auzoan, eta omenaldi gisa gasteiztar pilotari handiaren izena darama."}
{"id": "63883", "revid": "649562", "url": "https://eu.wikipedia.org/wiki?curid=63883", "title": "Jos\u00e9 Mar\u00eda Palacios", "text": ""}
{"id": "63884", "revid": "649563", "url": "https://eu.wikipedia.org/wiki?curid=63884", "title": "Ogueta", "text": ""}
{"id": "63887", "revid": "59723", "url": "https://eu.wikipedia.org/wiki?curid=63887", "title": "Zembla Berria", "text": "Zembla Berria (, ) Ozeano Artikoan dauden bi uhartek (Ipar uhartea eta Hego uhartea) osaturiko errusiar uhartedia da. 90.650 km\u00b2-ko azalera du.\nGeografia.\nUhartediak Europako iparraldeko muga Ozeano Artikoan osatzen du. Era berean, Barentseko itsasoaren ekialdeko muga eta Karako itsasoaren mendebaldekoa da.\nUhartediak bi uharte nagusi (Ipar uhartea eta Hego uhartea) eta zenbait uharte txiki ditu; guztira, 90.650 km\u00b2 zabal eta 900 km luze da. Haren iparraldeko muturra Zirkulu Polar Artikotik 470 kilometrora dago.\nUhartedia menditsua da oso, izan ere, Uralen jarraipena da.\nHistoria.\nErrusiarrek Zembla Berria XI. mendetik ezagutzen dute, Novgorodeko merkatariek bisitatu zutelako. Hala ere, europarrek ez zuten XVI. mende arte uhartedia esploratu: 1553an Hugh Willoughbyk bisitatu zuen eta 1594tik 1597ra bitartean, Willem Barentsek esploratu zuen.\nGerra Hotzaren aldian, SESBak bere bonba atomikoak probatzeko erabili zuen Zembla Berria.\nDemografia.\n2002ko erroldaren arabera, uhartediak 2.716 biztanle zituen, haietatik 2.622 Belushya Guba hiriburuan. Jatorrizko biztanleak 150 inguru dira, bi herenak nenetsak."}
{"id": "63888", "revid": "512", "url": "https://eu.wikipedia.org/wiki?curid=63888", "title": "Aar", "text": "Aar (alemanez \"Aare\") Suitzan jaiotzen den eta bertan amaitzen den ibairik luzeena da, 295 km.ko luzera izanik. Aar glaziarretan jaio, Interlaken, Thun, Berna eta Argovia hirietatik igaro, eta azkenik Rhin ibaian isurtzen da.\n17.620 km2ko azalera hartzen du eta batezbesteko 508 m/s3ko ur-emaria du. Thun hiritik behera ontziz ibil daiteke."}
{"id": "63889", "revid": "119347", "url": "https://eu.wikipedia.org/wiki?curid=63889", "title": "Grande-Marlaska (musika taldea)", "text": "Grande-Marlaska pop musika talde Madrildar bat da. \"Garz\u00f3n\" izenarekin jaio zen baina 2006ko uztailaren 18an auzitara eramateko mehatxu baten ondorioz taldearen izena aldatzea erabaki zuten. Taldearen hiru kideak Roberto Herreros, Eugenia Malela Dur\u00e1n, Pepo M\u00e1rquez dira. Espainia osoan zehar ematen dituzte kontzertuak, areto ertain eta txikietan gehienbat. Bi EP eta LP bat argitaratu dituzte."}
{"id": "63890", "revid": "58701", "url": "https://eu.wikipedia.org/wiki?curid=63890", "title": "Eubea", "text": "Eubea (, ahoskatua; , ahoskatua) Egeo itsasoko uhartea da, Greziako ekialdean. Uharteak ere, administratiboki, Greziako prefektura da. Uharteak bakarrik 3900 km\u00b2 eta 210.000 biztanle ditu. Hiriburua Kalkis du. Greziako bigarren uharterik handiena eta populatuena da, Kretaren ondoren.\nGeografia.\nKontinentetik Eubeako golkoaz banatuta dago, honek bi zatitan ere banatuta dago: iparraldekoa (\"V\u00f3rios Evvo\u00efk\u00f3s K\u00f3lpos\") eta hegoaldekoa (\"N\u00f3tios Evvo\u00efk\u00f3s K\u00f3lpos\" edo Atalanteko kanala), erdian Euripo itsasartea dutena.\nEubea oso menditsua da. Uharteko mendirik altuena 1.745 metroko Dhirfis da. Hegoaldean, golkoan, zenbait uhartetxo ditu (Kavalliani, Stira eta Petalidi nagusiak izanik).\nBanaketa administratiboa.\nEubea, Greziako prefektura izanda, badu bere udalerriko administrazioa. Prefekturak berak uhartea baino zerbait handiagoa da, kontinenteko Anthidona eta Avlida udalerriek eta Skiros uharteak ere osatzen dutelako. 2001eko erroldaren arabera, 215.136 biztanle zituen, 198.130 uhartean bertan. Prefekturak 4.167,449 km\u00b2 azalera du, 3.684,848 km\u00b2 uhartean.\nProbintziak.\nUhartean hurrengo antzinako Greziako probintziak zeuden (jadanik \"status\" legala ez dutenak)"}
{"id": "63891", "revid": "336", "url": "https://eu.wikipedia.org/wiki?curid=63891", "title": "Fionia", "text": "Fionia (danieraz \"Fyn\") Danimarkako bigarren uharterik handiena da. Uharteak 454.358 biztanle eta 2.984 km\u00b2 ditu. Gaur egun Hegoaldeko Danimarka eskualdean dago baina, 2006 arte, bere barruti propioa zuen.\nFioniako hiri nagusia Odense da (166.305 biztanle), Hans Christian Andersenen jaioterria. Bigarren hiri handiena Svendborg da (27.318). Gainontzeko hiri batzuk Nyborg, \u00c6r\u00f8, Kerteminde, F\u00e5borg, Assens, Middelfart eta Bogense dira, denak kostaldean kokatuak.\nUhartetik Jutlandiara pasatzeko badaude 1930eko hamarkadan automobil eta trenentzako eraikitako zubia eta 1970eko hamarkadan eraikitako zubi esekia. Seelandiara joateko, berriz, Belt Handiko zubi esekia dago."}
{"id": "63897", "revid": "237", "url": "https://eu.wikipedia.org/wiki?curid=63897", "title": "Grande-Marlaska (Musika taldea)", "text": ""}
{"id": "63899", "revid": "237", "url": "https://eu.wikipedia.org/wiki?curid=63899", "title": "Pagoetako Parke Naturala", "text": ""}
{"id": "63901", "revid": "512", "url": "https://eu.wikipedia.org/wiki?curid=63901", "title": "Desertu Txikia", "text": "Desertu Txikia Zarauzko hondartzaren ekialdeko aldean dagoen hareazko eremua da. Duna moduko hareazko mendiz osatua dago eta itsas pasealekua bere hegoaldetik zeharkatzen du. Mendilauta auzoan kokatua, besteak beste, Aiala jauregian dagoen Argi\u00f1ano jatetxe-hotela edota Ebro Etxea erromesentzako aterpetxea bertan daude.\nPro Surf Zarautz Munduko Surf Txapelketa ospatzen denean, bertan kokatzen dira instalakuntza guztiak."}
{"id": "63904", "revid": "336", "url": "https://eu.wikipedia.org/wiki?curid=63904", "title": "I\u00f1urritza biotopo babestua", "text": "I\u00f1urritza biotopo babestua Zarauzko (Gipuzkoa) ekialdean dagoen eremua da. Zarauzko hondartzaren zonalde bat, I\u00f1urritza ibaia eta Talaimendi mendia osatzen dute. 1997ko otsailaren 25etik, biotopo babestuaren izendapena du.\nGerora egindako zabalpenean, Aiako kostaldeko beste zenbait lurrekin zabaldu zen biotopoa.\nEkosistema bat baino gehiago biltzen ditu, Padura, itsaslabarra eta duna, eta landare zein hegazti bereziak bizi dira bertan. Zarauzko Golfaren iparraldean, Hego Euskal Herriko duna bakanetako bat dago.\nInurritzako biotopo babestuak pairatzen duen eragin handienetako bat Zarauzko golf-kluba da, zeren hondarretako landaretza bere kabuz haztea galarazten baitu.\n2014ko urtarril eta martxoko denboraleek kalte esanguratsuak laga zituzten zonaldean.\nFauna.\nUgaztunak.\nUgaztun aldetik ez dago dibertsitate handirik, padura ingurune batez osatuta dagoelako. Halere, ugaztun txikiak aurki daitezke, hauen artean satitsua, zenbait espezieetako saguak eta arratoi arrunta eta beltza.\nHegaztiak.\nHegazti aldetik dibertsitate handia dago I\u00f1urritzan. Zerrenda handia lortu da egitea urteen zehar bertan geratutako espezie ugariekin. Zenbait espezie eskas ere ageri izan dira, horien artean marikoi isatsluzea, gailupa tronpetaria, antzara muturzuria, murgilari arrea, amiltxori txikia, basoilo txikia, etab."}
{"id": "63906", "revid": "59902", "url": "https://eu.wikipedia.org/wiki?curid=63906", "title": "Itsaslabar", "text": "Itsaslabar bat itsasoan zuzenean bukatzen den geografia gorabehera da. Mendian daudenean, askotan faila edo ibaiek sortuak, amildegi izena ematen zaie. Itsaslabarrak higadurarekiko erresistentzia handia duten arrokaz osaturik egon ohi dira, hareharri, kareharri edo dolomita kasu, edo basalto eta granitoaren gisako arroka igneoz. Batzuetan faila batek sortzen dute itsaslabarra.\nHorma malkartsu eta bertikala; bereziki itsasertzekoa, olatuen jardunak eratua.\nItsasoak labarrak higatzea lortzen du denboraren poderioz, flyschen kasuan adibidez. Olatuek beheko aldean harkaitza jan ahala, goiko aldea kili-kolo geratzen da, eta halako batean goiko zatia erori egingo da. Higadura honek abrasio plataformak sortzen ditu (adb. Zumaiako Itzurun eta Algorri hondartzetan).\nSailkapena.\nGaraiera itsas mailatik kalkulatzen da. Hona hemen munduko garaienak:"}
{"id": "63907", "revid": "6327", "url": "https://eu.wikipedia.org/wiki?curid=63907", "title": "Bardeetako Natura Parkea", "text": ""}
{"id": "63908", "revid": "105290", "url": "https://eu.wikipedia.org/wiki?curid=63908", "title": "Granulometria", "text": "Granulometria partikula multzo baten ezaugarri fisiko bat da. Partikula multzo horretan neurri jakin bat duen partikula kopurua adierazten du.\nPartikula multzo baten granulometria baheketa bidez finkatzen da, sare- begi jakina duten baheetatik pasaz partikulak. Neurketa zehatzagoa lortzeko laser granulometroa erabiltzen da."}
{"id": "63909", "revid": "237", "url": "https://eu.wikipedia.org/wiki?curid=63909", "title": "Ebroren Deltako Natur Parkea", "text": ""}
{"id": "63910", "revid": "237", "url": "https://eu.wikipedia.org/wiki?curid=63910", "title": "Gorbeiako Natura Parkea", "text": ""}
{"id": "63911", "revid": "6327", "url": "https://eu.wikipedia.org/wiki?curid=63911", "title": "Redeseko Natura Parkea", "text": ""}
{"id": "63912", "revid": "237", "url": "https://eu.wikipedia.org/wiki?curid=63912", "title": "Urkiola", "text": ""}
{"id": "63913", "revid": "237", "url": "https://eu.wikipedia.org/wiki?curid=63913", "title": "Valderejoko Natur Parkea", "text": ""}
{"id": "63916", "revid": "105290", "url": "https://eu.wikipedia.org/wiki?curid=63916", "title": "Brokopondo", "text": "Brokopondo Surinamgo barruti bat da. Bere hiriburua Brokopondo da. 7.364 kilometro koadro ditu eta 14.215 biztanle guztira."}
{"id": "63919", "revid": "90523", "url": "https://eu.wikipedia.org/wiki?curid=63919", "title": "Bibrazio", "text": "Bibrazioak edo dardara ingurune jarraitu batean zehar hedatzen diren eta deformazio eta tenkak sortzen dituzten asaldu elastiko mekanikoak dira. Ingeniaritza eta egituragintza dira bibrazioen azterketa zientifikoa burutzen duten jakintzagaiak.\nOso garrantzitsua da egiturengan bibrazioek duten eragina aztertzea hauen haustura eragin dezaketen zenbait gertakariren jatorria baitira, besteak beste nekea edota erresonantziaren jatorria. Nekean indar oszilatzaileek muga teorikoen azpitik hausturak sortzen dituzte eta erresonantzian sistemak maiztasun jakin batzuetara kitzikatzen badira hauen oszilazioen anplitudearen balioa ikaragarri hazi liteke jasan litezkeen balioetatik harago."}
{"id": "63920", "revid": "512", "url": "https://eu.wikipedia.org/wiki?curid=63920", "title": "15. taldeko elementu", "text": "IUPAC-en nomenklatura modernoan, 15. taldeko elementua taula periodikoaren 15. seriean dagoen elementua da. Talde honi nitrogenoaren talde edo pniktogenoak ere deritzo.\nTalde honetako elementuak hauek dira:\nTalde honen ezaugarri bereizlea kanpoko balentzia-geruzan 5 elektroi edukitzea da; s azpigeruzan 2 elektroi dauzkate eta p azpigeruzan 3 elektroi. Beraz, kanpoko geruza betetzeko 3 elektroi falta zaizkie.\nTalde honetako elementurik garrantzitsuena nitrogenoa da (N). Molekula diatomiko gisa, airearen osagai nagusia da.\nTaldearen konposatu binarioei \"'pniktido\" ere deitzen zaie. Izen hau grezieratik dator (\"\u03c0\u03bd\u03af\u03b3\u03b5\u03b9\u03bd\", \"pnigein\", ito esan nahi du). Era berean, taldeko bi elementu arruntenen (P eta N) izen mnemonikoa da.\nElementu hauek oso egonkorrak dira konposatuak sortzen dituztenean, lotura kobalente bikoitz eta hirukoitzak eratzen baitituzte. Hain zuzen, ezaugarri horixe da beren toxikotasuna eragiten duena, batez ere fosforoaren, artsenikoaren eta antimonioaren kasuan. Substantzia hauek gizakiaren gorputzeko elementu kimikoekin erreakzionatzen dutenean, gibelak prozesatu ezin ditzakeen erradikal aske sendoak eratzen dituzte eta gorputzean metatzen dira. Paradoxikoki, nitrogenoaren eta bismutoaren kasuan lotura sendo horiek dira beren toxikotasun txikiaren errudunak: hausteko zailak diren erreaktibotasun txikiko molekulak eratzen dituzte beste atomo batzuekin. Esaterako, N2 molekula atmosfera inerteak sortzeko erabiltzen da xenona edo beste edozein gas noble oso garestia denean.\nNitrogenoaren taldean bi ez-metal, bi metaloide eta metal bat daude. Taldeko elementu guztiak solidoak dira giro-tenperaturan, nitrogenoa salbu, gasa baita."}
{"id": "63922", "revid": "105290", "url": "https://eu.wikipedia.org/wiki?curid=63922", "title": "Gorriztaran", "text": "Gorriztaran Leitzako (Nafarroa) herrigunearen ingurualdean dagoen bost auzoetakoa da, baserri eremukoa."}
{"id": "63923", "revid": "105290", "url": "https://eu.wikipedia.org/wiki?curid=63923", "title": "Arkiskil", "text": "Arkiskil Leitzako (Nafarroa) herrigunearen ingurualdean dagoen bost auzoetakoa da, baserri eremukoa."}
{"id": "63924", "revid": "105290", "url": "https://eu.wikipedia.org/wiki?curid=63924", "title": "Erreka (Leitza)", "text": "Erreka Leitzako (Nafarroa) herrigunearen ingurualdean dagoen bost auzoetakoa da, baserri eremukoa."}
{"id": "63925", "revid": "105290", "url": "https://eu.wikipedia.org/wiki?curid=63925", "title": "Sakulu (Leitza)", "text": "Sakulu Leitzako (Nafarroa) herrigunearen inguraldean dagoen bost auzoetakoa da, baserri eremukoa."}
{"id": "63926", "revid": "105290", "url": "https://eu.wikipedia.org/wiki?curid=63926", "title": "Erasote", "text": "Erasote Leitzako (Nafarroa Garaia) herrigunearen ingurualdean dagoen bost auzoetakoa da, baserri eremukoa."}
{"id": "63936", "revid": "105290", "url": "https://eu.wikipedia.org/wiki?curid=63936", "title": "Legar", "text": "Eraikuntza eta geologian tamaina jakin bat duen materialari deitzen zaio legarra, hartxintxarra , harrikoskorra edo mugerra. Udden-Wentworth eskalan legarra izan daiteke granularra 2 eta 4 milimetro artean neurtzen badu edo hartxintxarra 4 eta 64 milimetro artean neurtzen baditu. ISO 14688 arauak legarra fin, ertain eta handi artean sailkatzen du, 2 eta 6,3 milimetro, 6,3 eta 20 milimetro eta 20 eta 63 milimetro artean. Legarraren metro kubiko batek 1.800 kilogramo inguru pisatzen ditu. Legarra baino txikiagoak diren harriei harea izena ematen zaie, eta handiagoak direnei errekarri.\nGizakiak artifizialki egina edo naturalki sortutakoa izan liteke. Ertzak biribilduta dituenean, higaduraren ondorioz, \"harribila\" edo \"errekarria\" deitzen zaio. Eraikuntzan partikulen tamaina 5 mm baino handiagoa duen materialari deitu ohi zaio legarra eta agregakin bezala erabili ohi da."}
{"id": "63937", "revid": "242", "url": "https://eu.wikipedia.org/wiki?curid=63937", "title": "Hartxintxar", "text": ""}
{"id": "63942", "revid": "119347", "url": "https://eu.wikipedia.org/wiki?curid=63942", "title": "Judas Arrieta", "text": "Judas Arrieta (Hondarribia, Gipuzkoa, 1971) Euskal Herriko ikus-artista da.\nBere obran azpimarratzekoak dira marrazki bizidunetako, komikietako eta pop garaiko irudietako erreferentziez beteriko collageak.\nBiografia.\nEuskal Herriko Unibertsitatean Arte Ederretan lizentziatua da.\n1995etik aurrera Euskal Herriko zein kanpoko hainbat galeriatan erakutsi ditu bere lanak, eta antzerkirako irudiak ere diseinatu izan ditu, besteak beste. Gipuzkoako Foru Aldundiaren eta BBKren bekak eskuratu zituen bere prestakuntza osatu eta lana egiteko, eta 1999an BBKren Rekalde aretoan paisaia eta gizaki irudiak tartekatzen zituen erakusketa osatu zuen, betiere komikiaren eta adierazmolde berrien eraginpean.\n2000. urtean, Judas Arrietaren erakusketa batek inauguratu zuen artista gazteei eskainitako Bilkin galeria. Erakusketa hartan japoniar marrazki bizidunetan oinarritutako lanak aurkeztu zituen, \"Life with manga art never die \"izenburupean.\n2005. urtean Txinara bizitzera joan zen. \"Ni Hao Txina\" telebistako saioan aurkezlearena egin zuen 2008. urtean. Urte berean Beijingeko Instituto Cervantesen irudi-horma bat margotu zuen."}
{"id": "63943", "revid": "105290", "url": "https://eu.wikipedia.org/wiki?curid=63943", "title": "OrCAD", "text": "OrCAD zirkuito elektronikoen diseinua automatizatzeko erabiltzen den softwarea da. Cadence Design Systems enpresarena da. Programaren izenak bere jatorria erakusten du: Oregon + CAD."}
{"id": "63945", "revid": "512", "url": "https://eu.wikipedia.org/wiki?curid=63945", "title": "Surinamgo bandera", "text": "Surinamgo bandera bost errenkadaz osatuta dago: berdea (zabalera bikoitzekoa), zuria, gorria (zabalera laukoitzekoa), zuria eta berdea (zabalera bikoitzekoa). Errenkada gorriaren erdian, bost puntako izar hori handi bat dago.\n1975ko Azaroaren 25an onartu zen bandera, Surinamren independentzia bereganatu zuen egunean bertan. Izarrak talde etniko guztien batasuna irudikatzen du; errenkada gorriak aurrerapena eta amodioa, berdeak itxaropena eta emankortasuna eta errenkada zuriak bakea eta justizia irudikatzen ditu.\nIndependentzia aurreko bandera, elipse batez loturiko bost koloretako izarrez osatuta zegoen. Izarrek Surinamgo populazioa osatzen duten talde etniko garrantzitsuenak irudikatzen dituzte: jatorrizko amerindiarrak, kolonizatzaile europarrak, plantazioetan lan egiteko esklabo bezala ekarritako afrikarrak eta esklabotzatik ihes egin zuten afrikarren ordez eraman zituzten hindu, japoniar eta txinatarrak. Elipseak talde hauen arteko harreman harmoniatsua irudikatzen du."}
{"id": "63953", "revid": "105290", "url": "https://eu.wikipedia.org/wiki?curid=63953", "title": "Geruza pikordun", "text": "Eraikuntzan, errepideen eraikuntzan batez ere, agregakinez ostutako bidezoruaren geruzari deitzen zaio geruza pikorduna.\nMotak.\nMacadama: Antzeko tamaina duten partikulez daude osatuak, 5 eta 10 cm bitartekoak. Granulometria uniformea dute beraz.\nZagorra: Tamaina ezberdina duten partikulak osatzen dute, granulometria jarraitua dute beraz.\nZagor drainatzaile: Zagorrak bezala granulometria jarraitua dute, baina tamaina txikiena duten partikulak kenduaz."}
{"id": "63954", "revid": "336", "url": "https://eu.wikipedia.org/wiki?curid=63954", "title": "DTMF", "text": "DMTF (Dual-tone multi-frequency) Telefono-sistema batean, maiztasun desberdinak dituzten bi banda darabiltzan seinalizazio-teknika bat da. Banda batek lau maiztasun baxu ditu, eta beste banda lau maiztasun altu. Telefonoko tekla bat (digitu bat) zapaltzean, banda desberdineko bi maiztasun (baxu eta altu bana) gurutzatzen dira, eta bi tonuren konbinazioa den soinua entzuten da. Hurrengo taulan, tekla bakoitza zapaltzean gurutzatzen diren maiztasunak ikus daitezke:"}
{"id": "63955", "revid": "336", "url": "https://eu.wikipedia.org/wiki?curid=63955", "title": "Bereizmen handiko telebista", "text": "Bereizmen handiko telebista (BHTB edo HDTV) ohiko telebista-sistemen bereizmen-ezaugarriak hobetzen dituen sistema bat da. Hasieran telebista analogikorako garatu zen, baina gaur egun batez ere telebista digitalaren arloan garatzen ari da, zeren asmoa baita telebista analogikoaren igorpenak bertan behera uztea, eta igorpen digitalak besterik ez egitea. Hala ere, oraindik ez da lortu estandar bateratu bakarra.\nBHTB sistema, ohiko telebista-sistemen bereizmen-ezaugarrien bikoitza eskaintzen dute (1.000 lerro eta 50 eremu baino gehiago), eta zinemako irudien kalitatera hurbildu nahi dute telebista-irudia, zabalera/garaiera erlazio handia eskainiz (16:9). Horregatik, sistema honek estandar bihurtzeko aukera handiak ditu.\nGainerakoan, proposatu izan diren eredu ugariak bi sail nagusitan bana daitezke:"}
{"id": "63958", "revid": "28807", "url": "https://eu.wikipedia.org/wiki?curid=63958", "title": "Macadam", "text": "Macadam honakoa izan daiteke:"}
{"id": "63959", "revid": "105290", "url": "https://eu.wikipedia.org/wiki?curid=63959", "title": "Macadam (sistema)", "text": "Macadama John Loudon McAdam eskoziar ingeniariak XIX. mende hasieran garatutako errepide eraikuntza sistemari deitzen zaio. Errepide mota hori eraikitzeko erabiltzen den geruza pikorduneko agregakin uniformeari ere horrela deitzen zaio.\nErrepideen eraikuntza.\nJohn MacAdamek garatutako sistema zelaigunearen gainean hiru macadam (material) geruza zabaltzean datza, aldamenetan drainatze arekekin. Azpiko lehen bi geruzen agregakinak gehienez 75 mm zituen eta hirugarren geruzakoak 25 mm. Lehen bi geruzen lodiera gehienez 200 milimetrokoa zen eta hirugarren geruzarena 50 mm."}
{"id": "63960", "revid": "336", "url": "https://eu.wikipedia.org/wiki?curid=63960", "title": "Ontza (unitatea)", "text": "Ontza masa unitate bat da. Antzinako Erroman erabiltzen zen, pisuak zehaztasun handiagoz ezagutzeko. Gaur egun, ez da erabiltzen herrialde anglosaxoietan baizik.\nAntzinako Erroman erabiltzen zen ontza Erromako libraren hamabiren bat zen eta 27,35 gramo edo 0,967 Avoirdupois ontza inguruko pisua zuen.\nHerrialde anglosaxoietan bi ontza erabiltzen dira:"}
{"id": "63961", "revid": "6327", "url": "https://eu.wikipedia.org/wiki?curid=63961", "title": "BHTB", "text": ""}
{"id": "63962", "revid": "1545", "url": "https://eu.wikipedia.org/wiki?curid=63962", "title": "Parafina", "text": "Parafina egur ikatzen eta petrolio mota batzuen destilaziotan hondakin gisa lortzen den gai organikoa da. Pisu handiko molekulak dituzten hidrokarburoak nahastuz lortzen da. 45\u00b0C eta 70\u00a0\u00b0C tartean urtzen den gai trinko zuria da, argizari itxurakoa, sukoia eta bentzenotan urtzen dena. Azido estearikoarekin nahastuta kandelak eta pospoloak egiten dira, jakiak biltzeko erabili behar diren argizarizko paperak, labangarriak, bakartzaile elektrikoak, kosmetikoak, botikak egiteko erabiltzen da.\nParafina hidrokarburoak.\nPetrolioaren eratorriak diren eta C\"n\"H2\"n\"+2 formula orokorra duten hidrokarburo aseen saila. Sail honetako gai guztiei \"-ano\" atzizkia ematen zaie, eta hori da familia honen sinboloa. Parafina hidrokarburoak kate zuzenekoak (metano, pentano, oktano...) edo kate adarkatukoak (metilpropano, dimetilbutano...) izan daitezke. Molekulan karbono atomo gutxi dituzten parafinak, adibidez: metanoa (CH4), gas egoeran daude, 5-16 karbono atomo dituztenak isurkariak dira, eta 16 baino gehiago dituztenak argizari itxura dute."}
{"id": "63963", "revid": "105290", "url": "https://eu.wikipedia.org/wiki?curid=63963", "title": "Dei-banagailu automatiko", "text": "Dei-banagailu automatikoa (\"Automatic Call Distributor\" edota \"ACD\" ingelesez) deiak telefono jakin batzuetara bideratzen dituen sistema edo gailua da.\nEskuarki ACDak bezeroentzako arreta zerbitzua eskaintzen duten bulegoetan erabiltzen dira. Hauek, izapideak asko bizkortzen dituzte.\nSistema hau terminalentzako eta etengailuentzako hardwareaz, telefono lineaz eta deiak banatzeko softwareaz osatua dago. Dei-banaketa instrukzio bidez egiten da, normalean libre dagoen telefonorik onena aukeratzen duen algoritmoa izaten da."}
{"id": "63970", "revid": "96586", "url": "https://eu.wikipedia.org/wiki?curid=63970", "title": "John Loudon McAdam", "text": "John Loudon McAdam (Ayr, Eskozia, 1756ko irailaren 21a - Moffat, Eskozia, 1836ko azaroaren 26a) eskoziar ingeniaria izan zen, errepideen eraikuntzan egindako lanagatik ezaguna batez ere. Errepideak eraikitzeko sistema berri bat garatu zuen, bere izenez ezagutzen duguna gaur egun, Macadam.\nBiografia.\nLehen urteak.\nEskoziako Ayrren jaio zen. Hamar semeetan gazteena eta Waterhead baroiaren bigarren semea zen. Bere familiaren abizen tradizionala McGregor zen, baino McAdamera aldatu zuten arrazoi politikoak medio, James I.aren erregealdian.\nErrepide eraikitzailea.\nNew Yorkera joan zen bizitzera 1770. urtean, merkatari eta kontulari lanetan arituaz Independentzia gerla garaian. Bere osabaren kontulari etxean dirutza handia egin zuen eta 1783an itzuli zen Eskoziara. Bertan, Ayrshireko Sauchrien, lursail batzuk erosi zituen.\n1812 Bristolera joan zen bizitzera.\nErrepideak inguruko lurra baino gorago behar zuela egon eta legarrarekin eginiko geruzetan eraiki behar zela era sistematiko batean esan zuen. Erabilitako materialak eta errepideari eman zioan forma ganbilak ere uraren irteera errezten zuen.\nErrepideak eraikitzeko sistema horrek bere izena jaso zuen: Macadam. Errepideak eraikitzeko sistema hau oso azkar zabaldu zen, eta Europako bide gehienak sistema honen bidez eraiki ziren XIX. mende bukaerarako.\nOndorengoak.\nBigarren mundu gerlako Richard McCreery koronela da John McAdamen ondorengoetako bat. Richarden ama, Emilia McAdam, ingeniaren ondorengo zuzena zen."}
{"id": "63971", "revid": "105290", "url": "https://eu.wikipedia.org/wiki?curid=63971", "title": "Arantzazu, euskal-sinismenaren poema", "text": "Arantzazu, euskal-sinismenaren poema Salbatore Mitxelenaren lehenengo poesia liburua izan zen eta Hego Euskal Herrian frankismoaren garaian argitaratutako lehenengoa, 1949. urtean. Xabier Eulateren marrazkiak ditu, azalakoa barne.\nGaia eta estiloa.\nPoemetan zehar erlijioa da gai nagusia, eta horixe da zentsuraren baimena jasotzeko arrazoia. Oso nabaria da obra honetan gerra aurreko poesiaren eragina, eta zehazkiago, Xabier Lizardirena. Honekiko desberdintasuna tonuan dago, izan ere, hura baino ezkorragoa da Mitxelenaren olerkigintza, gerraosteko gizarte giroaren eraginez. Aldiz, Lizardiren estilo trinkoa erabiltzen du eta, hark bezala, herri poesiaren eragina oso nabarmena da berarengan. Herri poesiaren metro laburrak eta errepikapenak dira, bestalde, etsiak jota zegoen gizarteari baikortasuna eta bizi nahia emateko erabiltzen duen teknika.\nAzken zatia.\nHala ere, \"Arantzazu, euskal-sinismenaren poema\" liburua ez zuen Mitxelenak osorik argitaratu 1949an. Bigarren zati bat ere bazuen idatzita, \"Bizi-nai\" izenburua zuena. Hau Guatemalan kaleratu zen, \"Euzko-gogoa\" aldizkarian, 1954. urtean. Zati honetan gaia politikoagoa da, eta autoreak, zentsuraren galbahea pasatuko ez zuelakoan, ez zuen lehenago argitara eman. Azken zati honek interpretazio politikoa ematen dio obra osoari. Honela, eta esaterako, Arantzazurako kristau erromesaldia denak \"euskal garai berria iristeko\" helburua du."}
{"id": "63973", "revid": "33779", "url": "https://eu.wikipedia.org/wiki?curid=63973", "title": "Agregatu (argipena)", "text": "Agregatu hitzak adiera zenbait ditu:"}
{"id": "63974", "revid": "119347", "url": "https://eu.wikipedia.org/wiki?curid=63974", "title": "CBR", "text": "CBR (\"California Bearing Ratio\") zelaigune baten euste-gaitasuna neurtzeko erabiltzen den sarpen edo eztenkapen saiakuntza da (CBR saiakuntza), baita saiakuntza horrek ondorioztatzen duen adierazlea ere (CBR adierazlea).\nHistoria.\nCBR saiakuntza Kalifornia estatuko Garraio Departamendua (\"California Department of Transportation\") hasi zen erabiltzen bidezoru malguen dimentsionamendurako.\nAmeriketako Estatu Batuetako Enginarien Taldeak (\"U.S. Corps of Engineers\") aeroportuetako bidezoruen proiektuetan erabili zuen bigarren mundu gerran.\nCBR saiakuntza.\nCBR saiakuntza sarpen saiakuntza izan arren, saiakuntza berean lur laginaren puzte bertikala ere neurtzen da, lagina 4 egun uretan beratzen izan ondoren.\n152.4 milimetroko barne diametroa eta 177.8 milimetroko altuera dituen molde zilindrikoa erabiltzen da, baita 51 milimetroko garranga eta zulodun oinarria ere. Moldea Proctor aldatuaren saiakuntzan erabiltzen den berbera da.\nLur lagina trinkotu egiten da moldean, aukeratutako hezetasun eta trinkotze energiarekin. Lau egun uretan beratzen izan ondoren, puzte bertikala neurtzen da, laginaren altueraren, 127 mm, portzentai bezala adieraziz neurketa. Beratzen egondako egunetan laginak gerora bidezoruak izango duen estutzea jasaten du.\nSarpen saiakuntzan zapalgailua eta 49,6 milimetroko diametroa (3 hazbete koadroko sekzioa) dituen pistoi zilindriko bat erabiltzen da, 1.27 mm/min (0.05 hazbete/min) abiadura uniformean mugitzen dena.\nPistoia laginean 2.54 mm eta 5.08 mm (0.1 eta 0.2 hazbete) sartzen da eta CBR indize bezala bietan altuena erabiltzen da.\n\u2018\u2019In situ\u2019\u2019 saiakuntza.\nSaiakuntza zelaigunean bertan ere egin liteke, baina orduan emaitzak, lurraren ezaugarria adierazten dutenak, ez dira esanguratsuak.\nBat-bateko CBR.\nHezetasunak gutxi eragiten dien laginetan, eztenkapena trinkotu ondoren egin liteke, hau da, uretan beratzen izan gabe eta trinkotzerik gabe. Saikuntza honi bat bateko CBR deitu ohi zaio.\nOhiko CBR saikuntza eta bat-batekoaren erlazioak, hezetasunak materialarengan duen eragina adierazten du, baita kargak bat-batean jasateko duen gaitasuna ere.\nCBR adierazlea.\nCBR adierazleak honako hau adierazten du (%): Lur laginean pistoia sakonera jakin bat sartzeko behar den presioa eta presio beraren, eredu den legar birrinduzko lagin batean, arteko zatidura.\nZenbat eta handiagoa izan CBR adierazlea, orduan eta handiagoa da zelaigunearen euste-gaitasuna."}
{"id": "63975", "revid": "90204", "url": "https://eu.wikipedia.org/wiki?curid=63975", "title": "Leontzio", "text": "Leontzio (, \"Le\u00f3ntios\"; 660 - 705) Bizantziar Inperioko agintaria izan zen 695tik 698ra doan epe laburrean. Boterera Justiniano II.aren aurka buruturiko estatu kolpe baten bidez iritsi zen eta bere agintaldian Bizantziok afrika iparraldean zuen Kartagoko kolonia galdu zuen arabiarren eskutara pasa zena.\nKonstantino IV. eta Justiniano II.aren agindupean jeneral izan zen arabiarrek Sebastopolisen garaitu zuten arte, porrot honen ondorioz Justinianok kartzelatua izan zen. 695. urtean ihes egitea lortu zuen handik gutxira Justiniano II.ari agintea kendu zion kolpea burutu zuelarik. Jendeak ez zuen sekula begi honez ikusi bere zerga politika zela eta. Mendeku gisa Justinianori sudurra motz ziezaiotela agindu eta Krimeako Kherson koloniara erbesteratu zuen.\nAgintearen iraupena hiru urte eskasekoa izan zen eta esan bezala 697 eta 698 urteen artean arabiarrek Kartago konkistatu zuten. Kartago defendatzera bidali zen flota batek garaitua izan ostean beren komandante Apsimar agintari izendatu zuen. Bizantziora itzuli zenean flotak Leontziori agintea kendu eta Apsimari eman zion zeina Tiberio III.a izena hartu zuen.\nTiberiok Leontzio elbarritu eta komentu batean giltzaperatu zuen 705. urte artean. 705. urtean hain zuzen Justiniano II.ak boterea berreskuratu eta mendekutzat Leontzio exekutatu zuen.\nZenbaitetan Leontziori Leontzio II.a izena egozten zaio V. mendean Zenon I.aren agintean Leontzio izeneko botere-lapur bat izan baitzen."}
{"id": "63982", "revid": "119347", "url": "https://eu.wikipedia.org/wiki?curid=63982", "title": "Kalkogeno", "text": "Kalkogenoak, oxigenoaren familiako elementuak edo 16. taldeko elementuak, IUPACen nomenklatura modernoan, taula periodikoaren 16. seriean dauden elementu kimikoak dira. Lehenago anfigeno ere deitzen zitzaien.\nXIX. mendean, J\u00f6ns Jakob Berzelius kimikariak \"anfigeno\" hitza proposatu zuen 16. taldeko elementuei deitzeko, taldeko elementuek oxigatzak sortzen zituztelako. XIX. mendean zehar zenbaitek hitz hori erabili zuten, baina gaur egun zaharkituta geratu da. \"Kalkogeno\" hitza, berriz, grezierazko \"\u03c7\u03b1\u03bb\u03ba\u03bf\u03c2\" (\"chalcos\", (mea) eta \"\u03b3\u03b5\u03bd\u03ad\u03c2\" (\"genes\", eraketa) hitzetatik dator, eta lehen aldiz 1932an erabili zuen Wilhelm Biltz ikertzailearen taldeak Hanoverko Unibertsitatean, Werner Fischer kimikariak proposatuta.\nTalde honetako elementuak hauek dira:\nKalkogeno astunenen konposatuei (batez ere sulfuroei, seleniuroei eta teluriuroei), \"kalkogenuro\" ere deitzen zaie. Hala ere, oxidoei ez zaie izen hau ematen.\nOxigenoa eta sufrea ez-metalak dira, eta polonioa, selenioa eta telurioa metaloideak dira. Hala ere, azken elementu hori metaltzat hartzen da forma elementalean dagoenean.\nKalkogenoak oso arruntak dira mineral eran. Esaterako, pirita (FeS2) burdinaz eta sufrez osatutako mea bat da, eta AuTe2 minerala oso arrunta izan zen Estatu Batuetako urrearen sukarrean."}
{"id": "63983", "revid": "119347", "url": "https://eu.wikipedia.org/wiki?curid=63983", "title": "Abel San Mart\u00edn", "text": "Abel San Martin Campos, pilota arloan Barberito I.a deituraz ezaguna (Ba\u00f1os de Rio Tobia, Errioxa, 1927ko irailaren 11 \u2013 Calahorra, Errioxa, 1980ko azaroaren 2a) esku huskako pilotaria izan zen. Afizionatu mailan, 1947an, Espainiako bi txapelketa nagusiak irabazi zituen: buruz burukoa (Bartzelonako Colon pilotalekuan) eta binakakoa (Titin I.arekin). 1951n profesionaletan debutatu zuen. 1953an buruz buruko txapelketa nagusia irabazi zuen, Gallastegik jokatzeari uko egin baitzion, eskaini zioten diru ordainarekin bat ez zetorrelako. 1954an, txapelketa horretako finala galdu zuen, Soroa II.aren aurka 22 eta 4 galduta. 1972an erretiratu zen. 1980an hil zen, gaixotasun batek jota.\nGaur egun, Ba\u00f1os de Rio Tobiako pilotalekuak Barberito I.a du izena, eta urtero Barberito Txapelketa antolatzen dute haren omenez."}
{"id": "63984", "revid": "6327", "url": "https://eu.wikipedia.org/wiki?curid=63984", "title": "Barberito I.a", "text": ""}
{"id": "63985", "revid": "6327", "url": "https://eu.wikipedia.org/wiki?curid=63985", "title": "Barberito I", "text": ""}
{"id": "63986", "revid": "15795", "url": "https://eu.wikipedia.org/wiki?curid=63986", "title": "Kalogeno", "text": ""}
{"id": "63989", "revid": "119347", "url": "https://eu.wikipedia.org/wiki?curid=63989", "title": "Augustus Pablo", "text": "Augustus Pablo (1954eko ekainaren 21 - 1999ko maiatzaren 18a) roots reggae eta dub musikaren inguruko musikari eta ekoizlea izan zen. Bere benetako izena Horace Swaby da. Melodika musika instrumentu serio bat bezala erabili zuen lehengo pertsona izan zen."}
{"id": "63990", "revid": "651566", "url": "https://eu.wikipedia.org/wiki?curid=63990", "title": "Hizbula", "text": ""}
{"id": "63993", "revid": "15795", "url": "https://eu.wikipedia.org/wiki?curid=63993", "title": "16. taldeko elementu", "text": ""}
{"id": "63994", "revid": "794", "url": "https://eu.wikipedia.org/wiki?curid=63994", "title": "Aketegi erpina", "text": "Aketegi erpina (1.548 m) Gipuzkoako mendia da, Aizkorriko mendilerroan kokaturik dagoena. 1980ko hamarkadara arte, mendilerroko mendi altuena zela pentsatzen zen. Orduan egindako neurketa berri baten ondorioz, bi metrorengatik garaiena Aketegi zela ikusi zen.\nMitologia.\nAketegi mendiaren inguruan hainbat kondaira eta sinesmen daude, gehienak Mariri lotuta."}
{"id": "63995", "revid": "119347", "url": "https://eu.wikipedia.org/wiki?curid=63995", "title": "Aiako Harriaren natura parkea", "text": "Aiako Harriaren natura parkea Gipuzkoako ipar-ekialdeko natura parke bat da. 6.913 hektarea ditu, eta Irun, Errenteria, Oiartzun, Donostia eta Hernani udalerrietako lurrak hartzen ditu barne, Bidaso Beherea, Oiartzualdea eta Donostialdea eskualdeetan. Ekialdean, Bortziriekin (Nafarroa Garaia) egiten du muga; eta iparraldean, Hendaiako kantonamenduarekin (Lapurdi).\nAiako Harria mendiaz beraz gain, beste tontor hauek osatzen dute parkea: Zaria (635m), Bunanagirre (781 m), Bianditz (797 m), Errenga (786 m), Irupagoeta (534 m), Erlaitz (498 m), Pagoga\u00f1a (480 m), Urdaburu (599 m) eta Aldura (537 m). Parkean dago Aitzondoko ur-jauzia.\nOiartzun ibaia bertan sortzen da, eta mendiguneak elkarrengandik banatzen ditu Urumea eta Bidasoa ibaiak.\nEusko Jaurlaritzak 1995eko apirilaren 11n izendatu zuen natura parke. 2005etik 2009ra, Europar Batasunaren LIFE programaren laguntza jaso zuen; LIFE Aiako Harria proiektuaren helburu izan zen Aiako Harria BGLa kontserbatzea eta lehengoratzea. Proiektu horretako partaideek, parkearen natura ondarea hobetzera bideratutako 2.260.318 euroren inbertsioa egitea hitzeman zuten; erdia Europar Batasunak ordaintzekoa, eta beste erdia Euskal Herriko hainbat erakunde publikok.\nLandaretza.\nZuhaitzei dagokienez, hurrengo espezieak topa ditzakegu Parkean: haltz beltza (\"Ainus glutinosa\"), lizar arrunta (\"Fraxinus excelsior\"), haritz arrunta (\"Quercus robur\"), haritz amerikarra (\"Quercus rubra\"), ametza (\"Quercus pirenaica\"), gaztainondoa (\"Catanea sativa\"), sasiakazia (\"Robinia pseudoacacia\"), intsinis pinua (\"Pinus radiata\"), gorostia (\"Ilex aquifolium\"), hurrondoa (\"Corilus avellana\"), sahats hauskara (\"Salix atrocinerea\"), elorri zuria (\"Crataegus monogyna\"), elorri beltza (\"Prunus spinosa\"), udareondo (\"Pyrus bourgaeana\") eta pagoa (\"Fagus sylvatica\").\nAnimaliak.\nAnimalien artean, hauexek ditugu: sai arrea (\"Gyps fulvus\"), arrano txikia (\"Hieraetus pennatus\"), arrano sugezalea (\"Circaetus gallicus\"), belatxinga mokogorria (\"Pyrrochorax grauculus\"), basurdea (\"Sus scrofa\"), orkatza (\"Capreolus capreolus\"), azkonarra (\"Meles meles\"), basakatua (\"Felis sylvestris\"), zirauna (\"Angulis fragilis\"), sugegorri kantabriarra (\"Vipera seoanei\"), eskailera-sugea (\"Elaphe scalaris\"), arrabioa (\"Salamandra salamandra\"), apo arrunta (\"Bufo bufo\"), baso-igel gorria (\"Rana temporaria\"), ezkailua (\"Phoxinus phosinus\"), amuarrain arrunta (\"Salmo trutta\") eta izokina (\"Salmo syar\")."}
{"id": "63996", "revid": "237", "url": "https://eu.wikipedia.org/wiki?curid=63996", "title": "Aiako Harria natura parkea", "text": ""}
{"id": "63997", "revid": "119347", "url": "https://eu.wikipedia.org/wiki?curid=63997", "title": "Australiako aborigen", "text": "Australiako aborigenak Ozeaniako herrialde hartako jatorrizko jendea da, gaur egun gutxiengoa osatzen duena kanpoaldetik etorritako beste komunitate etniko batzuekin batera.\nHistoria.\nLehenengo biztanleak uhartera iritsi ziren orain dela 40.000-70.000 urte.\n1788an britainiarrak lurraldea kolonizatzen hasi ziren, eta urte hori baino lehen 315.000-750.000 pertsona han bizi zirela uste dute adituek. Europarrek eramandako gaixotasunek eta indarkeriazko ekintzek populazio hori murriztu zuten urteekin. XX. mendeko hasieran, adibidez, 150.000 aborigen baino ez ziren bizi.\n2008ko otsailaren 13an Kevin Rudd lehen ministroak Legebiltzarraren izenean ofizialki barkamena eskatu zien aborigenei \"Stolen Generations\" direlakoengatik. \"Belaunaldi galduak\" 1869tik 1969 arte Gobernuak eta Elizak euren gurasoei lapurtutako ume aborigen edo mestizoak dira, ez argitutako arrazoiengatik egindakoa.\nBizilekuak.\n2006ko erroldaren arabera, Australian 455.031 aborigen bizi ziren, biztanle guztien % 2-3 izanda. Gehienak, Hegoaldeko Gales Berrian (138.505) eta Queenslanden (127.578) bizi dira.\nBeste lurralde batzuetan hauxe da urte hartako populazioa: Mendebaldeko Australia (58.711), Iparraldeko Lurraldea (53.662), Victoria (30.141), Hegoaldeko Australia (25.557), Tasmania (16.767) eta Australiako Hiriburuaren Lurraldea (3.873).\nBestela, Darwin da populazio aborigenik handiena duen hiriburua.\nHizkuntzak.\nAborigenek ehunka hizkuntza erabiltzen dituzte, horietako asko desagertu badira ere.\nHauek, bi multzo handitan sailkatzen dituzte, alde batetik Pama-Nyungan hizkuntzak (gehienak) eta bestetik Pama-Nyungan ez direnak.\nMusika.\nDidgeridoo ziur aski jatorrizko musika tresnarik ezagunena da munduan zehar, egurrezko haize instrumentua dena."}
{"id": "64000", "revid": "1545", "url": "https://eu.wikipedia.org/wiki?curid=64000", "title": "Petrolioaren eratorri", "text": "Petrolioaren eratorria petrolioa erabiliaz findegietan lortzen den produktua da. Petrokimikoak ez bezala, konposatu-kimiko ondo definitutako talde bat dena, petrolioaren eratorriak nahasketa kimikoak izan ohi dira. Petrolio gehienak eratorritako produktutan eraldatzen da, tartean erregai mota ezberdinak.\nPetrolio gordinaren konposaketaren arabera, eta merkatuaren eskariari men egiten, findegietan petrolioaren eratorri ezberdinak sor daitezke. Petrolioaren eratorri gehienak \"energiaren garraiatzaileak\" dira, hau da, fuel olio eta gasolina mota ezberdinak. Fuel oil hauek nahastu daitezke gasolioa, kerosenoa, diesela edo bestelako olio batzuk emateko. Asfaltoa, bikea, parafina edo lubrikatzaileak ere sor daitezke. Findegietan sortzen diren beste produktu batzuekin plastikoak eta material erabilgarriak sor daitezke. Petrolioak sufrea izan ohi duenez, sulfuroa duten produktuak ere egiten dira. Karbonoa, koke gisa, eta hidrogeno likidoa ere sortu daitezke petroliotik."}
{"id": "64008", "revid": "119347", "url": "https://eu.wikipedia.org/wiki?curid=64008", "title": "Ekialdeko Europako ordokia", "text": "Ekialdeko Europako ordokia, batzuetan Errusiar ordokia () deitua, Ekialdeko Europako zenbait ibai-arro hartzen dituen ordoki zabala da. Europako zabaldirik handiena da, 4.000.000 km\u00b2ko azalerarekin, eta batezbesteko garaiera 170 mkoa da. Ural mendietan hasten da eta Errusiako europar aldera, Baltiar herrialdetara, Bielorrusiara, ia Ukraina osora, Moldaviara, ekialdeko Poloniara eta mendebaldeko Kazakhstanera hedatzen da.\nIparraldean Itsaso Zuria eta Barentseko itsasoa ditu; ekialdean, Ural mendiak, Ural ibaia eta Kaspiar Itsasoa; hegoaldean Kaukaso mendilerroa eta Itsaso Beltza eta mendebaldean Karpatoak eta beste mendilerro txikiak.\nOrdokia zenbait eskualdetan banatuta dago:\nAntzinako Errusiar Inperioa eta Sobietar Batasunaren lurraldetan eskualdea Ordoki errusiarraren izenaz ere ezaguna da.\nIparraldeko Europako ordokiarekin batera Europako ordokia osatzen du."}
{"id": "64010", "revid": "336", "url": "https://eu.wikipedia.org/wiki?curid=64010", "title": "Gizarte-mugimendu", "text": "Gizarte-mugimendua edo mugimendu soziala hainbat kide elkartzeko asmoz sortutako talde antolatua da, xede edo eskakizun jakin batzuk aldarrikatzeko eta lortzeko helburua duena. Normalean, gatazka politiko edo sozial baten inguruan sortutako talde informala da, norbanakoek edota antolakundeek osatutakoa. Gizarte mugimenduak helburu desberdinak izan ditzake, besteak beste erresistentzia edo gizarte aldaketa."}
{"id": "64012", "revid": "512", "url": "https://eu.wikipedia.org/wiki?curid=64012", "title": "Mariano Azuela", "text": "Mariano Azuela (Lagos de Moreno, Jalisco, 1873ko urtarrilaren 1a - Mexiko Hiria, 1952ko martxoaren 1a), sendagile ogibidez, idazle mexikarra izan zen.\nMexikoko herriaren eta iraultzaren inguruko eleberriak idatzi zituen, estilo errealistakoak. Horrez gain antzerkia, ipuingintza eta kritikazko entseguak landu zituen, baina ez zuen eleberrigintzan bezala gailendu.\n1942an Mexikoko \"Literatur Sari Nazionala\" irabazi zuen. 1949an \"Arte eta Zientzien Sari Nazionala\" irabazi zuen."}
{"id": "64015", "revid": "105290", "url": "https://eu.wikipedia.org/wiki?curid=64015", "title": "Kulturaren soziologia", "text": "Kulturaren soziologia kulturaren aztergaian zentratzen den soziologiaren alorra da.\nKulturaren barruan gizarte baten edo bertan nagusitzen diren ideia, balio, arau, artefaktu edo ikurrak sartzen dira, besteak beste. Kulturaren soziologiak, hortaz, hauen guztien esanahiei ipintzen die arreta. Halaber, kulturak gizarteetan nahiz gizarte elkarrekintzan duen eragina ere aztertzen du."}
{"id": "64016", "revid": "56334", "url": "https://eu.wikipedia.org/wiki?curid=64016", "title": "Erlijioaren soziologia", "text": "Erlijioaren soziologia erlijioa aztergaitzat duen soziologiaren alorra da.\nErlijioaren soziologiak erlijioaren praktikak, gizarte egiturak, testuinguru historikoak, garapena, gai komunak eta rolak aztertzen ditu. Halaber, erlijioak, gizarte fenomeno zabal gisa ulerturik, gizartean duen eragina aztertzen du."}
{"id": "64017", "revid": "6327", "url": "https://eu.wikipedia.org/wiki?curid=64017", "title": "Charles Becas", "text": ""}
{"id": "64018", "revid": "6327", "url": "https://eu.wikipedia.org/wiki?curid=64018", "title": "Harrixabal", "text": ""}
{"id": "64019", "revid": "6327", "url": "https://eu.wikipedia.org/wiki?curid=64019", "title": "Harrizpi", "text": ""}
{"id": "64020", "revid": "1545", "url": "https://eu.wikipedia.org/wiki?curid=64020", "title": "Iberiar goi-lautada", "text": "Iberiar goi-lautada () Iberiar penintsularen erdialdean goi-ordokia da. Espainiako erdialdean dago, eta haren ia lurralde osoa betetzen du. Geologiaren aldetik, Paleozoikoko Mendigune Hesperikoan du sorrera; mendigune hura, higaduraren eraginez, goi-ordoki bihurtu zen.\nGoi-ordokiaren batez besteko altuera 600 metro da, baina iparraldeko zatia altuagoa da hegoaldekoa baino.\nAlexander von Humboldt izan zen goi-lautada hori aipatu zuen lehena, XIX. mendean. Ordu arte, lurralde hori ez zen Iberiar penintsulako gainerako lurretatik bereizia zen goi-lautada bakartzat hartzen.\nGeografia.\nIberiar goi-lautadak 210 000 km\u00b2 ditu, hau da, Espainiaren azaleraren erdia baino zenbait gehiago.\nInguruan zenbait mendigune ditu: ipar-ekialdean Iberiar sistema du, Katalunia, Aragoi eta Euskal Herritik banatzen zaiona; ipar-mendebaldean Kantauriar mendilerroa Asturias, Kantabria eta Galizatik banatzen zaio eta hegoaldean Sierra Morena Andaluziatik banatzen zaio.\nBadaude zenbait mendilerro Iberiar goi-lautada zeharkatzen dutenak. Nagusiak Erdialdeko mendigunea eta Toledoko mendiak dira. Era berean Tajo, Duero eta Guadiana ibaiak goi-ordokia zeharkatzen dute."}
{"id": "64022", "revid": "6327", "url": "https://eu.wikipedia.org/wiki?curid=64022", "title": "Meseta Central", "text": ""}
{"id": "64024", "revid": "512", "url": "https://eu.wikipedia.org/wiki?curid=64024", "title": "Panoniako ordokia", "text": "Panoniako ordokia Erdialdeko Europako ordoki handia da. Danubioak bitan zatitzen du ordokia: hegoaldean eta ekialdean Hungariako Ordoki Handia eta ipar-mendebaldean Hungariako Ordoki Txikia.\nOrdokia Karpatoez, Alpeez, Dinariar Alpeez eta Balkan mendiez inguratuta dago.\nGaur egun, ordokia Austria, Kroazia, Txekiar Errepublika, Hungaria, Errumania, Eslovakia, Serbia eta Ukraina artean kokatzen da. Gertuko Eslovenia eta Bosnia-Herzegovina herrialde \"sasi-panoniarrak\" dira.\nOrdokiaren izena antzinako panoniarretatik datorkio, iliriarren tribuetako bat.\nBanaketa.\nPanoniako ordokia bitan zatitu daiteke, erdian Transdanubiar Erdialdeko mendiak izanik ():\nBatzuetan Transilvaniako ordokia eta Lu\u010denec-Ko\u0161ice sakonunea Panoniako ordokian kokatzen dira, baina Karpatoen zati bat dira."}
{"id": "64028", "revid": "119347", "url": "https://eu.wikipedia.org/wiki?curid=64028", "title": "Kimika organiko", "text": "Kimika organikoa karbonozko hezurduraz osaturiko konposatu kimikoen egitura, propietateak, sintesia eta erreakzioak aztertzen duen kimikaren arloa da. Konposatu organikoen elementu nagusia karbonoa izan arren, hidrogenoa, oxigenoa eta, noizbehinka, halogenoak, fosforoa, silizioa eta sufrea ere eduki dezakete.\nHistoria.\nAlkimia eta aro aurrezientifikoa.\nAristotelesen ideiak hitzez hitz hartuz, substantzia guztiak lurrez, urez, airez eta suaz osaturik zeudela pentsatzen zuten alkimiazaleek. Gainera, substantzia berdinek propietate desberdinak izan zitzaketela ere uste zuten. Beren helburua beruna urre bihurtuko zukeen \"filosofoen harria\" aurkitzea zen, edota edanez gero gaixotasun guztiak sendatuko lituzkeen \"betirako gaztetasun-elixirra\". IX. mendean alkimiazale musulmanek isolatu zuten lehen konposatu organiko purua: etanola. Konposatu hau beraiek asmatutako distilazio-teknika ardoekin erabilitakoan lortu zuten. Gaur egun badakigu txinatarrek ere edari alkoholdunak etanol purua izoztuz lortzen zutela. XIII. mendean europarrek distilazio-teknika bereganatu zuten eta beste konposatu puru batzuk isolatu zituzten, azido azetikoa kasu.\nEnpirismoa.\n1661ean, Robert Boylek \"Scheptical Chemist\" liburuan \u201cKimika\u201d zientzia bezala proposatzen du lehenengo aldiz, alkimiatik bereizia eta esperimentazioan eta arrazonamenduan oinarritua. 1675ean, Nicolas Lemery frantziar kimikariak \"Cours de Chymie\" liburuan \u201ckonposatu organikoak\u201d aipatzen ditu lehenengoz. Bere ustez, konposatu mota hauek substantzia mineralak ez bezalako lege fisikoak beteko lituzkete. 1770-1785 urteen artean, Carl Wilhelm Scheelek azido formikoa, azido bentzoikoa, azido laktikoa, azido oxalikoa eta glizerina isolatu zituen egoera puruan. 1806an, J\u00f6ns Jakob Berzeliusek bitalismoaren teoria plazaratu zuen. Teoria honen arabera, izaki biziek bakarrik duten \u201cbizi-indarra\u201dri esker sortuko lirateke substantzia organikoak eta laborategian (matraze batean) ezingo lirateke prestatu konposatu hauek. Berzeliusek zabaldu zituen \"kimika organikoa\" eta \"kimika ez-organikoa\" kontzeptuak eta, harrez geroztik, Kimikaren bi arlo horiek bereiz garatu dira.\nAro zientifikoa.\n1818an, Michel Eug\u00e8ne Chevreulek koipeen saponifikazioa aztertu zuen, xaboien osaketa-erreakzioa ulertu nahian. Xaboiak azidotuz, lehenengo aldiz gantz-azido libreak lortu zituen. Hau da, izaki bizidunen konposatu batetik (koipea) beste konposatu ezberdin bat lortu zuen, baina izaki bizietatik kanpo, \u201cbizi-indarrik\u201d gabe. 1828.an, Friedrich W\u00f6hlerrek urearen sintesia lortu zuen konposatu erabat ez-organikoetatik abiatuta. Hau izan zen lehen benetako sintesi organikoa eta bitalismoaren gezurtatzea.\nKonposatu organikoen sailkapena.\nKonposatu organikoak talde funtzionalen arabera sailkatzen dira.\nAlkano.\nAlkanoak guztiz erreduzitutako karbono kateak dira. Formula orokorra CnH2n+2 da.\nAlkeno.\nAlkenoetan karbono-kateak lotura bikoitz bat du gutxienez.\nAlkino.\nAlkinoetan karbono-kateak lotura hirukoitz bat du gutxienez.\nNomenklatura.\nEzaugarri nagusiak.\nKonposatu organikoak karbonozko hezurdurak dituzte eta atomo hauek -C\u2013C\u2013C\u2013C\u2013 lotura kobalente sendoak osatuz elkartzen dira kate luze eta egonkorrak emanez. Gainera, lotura bikoitzak, lotura hirukoitzak eta eraztunak ere osa daitezke. Karbonoa Taulako Periodikoko erdialdean dagoenez ez da ez oso elektropositiboa ez oso elektronegatiboa; horregatik lotura sendoak ematen ditu ia elementu kimiko guztiekin.\nKarbonoaren loturak, espazioan hedatzerakoan, egitura bidimentsionalak eta hirudimentsionalak osatzen dituzte. Propietate honi esker, karbono-atomo kopuru txikiarekin egitura-konbinazio ezberdin asko egin daitezke. Fenomeno honi isomeria deritzo.\nPurifikazioa, analisia eta eluzidazioa.\nKonposatu organikoak nahaste moduan daude naturan. Substantzia puruak lortzeko, elkarrengandik banandu egin behar dira. Horretarako laborategian eta industrian erabiltzen diren teknika nagusiak honako hauek dira:"}
{"id": "64030", "revid": "336", "url": "https://eu.wikipedia.org/wiki?curid=64030", "title": "Kimika organikoa", "text": ""}
{"id": "64032", "revid": "512", "url": "https://eu.wikipedia.org/wiki?curid=64032", "title": "Ezagutzaren soziologia", "text": "Ezagutzaren soziologia giza pentsamenduaren eta hari sorrera ematen dion testuinguru sozialaren arteko erlazioaren, eta ideia hegemonikoek gizarteengan duten eraginaren ikerketa da. Ez da soziologiaren arlo espezifiko bat, ostera, gizarteak gizabanakoen bizitzarengan eta munduari buruz dugun ezagutzaren oinarri sozial-kulturalengan duen influentziaren neurriari eta mugei buruzko galdera orokorretan zentratzen da. Ezagutzaren soziologiarekiko osagarri da ezjakintasunaren soziologia, zeinak ezjakintasuna, ezagutza hutsuneak eta ez-ezagutza ezagutza-egite prozesuaren ezaugarri intrintseko gisa hartzen dituen. \nEzagutzaren soziologiaren aitzindaria \u00c9mile Durkheim izan zen XX. mendearen hasieran. Bere obran pentsamendu kontzeptualari, hizkuntzari eta logikari sorrera eman zion kontestu sozialak diziplina haiengan izan dezakeen eraginari buruz aritu zen. Marcel Maussekin batera idatzitako lanean, \"Primitive Classification\", talde mitologia \u201cprimitiboa\u201d ikertu zuten, klasifikazio sistemak kolektiboki oinarritzen direla eta sistema haien barneko zatiketak kategoria sozialetatik eratortzen direla argudiatzeko. Beranduago, Durkheim-ek \"The Elementary Forms of the Religious Life\" obran bere ezagutzaren teoria landu zuen, ikertuz nola pentsamendu logikoan erabiltzen diren hizkuntzak, kontzeptuek eta kategoriek (ad. denbora eta espazioa) jatorri soziologikoa duten. 'Ezagutzaren soziologia' terminoa ez zuten ez Durkheim-ek ez Mauss-ek asmatu, ez zuten erabili ere egiten, baina beraien obra arloari eginiko lehenengo kontribuzio garrantzitsua izan zen.\n'Ezagutzaren soziologia' termino espezifikoak erabilera zabaldua izan du 1920 hamarkadan hasita, Max Scheler eta Karl Mannheim bezalako soziologo alemaniarrek, ezagutzaren aspektu soziologikoei buruz idazteari ekin ziotenetik aurrera. XX. mendearen erdialdean funtzionalismoak dominatu zuen pentsamendu soziologikoa eta ezagutzaren soziologia periferietan geratu zen. 1960 hamarkadan berrasmatu egin zen eta egunerokotasunarekiko gertutasun handiagoaz aplikatu izan zen, batez ere Peter L. Berger eta Thomas Luckmann-en \"The Social Construction of Reality\" lanean. Gaur egun gizartearen ulermen kualitatiboa jorratzen duten metodoekiko zentrala da. Michel Foucaulten ikerketa 'genealogiko' eta 'arkeologiko'-ek eragin esanguratsua dute.\nHistoria.\nArgien garaia.\nEz da gutxietsi behar argien garaiak giza zientzietan izan zuen eragina. Filosofo ilustratuek gizartearen analisi zientifiko baten alde lan egiten zutenean, ideia eta balioen soziologia batean parte hartzen zuten, nahiz eta beraien konpromisoa arrazionalismo kritikoarekikoa zen. Argien garaiak aurrerabidea, aldaketa, sekularismoa eta batez ere askatasuna bilatzen zituen, gizabanakoak bere patua aukeratzeko askatasuna. Jainkoaren ordez bere erdigunean gizakia jartzen zuen zientzia praktiko batekiko konpromiso bat zegoen eta horixe da giza zientzien benetako jatorria. Zientzia berri honek ez zeukan \"a priori\"zko ezagutza errebelatuarengan interesik, gizateriaren funtzionamenduan baizik: giza praktiketan, eta gizarte aniztasun eta erregulartasunetan. Beraz, mendebaldeko pentsamenduak erlatibismo kulturalarenganako mugimendu esanguratsua jasan zuen, non kultura arteko konparaketa metodologia nagusia bilakatu zen. Gizarte zientzia ideiak ekintza bilakarazi nahi zituzten filosofoek sortu zuten. Teoria eta praktika batu nahi zituzten gizartea bere osotasunean berregituratzeko ahalegin batean.\nLehenagoko ikuspegiak.\nGiambattista Vico bere \"Sciencia Nuova\" (Zientzia Berria) lanean, metodologia soziologiko eta historiko berri baten justifikazioa egiten du XVIII. mendearen hasieran idatzia, lehen soziologoek ezagutza eta gizartearen arteko lotura ikertu baino askoz ere arinago. Argudio nagusia mundu naturala eta mundu soziala modu ezberdinetan ezagutzen direla da. Mundu naturala metodo enpirikoen edo kanpo metodoen bitartez ezagutzen da, mundu soziala aldiz, modu esternoaz gain modu internoan ezagutu daiteke. Bestela esanda, giza historia eraikuntza bat da. Honek, giza zientziekiko zentrala den ezberdinketa epistemologiko bat egiten du mundu naturalaren eta mundu sozialaren artean. Batez ere, historizismoan zentratuta, Vico-k aldarrikatzen du gizarte baten historia ikertzeko beharrezkoa dela gertaeren kronika batetik haratago joatea, \u201cmundu zibila\u201d deitu zuena ikertuz; hau da, gizartearen elementu kulturalak ikertuz. Ekintza, pentsamendu, ideia, mito, arau, sinesmen erilijioso eta instituzioez osatua dagoen \u201cmundu zibil\u201d hau, giza adimenaren produktua da. Elementu hauek sozialki eraikiak direnez, \u201cmundu zibila\u201d mundu fisikoa baino hobeto ulertu daiteke, hura abstrakzioan den moduan ulertuta. Vico-k azpimarratzen du giza natura eta bere produktuak ez direla entitate finkoak eta beraz gizabanakoetan eta gizarteetan inplizituak diren aldaketa eta garapenak indartzen dituen ikuspegi historiko bat beharrezkoa dutela. Gizarte eta kulturaren harreman dialektikoa ikuspegi historiko berri honen gako gisa azpimarratzen du.\nVico-ren ideiak, etimologiarekiko zaletasunak eta historia ziklikoaren teoriak (\"corsi e ricorsi\") ezaugarritzen ditu. Bere ideiak esanguratsuak dira gizarte estrukturari buruz ditugun zein ulermen zein ezagutza, erabiltzen ditugun hizkuntza, ideia eta kontzeptuen menpe daudela aldarrikatzen duen premisarentzat. Vico izan zen ezagutzaren soziologiaren oinarriak ezarri zituen lehena, nahiz eta ondorengo idazleek ez zituzten bere kontzeptuak erabili eta bere garaian ez zen ezaguna izan. Montesquieu-k eta Karl Marx-ek Vico irakurri zutenaren aztarna batzuk badaude. Hala ere, haien lanen arteko antzekotasunak azalekoak dira, beren proiektuen kontzeptzio orokorrera mugatuak, ezaugarritzat historizismoa eta erlatibismo kulturala dituzten heinean.\nEzagutzaren soziologiarekiko gerturapenak.\n\u00c9mile Durkheim.\n\u00c9mile Durkheim (1858-1917) izan zen soziologiaren arloa arrakastaz ezarri zuen lehen irakaslea, 1890 hamarkadan Universite de Bordeaux-en soziologia departamentua instituzionalizatu zuenean. Bere lanetan besteak beste suizidioa, familia, estruktura sozialak eta instituzio sozialak moduko gaiak jorratzeaz gain, bere obraren zati handi bat ezagutzaren soziologian zentratzen da.\nBere ibilbidearen hasieran gai honi buruzko artikuluak idatzi zituen (adibidez Marcel Mauss-ekin batera 1902-an idatzitako \"De quelques formes primitives de classification\" entsegua) baina bere behin betiko adierazpena \"The Elementary Forms of Religious Life\" (1912) \"magnum opusean\" egin zuen. Liburu honek helburutzat ditu alde batetik erlijioaren jatorri eta funtzio sozialak argitzea, eta bestetik hizkuntza eta pentsamendu logikoaren jatorri sozialak eta gizartearen gainean duten eragina argitzea. Batez ere marko kantiar batetik lan egiten zuen eta pentsamendu logikoaren kontzeptu zein kategoriak bizitza sozialetik nola sortu litezkeen ulertu nahi zuen. Argudiatu zuen, adibidez, denbora eta espazio kategoriak ez direla \"a priori\"zkoak, ostera, espazioaren kategoria gizarte baten taldekatze sozialaren eta espazioaren erabilera geografikoaren menpe dagoela. Honetan, Durkheim arrazionalismoaren eta enpirismoaren elementuak konbinatzen saiatu zen, argudiatuz badaudela pentsamendu logikoaren alderdiak gizaki guztiengan komunak direnak, baina hauek bizitza kolektiboaren produktu direla (beraz \"tabula rasa\"-ren planteamendu enpirikoa kontraesanez, zeinetan kategoriak indibiduaoren esperientziaz soilik eskuratzen diren), eta ez direla (Kant-ek argudiatu zuen bezala) a priorizko egia unibertsalak, kategorien edukia gizarte batetik bestera aldatzen baita.\nDurkheim-en ezagutza teoriaren gakoetako bat \"repr\u00e9sentations collectives\" (errepresentazio kolektiboak) kontzeptua da, \"The Elementary Forms of Religious Life\" obran azaltzen duena. Errepresentazio kolektiboak kolektibitate batek garatu dituen eta osagai indibidualetara erreduzitu ezin daitezkeen ideia, sinesmen eta balioak errepresentatzen dituzten sinbolo eta irudiak dira. Haien artean topatu daitezke hitzak, esloganak, ideiak edo sinbolo gisa erabili diatezkeen objektu materialak, esaterako gurutze, arroka, tenplu edo lumak. Durkheim-ek azaltzen duen moduan errepresentazio kolektiboak elkarrekintza sozial biziaren bitartez sortzen dira eta ekintza kolektiboaren produktu dira. Beraz errepresentazio hauek alderdi kotraesankor bat dute, izan ere gizabanakoarengandik kanpo existitzen dira (ez baititu gizabanakoak sortu eta kontrolatzen, gizarteak baizik) eta aldi berean gizarteko gizabanako guztien barnean (gizabanakoak gizartean parte hartzen duen heinean).\nErrepresentazio kolektibo garrantzitsuena hizkuntza da, eta hau Durkheim-en arabera ekintza kolektiboaren produktu da. Hizkuntza ekintza kolektiboa den heinean, historia eta ezagutza metatu bat daramatza barnean, gizabanako batek bere kabuz sortzea ezinezkoak direnak. Durkheim-ek dioenez, \"repr\u00e9sentation collectives-\"ek:\n\u201cgure esperientzia pertsonal propioaren bitartez ikasi dezakegunari, mendeetan zehar taldeak bildu izan dituen jakinduria eta zientzia gehitzen diete. Kontzeptuen bitartez pentsatzea, ez da bakarrik errealitatea bere alderik orokorrenean ikustea, baizik eta argitzen, barneratzen eta eraldatzen duen sentsatzioarengan argia proiektatzea da.\u201d\nBeraz, hizkuntzak, produktu sozial batek, modu literalean egituratzen eta moldatzen du errealitateaz dugun esperientzia, gerora Michel Foucault bezalako filosofo frantziarrek garatuko duten ideia bat.\nKarl Mannheim.\nKarl Marx (1818-1883) eta Friedrich Engels (1820-1895) filosofo alemaniarrek bere \"Die deutsche ideologie\" (1846) lanean, eta beste toki batzuetan, argudiatu zuten bai jendearen ideologiak bai beraien sinesmen eta iritzi politiko eta sozialek, klase interesetan dutela sustraia, eta modu zabalago batean, jendeak bizi dituen egoera sozial eta ekonomikoetan.\n\u201cGizonek bere produkzio materiala eta truke materiala garatzen dutenean, errealitate hau aldatuz, aldatzen dituzte baita ere bere pemtsamenduak eta pentsamenduen produktuak. Kontzientziak ez du bizitza determinatzen, aldiz bizitza da kontzeintzia determinatzen duena\u201d\nDoktrina honen eta fenomenologiaren influentziapean, Karl Mannheim (1893-1947) soziologo alemaniarrak ezagutzaren soziologiari hazteko indarra eman zion \"Ideologie und Utopie\" (1929) lanarekin, baina ezagutzaren soziologia terminoa Max Scheler (1874-1928) fenomenologo, teoriko sozial eta filosofo alemaniarrak ezarri zuen \"Versuche zu einer Soziologie des Wissens\" (1924) lanean.\nMannheim-ek ez zuen nahi bere hitzak, ezagutza eta sinesmenak indar sozio-politikoen produktuak direla esan nahiko balute bezala interpretatu zitezen; izan ere erlatibismo mota horrek bere burua gainditzen du (egia balitz sinesmenak indar sozio-politikoen ondorio direla, baieztapen hura ere indar sozio-politikoen ondorioa izango bailitzateke). Mannheim-en ustez erlatibismoa sinesmen moderno eta antzinakoen arteko nahasketa arraro bat da. Erlatibismoak bere barnean dauzkalako, alde batetik leku eta denbora guztietan egiazkoa den egia absolutu batean sinismena (Platonekin loturiko antzinako sinesmena) eta beste alde batetik objeltibotasun maila hura lortu ezin duten baieztapenen gaitzespena (Marxengandik jasotako ideia). Mannheim-ek arazo hau konpondu nahi zuen erlazonismoaren ideiarekin. Hau da, gauza zehatz batzuk leku eta denbora zehatzetan soilik direla egiazkoak (pragmatismoaren eragina jaso zuen ikuspuntu bat), hala ere honek ez du beraien egiazkotasuna gutxitzen. Mannheim-en ustez intelektual askeen multzo batek (bere esanez klase estrukturarekiko lotura laxoa dutenek) egia mota hau eskuratu dezake modurik perfektuenean beste taldeen ideologien \u201csintesi dinamikoa\u201d eginez.\nMannheim-en soziologia kulturaren zein ezagutzaren transmisio moduekiko arreta bereziak karakterizatzen du. Belaunaldietan zehar balioen transmisio eta erreprodukzioarekiko harremana duten zentzumenak eta posibilitateak ikertzen ditu.\nSoziologia fenomenologikoa.\nSoziologia fenomenologikoa existentzia sozial konkretuen estruktura formalen azterketa da, haiek borondatezko kontzientziaren ekintzen deskribapen analitikoan agertzen diren eran. Analisi honen \u201cobjektua\u201d eguneroko bizitako mundu esanguratsua da: \"Lebenswelt\" (bizitzaren-mundua) (Husserl:1889). Bere zeregina, gainerako ikerketa fenomenologikoena bezala, ikerketa objektu honen estruktura formalak termino subjektiboetan deskribatzea da, kontzientzian-eta-kontzientziarentzat-eratutako-objektu gisa (Gurwitsch:1964). Metodo fenomenologikoen erabilerak deskribapen mota hau kaleko gizonaren deskribapen subjektibo inozoengandik, eta giza-zientzialari positibista eta tradizionalisten deskribapenarengandik ezberdintzen du.\nSoziologia fenomenologikoaren bultzatzaile nagusia Alfred Sch\u00fctz (1899\u20131959) izan zen. Sch\u00fctz-ek Edmund Husserl-en ikerketa filosofiko transzendentaletatik eratorritako metodo fenomenologikoen bitartez Max Weber-en soziologia interpretatiboarentzako oinarriztapen filosofiko kritiko bat ezarri nahi zuen. Husserl-en lanaren helburua borondatezko kontzientziaren estruktura formalak ezartzea zen. Sch\u00fctz-en lanaren helburua \"Lebenswelt\"-aren estruktura formalak ezartzea zen. Husserl-en lana kontzientziarentzako fenomenologia transzendental gisa burutu zen. Sch\u00fctz-en lana \"Lebenswelt\"-aren egunerokotasunezko fenomenologia gisa burutu zen. Beraien ikerketa proiektuen arteko ezberdintasunak, analisi mailan, ikergai gisa hartutako objektuetan, eta analisirako erabiltzen diren erredukzio fenomenologiko motetan topatu daitezke.\nAzken finean, bi proiektuak elkarren osagarri dira, Sch\u00fctz-en estrukturak Husserl-en estrukturen menpe daudelarik. Hau da, \"Lebenswelt\"-aren estruktura formalen baliozko deskribapen fenomenologikoak guztiz kontsistenteak izan behar dira borondatezko kontzientziaren estruktura formalen deskribapenekin. Bigarrenetik eratortzen ditu lehenak bere baliozkotasuna eta egia balioa (Sokolowski:2000).\nFenomenologiak ezagutzaren soziologiarekin duen lotura Mannheim-en analisiko bi iturri historikotatik dator: [1] Mannheim Husserl-en ikerketa fenomenologikoetatik eratorritako ikuskeren menpe zegoen, batez ere \"Logical Investigations\" (1901) lanean aurkeztutako esanahiaren teoriari dagokionez, bere lan metodologiko zentralaren formulazioan: \"On the Interpretation of Weltanschauung\" (Mannheim:1993:ikus fn41 &amp; fn43) - entsegu honek Mannheim-en ulermen histrikoaren metodoaren pieza zentrala osatzen du, eta ezinbestekoa da ezagutzaren soziologia ikerketa programa gisa kontzebitzean; eta [2] Mannheim-ek darabilen \"Weltanschauung\" kontzeptuak Wlhelm Dilthey-ren filosofia hermeneutikoan dauzka jatorriak, bertan bere ekintza interpretatiboaren espezifikazio metodologikoak Husserl-en esanahiaren teoriaren beharra dauka (Mannheim: 1993: ikus fn38).\nAipagarria da baita ere, Husserl-en kontzientziaren estruktura formalen analisiari eta Sch\u00fctz-en \"Lebenswelt\"-aren estruktura formalen analiari dagokienez haien helburua, kontzientziarengan aldaketa kultural eta historikoak jasaten dituen mundu sozial baten ulermen eta interpretazioaren oinarriak ezartzea zela. Posizio fenomenologikoaren arabera mundu sozialaren egitatetasuna kulturalki eta historikoki erlatiboa da, baina kontzientziaren estruktura formalak eta egitatetasun hura ezagutzera garamatzaten prozesuak ez. Hau da, edozein benetako mundu sozialen ulermena ezinbestean dago edozein mundu sozial posible sortarazten eta osatzen duten kontzientziaren prozesu eta estrukturak ulertzearen mende.\nBestela, mundu sozialaren egitatetasuna eta kontzientziaren estrukturak kulturalki eta historikoki erlatiboak balira, aurrera egitea ezinezkoa den egoera batean geundeke; alde batetik mundu sozialaren ulermen zientifiko esanguratsu eta ez-subjektibo bati dagokionez(objektiboa eta naturan errotua [positibismoa], edo inter-subjektiboa eta kontzientziaren estrukturetan errotua [fenomenologia] izatearekin kontrajarrita), eta bestetik talde sozio-historiko partikularretan bizi diren gizabanako partikularren formazio kultural eta idealizazio formazioei dagokien heinean.\nMichel Foucault.\nEzagutzaren soziologiari eginiko ekarpen bereziki garrantzitsua Michel Foucault-en lanean topatu daiteke. \"Folie et d\u00e9raison. Histoire de la folie \u00e0 l'\u00e2ge classique\" (1961) lanean planteatu zuen zoramenaren kontzeptzioak eta \u201carrazoimena\u201d edo \u201cezagutza\u201d kontsideratzen den hura isuri kulturalaren subjektu direla- zentzu honetan Thomas Szasz-en kritikak islatuz, garaiko psikiatriaren kritiko nagusia zena. Foucault eta Szasz bat zetozen puntu honetan, prozesu soziologikoek paper nagusia jokatzen dutela \u201czoramena\u201d \u201cgaixotasun\u201d gisa definitzean eta \u201csendagaiak\u201d errezetatzean. \"Naissance de la clinique\" (1963) lanean Foucault-ek bere kritika medikuntza kliniko instituzionalaren arlora ere zabaldu zuen, bertan aurkeztu zuen metafora kontzeptual zentral baten alde argudiatuz; \u201c\"Le regard clinique\"\u201d (Begirada klinikoa). Honek implikazioak dauzka medikuntza hezkuntzarentzako, espetxeen diseinuarentzako, eta gartzela estatuarentzako. Justizia kriminaleko kontzeptuek medikuntzarekin duten intersekzioa gehiago garatu zen lan honetan Szasz eta beste batzuetan baino, izan ere haiek beren kritikak momentuko praktika psikiatrikoetara mugatu zituzten. \"Les mots et les choses: Une arch\u00e9ologie des sciences humaines\" (1966) eta \"L\u2019arch\u00e9ologie du savoir\" (1969) lanetan mathesis eta taxonomia nozio abstraktuak aurkeztu zituen giza zientzien 'ordenatze' subjektiboa azaltzeko asmoz. Haiek, bere esanez, XVII eta XVIII mendeetako \u201cgramatika orokor\u201d ikerketak \u201clinguistika\u201d modernora eraldatu zuten, \u201chistoria naturala\u201d \u201cbiologia\u201d modernora, eta \u201caberastasunaren analisia\u201d \u201cekonomia\u201d modernora; baina hau ez zen esanahi galerarik gabe eman. Foucault-en arabera, XIX mendeak ezagutzaren zerizana eraldatu zuen.\nFoucalt-ek gizatasun eta humanismo nozioak modernitatearen asmakizun gisa ikusten zituen. Bere iritziz, nahi gabe isuri kognitibo bat sartu zen zientzian; hain zuzen, zientzialariak edo medikuak gauzak modu objektiboan ikusi eta adierazteko duen gaitasunean gehiegizko konfiantza edukitzearen ondorioz. Foucault-en pentsaerak Nietzsche-ren influentzia handia jaso zuen - hark XIX. mendean \u201cjainkoaren heriotza\u201d deklaratu zuen, eta anti-humanistek \u201cgizonaren heriotza\u201d XX.ean -.\n\"Surveiller et punir\u202f:\u202fNaissance de la prison\" (1975) lanean Foucault-ek ezagutza eta boterearen arteko korrelazioan ipintzen du fokua. Bere ustez ezagutza botere mota bat da eta gizabanakoen aurka erabili daiteke botere forma gisa. Honen ondorioz, ezagutza sozialki eraikitzen da. Defendatzen du, ezagutzak diskurtsoak eratzen dituela, eta diskurtsoek gure bizitza gobernatzen duten pentsatzeko bide ideologiko dominanteak eratzen dituztela. Berarentzat kontrol soziala, sexualitatearen kodeen kontrolaren bitartez eta instituzio sozialek iraunarazten dituzten ideia zein ezagutzaren bitartez mantentzen da 'gizarte diziplinario'-an. Bestela esanda, diskurtso eta ideologiek autoritatearen menpe ipintzen gaituzte, honela 'menpeko izaki' bilakatzen gaituzte, zeinak beren aldetik arau sozialetatik aldenduz gero zigortuak izatearen beldur diren. Foucault-ek uste du instituzioek modu agerikoan kontrolatzen eta erregulatzen dituztela gure bizitzak. Instituzioek, eskolek esaterako, ideologia dominantearen pentsamoldeak inposatzen dituzte herriarengan eta obediente eta otzan izatera behartzen dute. Beraz, beren burua 'neutral' gisa aurkezten duten baina klase menperatzailearen interesak zerbitzatzen dituzten ideologia dominanteak zalantzan ipini behar dira."}
{"id": "64033", "revid": "3874", "url": "https://eu.wikipedia.org/wiki?curid=64033", "title": "12. taldeko elementu", "text": "IUPAC-en nomenklatura modernoan, 12. taldeko elementua taula periodikoaren 12. seriean dagoen elementua da. Talde honetako elementuak hauek dira:\nTalde honetako elementuak trantsizio-metalak dira. Beste talde batzuekin alderatuz gero, talde honek urtze-puntu eta irakite-puntu baxuak dauzka, eta taldean beherantz egin ahala puntu horiek jaitsi egiten dira; fenomeno honen adibiderik argiena merkurioa da, likidoa baita giro-tenperaturan. Honen arrazoia beren konfigurazio elektronikoa eta erlatibitatearen esparruko efektuak dira.\nMerkurioak azken elektroi-geruza, s geruza alegia, guztiz betea dauka, eta nukleo atomikotik oso hurbil dago erlatibitatearen efektuen ondorioz. Nukleoaren karga positiboa hain da altua, ezen atomoko zenbait elektroi abiadura oso azkarrez mugitzen diren. Abiadura handiaren ondorioz, beren mugimendua aurresateko erlatibitate mugatuaren arauak kontuan hartu behar dira. Beren masa handitu egiten da eta s orbitalaren tamaina eta energia txikitu egiten da abiaduraren funtzio gisa. Bi faktore hauen konbinazioaren eraginez, merkurioak estuki lotutako elektroien kanpo-geruza dauka eta, beraz, ezin dira metal-metal lotura sendoak eratu. Ondorioz, merkurioa likidoa da giro-tenperaturan.\nOro har, 12. taldeko elementuak korrosioarekiko nahiko erresistenteak dira, eta burdina bezalako metalak estaltzeko erabiltzen dira galbanizazio-prozesuen bidez (zinka erabiliz) edo estalketa elektrolitikoaren bidez (kadmioa erabiliz)."}
{"id": "64034", "revid": "536", "url": "https://eu.wikipedia.org/wiki?curid=64034", "title": "Zientziaren soziologia", "text": "Zientziaren soziologia zientziaren praktikak eta gizarte ondorioak ikertzen dituen soziologiaren arloa da.\nOro har, zientziaren soziologiarentzat zientziaren gizarte dimentsioa da arreta gune nagusia. Horrela, zientziarengan gizarte baldintzek duten eragina eta, aldi berean, praktika zientifikoaren gizarte egitura nahiz prozesuek sorturiko baldintzapenak ikertzen ditu."}
{"id": "64035", "revid": "105290", "url": "https://eu.wikipedia.org/wiki?curid=64035", "title": "Soziologia ekonomiko", "text": "Soziologia ekonomikoa ekonomiaren azterketa soziologikoa da.\nLehen soziologoek ekonomia gizartearen funtsezko erakunde gisa ikertu zuten. Emile Durkheimek \"lanaren banaketa\" azpimarratu zuen; Karl Marxek gizarte egitura indar ekonomikoaren nozioaren inguruan eraiki zuen; eta Max Weberrek egintzen eta ekonomiaren arteko elkarrekintza azpimarratu zuen. Georg Simmelen \"Diruaren filosofia\" liburua soziologia ekonomikoaren lan esanguratsuenetakoa da."}
{"id": "64036", "revid": "880", "url": "https://eu.wikipedia.org/wiki?curid=64036", "title": "Soziologia ekonomikoa", "text": ""}
{"id": "64037", "revid": "512", "url": "https://eu.wikipedia.org/wiki?curid=64037", "title": "Trifolium medium", "text": "Trifolium medium landare mota bat da, \"Trifolium\" generokoa. 15 eta 40 zentimetro arteko altuera har dezake. 2 zentimetroko lore morea izaten du, maiatza eta abuztua artean loratzen dena."}
{"id": "64042", "revid": "56334", "url": "https://eu.wikipedia.org/wiki?curid=64042", "title": "Hirusta zuri", "text": "Hirusta zuria (\"Trifolium repens\") \"Trifolium\" generoko landare mota bat da, Europan, Iparraldeko Afrikan eta Mendebaldeko Asian hazten dena. Landare lekaduna da, lore zuriak dituena. Animalien elikagai gisa erabiltzeko landatzen da.\nDeskribapena.\nHazkuntza moteleko landarea da, 10 eta 20 zentimetro arteko altuera har dezake. Hosto iraunkorra izaten du eta hirusta denez hiru foliolo borobil ditu. Berdeak dira eta marka zuri bat izaten dute. Ez dute ilerik.\nLoreak zurixka izaten dira, batzutan tono arroxa argiak ere izaten dituzte. 1'5-2 cm-ko diametroa duten infloreszentziatan multzokatzen dira. Maiatza eta urria artean loratzen da.\nFruituak oso txikiak dira eta bihotz itxurako 3-4 hazi izaten dituzte barnean.\nGarrantzia ekologikoa.\nLekariak oso garrantzitsuak dira Rhizobium generoko bakteria batzuekin sinbiosian aireko nitrogenoa nitrato eta nitrato bihurtzen baitute sustraietan eta substantzia horiek dira hain zuzen landarek elikatzeko behar dituztenak."}
{"id": "64043", "revid": "651941", "url": "https://eu.wikipedia.org/wiki?curid=64043", "title": "Trifolium repens", "text": ""}
{"id": "64044", "revid": "56334", "url": "https://eu.wikipedia.org/wiki?curid=64044", "title": "Pagotxa", "text": "Pagotxa edo pagatxa (\"Trifolium incarnatum\") Europan hazten den Trifolium generoko landare mota bat da. Leguminosoen familiako landare belarkara. Lore gorriak dituen hirusta da eta antzina abereak bazkatzeko landatzen zen. Dirudienez, Frantziatik etorritako hazia da pagotxa, eta duen kolore gorri bizia adierazteko \"rouge farouche\" izendatzen zen landare hori, eta farouche horretatik omen dator \"pagotx\" deitzea.\nIngurumenaren baldintzak.\ninguru epel eta azpitropikaletakoa da. Ez ditu muturretako tenperaturak jasaten, ez oso altuak ezta ere oso baxuak, lehorteak ere ez ditu gustuko. Ez du itzala gustuko. Lurzoru desberdinetan garatzeko gauza da baina pH neutrokoak edo azidotasun baxukoak (pH 6-7) nahiago ditu. \nUrtean zehar 20 eta 50 zentimetro artean hazten den landarea da. Lorea gorriluna izaten da eta udaberrian eta udan loratzen da.\nErabilerak.\nAbereek oso gustko duten bazka da. Ongarri bezala ere erabilia da, lurzoru pobreen ezaugarriak hobetzeko, pagotxa loreetan dagoenean biomasa begetala hartu eta lurazpian sartu egiten da. \nHerri kulturan.\nGauza on bat erraz edota merke lortzen badugu, mauka edo \"pagotxa\" dela esaten da, izan ere, pagotxa landarea abere-bazka oso estimatuta zen."}
{"id": "64045", "revid": "651953", "url": "https://eu.wikipedia.org/wiki?curid=64045", "title": "Trifolium incarnatum", "text": ""}
{"id": "64046", "revid": "8836067", "url": "https://eu.wikipedia.org/wiki?curid=64046", "title": "Hirusta gorri", "text": "Hirusta gorria edo sekula-belarra (\"Trifolium pratense\") \"Trifolium\" generoko landarea da. Landare lekaduna da. Lorea arrosa bizia izaten da eta ekaina eta urria artean loratzen da.\nBerez Europan eta Asian hazten da, baina gaur ia mundu guztian dago zabalduta. Ganaduen elikaduran oso erabilia da.\nDeskribapena.\nBelardietan ugari hazten den belar iraunkorra, zurtoin tentea eta 20-26 cm inguru luze duena. Hiru-kiribizto eta hirusta-belar izenez ere ezagutzen da. Hosto txiki biribilak eta berdeak ditu, erdian orban zuri bat dutenak.\nLoreak 12-15 mm-ko luzera dute, hodi itxurakoak dira eta bost petalo arroxa dituzte. Kaliza bost sepalok osatzen dute. Loreak 2-3 cm-ko diametria duten infloreszentziatan multzokaturik daude.\nFruitua leka batean eratzen da eta leka bakoitzak hazi bakarra izaten du. Bihotz forma izaten du eta oso txikia da.\nGarrantzia ekologikoa.\nHonen moduko lekariak oso garrantzitsuak dira Rhizobium generoko bakteria batzuekin sinbiosian aireko nitrogenoa nitrato eta nitrato bihurtzen baitute sustraietan eta gai horiek dira hain zuzen landarek elikatzeko behar dituztenak.\nHirusta gorrien barietateak.\n7 barietate daude:"}
{"id": "64047", "revid": "651960", "url": "https://eu.wikipedia.org/wiki?curid=64047", "title": "Trifolium pratense", "text": ""}
{"id": "64048", "revid": "512", "url": "https://eu.wikipedia.org/wiki?curid=64048", "title": "Tiberio III.a", "text": "Tiberio III Apsimaros (; ?-705) Bizantziar Inperioko agintaria izan zen 698. eta 705. urteen artean, bere aurreko agintari Leontziori boterea estatu kolpe bidez kendu ziolarik. Berezko izena Apsimar zuen () eta armadako komandante zen. Zenbait iturriren arabera, Tiberio Germanian jaio zen, data ezezaguna den arren.\nBere aurrekari Leontzio ere militarra zen eta estatu kolpe bidez iritsi zen boterera. Leontzioren agintean arabiarrek Kartago inbaditu zuten. Erasoa gaitzesteko asmoz, Joan Patrizioaren ontzidia bidali zuten Kartago defendatzera. Flotak bataila galdu eta Leontzioren kontra matxinatu zen, Tiberio (orduan oraindik Apsimar) buru zuela. Flotak Kretara alde egin zuen, eta bertan Apsimarek Juan Patrizioari agintea kendu zion. Gauzak horrela, soldaduek bizantziarren agintari izendatu zuten eta Konstantinopla inguratu zuten. Zenbait funtzionarioen laguntza medio, iraultzaileek hiriko ateak ireki zituzten Apsimarrek behin betiko boterea eskuratu zuelarik. Apsimarek orduan izena Tiberio III.arengatik aldatu zuen. Bere aurreko Leontzioren sudurra moztarazi (Leontziok Justinianusekin egin zuen bezala) eta komentu batean giltzaperatu zuen.\nTiberiok aginteari 698. eta 705. urteen artean eutsi zion. Bere agintaldian zehar Bizantziok Afrika iparraldea berreskuratzeari uko egin zion, bide batez porrota ametituz. Hala ere, Omeia dinastiako Abd al-Maliken kontra aritu ziren ekialde hurbilean, eta kanpaina hauetan zenbait garaipen lortu zituzten, besteak beste: 701. urtean Sirian inkurtsio bat burutu zuten eta 702. eta 704. urteetan Zilizian arabiarren erasoei aurre egin zieten.\nBien bitartean, 704. urtean Justiniano II.ak Krimeako erbestetik alde egitea lortu zuen. Tiberio Justiniano hiltzen saiatu bazen ere, honek bulgariarrek boterea berreskuratzen lagun zezaten lortu zuen. 705. urtean Justiniano zaldun bulgariar armada baten buruan Konstantinoplara ailegatu zen. Barneko zenbaiten laguntzarekin hiriko harresia iragatea lortu zuen estatu kolpe bat burutuz. Tiberio III.a eta bere aurreko Leontzio atxilotu eta erailak izan ziren."}
{"id": "64049", "revid": "371", "url": "https://eu.wikipedia.org/wiki?curid=64049", "title": "Ion Ansotegi Gorostola", "text": ""}
{"id": "64056", "revid": "512", "url": "https://eu.wikipedia.org/wiki?curid=64056", "title": "Taula periodikoko bloke", "text": "Taula periodikoko blokeak taula periodikoan elkarren ondoan dauden taldeen multzoak dira. Bloke bakoitzeko elementu guztietan energiarik altuena daukan elektroia orbital atomiko berean dago. Bloke bakoitzari berau ezaugarritzen duen orbitalaren izena eman zaio:\nBlokeen izenak (s, p, d, f, g, h...) orbital atomiko bakoitzari lotutako linea espektroskopikoaren kalitatetik eratorri da (ingelesez): sharp (zorrotza), principal (nagusia), diffuse (difusoa), fundamental (funtsezkoa), eta gainerakoak ordena alfabetikoa erabiliz izendatu dira.\nBlokeen barruan dauden periodoak ere izendatzen dira, azken orbitalaren geruza erabiltzen."}
{"id": "64081", "revid": "23317", "url": "https://eu.wikipedia.org/wiki?curid=64081", "title": "Euroliga", "text": "Euroliga edo ofizialki \"Euroleague\" Europako saskibaloi txapelketa gorena da, 2000an abiatu zena. 1958tik ordura arte, \"European Champions Cup\" izena (\"Europako txapeldunen kopa\") eduki zuen.\nHistoria.\n1957an eratu zenean futboleko Europako Koparen antzeko txapelketa egin nahi izan zen. Bertan herrialdeetako ligatako txapeldunek baino ez zuten parte hartzen. 1966 eta 1967an lau onenek \"Final Four\" jokatu zuten baina hurrengo urteetan egitura normalera itzuli zen. 1988an \"Final Four\" berreskuratu zen eta ordutik mantendu egin da egitura hau.\n2000 urtean herrialdeen arteko ezadostasunengatik banaketa gertatu zen eta denboraldi horretan bi txapelketa paralelo jokatu ziren. Hori izan zen Euroligaren hasiera. Lau urtetako desadostasunaren ondoren FIBAk eta ULEBek txapelketak bateratu behar zirela erabaki zuten.\n2006tik aurrera beraz saskibaloiean bi europako txapelketa jokatzen dira; nagusia Euroliga eta bigarren mailakoa Eurokopa.\nGasteizko finala.\n2019ko Maiatzaren 17 eta 19 artean jokatu zen Gasteizko Final Fourra. Maiatzaren 17an finalerdiak izan ziren eta 19an 3. eta 4. posturako lehia eta final nagusia. Hona hemen emaitzak:"}
{"id": "64082", "revid": "119347", "url": "https://eu.wikipedia.org/wiki?curid=64082", "title": "Gurbitz", "text": "Gurbitza (\"Arbutus unedo\") Arbutus generoko eta Ericaceae familiako zuhaitz mota bat da. Mendebaldeko Europan, Mediterranear eskualdean, Frantzian eta Irlandan hazten da. Gurbitzak klima biguna behar du eta edozein lurzoru-motatan aurki daiteke. Horrexegatik, Euskal Herriko hainbat partetan hazten da, batez ere kostaldean.\nEzaugarriak.\nNormalean 5 eta 10 metro arteko altuera izaten du, halere 15 metro altuera izatera irits daiteke baina ezohikoa da. Enborrari dagokionean, gehienez, 80 zentimetro diametrokoa da.\nHostoak berde ilunak eta distiratsuak dira, 5-10 zentimetro luzerakoak eta 2-3 zentimetro zabalerakoak dira.\nLore hermafroditak zuriak dira, batzuetan arrosa argiak ere izan daitezke. Kanpai itxura dute eta 4-6 milimetrokoak dira. Fruitua, garangorri izenekoa, baia esferiko, mamitsu eta pikortsua da, 2-2,5 zentimetro diametrokoa. Garangorriak jangarriak dira, baina kontuz ibili behar da asko jatearekin. Fruitua heldua egonez gero alkohol pixka bat izan lezake, eta ondorioz buruko mina eta mozkorraldia eragin. Hori dela-eta, leku batzuetan fruituarekin likorea egitea ohikoa da.\nBeste izen batzuk.\nGurbitzak hainbat izen ditu euskaraz: \nGurbitsa, gurbisa, gurbixa, gurbiskia, gurguskia, gurbitxa, gurpitza, kurpitsa, kurpitia, kurpitza, gurbiza, gurguxia, gurguxa, kurkusa, kurkutsa, kulubiza, burbutxa, burbuza, burbiza, burgiza, burguxa, kaudana, kandana, aniamania, animania, gurbistondo."}
{"id": "64083", "revid": "6327", "url": "https://eu.wikipedia.org/wiki?curid=64083", "title": "Arami\u00f1on", "text": ""}
{"id": "64084", "revid": "652162", "url": "https://eu.wikipedia.org/wiki?curid=64084", "title": "Arbutus unedo", "text": ""}
{"id": "64086", "revid": "56334", "url": "https://eu.wikipedia.org/wiki?curid=64086", "title": "Ezpel", "text": "Ezpela (\"Buxus sp.\") Buxaceae familiako zuhaitz mota bat da.\nErabilera.\nEuskal Herrian oso erabilia da zuhaixka honen zura, batez ere, euskal pilotako pilotak egiteko. Pilota hauen erdigunea, ezpel zurezko esferatxo batek osatzen du."}
{"id": "64089", "revid": "336", "url": "https://eu.wikipedia.org/wiki?curid=64089", "title": "John McCain", "text": "John Sidney McCain III. (Panama, 1936ko abuztuaren 29a \u2013 Cornville, Arizona, 2018ko abuztuaren 25a) Estatu Batuetako senataria zen, Arizonakoa eta 2008an alderdi errepublikarraren primarioetan hautagai faboritoa.\nBizitza.\nAita eta aitonak flotan zerbitzua eman zuten, berak flotarako pilotua izatea erabaki zuen. 1967n, Vietnamgo gerran, bonbardaketa misio batean ipar-vietnamdarrak bere hegazkina behera bota eta McCain harrapatu zuten. Bost urtez preso izan zen, tortura izugarriak jasaten. 1973an askatuta izan zen. 1981ean politikan sartu zen. 1982tik 1986ra Ordezkarien Etxean eta 1986tik aurrera senataria izan zen. 2000 urtean alderdi errepublikarraren primarioetara aurkeztu zen baina azkenean George W. Bush izan zen hautagai errepublikarra.\n2017an garuneko minbizi bortitza atzeman zioten. Gaixotasunaren ondorioz hil zen, 2018ko abuztuaren 25ean.\n2008ko hauteskundeak.\nJohn McCain izan zen alderdi errepublikarreko hautagaia Etxe Zurirako. Beste alderdian, Barack Obama izan zen (demokrata), inkesta guztien arabera irabazi egingo zuena.\nAzkenean, bera eta bere hautagaiordea (Sarah Palin) kanpora geratu ziren, Obamak hauteskundeak irabazirik."}
{"id": "64091", "revid": "1545", "url": "https://eu.wikipedia.org/wiki?curid=64091", "title": "Konstantino IV.a", "text": "Konstantino IV.a (, (649-685) Bizantziar Inperioko agintaria izan zen 668 eta 685 urteen artean. Bere agintean zehar inperioko mugak finkatu eta egonkortu zituen baita inperioak VII. mendean zehar galduriko izen ona berreskuratu. Konstante II.a agintariaren seme zaharrena aitak berarekin batera agintari izendatu zuen 654. urtean lau urte besterik ez zituela. 668. urtean Sirakusan gertatu zen Konstanteren hilketaren ondorioz agintari bakar bihurtu zen 19 urterekin. Bere bi anaia Heraklio eta Tiberio izan zituen agintean berarekin batera. Konstantinopolis hiriburutzat hartu zuen berriro bere aitaren garaian Sirakusara aldatu baitzen.\nKonstantinoren lehen eginkizuna arabiarren boterearen hazkundea etetea izan zen. Zenbait urtetako gerrate zibilen ostean Muawiya I.a Omeiatarra bihurtu zen arabiarren buruzagi. Barneko liskarrak amaitu zituztenean arabiarren helburu nagusia bizantziarrak garaitu eta euren lurraldeetan zehar hedatzea izan zen. 674. urtean flota arabiar batek Konstantinopla eraso zuen lau urtez setiatua mantendu zuelarik. Setioak ziharduen artean eslaviarrek Tesalonika eraso zuten. Aipaturiko lau urteetako setioa 678. urtean amaitu zen bizantziarrek Sillaeumgo guduan \"su grekoa\" deritzan armaren bitartez arabiar flotari su eman ziotenean. Arma honen lehen erabilpenetakoa izan zen. Itsaso batailaz gain Bizantzioko armadak arabiarrak Anatolian ere garaitu zituen baita Salonika berreskuratu ere. Garaipen hauek eta setioa hautsi izanak bizantziar armadari sekulako ospea eman zioten. Omeiatar kalifatoak urtero tributu bat ordaintzearen truk bake hitzarmen bat sinatzea lortu zuen.\n680. urtean Konstantinok Seigarren Kontzilio Ekumenikoa deitu zuen (Konstantinoplako III. kontzilioa izenez ere ezaguna) 451. urtean Kaltzedoniako Kontzilioan adostutako doktrina bermatzeko. Bizantziarrek Afrika iparraldeko koloniak galdu zituztenez ez zuten zertan kolonia hauetan soilik indarra zuen monofisismorik kontuan izan beharrik eta honek ortodoxia kristauaren inguruko eztabaidarekin amaitzea ahalbidetu zuen. Heresiak inperiotik kanpo zeudenez Kontzilioak Kristoren izatearen inguruko jarrera bakarra hartu zuen eta konpromezuz ordura artean ametitu ziren monotelismo eta monoenergismoaren doktrinak behin betiko kondenatu ziren. Ortodoxiara itzultze honek Aita Santuaren eta inperioaren arteko liskarrak baretu zituen Erromak ez baitzituen begi honez ikusten Kaltzedonian heresiak ametitzearen alde harturiko zenbait erabaki.\nKonstantinok arabiarrekin eta Erromarekin arrakasta lortu zuen arren, ez zen gauza bera gertatu inperioak Balkanetan zituen mugetan. 670. urte inguruan bulgariarrak, Errusiako estepetatik zetorren herri nomada bat, Danubioko hertzetan azaldu ziren. Konstantinoplako setioaz baliatuz Danubioa zeharkatu eta gaur egungo Bulgaria hartu zuten ordura artean bertan bizi izan ziren tribu eslaviarrak garaituz. Hutsune handiekin baina zonalde hura formalki inperio bizantziarraren barnean zegoen bulgariarrek nolabait bizantziarren eskualde bat konkistatu zutelarik. Arabiarrekin bakea sinatu bezain laster 680. urtean Konstantinok Bulgariarrak Danubioren iparraldera itzularazteko espedizio bat bidali zuen Balkanetara. Guda galdu ostean Konstantinok Bulgariar Inperioa onartu behar izan zuen 681. urtean.\nHerriak hala nahi izan zuelako Konstantinok bere anaia Heraklio eta Tiberio Augusto tituluarekin agintari izendatu behar izan bazituen ere 683. urtean mihia moztu ziezaietela agindu zuen bere seme Justinianoren oinordekotzak arriskuan egon ez zedin. 685. urtean Konstantino disenteriak jota hil zen 36 urte besterik ez zuela bere semeak hartu zuen orduan agintea Justiniano II.a izenarekin."}
{"id": "64092", "revid": "1519", "url": "https://eu.wikipedia.org/wiki?curid=64092", "title": "Dolly ardia", "text": "Dolly ardia (1996ko uztailaren 5a - 2003ko otsailaren 14a) lehen ugaztun klonatua izan zen, ugaztun heldu baten zelula batetik abiatuta eta nukleo-transferentzia izeneko prozedura erabilita.\nSorrera.\nKeith Campbell, Ian Wilmut eta berauen lankideek sortu zuten Dolly ardia Eskozian, Roslin Institutuan, berau Edinburgoko Unibertsitatearen atal bat, PPL Therapeutics bioteknologiako konpainiarekin batera, azken hau Edinburgokoa. PPL Therapeutics enpresak eta Nekazaritza Ministerioak finantzatu zuten Dollyren klonazioa. Hau jaio zen 1996ko uztailaren 5ean, eta hil zen biriketako gaixotasun batek jota, zazpi urte bete baino bost hilabete lehenago. Zenbait hedabidek, hala nola BBC News zerbitzuak eta Scientific American zientzia-aldizkariak izendatu zuten Dolly \u201cmunduko ardirik famatuena\u201d.\nUgatz-guruin batetik hartu zen Dolly klonatzeko zelula emailea. Klon osasuntsu bat sortu izanak frogatu zuen gorputzaren atal berezi batetik hartutako zelula batek sor lezakeela banako oso bat. Dolly izenari dagokionez, Dolly Parton abeslari estatubatuarraren omenez jarri zioten izena, haren titi oparoak gogoan. Ian Wilmut zientzialariak horrela azaldu zuen: \u201cDolly eratorri zen ugatz-guruin baten zelula batetik, eta (hura izendatzeko) ezin pentsatu Dolly Parton-en ugatz parea baino ezer itzelezkoagorik\u201d.\nJaiotza.\nDolly 1996ko uztailaren 5ean jaio zen, eta hiru ama izan zituen: batek arrautza ipini zuen, besteak DNA, eta hirugarrenak enbrio klonatuaren sabelaldia burutu zuen. Dolly sortzeko erabili zen teknika bat, zelula somatikoen nukleo-transferentzia, non zelula heldu baten nukleoa transferitu baitzen ernaldu gabeko oozito batera, zeini kendu baitzitzaion zelularen nukleoa. Xok elektriko batek suspertu egin zuen zelula hibridoa berau banatu arte, eta blastozisto bihurtu zenean, ezarri zen ordeko amagan. Dolly lehen klona izan zen, ugaztun heldu baten zelula batetik sortua. Dollyren berri 1997ko otsailaren 22an eman zen, eta arreta izugarria jaso zuen hedabideetan: telebista-iragarki bat egin zen, eta bertan eskoziar zientzialariak agertzu ziren ardiekin jolasten; Time aldizkariak erreportaje berezia eskaini zion Dolly ardiari; Science aldizkariak, bestalde, Dolly izendatu zuen urteko aurkikuntzatzat. Nahiz eta Dolly ez izan lehen animalia klonatua, hedabideen arreta jaso zuen, lehena izan zelako zelula heldu batetik klonatu zena.\nBizitza.\nDollyk Roslin Institutuan igaro zuen bizialdi osoa. Bertan Galesko mendi-ahari batek estali zuen, eta sei bildots egin zituen. Lehena, Bonnie izenekoa, 1998ko apirilean jaio zen. Hurrengo urtean bikiak izan zituen, Sally eta Rosie. Eta hurrengoan, hirukiak: Lucy, Darcy eta Cotton. 2001eko amaieran, Dollyk artritisa garatu zuen, eta arazoak izan zituen ibiltzeko. Hori konpontzeko, antiinflamatorioak eman zitzaizkion.\nHeriotza.\n2003ko otsailaren 14an akabatu egin zuten Dolly, ordurako birikak gaixotu eta artritisa garatu zuelako. Bere arrazako ardiek, Finn Dorset direlakoak, batez beste 11-12 urte bizi ohi dira, baina Dolly 6,5 urte bizi izan zen. Post mortem azterketak erakutsi zuen Dollyk biriketako minbizia zuela, nahiko ohikoa ardien artean, JSRV erretrobirusak eraginda. Roslin institutuko zientzialariek esan zuten ez zutela uste Dolly gaixotu zela klon bat zelako, eta taldeko beste ardi batzuek ere gaixotasun bera izan zutela. Biriketako gaixotasun horiek nahiko ohikoak izaten dira barruan bizi diren ardien artean, eta Dolly barruan egiten zuen lo, segurtasun arrazoiak tarteko.\nZenbait jendek espekulatu zuen Dolly sei urteko adin genetikoarekin jaio izana (adin hori baitzuen beste ardiak, zeinengandik klonatu baitzuten) faktore bat izan zitekeela haren heriotzean. Roslin Institutuak esan zuen zehatz eta sakon aztertuta, sekula ez zutela Dollyrengan ezer aurkitu, zahartze aurreratuarekin lotuta.\n2016an zientzialariek ez zuten akatsik aurkitu klonatutako hamahiru arditan, Dollyren zelula-lerroko lau barne.\nLegatua.\nDolly sortuta frogatu zenean klonatzea posible zela, ugaztun handi asko klonatu ziren: txerriak, oreinak, zaldiak eta zezenak. Ordea, argali izeneko ardi basatia klonatzeko ahaleginak ez zuen enbrio bideragarririk produzitu. Banteg zezena klonatzeko saiakerak arrakasta handiagoa izan zuen, baita mouflon ardi basatia ere. Ugaztun handiak klonatzea eraginkortasunik gabeko prozesua izan da \u20141996an Dolly izan zen bildots bakarra helduarora iritsi zena, 277 ahalegin eginda. 2014an txinatarrek adierazi zuten %70-80 arrakasta maila lortu zutela txerriak klonatzen. 2016an Koreako konpainia bat, Sooam Biotech, egunean 500 enbrio klonatzen ari zen. Bide horretan, askok pentsatu zuten giza klonazioa egun batetik bestera lor zitekeela. Horren arduraz, herrialde askok aurkako legeak idatzi zituzten. Hala ere, 2007an Ian Wilmut-ek, zeinak zuzendu zuen Dolly sortutako taldea, adierazi zuen nukleo-transferentzia izeneko prozedura sekula ez zela eraginkorra izango gizakiengan erabiltzeko.\nKlonazioa erabil liteke kontserbatzeko arriskuan dauden espeziak, eta erreminta baliagarria izan liteke berpizteko desagertutako espezieak. 2009ko urtarrilean Aragoiko Jakien Teknologi eta Ikerkuntza Zentroko zientzialari talde batek iragarri zuen Pirinioetako ibex bat klonatu zuela, mendietako basahuntzen bariante bat, zeina 2000. urtean ofizialki desagertutzat aldarrikatu zen. Nahiz eta jaioberria segituan hil zen biriketan zituen akats zenbaiten kausaz, lehen aldia izan zen animalia desagertu bat klonatu zela. Esperimentuak ateak ireki zituen aurrerantzean arriskuan dauden espezieak salbatu eta desagertutakoak berpizteko, ehun izoztua erabilita.\n2016ko uztailean Dollyren lau klon identiko (Daisy, Debbie, Dianna eta Denise) bizirik zeuden, eta osasuntsu, bederatzi urte zituztela.\nScientific American aldizkariak 2016an ondorioztatu zuen Dollyren legatu nagusia ez dela izan animaliak klonatzea, baizik eta zelula amen ikerkuntza. Dolly sortu ostean, ikertzaileak konturatu ziren zelula arruntak birprograma zitezkeela zelula ama pluripotentetan, zeinek gara baitezakete edozein ehun.\nPrimate baten klonazio arrakastatsua, Dollyrekin erabilitako metodo bera erabilita, 2018ko urtarrilean jakinarazi zen. Ikertzaileek Txinan makako baten bi klon identiko sortu zituzten, Zhong Zhong eta Hua Hua, zeinak jaio baitziren 2017aren amaieran."}
{"id": "64094", "revid": "336", "url": "https://eu.wikipedia.org/wiki?curid=64094", "title": "Jedi zaldun", "text": "Star Wars unibertsoan, Jedi zaldun bat gerlari-ordena mistiko bateko pertsonaia boteretsua eta jakintsua da, eta ordena honek Coruscant planetan ditu kuartel nagusia eta tenplua.\nNabarmendu behar da euskaraz, jatorrizko idazkera erabili arren, \"iedai\" ahoskatzen dela, ingelesez bezala.\nJedi filosofia.\nSarritan nahasten den arren, Barne Indarrarekiko sentikortasuna eta honengan duten boterea ez da euren filosofia berezia ematen diena, eta bere bideen jakitun denari ematen dion botere itzelaren aurkikuntzaren ostean garatu zen.\nJedi filosofiaren helburua ez da Barne Indarrean ahalik eta botere gehien lortzea soilik, baizik eta honekiko sentikorrak direnei Alde Ilunaren eragin erakargarrian ez erortzeko beharrezkoak diren barne-tresnak ematea ere, guztiz alde batera utziz gorrotoa, amorrua, beldurra, tristura, eta abar. Egitez, Jedi filosofia pentsamenduen eta emozioen kontrolean datza (adibidez, pentsatu baino, sentitzean), eta meditazio sakonen bidez jakituria lortzean zentratzen da gehien bat (eta bere helburua ez da boterea, hau izanik Sith-ek bilatzen dutena sentimenduen erabileraren bitartez). Barne Indarraren borondatearekiko debozio eta obedientzia osoan zentratzen da ere. Gainera, Jedi zalduna Barne Indarrarekiko, Jedi Kontseilu Nagusiarekiko eta bere buruarekiko leial da, ordena honetan. Kanpo leialtasunekin kontua izan dezaten hezten dira padawan-ak txikitatik. Maitasuna bezalako sentimendu positiboek ere Jedi zaldun bezala dituzten betebeharrak betetzean oztopa dezaketela ere irakasten zaie."}
{"id": "64098", "revid": "652320", "url": "https://eu.wikipedia.org/wiki?curid=64098", "title": "Estabelu", "text": ""}
{"id": "64102", "revid": "58701", "url": "https://eu.wikipedia.org/wiki?curid=64102", "title": "Estavillo", "text": "Estavillo, \"Estabelu\" izenez ere ezaguna, Arabako mendebaldeko herri bat da, A\u00f1anako kuadrillako Armi\u00f1on udalerrikoa. 2007an, 93 biztanle zituen."}
{"id": "64103", "revid": "75584", "url": "https://eu.wikipedia.org/wiki?curid=64103", "title": "Iparraldeko Europako ordokia", "text": "Iparraldeko Europako ordokia edo Iparraldeko Alemaniako ordokia (alemanieraz: \"Norddeutsches Tiefland\") Europako ordokien handienetariko bat da. Hegoaldean Erdialdeko Europako goi-ordokietan eta iparraldean Ipar Itsasoan eta Itsaso Baltikoan mugak ditu.\nPolitikoki, Iparraldeko Europako ordokia Belgika, Herbehereak, Alemania, Danimarka eta Polonia artean kokatzen da. Mendebaldetik ekialdera, Rhin, Ems, Weser, Elba, Oder eta Vistula dira ordokia zeharkatzen duten ibaiak.\nHistorikoki, batez ere Erdi Aroan eta Aro Modernoan, mendebaldeko aldea \"Lage Landen\" izenaz ezaguna izan da.\nEkialdeko Europako ordokiarekin batera Europako ordokia osatzen du. Batzuetan ordokia Iparraldeko Alemaniako ordokia ere deitua izan da, biztanleriaren %80a alemaniarra zelako.\nIzan ere, Schleswig-Holstein, Hanburgo, Bremen, Mecklenburgo-Mendebaldeko Pomerania, Brandenburg eta Berlin estatuak, Saxonia Beherea eta Saxonia-Anhaltaren gehiena, eta Saxonia eta Ipar Renania-Westfaliaren zati batzuk eskualdean kokatuta daude.\nGaur egun Poloniari dagokion aldea \"Poloniar ordokia\" deitua da (polonieraz: \"Ni\u017c Polski\" edo \"Nizina Polska\"), iparraldean Itsaso Baltikotik hegoaldean Sudetes eta Karpatoetara hedatzen duena."}
{"id": "64105", "revid": "58701", "url": "https://eu.wikipedia.org/wiki?curid=64105", "title": "Lacorzana", "text": "Lacorzana Araba hego-mendebaldean dagoen Armi\u00f1on udalerriko herri bat da, A\u00f1anako kuadrillan. 2007ko urtarrilaren 1eko erroldan, 5 biztanle ditu."}
{"id": "64106", "revid": "652351", "url": "https://eu.wikipedia.org/wiki?curid=64106", "title": "Logrozana", "text": ""}
{"id": "64107", "revid": "336", "url": "https://eu.wikipedia.org/wiki?curid=64107", "title": "Balkanetako mendikatea", "text": "Balkanetako mendikatea (bulgarieraz eta serbieraz: \u0421\u0442\u0430\u0440\u0430 \u043f\u043b\u0430\u043d\u0438\u043d\u0430, \"Stara planina\", \"Mendi Zaharra\") Karpato mendien luzapena da, bien artean Danubio muga bakarra izanik.\nBalkan mendiek 560 km luzera dute, Vrashka Chuka mendian hasten dira, Bulgaria eta ekialdeko Serbiako mugan, gero Bulgaria zeharkatzen dute, Itsaso Beltzako Emine lurmuturrean bukatu arte. Mendikatearen mendirik altuena 2.376 metroko Botev mendigaina da. Mendiek Balkan penintsulari eman zioten izena. Stara Planina Bulgariako historian eta Bulgaria beraren sorreran oso inportantea zen.\nAntzinean mendikatea \"Haemus Mons\" zuen izena.\nPasabideak.\nMendiak zeharkatzeko badaude 20 pasabide eta haitzarte 2. Hauek dira nagusiak mendebaldetik ekialdera:"}
{"id": "64108", "revid": "6327", "url": "https://eu.wikipedia.org/wiki?curid=64108", "title": "Balkanetako mendilerroa", "text": ""}
{"id": "64110", "revid": "2241", "url": "https://eu.wikipedia.org/wiki?curid=64110", "title": "Torre", "text": "Torre hurrengo gauzak izan daitezke:"}
{"id": "64111", "revid": "1545", "url": "https://eu.wikipedia.org/wiki?curid=64111", "title": "Dinariar Alpeak", "text": "Dinariar Alpeak (kroazieraz eta bosnieraz: \"Dinarsko gorje\" edo \"Dinaridi\", ; ; ) Hegoaldeko Europako mendikatea da, Eslovenia, Kroazia, Bosnia-Herzegovina, Serbia, Montenegro eta Albania zeharkatzen dituena.\nMendikateak 645 km luzera du Adriatikotik \u0160ar-Korab mendigunera. Dinariar Alpeen mendirik altuena 2692 metroko Prokletije, Montenegro eta Albania arteko mugan kokaturik.\nMendiak.\nDinariar Alpeetako mendirik nagusienak hauek dira:"}
{"id": "64115", "revid": "201", "url": "https://eu.wikipedia.org/wiki?curid=64115", "title": "Justinianus II.a", "text": ""}
{"id": "64119", "revid": "105290", "url": "https://eu.wikipedia.org/wiki?curid=64119", "title": "Anorexia (sintoma)", "text": "Anorexia hitzak jangurarik eza esan nahi du, askotan gaixotasun sintomatzat hartzen denean. Nerbioetako anorexiarekin nahastu ohi den terminoa da: nerbioetako anorexia, ordea, jate nahaste bat da, pisua jaitsarazten duena eta heriotza eragin dezakeena."}
{"id": "64125", "revid": "42829", "url": "https://eu.wikipedia.org/wiki?curid=64125", "title": "Gizarte psikologia", "text": "Gizarte psikologia XX. mende hasieratik finkatutako psikologiaren adar garrantzitsua da. Ameriketako Estatu Batuetan garatu izan da nagusiki. Gizarte psikologiaren hastapenak psikologia beraren sorrerarekin loturik doaz, XIX. mendeko bigarren erdialdean. \nGizarte-psikologia edo psikologia soziala gizabanakoen pentsamenduak, sentimenduak eta jokaerak besteen presentziak nola eragiten duten zientifikoki aztertzen du, baita gizakiak barneratzen dituen gizarte-arauak ere, nahiz bakarrik egon. Gizarte psikologoek normalean giza jokabidea, egoera mentalaren eta egoera sozialaren arteko erlazioaren ondorioz azaltzen dute, pentsamenduak, sentimenduak eta jokaerak zein baldintza sozialetan gertatzen diren, aldagai horiek gizarte-interakzioetan nola eragiten duten aztertuz.\nGizarte-psikologia, soziologiaren eta psikologiaren arteko tartea ixteko sortu zen neurri batean, oraindik ere bi eremuen arteko tartea baitago. Soziologiaren ikuspegi psikologikoak ohiko ikerketa psikologikoaren kontraparte garrantzitsua izaten jarraitzen dute. Psikologiaren eta soziologiaren arteko zatiketaz gain, gizarte psikologoa amerikarren eta europarren artean enfasia-alde bat dago, lehenak tradizioz norbanakoari arreta handiagoa ematen diolako, bigarrenak berriz talde mailako fenomenoei arreta handiagoa bideratuz.\nHistoria.\nGizarte-psikologiaren gaiak filosofian eztabaidatu baziren ere giza historiaren zati handi batean - Al-Farabi filosofo islamikoaren idatzietan adibidez -, \n1879an, Wilhelm Wundt psikologoak eta Leipzigeko (Alemania) lehen psikologia laborategiak gizarte psikologiara gerturatzen diren lehen lanak burutu zituzten. Gizarte psikologia, diziplina akademiko gisa, Floy Allport estatubatuarrarekin sortu zen. Gizarte psikologia modernoari, halaber, Kurt Lewin alemaniarrak eman zion hasiera.\nGizarte psikologiaren diziplina zientifikoa formalki Estatu Batuetan hasi zen 1905ean Amerikako Soziologia Elkartea sortu zenean.\nXIX. mendea.\nXIX. mendean, gizarte-psikologia psikologiaren eremu zabalagotik sortzen zegoen alor bat zen. Garai hartan, psikologo asko giza izaeraren alderdi ezberdinei buruzko azalpen zehatzak garatzeaz arduratu ziren. Elkarrekintza sozialak azaltzen zituzten kausa-ondorio harreman zehatzak aurkitzen saiatu ziren. Horretarako, metodo zientifikoa aplikatu zioten giza jokabideari. Arloan argitaratutako lehen ikerketa Norman Triplett-ek 1898an \u201cGizarte erraztearen\u201d fenomenoari buruzko esperimentua izan zen. Esperimentu psikologiko hauek XX. mendeko aurkikuntza psikologiko sozial askoren oinarria osatu zuten.\nXX. mendearen hasiera.\nBigarren Mundu Gerran, psikologo sozialak AEBetako armadako pertsuasio eta propaganda azterketez arduratu ziren batez ere (ikus gerra psikologikoa ere). Gerra ostean, ikerlariek gizarte-arazo ezberdinetan interesatu ziren, besteak beste, generoaren eta arraza-aurreiritzien inguruko gaietan. Bigarren Mundu Gerraren ondorengo urteetan, psikologo eta soziologoen arteko elkarlanak ugaritu egin ziren. Bi diziplinak, ordea, gero eta espezializatuagoak eta elkarrengandik isolatuagoak bihurtu dira azken urteotan, soziologoak orokorrean makro ezaugarrietan zentratzen diren bitartean, psikologoek, oro har, mikro ezaugarrietan jartzen dute arreta.\nXX. mendearen amaiera eta modernitatea.\n1960ko hamarkadan, gero eta interes handiagoa zegoen disonantzia kognitiboa, ikusleen esku-hartzea eta erasoa bezalako gaietan. 1970eko hamarkadan, psikologia sozialaren zenbait erronka kontzeptual sortu ziren, hala nola, laborategiko esperimentazioari buruzko kezka etikoak, jarrera portaerak zehaztasunez iragartzea, eta kultura testuinguruan zenbat zientzia egin zitekeen. Egoerak psikologian norberaren eta nortasunaren garrantzia zalantzan jartzen zuen garaia ere izan zen. 1980ko eta 1990eko hamarkadetan, psikologia sozialak hainbat irtenbide garatu zituen teoriari eta metodologiari dagokionez arazo horietarako. Gaur egun, estandar etikoek ikerketa arautzen dute, eta gizarte zientzien ikuspegi pluralistak eta kulturaniztunak sortu dira. Fenomenoetan, bereziki atribuzioan, ezagutza sozialean eta autokontzeptuan dute interesa ikertzaile modernoek. Psikologo sozialak, gainera, psikologia aplikatuaz arduratzen dira, osasunaren, hezkuntzaren, zuzenbidearen eta lantokiaren gizarte-psikologian egindako ekarpenekin.\nFenomeno intra-pertsonalak.\nJarrerak.\nGizarte-psikologian, jarrera bat pentsamendu eta ekintza eragiten duen ebaluazio global eta ikasia da. Jarrerak onespenaren eta gaitzespenaren edo gustuko eta ez atseginaren oinarrizko adierazpenak dira. Esate baterako, txokolate izozkiaz gozatzea edo alderdi politiko jakin baten baloreak onartzea, jarreren adibide dira. Pertsonei egoera jakin batean beste faktore batzuk eragiten dietenez, jarrera orokorrak ez dira beti portaera zehatzen iragarle onak. Adibidez, pertsona batek ingurumena baloratu dezake, baina baliteke plastikozko botilarik ez birziklatzea egun jakin batean.\nJarrerei buruzko ikerketek jarrera tradizionalak, norberak adierazitakoak eta jarrera inkontziente inplizituak nola bereizten diren aztertu du. Elkarte inplizituaren proba erabiltzen duten esperimentuek, adibidez, aurkitu dute jendeak maiz erakusten duela beste arraza batzuen aurkako alborapen inplizitua, nahiz eta erantzun esplizituak pentsamendu berdina adierazten duten. Era berean, ikerketa batek aurkitu zuen arraza arteko interakzioetan jarrera esplizituak hitzezko portaerekin erlazionatzen direla, eta jarrera inplizituak hitzik gabeko portaerekin.\nJarrerak nola eratzen diren aztertzeko hipotesi bat, Abraham Tesser-ek 1983an proposatu zuen lehen aldiz, eta gure osaera genetikoan gogoko eta ez-gogo sendoak errotuta daudela zioen. Tesser-ek azaldu zuen gizabanakoak jarrera sendo batzuk edukitzeko prest daudela, berezko nortasunaren ezaugarrien eta gaitasun fisiko, sentsorial eta kognitiboen ondorioz. Era berean, jarrerak esperientzia, ingurune eta ikasketa prozesu ezberdinen esposizioaren ondorioz ere eratzen dira. Ikerketa ugarik frogatu dute jendeak jarrera sendoak sor ditzakeela nolabait lotuta dauden objektu neutroekiko, emozioz kargatutako estimuluekin.\nJarrerek diziplinako beste hainbat arlotan ere parte hartzen dute, hala nola, adostasuna, pertsonen arteko erakarpena, pertzepzio soziala eta aurreiritziak.\nPertsuasioa.\nPertsuasioa, eragiteko metodo aktibo bat da, pertsonak jarrera, ideia edo portaera bat hartzera bideratzen saiatzen dena, bide arrazional edo emozionalez. Pertsuasioa errekurtsoetan oinarritzen da, presio edo hertsitze handietan baino. Pertsuasio-prozesuan, oro har, bost kategoria nagusietako batean sartzen diren aldagai ugarik eragiten dute:\n1. Komunikatzailea: sinesgarritasuna, esperientzia, fidagarritasuna eta erakargarritasuna ditu. \n2. Mezua: hainbat arrazoi, emozio (adibidez, beldurra), alde bakarreko edo bi aldeetako argudioak, eta bestelako informazio-edukiak.\n3. Audientzia: hainbat datu demografiko, nortasun-ezaugarri eta lehentasun biltzen ditu. \n4. Kanala/euskarria: inprimatutako hitza, irratia, telebista, internet edo aurrez aurreko elkarrekintzak. \n5. Testuingurua: ingurunea, talde dinamika eta mezuaren aldez aurreko informazioa hartzen ditu.\nGizarte ezagutza.\nGizarte ezagutzak pertsonek besteei buruzko informazioa nola hautematen, pentsatzen eta gogoratzen duen aztertzen du. Ikerketa askoren oinarria honakoa da: pertsonek beste pertsona batzuengan pentsatzen dutela helburu ez sozialekin alderatuta. Williamsen sindromea eta autismoa duten pertsonen gabezia soziokognitiboetan oinarritzen da baieztapen hori. Pertsonen pertzepzioa jendeak besteenganako inpresioak nola sortzen dituen aztertzea da. Pertsonen arteko pertzepzioa, elkarreragineari buruz sinesmenak nola sortzen dituzten aztertzea da.\nHeuristika.\nHeuristikak lasterbide kognitiboak dira. Erabakia hartzerakoan froga guztiak neurtu beharrean, jendea heuristiketan oinarritzen da denbora eta energia aurrezteko. Erabilgarritasun heuristikoa jendeak emaitza baten probabilitatea kalkulatzen duenean gertatzen da, emaitza hori imajinatzea zer erraza den kontuan hartuta. Hori dela eta, aukera biziak edo oso gogoangarriak probabilitate handiagoak dituzte errazago hautemateko, irudikatzeko zailagoak edo ulertzeko zailak direnak baino, dagokion alborapen kognitiboan eraginez. Errepresentagarritasun heuristika, pertsonek erabiltzen duten lasterbide bat da, aurretik ezagutzen duten prototipo baten antzekoa denaren arabera zerbait sailkatzeko. Beste alborapen ugari aurkitu dituzte gizarte kognizioaren ikertzaileek. Atzera begirako alborapena, gertakariak aurreikusi izanaren oroitzapen faltsua da, edo benetako iragarpenen gehiegikeria, emaitzaz jabetu ondoren. Berrespen-alborapena norberaren aurreiritziak baieztatzen duen informazioa bilatzeko edo interpretatzeko joera duen alborapen mota bat da.\nEskemak.\nGizarte ezagutzan funtsezko beste kontzeptu bat da, errealitatea konplexuegia dela erraz bereizteko. Ondorioz, mundua errealitatearen eskema edo irudi sinplifikatuen arabera ikusteko joera dugu. Eskemak ezagutza antolatu eta informazioaren prozesamendua gidatzen duten irudikapen mental orokortuak dira. Eskemek sarritan automatikoki eta nahi gabe funtzionatzen dute, eta pertzepzioan eta memorian alborapenak sor ditzakete. Eskemen bidez, existitzen ez den zerbait ikustera eramaten gaituzten itxaropenak sor daitezke.\nAutokontzeptua.\nAutokontzeptua pertsonek bere buruaz dituzten sinesmen guztien batura da. Autokontzeptua auto-eskema izeneko alderdi kognitiboek osatzen dute, hots, pertsonek beren buruaz dituzten sinesmenek, auto-erreferentziazko informazioaren prozesamendua bideratuz. Adibidez, unibertsitateko kirolari batek \u201cni\u201d anitz izango lituzke, bakoitzari dagokion informazio ezberdina prozesatuko lukeena: horrela bat ikaslearena izango litzateke, ikasle bati dagokion informazioa prozesatuz (klasean oharrak hartzea, etxeko lanak egitea, etab.); beste bat kirolariarena, kirolaria izatearekin lotutako gauzei buruzko informazioa prozesatzen duena (pase bat antzematea, jaurtiketa apuntatzea, etab.). \u201cNi\u201d horiek norberaren identitatearen parte dira, eta auto-erreferentziazko informazioa bera prozesatzeko eta erreakzionatzeko oinarritzen dena. \u201cNi\u201da norberaren identitatearen parte ez bada, orduan askoz zailagoa da erreakzionatzea. Esate baterako, zibil batek ez du jakingo etsai baten mehatxua nola kudeatu, entrenatuta dagoen soldadu batek bezala. \n\u201cNi\u201da gure arretaren objektu berezi bat da. Oroitzapen batean, elkarrizketa batean, usain gaizto batean, buruan itsatsita dagoen abestian edo esaldi baten adimenean zentratuta badago, kontzientzia foku bat bezalakoa da. Foku honek objektu bakarrean distira dezake aldi berean, baina azkar alda daiteke objektu batetik bestera. Foku honetan ni-a lehen eta erdi-erdian dago: niri dagozkion gauzek maizago dute fokua.\n\u201cNi\u201da-ren ABCak honako hauek dira: \n- Afektibitatea (hau da, emozioa): nola baloratzen du jendeak bere burua, nola hobetzen du bere buruaren irudia eta identitate-sentsazio segurua mantendu?\n- Jokabidea: Nola erregulatzen dituzte pertsonek beren ekintzak, eta nola aurkezten dituzte besteen aurrean pertsonen arteko eskakizunak? \n- Ezagutza: nola bilakatzen dira pertsonak bere baitan, nola eraikitzen dute auto-kontzeptua, eta nortasun zentzu egonkorra mantendu?\nPertsonen arteko fenomenoak.\nEragin soziala.\nEragin soziala pertsonek elkarrengan dituzten ondorio limurtzaileak adierazten dituen termino orokorra da. Gizarte-psikologian oinarrizko balio bezala ikusten da. Horren azterketa nabarmen gainjartzen da jarreren eta pertsuasioaren ikerketarekin. Eragin sozialaren hiru eremu nagusiak adostasuna, betetzea eta obedientzia dira. Eragin soziala oso lotuta dago baita talde-dinamikaren azterketarekin, eraginaren efektu gehienak talde sozialetan gertatzen direnean indartsuenak izaten baitira.\nTalde dinamikak.\nTalde bat gizarte-harremanen bidez elkarren artean lotuta dauden bi pertsona edo gehiago bezala defini daiteke. Taldeek elkarrekintzan jarduten dute, elkarri eragiten diote eta nortasun komun bat partekatzen dute. Aldi baterako elkarretaratze kointzidentzialetatik bereizten dituzten ezaugarri emergente batzuk dituzte, gizarte agregatuak deitzen direnak:\n- Arauak: taldekideek bete beharreko arau eta itxaropen inplizituak (adibidez, eskerrak ematea, eskua ematea).\n- Rolak: taldeko kide zehatzentzako arau eta itxaropen inplizituak (adibidez, anai-arreba zaharrena, familian ardura osagarriak izan ditzakeena).\n- Harremanak: taldearen barruko gustuko ereduak, eta prestigio edo baita estatus ezberdintasunak (adibidez, liderrak, jende ezaguna).\nAldi baterako taldeek eta agregatuek ezaugarri horietako gutxi edo bat ere ez dute partekatzen, eta ez dira benetako gizarte talde bezala sailkatzen. Adibidez autobus batera igotzeko ilaran zain dauden pertsonak, ez dute talde bat osatzen.\nPertsonen arteko erakarpena.\nPertsonek elkarren arteko harremanak aztertzeko alor nagusi bat pertsonen arteko erakarpena da, hau da, pertsonak elkar gustatzera, harremanak ezartzera eta (zenbait kasutan) maitemintzera eramaten dituzten indar guztiei dagokiena. Erakarpenaren hainbat printzipio orokor aurkitu dituzte gizarte psikologoek. Pertsonen arteko erakarpenean faktore garrantzitsuenetako bat da zein antzekoak diren bi pertsona partikular. Zenbat eta antzekoagoak izan bi pertsonen jarrera orokor, jatorri, ingurune, mundu-ikuskera eta beste ezaugarri batzuetan, orduan eta aukera handiagoa izango da elkar erakartzen dutela sentitzeko.\nIkerketa.\nMetodoak.\nGizarte-psikologia zientzia enpirikoa da, hipotesiak probatuz giza jokabideari buruzko galderei erantzuten saiatzen dena, bai laborategian bai landa-lanean. Garrantzitsua da ikerketaren diseinuari, laginketari eta analisi estatistikoari arreta handia ematea. Emaitzak parekideek ebaluatutako aldizkarietan argitaratzen dira, hala nola:\"Gizarte-psikologia esperimentalaren aldizkaria\", \"Nortasunaren eta gizarte-psikologiaren buletina\" eta \"Nortasun eta gizarte psikologia aldizkaria\". Gizarte-psikologia azterketak zientzia orokorreko aldizkarietan ere agertzen dira, hala nola \"Zientzia psikologikoak\" eta \"Zientziak\". \nMetodo esperimentaletan, ikertzaileak inguruneko aldagai bat aldatzea eta beste aldagai batean duen eragina neurtzea dakar. Adibide bat haur talde biri bideo-joko bortitz edo baketsua jolasten uztea litzateke, eta ondoren jolas libreko garaian ondorengo eraso-maila behatzea. Baliozko esperimentu bat kontrolatzen da, eta ausazko esleipena erabiltzen du.\nMetodo korrelazionalek, naturan gertatzen diren bi aldagaien arteko asoziazio estatistikoa aztertzen dute. Esaterako, haurrek etxean ikusten dituzten telebista-saio bortitzen kopurua erlazionatu liteke haurrek eskolan parte hartzen duten istilu bortitzen kopuruarekin. Kontuan izan ikerketa honek ez lukeela frogatuko telebista bortitzak umeengan erasoak eragiten dituenik: oso posible da ume oldarkorrek telebista bortitzagoa ikustea aukeratzea.\nBehaketa metodoak, deskribatzaile hutsak dira eta behaketa naturalista, behaketa asmatua, behaketa parte-hartzailea eta artxibo-analisia barne hartzen ditu. Hauek ez dira hain ohikoak gizarte-psikologian, baina batzuetan fenomeno bat lehenengoz ikertzen denean erabiltzen dira. Adibide bat litzateke jolastokian haurrak oharkabean behatzea (bideokamera batekin, agian) eta bistaratzen diren ekintza erasokorren kopurua eta motak grabatzea.\nEsperimentu ospetsuak.\nAsch-en adostasun-esperimentuak.\nSolomon Asch-en adostasun-esperimentuek talde txikietan adosteko bulkadak duen ahalmena frogatu zuten, partaideak linea baten luzera asmatu behar zuelako, beste partehartzaileak nahita erantzun okerrak ematen zituzten bitartean. Proben heren baten baino gehiagotan, partaidea gehiengoarekin bat etorri zin, nahiz eta gehiengoaren epaia okerra izan nabarmen. Partaideen ehuneko hirurogeita hamabost gutxienez, behin adostasuna erakutsi zuten saiakuntzan zehar. Esperimentuaren manipulazio gehigarriek erakutsi zuten partaideen adostasuna murriztu egiten zela gutxienez beste pertsona bat konformatzen ez zenean, baina handitu egiten zela partaidea konformatzen hasten zenean edo esperimentutik erretiratzen zenean. Gainera, partaidearen adostasunak nabarmen egiten zuen gora beste partehartzaile \"desegokien\" kopurua batetik hirura igo ahala, eta gora egin zuen gehiengo okerra handitu ahala. Beste hiru partehartzaile oker zituzten partaideak % 31,8 akats egin zituzten, eta aldiz okerreko bat edo bi partehartzaile egonda, % 3,6an eta % 13,6an bakarrik egin zituen akatsak, hurrenez hurren.\nFestinger (disonantzia kognitiboa).\nLeon Festinger-en disonantzia kognitiboaren esperimentuan, bi ordainsari-taldetan taldetan banatu ondoren, parte-hartzaileei zeregin aspergarri bat egiteko eta gero zereginari buruzko gezurrezko iritzia emateko eskatu zitzaien. Azterketaren amaieran, parte-hartzaile batzuei $ 1 ordaintzen zitzaien zeregina gustatu zitzaiela esateko, eta beste parte-hartzaile taldeari 20 $ ordaindu zizkieten gezur bera esateko. Lehenengo taldeak geroago esan zuen lana bigarren taldeak baino gehgiago gustatzen zitzaiela. Festingerren azalpena izan zen lehenengo taldeko pertsonentzat $ 1 bakarrik ordaintzea ez zela gezurretan aritzeko pizgarri nahikoa, eta $ 1 ordaindu zutenek disonantzia izan zuten. Disonantzia hori beren gezurrak justifikatuz baino ezin zuten gainditu, zereginari buruz aurretik zituzten jarrera desegokiak aldatuz. 20 $ ordaintzeak disonantziarik ez duen zeregin aspergarria egiteko arrazoia ematen zuen.\nMilgram esperimentua.\nStanley Milgram-en esperimentua pertsona bat autoritate-figura bati obeditzean noraino iritsiko zen aztertzeko diseinatua zegoen. Bigarren Mundu Gerran Holokaustoaren gertakarien ondoren, esperimentuak erakutsi zuen amerikar hiritar normalak aginduak betetzeko gai zirela, baita pertsona errugabe bat sufritzea edo hiltzea eragiten ari zirela uste zutenean ere.\nStanfordeko espetxeko esperimentua.\nPhilip Zimbardoren Stanfordeko espetxeko azterketa simulatu batean, espetxeko preso edo guardia bezala aritu ziren ikasleek hartu zuten parte, eta nabarmen erakutsi zuen jendeak zeregin hori zenbateraino beteko zuen. Egun gutxitan, guardiak bortitz eta gupidagabe bilakatu ziren, eta presoak errukarri eta esaneko. Hori, hasiera batean, berehalako gizarte-egoeraren botereak, nortasun-ezaugarri normalak gainditzeko gaitasunaren froga garrantzitsua zela argudiatu zen. Ondorengo ikerketek zalantzan jarri dituzte ikerketaren hasierako ondorioak. Adibidez, adierazi da parte-hartzaileen auto-hautaketak eragina izan dezakeela erakutsitako bere portaeran, eta parte-hartzaileen nortasunak hainbat modutan eragin zuela haien erreakzioetan, eta baita azterketan jarraitzea aukeratu zuten denborak ere. Bestalde, 2002ko BBCren azterlanak, Stanforden azterlanean baldintzak errepikatzeko diseinatuak, hasierako ondorioen ordez erabat desberdinak ziren beste batzuk eman zituen.\nLapurren kobazuloaren esperimentua.\nMuzafer Sherif-en lapurren kobazuloaren azterketak bi talde lehian banatu zituen mutilak, zenbat etsai eta oldarkortasuna sortuko zen aztertzeko. Sherif-ek emaitzen azalpena talde gatazka errealistaren teoria bezala ezagutu zen, taldeen arteko gatazka baliabideen lehiaren bidez sortu zelako. Kooperazioa eta superordinazioko helburuek gerora eragin hori alderantzikatu zuten.\nLapurren haitzuloko esperimentua.\nMuzafer Sherif haitzuloko lapurren ikerketak, mutilak kontrako bi taldetan banatu zituen, sortuko ziren etsaitasun eta oldarkotasun aztertzeko. Sherif-en emaitzen azalpenari talde-gatazkei buruzko teoria errealista esaten zitzaion, taldeen arteko gatazka baliabideen lehiaren bidez sortu zelako. Gerora baina, lankidetzaren indukzioak eta helburuen gain-antolaketak eragin hori aldatu egin zuten.\nBanduraren Bobo panpina.\nAlbert Banduraren Bobo panpinaren esperimentuak, agresibitatea imitazioz nola ikasten den frogatu zuen. \nEtika.\nGizarte-psikologiaren helburua, ezagutza eta portaera gizarte testuinguru baten berez gertatzen diren bezala ulertzea da, baina pertsonak behatzeak berak eragina izan dezake, portaera aldatzeraino. Horregatik, gizarte-psikologiako esperimentu askok engainua erabiltzen dute ikerketaren alderdi batzuk ezkutatu edo desitxuratzeko. Iruzurrak azaleko istorio faltsuak, parte-hartzaile faltsuak (konfederatuak edo aktoreak), paraideei emandako iruzkin faltsuak, eta abar izan daitezke.\nIruzurra edozein egoeratan erabiltzea anti-etikoa dela diote hainbat psikologok, eta horren ordez beste ikerketa-estrategia batzuk erabili behar direla, adibidez rol-jokoa. Baina zoritxarrez, ikerketek frogatu dute rol-azterketek ez dituztela engainu-ikerketen emaitzak sortzen, eta horrek zalantzan jarri du haien baliozkotasuna. Iruzurraz gain, batzuetan, esperimentatzaileek egoera deseroso edo lotsagarrietan jarri dituzte partaideak (adibidez, Milgram esperimentua eta Stanfordeko espetxeko esperimentua), eta hori ere kritikatu egin dute arrazoi etikoengatik.\nIkerketako parte-hartzaileen eskubideak eta ongizatea babesteko, eta aldi berean, pertsonen giza jokabideari buruzko emaitza esanguratsuak eta ikuspegiak ezagutzeko, ia gizarte-psikologiako ikerketa guztiek azterketa etiko bat gainditu behar dute. Ikastetxe eta unibertsitate gehienetan, etika-batzorde batek edo Instituzio Berrikuspen Batzorde batek egiten du, proposatutako ikerketa aztertuz, ziurtatzeko parte-hartzaileei kalterik ez zaiela egingo, eta azterketaren onurak, pertsonentzat izan daitezkeen arriskuak edo ondoezak baino handiagoak direla.\nNerabeak.\nGizarte-psikologiak nerabeen garapenean zeregin gakoak zeintzuk diren ere aztertzen du. Denbora horretan, nerabeek beren garapen sozialean eragina izan dezaketen arazo eta erabaki askorekin aurkitzen dira. Aurre egiteko, autoestimu arazoak, kideen presioa, drogak, alkohola, tabakoa, sexua eta sare sozialak dituzte. \nGaur egungo psikologoak ez dira guztiz jabetzen sare sozialen eraginaz. Sare sozialak mundu osoan daude, eta ondorioz bizitza errealean inoiz topatuko ez duen zerbaiten eraginpean egon daitezke. 2019an, sare sozialak nerabeen eta adineko batzuen bizitzan, jarduera garrantzitsuena bihurtu ziren.\nErrepikapen krisia.\nGizarte-psikologiako ikerketetako aurkikuntza asko errepikatzeko zaila dela frogatu dute, eta batzuek argudiatu dute gizarte-psikologia errepikapen krisian dagoela. Baina erreplikazio porrotak ez dira gizarte-psikologiakoak soilik, eta zientziaren arlo guztietan daude. Faktore batzuk identifikatu dira gizarte-psikologiako ikerketan, gaur egungo krisi eremura eraman dutenak.\nLehenik eta behin, zalantzazko ikerketa praktikak ohikotzat bezala identifikatu dira. Praktika horiek, iruzurrezkoak nahita izan ez arren, gustuko ez diren emaitza estatistikoak bilatzen diren emaitzetara bilakatzea dakar, analisi estatistikoen, lagin-tamainen edo datuak kudeatzeko sistemen manipulazioaren bidez, normalean esanguratsuak ez diren aurkikuntzak esanguratsu bihurtzeko. Zenbait ikerketek iradoki dute praktika horien bertsio arinak nagusiagoak direla.\nBigarrenik, gizarte-psikologo batzuek akademia orokorrean sartu diren iruzurrezko ikerketak argitaratu dituzte, batez ere Diederik Stapelek onartutako datuen fabrikazioa eta beste batzuen aurkako salaketak. Iruzurrezko ikerketa ez da errepikapen krisiaren eragile nagusia.\nHalaber, gizarte-psikologian hainbat efektu errepikatzea zailak zela ikusi zen, egungo errepikapen krisiaren aurretik ere. Esaterako, \"Epaiak eta erabakiak hartzea\" aldizkari zientifikoak, \u201cpentsamendu inkontzientearen teoria\u201dri laguntzarik ematen ez dioten hainbat ikerketa argitaratu ditu urteetan zehar. Errepikapenak bereziki zailak agertzen dira ikerketa-saiakuntzak aurrez erregistratuta daudenean, eta zalantzan jartzen den teorian inbertitzen ez diren ikerketa taldeek egiten dituztenean.\nHiru elementu hauek batera Daniel Kahneman-ek lagundutako erreplikaren arreta berritu dute. Efektu askoren azterketak erakutsi du oinarrizko hainbat uste errepikatzea zaila dela. \"Gizarte-psikologia\"ren 2014ko edizio berezi bat errepikapen azterketetan ardaztu zen, eta aurretik izandako hainbat uste errepikatzeko zailak zirela ikusi zen.\nGarrantzitsua da errepikapen krisi honek ez duela esan nahi gizarte-psikologia ez-zientifikoa denik. Aitzitik, berrazterketa hau prozesu zientifikoaren zati osasuntsu bat bada ere, batzuetan desatsegina da, ideia zaharrak edo azterketa zorrotza jasan ezin dutenak baztertu egiten direlako. Ondorioa da garai batean sendotzat jotako gizarte-psikologiaren arlo batzuk, hala nola gizarte-prestaketa, miatze handiagoa izan dutela aurkikuntzak errepikatu ez direlako.\nKanpo estekak.\n Gizarte-psikologia Informazioa eta baliabideen orria"}
{"id": "64126", "revid": "880", "url": "https://eu.wikipedia.org/wiki?curid=64126", "title": "Lapuebla Labarka", "text": ""}
{"id": "64130", "revid": "237", "url": "https://eu.wikipedia.org/wiki?curid=64130", "title": "Petrolioki", "text": ""}
{"id": "64133", "revid": "237", "url": "https://eu.wikipedia.org/wiki?curid=64133", "title": "Petrolio eratorri", "text": ""}
{"id": "64135", "revid": "1491", "url": "https://eu.wikipedia.org/wiki?curid=64135", "title": "Murumendi", "text": "Murumendi Gipuzkoako erdialdeko mendi bat da, izen bereko mendilerroan kokatua, Beasain eta Itsasondokl udalerrien lursailetan, Goierri eskualdean. 867 metroko garaiera du. Aldamenean Usurbe mendia du.\nEuskal sineskeren arabera, Mari jainkosaren bizilekuetako bat da.\nMurumendiko gailurrean Burdin Aroko kastro edo herrixka baten aztarnak aurkitu ziren. Bestalde, tontorretik honako mendiak ikus daitezke: Usurbe, Txindoki eta Aralar, Ernio, Erlo, Aizkorri eta abar.\nMitologia.\nMitologian aberatsa da, kondaira ugari baititu: Mariz, lamiez, jentilez..."}
{"id": "64138", "revid": "119347", "url": "https://eu.wikipedia.org/wiki?curid=64138", "title": "Arastortz", "text": "Arastortz Ataungo (Gipuzkoa) Aitzarte mendiaren tontorretako bat da, Aitzarteren iparraldean dauden Intzartzuko haitzetatik ekialdekoena. 828 metroko garaiera du, eta Ataun eta Lazkao arteko muga egiten du: tontorretik mendebaldera Ataungo lurrak dira; eta ekialdera, Lazkaokoak."}
{"id": "64139", "revid": "336", "url": "https://eu.wikipedia.org/wiki?curid=64139", "title": "Ural", "text": "Ural (errusieraz: \"\u0423\u0440\u0430\u043b\", kazakheraz: \"\u0416\u0430\u0439\u044b\u049b\", 1775 baino lehen \"Yaik\" izena zuena) Errusia eta Kazakhstan zeharkatzen dituen ibaia da. Ibaia hegoaldeko Ural mendietan jaio eta Kaspiar Itsasora isurtzen da. Denetara 2.428 km luze da. Europa eta Asiaren arteko muga egiten du.\nIbaiadarrak.\nHauek dira ibaiadar nagusiak:"}
{"id": "64140", "revid": "1484", "url": "https://eu.wikipedia.org/wiki?curid=64140", "title": "Petxora", "text": "Petxora (; komieraz: \u041f\u0435\u0447\u04e7\u0440\u0430; nenetseraz: \u0421\u0430\u043d\u044d\u0440\u043e\u02ee \u044f\u0445\u0430) ipar-mendebaldeko Errusiako ibaia da, Komi errepublika eta Nenetsia barruti autonomoa zeharkatzen dituena.\nGeografia.\nKomiko hego-ekialdeko muturreko Ural mendietan du iturburua, Koyp menditik hurbil. Iparralderantz eta ipar-mendebalderantz jotzen du, Troitsko-Petxorsk, Vuktyl, Petxora eta Narian-Mar zeharkatuz. Barents itsasoan isurtzen du ura. Delta handi bat eratzen du bokalean. 1.809 kilometro luze da eta 322.000 kilometro koadro hartzen ditu ibai arroak.\nHidrometria.\nPetxoraren emaria 1916-1998 bitartean neurtua izan da Oksinon, delta baino 20 kilometro gorago. Ibaiak 312.000 kilometro koadroko eremua drainatua du gune horretan, arro osoaren % 97. Urteko batez besteko emaria 4.379 m\u00b3 segundoko da. Emari handiena ekainean du (16.223 m\u00b3/s), eta txikiena martxoan (750 m\u00b3/s).\nPetxoraren batez besteko emariak (m\u00b3/s), Oksinon neurtuak"}
{"id": "64141", "revid": "201", "url": "https://eu.wikipedia.org/wiki?curid=64141", "title": "Pechora ibaia", "text": ""}
{"id": "64142", "revid": "119347", "url": "https://eu.wikipedia.org/wiki?curid=64142", "title": "Kama", "text": "Kama (errusieraz: \"\u0440\u0435\u043a\u0430\u0301 \u041a\u0430\u0301\u043c\u0430\"; tatareraz: \"\u0427\u0443\u043b\u043c\u0430\u043d\", latinez: \"\u00c7ulman\"; udmurteraz: \"\u041a\u0430\u043c\") Errusiako ibaia da, Volgaren ibaiadar nagusia ezkerraldetik. Izan ere, bilgunearen aurreko ibilbidea kontuan hartuta, Kama Volga baino luzeagoa da. 1.805 kmko luzera eta 522.000\u00a0km\u00b2ko arroa ditu.\nGeografia.\nIparraldeko Ural mendietan du iturria, Udmurtiako Kuligi (errusieraz: \"\u041a\u0443\u043b\u0438\u0433\u0430\") herriaren ondoan. Hasieran iparralderantz doa, ekialde eta hegoalderantz gero, eta hego-mendebalderantz amaieran. Kazanetik behera, Samarako urtegian, Volgara isurtzen da, 1.805\u00a0km korritu ostean.\nHidrologia.\nAzaro amaiera edo abendu hasieratik apirilera arte Kama ibaia izozturik egoten da. Emari handiena, urte osokoaren %60, udaberrian izaten du, elurra urtzen den garaian. Errate baterako, Sarapulen (arro osoaren %37) urteko batezbesteko emaria 1.754 m\u00b3/s da; handiena maiatzean du (6.512 m\u00b3/s) eta txikiena martxoan (507 m\u00b3/s).\nKamaren batez besteko emariak (m\u00b3/s) Sarapulen neurtuak\nEkonomia.\nMendeetan erabili izan da Ural mendietatik egurra eramateko. Gaur egun garrantzi handia du Errusiako ibai nabigazioan. Bestalde, haren ibilguan daude Perm eta Votkinsk ur indarretxeak, 500 eta 1.000 MW-ko potentziakoak.\nHiriak.\nBere bazterretan dauden hiri nagusiak Solikamsk, Berezniki, Perm, Sarapul eta Naberezhnye Chelny dira."}
{"id": "64143", "revid": "58701", "url": "https://eu.wikipedia.org/wiki?curid=64143", "title": "Oka ibaia (Errusia)", "text": "Oka (errusieraz \"\u041e\u043a\u0430\u0301\") mendebaldeko Errusiako ibaia da, Volgaren eskuinaldeko adar luzeena, Oriol, Tula, Kaluga, Mosku, Riazan, Vladimir eta Nizhni Novgorod oblastak zeharkatzen dituena. 1.500\u00a0km luze da eta 245.000\u00a0km2ko arroa dauka. Moskova ibaia da Okaren adar nagusia. Garrantzi handiko garraiobidea da.\nIzena.\nOka izena ziur asko fino-ugrikoa izan daiteke, eslaviarren eskualdeko okupazioa baino zaharragoa; mextxeraz \u00abibaia\u00bb izan liteke, gertuko finlandieraz \"joki\" bezala.\nGeografia.\nOka ibaiak Errusiako erdialdeko goi-ordokian du iturria. Lehenik iparralderantz dabil eta ekialderantz gero. Nizhni Novgorod hirian Volgara isurtzen da. Ibaiadar nagusiak Ugra, Zhizdra, Upa, Protva, Nara, Mokxa, Pra, Osyotr, Pronya, Para, Moskova, Tioxa eta Klyazma dira.\nHidrometria.\nOka ibaiaren emaria 1891-1985 bitartean neurtua izan da Gorbatoven (Volgara isuri baino 60\u00a0km lehenago). Gune horretan, drainatutako eremuak 244.000\u00a0km\u00b2 ditu, arro osoaren %\u00a099,6. Urteko batez besteko emaria 1.258 m\u00b3/s da; emari handiena maiatzean du (4.557 m\u00b3/s) eta txikiena otsailean (496 m\u00b3/s).\nOka ibaiaren batezbesteko emariak (m\u00b3/s), Gorbatoven neurtuak"}
{"id": "64145", "revid": "119347", "url": "https://eu.wikipedia.org/wiki?curid=64145", "title": "Belaia", "text": "Belaia edo Agidel ( ; ; ; ) Errusiako erdi-mendebaldeko ibaia da, Bashkortostan errepublika zeharkatzen duena. 1.430 kmko ibilbidea du eta Kama ibaiaren adarrik luzeena da.\nHego-mendebaldeko Uraletan du iturria, Iremel mendiaren magalean, eta hego-mendebalderantz doa ibar estu batean zehar. Ondoren, iparralderantz biratu eta harana zabaltzen da. Neftekamsketik hurbil Kama ibaira isurtzen da. Ibaiadar nagusia Ufa du. Bere bazterretan dauden hiri nagusiak Beloretsk, Sterlitamak, Ufa eta Birsk dira.\nTurkierazko izenak \u00abVolga zuria\u00bb esan nahi du eta errusierazkoak \u00abIbai zuria\u00bb.\nHidrometria.\nBelaiaren emaria 105 urtez, 1881-1985 bitartean neurtua izan da Birsken, ahotik 150\u00a0km hego-ekialdera. Puntu horretan drainatutako eremuak 121.000\u00a0km\u00b2 ditu, arro osoaren %85a. Urteko batez besteko emaria 844 m\u00b3 segundokoa da. Emari handiena maiatzean du (3.421 m\u00b3/s) eta txikiena otsail eta martxoan (262 m\u00b3/s).\nBelaiaren batez besteko emariak (m\u00b3/s) Birsken neurtuak"}
{"id": "64146", "revid": "201", "url": "https://eu.wikipedia.org/wiki?curid=64146", "title": "Pechora", "text": ""}
{"id": "64148", "revid": "1545", "url": "https://eu.wikipedia.org/wiki?curid=64148", "title": "Belaya", "text": ""}
{"id": "64149", "revid": "116181", "url": "https://eu.wikipedia.org/wiki?curid=64149", "title": "La 1", "text": "La 1 izenez ezagutua (aurretik La Primera bezala eta historikoki TVE 1 izenez). Espainiako telebistaren lehen katea da (TVE 1), eta lehen katea estatuan telebista emititu zuena.\nHistoria.\n1956. urtean hasi La Habanako pasealekuko estudioetatik Madrilen eta Espainiako telebista kate bakarra zen 60. hamarkada iritsi arte. 60. hamarkadan bigarren katea sortu zen \"La 2\".\n2008ko Abuztuaren 31ko TD2an enpresaren irudi korporatiboa aldatu zuten.\n2010eko Urtarrilaren 1tetik aurrera ez du iragarkirik emititzen RTVEko kanal guztiak bezala."}
{"id": "64150", "revid": "105290", "url": "https://eu.wikipedia.org/wiki?curid=64150", "title": "Net TV", "text": "Net TV espainiar telebista kate generalista da LTD (Lurreko Telebista Digitala) bidez bere lizentzia 2002an eman zioten Veo TVrekin batera.\nHistoria.\nLTd birjaurtiketarako, 2005ean egina, Vocento taldeak ez zuen inolako plan konkreturik beraz kateen gestioa EuroProducciones (Net TV ren akzionista, baita Vocentoren partaidea) taldeari pasa zitzaio. Produktora Madrildarraren estaregia kate generalista bat ateratzea zen vocento taldearen telebista lokalen (Punto TV) edukinekin elikaturik eta Gobernuak emandako beste seinalea musikari dedikaturiko kate batean erabiliko dute Fly Music izena emana.\nGaur egun, Net TV LTDren mux 66ean sintonizatu daiteke, bi katerekin konpartitzen duena Veo TV eta TVEren Teledeporte. Fly Musicek Telecincori emandako mux ean, 68an emititzen du. Baita kable bidezko hornitzaileetan aurki dezakegu (Euskaltel edo Imagenio).\n2008ko Otsailaren 13an, Walt Disney Ibericaren akzioen sarrera egiten da publiko eta Interecomoniak handitu egiten du bere parteartzea. Denagatik ere, Vocento akzionista handiena izango da, baina Interecomonia TVk ordezkatu dezake Net TV LTDan\nProgramazioa.\nNet TVren programazio gehiena Vocentoren Punto Tv telebistetatik dator. Berau izan zen lehena Espainian Rebelde telesaila emititzen."}
{"id": "64153", "revid": "56334", "url": "https://eu.wikipedia.org/wiki?curid=64153", "title": "La 2", "text": "La 2 \u2014historian zehar, la UHF, La Segunda Cadena, Cadena II eta TVE-2 edo TVE\u00a02 izenez ezaguna\u2014 Espainiako telebista publikoko katea da. 1965eko urtarrilaren 1ean hasi zen probak emititzen, 1966ko azaroaren 15ean emisio erregularra hasi zuen eta 2000 urtean eguneko 24 orduetan emititzen hasi zen.\nTVE 1 ez bezala, joera intelektualagoa dauka. Bereziki naturari buruzko dokumentalak, zinema klasikoa edo independentea, AEBtako telesail alternatiboak eta ikerketa erreportajeak dira bere programazioko eduki garrantzitsuenak.\n\"Al filo de lo imposible\" goi-mendietan eta bestelako muturreko egoeretan egindako dokumental saioa da, 1982tik 200 lan baino gehiago egin dituztelarik. Kateak ekoiztutako saio ezagunenetarikoa da."}
{"id": "64154", "revid": "119347", "url": "https://eu.wikipedia.org/wiki?curid=64154", "title": "Vatikano Irratia", "text": "Vatikano Irratia Vatikano Hiriko irrati kate ofiziala da.\nPio XI.aren enkarguz diseinatu zuen Guglielmo Marconik. Lehen transmisioa 1931ko otsailaren 12an egin zen.\nBigarren Mundu Gerran zeregin garrantzitsua izan zuen aliatuen aldeko propaganda eginez eta Italiako errejimen faxistari aurre eginez eta Alemania naziaren ekintzak salatuz.\nHasieratik jesuitek izan dute bere gidaritza. Gaur egun 47 hizkuntzatan ematen ditu bere programak, SW, MW eta FM bidez. Internet bidez ere jarrai daiteke. Horrez gainera, programak eskaintzen dizkie beste irrati kate batzuei, batez ere Aita Santuaren eta Eliza Katolikoaren inguruko berriak edo programa bereziak."}
{"id": "64156", "revid": "56334", "url": "https://eu.wikipedia.org/wiki?curid=64156", "title": "Ballet", "text": "Balleta dantza mota arautu bat da, Pizkunde garaian Italiako gorteetan sortua eta gerora Frantzian eta Errusian garatua. Dantzaren goi mailako forma tekniko bat da eta berezko hiztegia du. Eragin handia izan du dantza orokorrean eta ballet-eskoletan irakasten da mundu osoan.\nBallet-dantzaren obrak koreografiatuta egoten dira eta mimoa, antzerkia eta musika izaten dituzte.\nBallet klasikoa da gehien ezagutzen den mota, batez ere bere teknika da azpimarratzekoa, hala nola, \"pointe\" jarrera, zangoen mugimenduak\nBalletaren historia.\nBalleta XV. mendearen amaierako Berpizkundean sortu zen Italiako gorteetan egiten ziren jaialdien ondorioz. Ikuskizun landu haiek pintura, poesia, musika eta dantza nahasten zituzten eta areto zaballetan egiten ziren. Dantza haietatik sortu zen balleta. Lehenengoetako maisu handi bat Domenico da Ferrara izan zen eta berea da gordetzen den lehenengo agiri idatzia (\"Dantzatzeko eta dantzak zuzentzeko artea\").\nBalleta Frantzian.\nGorte italiarretako ballet haiek Frantziara hedatu eta bertan garatuak izan ziren. Ordudanik eragin frantsesa nagusi izan zen balletean medeetan zehar.\nKatalina Medicis, Florentziakoa, Henrike II.a Frantziakoarekin ezkondu zen eta berarekin ikuskizun haietan adituak ziren artista italiarrak eraman zituen. Horrela, 1581ean \"Erreginaren ballet komikoa\" ekoitzi zuen. Hori da ezagutzen den lehenengo ballet-lana. Parisen antzeztu zen eta haren partitura batek osorik iraun du gaur arte. Baldassarino de Belgiojoso edo Balthazar de Beaujoyeux-ek (Frantzian hartu zuen izena) prestatu zuen eta dantzari amateurrek dantzatu zuten errege-familiaren aurrean.\nLuis XIV.a errege zela (1643-1715), gorteko balleta bere mailarik gorenera iritsi zen. Balletaren urrezko aroa hasi zen orduan. Garai hartan ballet obra asko sortu ziren eta ia guztiak Jean Baptiste Lully konpositore italo-frantziarrak eta Charles Louis Pierre Beauchamps koreografo frantziarrak sortu zituzten. Azken honek ballet mugimenduak sailkatu zituen eta ballet klasikoan oinarrizkoak diren bost posizio finkatu.\n1661ean Luis XIV.ak \"Erregeren Dantza Akademia\" sortu zuen maisuentzat. Haren helburua balletaren irakaskuntza eta sorkuntza arautzea zen eta baita ballet ekoizpenen kalitatea bermatzea.\nHasieran balleta gizonezkoek soilik dantzatzen zuten eta emakumezkoen pertsonaiak mozorroturik egiten zituzten. Lehenengo emakume dantzariak 1681ean agertu ziren eszenan, \"Maitasunaren garaipenak\" izeneko obran.\nGarai haietako dantzaren teknika Raoul Feuilletek jaso zuen bere \"Koreografia\" liburuan. Dantza forma berri bat garatu zen: ballet-opera, gai komun batek kantuak eta dantza guztiak lotzen zituen serie batean.\nXVIII. mendeko dantzariak txarto moldatzen ziren jantziekin, oinetakoekin, ileordeekin eta \"miri\u00f1ake\"ekin. Marie Anne Camargok gonak laburtu zituen eta oinetakoei orpoak kendu, bere jauziak eta urratsak hobeto egitearren.\nBestaldetik, John Weaverrek hitzak kendu zituen eta dantzaren eta keinuaren bitartez sentimendu dramatikoak transmititzen saiatu zen.\nJean Georges Noverrek, bere idatzien bidez (\"Gutunak dantzari eta balletei buruz\"), eragin handia izan zuen eta balletaren mundua erabat aldatu zuen. Berarentzat mugimenduak libreak eta naturalak izan behar ziren. Noverrek aukera izan zuen Stuttgarten, Alemanian, bere ideiak lehengo aldiz praktikan jartzeko \"Medea eta Jason' obran.\nJean Dambervalek, aurrekoaren ikaslea, irakaslearen printzipioak praktikan jarri zituen. Dantza puntetan garatzen hasi zen, nahiz eta oraindik punta gogorreko zapatilak asmatu gabe egon eta dantzariak une batzuetan baino ez ziren jartzen puntetan.\nErromantizismoaren garaia.\n\"Silfideak\" balleta, non lehenego emanaldia Parisen izan zen 1832an, ballet erromantikoaren hasiera izan zen. Koreografia Filippo Taglionik eta musika Scheineitzhofferrek egin zituzten. Maria Taglionik dantzatu zuen. Dantzari honek izaki supernatural bat antzeztu zuen, non, izaki horrek gizaki hilkor bat maitatu eta nahigabe suntsitu egin zuen. Silfideek aldaketa asko eragin zituzten garai hartako balletean.\nBallet erromantikoak protagonismo osoa eman zion emakumeari eta hauek gailendu ziren balletaren eszenatokietan.\nXIX. mendearen lehenengo zatian bere gorenera iritsi zen ballet erromantikoa. Baina, mendearen bukaera aldera garrantzia galtzen hasi zen Europa osoan, Errusian izan ezik. XIX. mendearen bigarren zatian oso ballet aipagarri gutxi ekoiztu ziren.\nErrusiaren garaia.\nErrusiak balletaren tradizioari eutsi zion Marius Petipa eta Mikhail Fokine koreografoen lanei esker. Petiparen lanen artean ballet ezagunenak daude: \"Loti ederra\" (1890), \"Beltzargen aintzira\" (1895) eta \"Intxaur-hauskailua\" (1892), hirurak ere Liev Ivanovekin lankidetzan burutuak eta Piotr Ilitx Txaikovskiren musikarekin. Petipa erreferentzi puntu garrantzitsu bihurtu zen balletaren munduan.\nBitartean, Fokinek espresibitatearen ideia azpimarratu zuen. Ballet modernoaren sortzaile eta teorialari nagusienetakoa izan zen. Diagilev-en lankidea izan zen. \"Igor printzea\" (1909), \"Sheherazade\" (1910), \"Suzko txoria\" (1910), \"Arrosaren mamua\" (1911), \"Petrushka\" (1911), \"Dafnis eta Kloe\" (1912) balleten koreografiak eta Ana Paulovarentzat \"Beltzargaren heriotza\" prestatu zituen.\nBallet garaikidea.\nS. Diaghilevek sortu zituen ballet errusiarrak ballet modernoaren abiapuntua izan ziren. Gizonezkoaren figurari, ordura arte ahaztuta, garrantzia eman zion berriro eta horrekin batera Vaslav Nijinki bezalako izenak agertu ziren balletaren munduan.\nBestalde, Diaghilevek ez zituen konpositoreak eta koreografoak bakarrik kontratatu, baite mendebaldeko Europako artistak, pintoreak, poetak eta konpositoreak ere kontratatu zituen balletekin lan egiteko, Pablo Picasso eta Maurice Ravel kasu.\nGeorgi Ballanchine dantzari eta koreografo errusiarrak eta Serge Lifarrek, dantzari eta koreografo errusiar-frantsesak, ate berriak ireki zizkioten balletari eta lehenengoak Estatu Batuetako ballet klasikoa berritu zituen.\nBallet-konpainia hauetan parte hartu zuten artistek balletaren zabalkuntzan lagundu zuten Europan eta Ameriketan.\n1920 eta 1930 urteetan Estatu Batuetan eta Alemanian dantza modernoa garatzen hasi zen. Isadora Ducanek, Marta Grahamek, Doris Hupheryk eta Mary Wigmenek mugimendu estilo berriak sortu zituzten errealismoari pixkanaka hurbilduz. Mugimenduaren gaitasuna gorputzaren erabilpen libreago batez zabaldu zen. Horrela, Isadora Ducan inprobisazioak egiten hasi zen obra klasikoetan eta haren teknikak eragin handia izan zuen ballet modernoaren sorreran. Marta Grahamek, berriz, estilo berri bati ekin zion, musika-konposizio modernoetan askatasuna eta inprobisazioa sartu zituen, ballet garaikidearentzat ekarpen handiak izan direnak.\n1930 urtean, Massinek ballet sinfonikoa asmatu zuen, musikagile klasiko alemaniarren sinfoniak interpretatzen saiatu zen.\nUne berean, Ballanchinek ballet abstraktuak sortzen hasi zen: \"Jewels\" (1967) da mota horretako lehenengo ballet luzea.\n1940ko hamarkadan ballet konpainia handi bi sortu ziren New Yorken: \"American Ballet Teathre\" eta \"New York City Ballet\". XX. mendearen bigarren erdialdetik aurrera ballet konpainia asko sortu zituzten Estatu Batuetan eta Kanadan.\n50eko hamarkadan Errusiako konpainiek errepresentazioak egin zituzten mendebaldean lehenengo aldiz. Eragin errusiarra itzela izan da balletean eta denborarekin estilo ezberdinak sortu dira: dantza librea, ballet klasikoa, ballet neoklasikoa eta baita forma nahasi eta esperimentalak ere.\nBalletaren errepertorioak aldaera handiak eskaintzen ditu. Ballet modernoak eta klasikoak elkarrekin izaten dira, nahiz eta dantza garaikidea gailentzen ari dela esan behar."}
{"id": "64157", "revid": "448", "url": "https://eu.wikipedia.org/wiki?curid=64157", "title": "L'Osservatore Romano", "text": "L'Osservatore Romano (euskaraz: \"Erromatar behatzailea\") Vatikano Hiriko egunkari ofiziala da. 1861ean sortu zen, Elizaren Estatuen, katolizismoaren eta Aita Santuaren defentsa apologetikoa egiteko.\nHasieratik italieraz argitaratua da, egunero. Horrez gain, astekariak beste hizkuntza batzuetako bertsioak ditu: ingelesez, alemanez, frantsesez, portugesez, gaztelaniaz, baita hilabetekari bat ere, polonieraz.\nItalierazko egunkariak, Elizako eta Vatikanoko albisteei ez ezik, nazioarteko albisteei ere lekua egiten die, batez ere gatazka eta gerra gogorrenak jasaten dituzten herrietakoei (Ekialde Hurbila eta Saharaz hegoaldeko Afrika, batez ere). Gai moraletan, Elizaren doktrina betetzen du zehatz mehatz, baina gai politikoetan neutrala izaten ahalegintzen da.\nEgunkaria formatu handian plazaratzen da, baina orrialde gutxi izaten ditu (12-14 orrialde inguru), noizean behingo gehigarriak kontuan izan gabe. Gainera, publizitaterik gabe finantzatzen da."}
{"id": "64158", "revid": "336", "url": "https://eu.wikipedia.org/wiki?curid=64158", "title": "Teseo", "text": "Teseo (, \"Th\u00ease\u00fas\") greziar mitologian atenastar heroi handiena izan zen. Etra eta Egeoren semea zen, baina batzuk itsasoko jainkoa Poseidonen semea zela zioten, eta Egeo Etrarekin ezkondu zen egunean bortxatu zuela. Egeok, beste emazteekin seme-alabarik izan ez zuenez Delfosko orakuluari galdetu zion. Erantzuna kriptikoa izan zen eta Egeok ez zuen ulertu, baina Piteok, Trezeneko erregea eta Etraren aita, bai: Horregatik Piteok Egeo mozkortu zuen bere alaba Etrarekin ezkontzeko, saiatzen zen lehen emakumearekin semea izango baitzuen.\nEgeok Teseo jaiotzean berarengandik urrundu zuen Palantidetatik babesteko. Horregatik bere ama eta aitonarekin Trezenen igaro zuen bere haurtzaroa. Egeok bere ezpata eta sandalia pare bat ezkutatu zituen harri baten azpian Teseo indartsua izatera arte ez izateko. 17 urte betetzean bere amak sekretua kontatu zion eta harria altxatzea lortu zuen. Bertako sandaliak jarri zituen eta ezpata eraman zuen bere aitak semea ezagutu ahal izateko.\nAtenaserako bidaia.\nTeseo txikia zenetik bere indarragatik eta bere ausardiagatik nabarmendu zen, Atenasera bakardadean joan zen bere aita ezagutzera, arriskuen beldur izan gabe. Izan ere Heraklesen mireslea zenez bere balentriak mundu osoak jakitea nahi zuen.\nBere ausardiaren berri izan zuen lehena Perifetes izan zen. Nahiz eta herrena izan ondo baino hobeto menperatzen zuen bere brontzezko mailua, baina Teseok hil ondoren kendu zion, gerora oso baliagarri gertatuko zitzaiola.\nBeste lapur baten aurka egin behar izan zuen, Sinis pinu tolestailea, etsaiak hiltzeko oso era berezia zuena: hurbileko bi pinu tolesten zituen, adaburuak elkartzen zituen eta biktimaren beso bakoitza bateri lotzen zituen. Gero zuhaitzak askatzen zituen eta zuzen jartzerakoan biktimen gorputza bortizki porroskatzen zuten. Teseok Sinis hil ondoren, bere alabarekin harremanak izan eta ondorioz semea izan zuen, Melanipo izenekoa.\nEszironek oinak garbitzera behartzen zituen bidaiariak. Gero itsasora botatzen zituen bere dortokak jan zitzan. Teseok ezetz esan zion eta oinetatik hartu zuen Esziron eta itsasora bota zuen.\nZertziok beraren kontra borrokatzeko erronka egiten zien bidaiari guztiei. Inork ez zuen irabazi Teseo izan ezik: Lurraren kontra bota eta hil zuen.\nProkustok oinezkoak hartu eta ohe baten tamainara doitzeko ohitura zuen. Garaiak ohe txiki batean bortxatzen zituen, soberan zutena mozten ziela bertan kabitu arte. Txikiak ohe handi batean sartu eta luzatzen zituen mailukadaz eta sokaz. Teseok hil zuen.\nFea izeneko txerri bat hil zuen baita ere, Ekidnaren eta Tifonen alaba zena.\nBere bidaiari berrekin zion baina zailtasun bat agertu zitzaion, bere aita Medearekin, Jasonen emazte ohiarekin, ezkondurik zegoen, ezkontza honetatik Medo jaio zela.\nAtenasen.\nBat-bateko gertaera honen aurrean, Teseok itxarotea pentsatu zuen. Baina Medeak, aztia zelarik, ezagutu zuen eta bere semea tronura igotzeko oztopo handia zenarekin bukatzeko segada burutu zuen: Medea amaordea berak ez ezagutzearren, gaztea ezezagun modura joan zen jauregira, eta honetaz baliatuz Medeak Egeo sinestarazi zuen gaztea traidorea zela. Erregeak Maratoiko zezenaren kontra borrokatzeko behartu zuen, bereak egingo zuelakoan. Baina zezena garaitu zuen eta Teseo jauregian garaipena ospatzeko otordura gonbidatu zuten. Bertan zegoela, Egeok Medeak emandako pozoia jarri zuen bere kopan, baina ustekabe batek bizia salbatu zion. Teseok amak emandako ezpata atera zuen haragia mozteko eta Egeok arma ezagutu zuen, segada ulertu zuen eta kopa kendu zion ezpainetatik. Medeak bertatik alde egin zuen bere semearekin batera.\nOrduan errege ondorengo bezala onartua izan zen Palante, Egeoren anaia, eta Palantidetako erregea zena gudan garaitu ondoren."}
{"id": "64162", "revid": "201", "url": "https://eu.wikipedia.org/wiki?curid=64162", "title": "Parabellum (taldea)", "text": ""}
