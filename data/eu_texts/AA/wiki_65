{"id": "68577", "revid": "151829", "url": "https://eu.wikipedia.org/wiki?curid=68577", "title": "Deba", "text": "Deba Gipuzkoako ipar-mendebaldeko udalerri bat da, Debabarrena eskualdeko handiena, lurraldez. Itsasertzean dago, eta izena Deba ibaitik datorkio, bertan itsasoratzen baita. 51,54\u00a0km\u00b2 ditu, eta biztanle zituen . urtean.\nGeografia.\nIngurune naturala.\nDebaren natura ondarerik preziatuena itsasertza da. Han daude, izan ere, Deba eta Zumaia arteko marearteko zabalgunea eta bost hondartza (Santiago, Aitzuri, Lapari, Mendata eta Sakoneta). Inguru hau Europako eta munduko geoparkeen sareko kide da 2010. urtetik. Flysch egitura geologiko berezietan 60 milioi urteko sekuentzia geologikoa ikus daiteke (duela 110 milioi urtetik orain dela 50 milioi urtera arte).\nDebak 52 km\u00b2 ditu, Gipuz\u00adkoako udalerrien artean azalera handienetakoa. Lur\u2011eremu horietan Aranzadi Zientzia Elkarteko kideek aintzat hartzeko moduko berrogeita hamar bat haitzulo aurkitu dituzte; aipatzekoak dira, batez ere, Ekain, Urtiaga eta Praileaitz.\nEkain 1969an aurkitu zuten; eta, hango labar\u2011pinturen kalitatea eta ugaritasuna kontuan hartuta, Iberiar penintsulako lau haitzulo baliotsuenen artean dago. Paleolito garaiko aztarnategi horretan hainbat irudi aurkitu dituzte: arrainak, oreinak, artzak, bisonteak, eta 33 zaldi.\nEkain haitzuloa Debako udal\u2011barrutian dago, baina Zestoako herrigunetik oso gertu, eta hara iristeko bide naturala Zestoatik abiatzen da. Haitzuloaren erreprodukzio zehatza egin dute instalazio moderno batean; hartara, haitzuloaren aberastasun arkeologikoaz ohartzeko aukera dute bisitari askok, 14.000 urtez iraun duten margo eta grabatuak babesten diren bitartean.\nUrteaga haitzuloa magdaleniense eta aziliense garaietako aztarnategi franko-kantauriar garrantzitsuenetarikoa da. Jose Migel Barandiaranek aurkitu zuen 1928an.\nPraileaitzen duela 15.500 urteko erritu-gunea topatu dute, eta Euskal Herriko aurkikuntza garrantzitsuenetako bat izan da azken urteetan.\nHondartza ondo ekipatua herrigunetik gertu, zumardi hostotsua, pasealekuak, bertakoen izaera abegitsua... faktore horien guztien ondorioz, Debaren alderdi turistikoa da medailoiaren gainaldea, eta industria da az\u00adpialdea. Hiribilduak, eskerrak ematen diz\u00adkio Fermin Kalbetoni, hark egindako mesedeengatik; horregatik, debarrek haren izena duen zumardian mesedegilearen soina jarri dute.\nGaur egun, Deba turismoari estuki lotua dago, udaldean edo oporraldian jendetza iristen da, horietako asko bigarren etxebizitzan gozatzera, eta hotelak eta kanpinak gainez\u00adka egoten dira.\nMugakideak.\nIparraldean Bizkaiko golkoa, mendebaldean Mutriku eta Mendaro, ekialdean Zestoa eta Zumaia, eta hegoaldean Azkoitia mugakide ditu Debak.\nAuzoak.\nDebak hainbat auzo ditu, nagusiena Itziar da, eta besteak Lastur, Itxaspe, Egia, Arriola, Madariaga, Endoia, Arbiskoa eta Elorriaga auzoak dira.\nHistoria.\nGoi Paleolitoko garaian egindako labar-pinturak ditu Ekaingo leizeak, udalerri honetako mendialdean. IV. mendean \"Chronographus anni 354\" idazlanak azaltzen duenez, Deba egungo Altzolaraino zen nabigagarria, bokaletik 10 bat kilometrora.\nDebako lehen herrigunea Itziarko gainean zegoen. 1294ko ekainaren 24an Antso IV.a Gaztelakoak hiri gutuna eman zien Itziarko biztanleei (hasieran Debak \"Monreal de Itziar\" zuen izena), eta haiek, arrantzan aritzeko kostaldera hurbiltzeko beharra ikusita, Debako herria fundatu zuten formalki. Hiri gutuna 1343. urtean eman zien Alfontso XI.a Gaztelakoak, eta Gasteizko foruak, Deba ibaiaren bokalean, klima gozo\neta epeleko lekuan, \"Monreal de Deva\" izenarekin hiri-gutuna eman zien.\nDeba ibaiaren eskuinaldean kokaturik, arrantza, nekazaritza, industria eta salerosketan jarraitu zuten. Kostaldeko gainontzeko arrantzaleen antzera, debarrek balea harrapatzen ematen zuten ahaleginik handienak, nahiz eta bestelako arrantza baztertu ez. Burdinolak ziren industriaren oinarri; burdinazko tresnak egiten zituzten. Lantegi haiek ibai eta erreka bazterretan kokatzen ziren, ur indarraz baliatzeko.\nGasteiztik Debako portura zekarten artilearen eta beste zenbait salgairen merkataritza onuragarria izan zen herrirako. Beste herritar batzuek, berriz, gaur arte iraun duten nekazaritza eta abeltzaintza izan zituzten bizibide, orduko labore batzuei eutsi ez badiete ere: ohiturazko txakolina ateratzeko mahatsari, adibidez.\nUrdu\u00f1ako pasoa zabaltzean, burdingintza eta portuko uren sakontasun eskasa zela medio, Debak zuen onura estrategikoa gutxitzen joan zen. XIX. mendearen erdi aldera portuak zuen trafikoa behera zihoan neurrian, beste aktibitate berri bat sortu zen: udaldiko turismoa. Itsas bainuek garrantzia hartzen zuten neurrian, Debako hondartza atsedenerako leku bihurtu zen, eta kanpoko bisitarien eraginez ostatu jarduera gehitu zen.\nGaur egun Deba, 5.000 biztanle ingururekin, erakarpen handiko herria dugu turismo arloan (landa-turismoa, hotela, aterpetxea, Donejakue bidea...) eta Itziar aldeko industriaren garrantzia ere aipatzekoa da.\nArrantza tradizioa eta antzinako portua.\nDebako portuaren merkataritza\u2011jarduera ez zen makala izan. Biz\u00adkaiko burdina iristen zen, Debako arroako burdinoletara\neramateko. Sakonera txikiko txalupak (alak) erabiltzen zituzten, burdina ontziz aldatu eta ibaian gora eramateko, Altzolaraino. Halaber, Arabatik eta Gaztelatik ekarritako egurra, laboreak eta artilea ere kargatzen\nzuten, atzerrira eramateko.\nZaharrek \"Diciembre\" gogoan dute, Asturietako Musel portutik ikatzez beteta etortzen zen kabotaje\u2011ontzia, Arzabalera joaten zena. Haraino iritsi ahal izateko, Deba gaineko zubiak egurrez\u00adko zati altxagarri bat zuen. Garai bateko Monreal haren itsas tradizioa argi ikusten da Ontziola edo Astillero kalearen izenean, eta elizaren gurutze\u2011gangan zintzilik dagoen dohaintzan: miniaturazko itsasontzi bat miniaturan.\nAztertzeko oso konplexuak diren arrazoiengatik, itsasorako irtenbidea buxatuta geratu zen, eta itsasoari loturiko tradizioa turismoari loturiko patu bihurtu zen.\nEkonomia.\nHistorikoki, merkataritza eta industria izan dira Debako ekonomiaren oinarri, baita abeltzaintza eta nekazaritza ardatz dituen landa-jarduera ere. Itsasoko ibilbide komertzialak orduko Debako portura edo Altzolako ibaira iristen ziren, XVI. eta XVII. mendeetan. Bi burdinola zituen, eta Gasteiztik iristen zen Gaztelako artilearen merkataritzak eta burdin ingelesak Deba abesrasten zuten. Bere itsasadarrean ontziolak izan ziren xx. mendera arte.\nGaur egun, lehen bezala, industria eta merkataritza dira, oraingoan turismo izaerarekin, herriko ekonomia mantentzen dutenak. Zerbitzuen sektorea (% 50 inguru) eta industria (% 38) dira zutabe ekonomikoak. Abeltzaintzak eta nekazaritzak nolabaiteko garrantzia dute.\nLehen sektoreak, nekazaritza- eta abeltzaintza-ustiategietarako 3506 hektarea dituelarik, batez ere abeltzaintzarako, biztanleria aktiboaren %6,5 hartzen du 220 ustiategi txikitan. Nekazaritza autokontsumorako eta eskualdeko herrietako merkatuetan saltzeko baino ez da. Abeltzaintzak esnean eta haragian aritzen dira. Zezen-ganadutegiren bat dago Lasturren eta Itziarren.\nBigarren sektorean, industria metalurgikoak monopolizatzen du, eskualde osoan bezala, ia sektore hori. Automobilaren osagarrien industriak eta makina-erremintak dira gehien ezarrita daudenak. Deba ibarreko lur batzuk aprobetxatzen dira hura kokatzeko, baina industria-gune garrantzitsua Itziarren dago. Deba Behereko eskualdeak, batez ere industriakoa eta ez oso zabala, industria-kokapen mota bat du, eta, horri esker, bertako biztanleak batzuetan bizi eta beste batzuetan lan egin dezakete. Eibar eta Elgoibar bezalako industriaguneetako fabriken beharrak direla eta, eskualde osoan eta handik kanpo hedatu dira.\nZerbitzuen sektoreak, turismoan oinarritua, biztanleria aktiboaren %50 inguru hartzen du. Erakargarritasun turistiko handia hondartza da, eta horren inguruan ostalaritzako jarduerak, jatetxeak, hotelak eta abar egin dira. Udalerriko landa-eremua jarduera horretan sartzen ari da landa-turismoaren bidez.\nDemografia.\n2019. urtean Debak 5.445 biztanle zituen, horietatik %22,92k 65 urte edo gehiago zeukan, eta atzerrian jaiotakoak %8,15 ziren.\nPolitika.\n2011ko udal hauteskundeak.\n2011ko maiatzaren 22ko hauteskundeetan ezker abertzaleak ez zuen akordiorik lortu zerrenda bateratua aurkezteko, eta Alternatiba, Eusko Alkartasuna eta Aralar nor bere aldetik aurkeztu zen. Alternatibak irabazi zituen hauteskundeak, bost zinegotzi eskuratuz. Euzko Alderdi Jeltzaleak hiru zinegotzi lortu zituen, EAk bi, Aralarrek beste bi eta Itziar Herria Sortzen Itziar herriko plataformak bat.\n2015eko udal hauteskundeak.\n2015eko udal hauteskundeetan aldaketa nabarmena gertatu zen. Debarren Ahotsa herritar plataforma sortu zen, eta hauteskundeak irabaztea lortu zuen (bost zinegotzi, botoen ehuneko berrogei). Ordukoan ezker abertzalea batuta aurkeztu zen Euskal Herria Bildu koalizioan eta beste bost zinegotzi eskuratu zituen. EAJk hiru zinegotziak mantendu zituen. Emaitza horien ondorioz, Debarren Ahotsa plataformako Pedro Bengoetxea hautatu zuten alkate.\n2019ko udal hauteskundeak.\n2019ko udal hauteskundeetako emaitzak hauek izan ziren: EH Bilduk 1.334 boto (6 zinegotzi). Debarren ahotsak 942 boto (4 zinegotzi). EAJk 738 boto (3 zinegotzi). PSE-EEk 79 boto. Gilen Garc\u00eda Boyra (EH Bildu) izendatu zuten alkate.\nEuskara.\nDeba eskualdeko hainbat herrik osatzen dute Debabarreneko hizkera. Administrazioz Gipuzkoa izateak hizkuntzaz ere Gipuzkoara hurreratzea ekarri du eta, oro har, Debabarreneko hizkerak mendebaleko euskararen eta erdialdekoaren arteko zubi lana egiten duela esan dezakegu. Elgoibar, Mendaro eta Mutriku herrietako hizkerak \"tarteko hizkeratzat\" hartzen dira, ezin baitira ez mendebaleko euskalkian ez erdialdekoan sartu erabat. Deban eta Itziarren are handiagoa da euskara giputzaren eragina eta erdialdeko euskaran sartu daiteke bertako hizkera.\n2016an herritarren %76,98 euskalduna zen.\nBitxikeriak.\nErromatarrek \"Deva\" deitu zioten Ingalaterrako gaur egungo Chester hiriari, Deba bezala ibai baten amaieran dagoena."}
{"id": "68579", "revid": "1491", "url": "https://eu.wikipedia.org/wiki?curid=68579", "title": "Manuel Irujo", "text": "Manuel Irujo Ollo (Lizarra, Nafarroa Garaia, 1891ko irailaren 25a - Iru\u00f1ea, Nafarroa Garaia, 1981eko urtarrilaren 1a) abokatua eta politikari jeltzalea izan zen. Filosofiako eta Zuzenbideko ikasketak egin zituen. EAJren ordezkaritzat, Espainiako Bigarren Errepublikaren gobernuan ministro izendatu zuten. Manuel Irujo Eusko Alderdi Jeltzaleak izan dituen buruzagi argienetakoa izan da, eta idatzi asko utzi ditu: \"Instituciones jur\u00eddicas vascas\" (1945), \"Inglaterra y los vascos\" (1945), \"Escritos desde el Partido Nacionalista Vasco \"(1982an, Bilbon argitaraturiko idazki-bilduma). Politika munduan zuen izaera gartsuaren ondorioz \"Nafar Leoia\" ezizenaz ere ezaguna bazen.\nBizitza.\nDaniel Irujo Urraren semea zen. Filosofiako eta Zuzenbideko ikasketak egin zituen Deustuko Unibertsitatean eta Salamancan. 1908. urtean sartu zen Eusko Alderdi Jeltzalean, eta Lizarran hartu zuen egoitza 1911. urtean, bere aita hil ondoren. Lizarrako \"Eusko Etxea\" sortu ondoren, Nafarroako foru-diputatu aukeratu zuten 1919an (baliorik gabe utzi zuten azkenean hautapen hura) eta 1921-1923. urteetan. Baina presondegian sartu zuten Primo de Riveraren diktaduraren hasieran.\nNafarroako Foru Aldundira itzuli zen 1930ean, eta Madrilgo Parlamentuko diputatu aukeratu zuten Gipuzkoan 1931. urtean. Diputatu izan zen 1936ko gerra hasi arte, eta guztiz nabarmendu zen Hego Euskal Herriko autonomia-estatutuaren aldeko ahaleginetan.\n1936ko uztailaren 19an, militarrak Espainiako Errepublikaren aurka altxatu zirenean, Manuel Irujo eta Jos\u00e9 Mar\u00eda Lasarte Eusko Alderdi Jeltzaleko diputatuek militarren matxinada gaitzesten zuen agiria eman zuten ezagutzera Donostiako gobernu zibilean, eta neurri horrek errepublikaren aldekoen artera lerrarazi zituen duda-mudatan zeuden Eusko Alderdi Jeltzaleko buruzagiak. Hasieratik ikusi zuen Irujok euskal gobernu eta armada baten beharra, eta, Errepublikako gobernuak Eusko Alderdi Jeltzaleari ministro-kargu bat izateko aukera aurkeztu zionean, Irujo proposatu zuen alderdi abertzaleak kargu horretarako, Espainiako gobernuak aldez aurretik autonomia estatutua onartzen bazuen. Kargu berezirik gabeko ministro izan zen Irujo, 1937ko maiatzean justizia-ministro hautatu zuten arte.\nJada erbestean, 1941. urtean Londresen De Gaulle jeneralarekin hitzarmen bat sinatu zuen. Herrien Europa bati begira, 1945. urtean Iberiako Nazioen Elkartea bultzatzen saiatu zen, eta Euskadi, Iberiako nazioak eta Europako gainerako nazioak lotuko zituzketen ekimenez eta erakundeez arduratu zen bereziki aurrerantzean.\n1977. urtean itzuli zen erbestetik Nafarroara, Manuel Irujo eta senatari aukeratu zuten urte horretan bertan Nafarroan. Nafarroako foru-parlamentari hautatu zuten 1979an, eta 1981ean hil zen Iru\u00f1ean.\nDekalogoa.\nHauxe da gaztelaniaz idatzitako dekalogo ezaguna, Irujoren ideologia laburbiltzen duena:"}
{"id": "68582", "revid": "1519", "url": "https://eu.wikipedia.org/wiki?curid=68582", "title": "Robert Kubica", "text": "Robert J\u00f3zef Kubica (Krakovia, Polonia, 1984ko abenduaren 7a - ) 1 Formulako gidari poloniarra da.\nFormula 1 lasterketa irabazi zuen lehenengo Poloniarra izan zen. 2011n Rally egiten istripu baten ondorioz besaurrean lesio handi bat jaso zuen, Formula 1 txapelketatik urrundu ziona.\n2012an Rallyetara bueltatu zen, eta Italian txapelketa bat irabazi zuen. 2014ra arte Rally txapelketetan parte hartu zuen, eta 2018an Williams Formula 1 taldearen erreserba izango zelaren berria eman zen. 2018ko azaroan Williams taldearen korrikalaria izango zela adierazi zen, eta 2019an taldea utzi egin zuen Rally txapelketetara bueltatzeko Alemanian.\nKubicaren hasiera kart-ekin ikusi zen. Hamar urterekin Poloniako Kart txapelketan sartu zen, eta 6 titulu irabazi zituen 3 urteetan."}
{"id": "68584", "revid": "65203", "url": "https://eu.wikipedia.org/wiki?curid=68584", "title": "Hashim Tha\u00e7i", "text": "Hashim Tha\u00e7i, albanieraz \"Hashim Tha\u00e7i\" edo \"Thaqi\", serbieraz \u0425\u0430\u0448\u0438\u043c \u0422\u0430\u0447\u0438 edo \"Ha\u0161im Ta\u010di\", (Buroj\u00eb/Bro\u0107na, Kosovo, 1968ko apirilaren 24a - ) Kosovoko presidentea eta U\u00c7K gerrillari ohia.\nKosovo presidentea izan zen 2016tik 2020ra.\nBizitza.\nPristinako Unibertsitatean Filosofia eta Historia ikasi ondoren, Suitzara emigratu zen, Kosovoko diasporara.\n1990eko hamarkadan Kosovoko Herri Mugimenduarentzat, ondoren Kosovoren Askapenerako Armada deituko zenarentzat, armak eta dirua biltzearen ardura izan zuen. \"Gjarp\u00ebri\" (sugea) ezizena zuen eta komandante izan zen. 1997an, Serbiako auzitegi batek 10 urteko kartzela-zigorra ezarri zion terrorista izatea leporatuta. Thaci ezkutura igaro zen orduan, eta 1998ko otsailean, Slobodan Milosevicek zuzendutako Gobernuak bilatze agindua eman zuen ustez Serbiako Poliziaren patruila bati segada antolatzeagatik.\n1999ko martxoan Kosovoren Askapenerako Armadako buruzagitza politikoa bereganatu zuen.\n2007ko azaroaren 17ko Kosovoko Alderdi Demokratikoarekin hauteskundeetara aurkeztu eta irabazi zituen. 2008ko urtarrilaren 9an lehen ministro kargua hartu eta 2008ko otsailaren 17an Kosovoren independentzia aldarrikatu zuen."}
{"id": "68588", "revid": "105290", "url": "https://eu.wikipedia.org/wiki?curid=68588", "title": "Barcamp", "text": "BarCamp erabiltzaileek sortutako \"deskonferentzia\" (ekitaldi irekiak eta parte-hartzaileak) nazioarteko sarea da. Kolektiboki antolatzen da. Hitzaldi edo elkarrizketa sortatan antolatzen da eta edukia parte-hartzaileek prestatzen dute. Oro har, web aplikazioak, kode irekiko teknologiak eta protokolo sozialak izaten dira mintzagai."}
{"id": "68589", "revid": "105290", "url": "https://eu.wikipedia.org/wiki?curid=68589", "title": "Lisma", "text": "Lisma (iparraldeko samieraz: \"Lism\u00e1\"), Finlandiako iparraldean dagoen Inari udalerria osatzen duten herrixkatxo bat da. Lemmenjoki Parke Nazionalaren erdi-erdian dago, Ivalojoki ibaiaren hertzean natura basatiaz inguraturik eta bertako biztanle guztiak samitarrak dira.\nParaje bakandu hartan, antzinako ohiturak eta bizimodua mantentzea lortu da eta Lemmenjoki Parke Nazional babestuaren erdialdean dagoenez, inguru hori ez da mendeetan itxuraldatu."}
{"id": "68590", "revid": "105290", "url": "https://eu.wikipedia.org/wiki?curid=68590", "title": "Anbigrama", "text": "Anbigrama gutxienez bi irakurketa ezberdin dituen hitza edo esaldia da."}
{"id": "68591", "revid": "512", "url": "https://eu.wikipedia.org/wiki?curid=68591", "title": "Gore Vidal", "text": "Eugene Luther Gore Vidal (West Point, New York, 1925eko urriaren 3a, Los Angeles, Kalifornia, 2012ko uztailaren 31) idazle estatubatuarra izan zen. Eleberriak, antzerki lanak, zinemarako gidoiak eta saiakerak sortu zituen. 1948an argitara eman zuen \"The City and the Pillar\" eleberria XX. mendeko nobelagintzan mugarrietako bat izan da. Ameriketako Estatu Batuetako gobernuaren politikarekiko jarrera kritikoa agertu ohi zuen inongo konplexu barik.\n1993an Estatu Batuetako Liburu-Sari Nazionala eskuratu zuen, \"United States Essays, 1952-1992\" saiakera liburuengatik.\nWest Point militar ikastegian jaio zen, non aita hegazkin-irakaslea baitzen. Gaztetxo zenetik literaturak eta politikak erakarri zuten, amaren aldeko aitona Thomas P. Gorek eraginik, Oklahomako senatari izan baitzen, eta harekin bizi izan baitzen 10 urte zituela gurasoek dibortzio egin zutenez geroztik.\nExeter, New Hampshireko Phillips ikastegian burutu zituen ikasketak, 1943an graduatu baitzen, eta hamazazpi urte zituela armadan sartu zen, non zerbitzu eman baitzuen II. Munduko Gerran.\n19 urterekin, Ozeano Barean zela, \"Williwaw\" idatzi zuen, haren lehenengo eleberria, 1946koa, eta bi urte geroago kritikarien txaloa jaso zuen \"The city and the Pillar\" lanarengatik, protagonista homosexuala izaki, urte inguru haietan zeresan handia emandako lana.\n1952an \"The Judgment of Paris\" elaberria idatzi zuen, eta ondoren urte sail bat idazteari utzita eman zuen, bitartean Hollywoodeko estudioentzat lan egiteari ekin baitzion."}
{"id": "68592", "revid": "512", "url": "https://eu.wikipedia.org/wiki?curid=68592", "title": "Tom Riddle Gaztearen Egunerokoa", "text": "Tom Riddle-en gaztetako egunerekoa Lord Voldemort mago zitalak sortzen duen lehen Horcruxa da. Gaztea zenean eta Hogwartsen ikasketak egiten zituenean erabiltzen zuen eguneroko hau, eta Horrocruxak sortzen hasi zenean bihurtu zuen.\nHarry Potterek bigarren liburuan txikitzen du, basiliskoaren haginarekin."}
{"id": "68597", "revid": "7624", "url": "https://eu.wikipedia.org/wiki?curid=68597", "title": "Tom Ryddle gaztearen egunerokoa", "text": ""}
{"id": "68598", "revid": "219", "url": "https://eu.wikipedia.org/wiki?curid=68598", "title": "Baserria", "text": ""}
{"id": "68599", "revid": "6327", "url": "https://eu.wikipedia.org/wiki?curid=68599", "title": "Harrijasotzaile", "text": ""}
{"id": "68600", "revid": "59723", "url": "https://eu.wikipedia.org/wiki?curid=68600", "title": "Istripu zerebrobaskular", "text": "Istripu zerebrobaskularra (IZB), garuneko hodietako istripua (GHI) edo buruko isuria laster garatzen den burmuinaren galera funtzional akutua da, bururako odolaren garraioaren asalduraren ondorioz gertatutakoa, iskemiak eraginda (odolbilduek edo enboloek) edo odoljario bat direla kausa.\nGarai batean enbolia hitza erabiltzen zen iktus edo istripu zerebrobaskularrari aipamena egiteko. Apoplexia ere sinonimoa da.\nBurmuineko neuronek energia asko behar dute: horregatik, burmuinak oxigeno eta glukosa asko behar ditu. Esan ohi da burmuinak gorputzak behar duen energiaren % 25 kontsumitzen duela, organo txikia izan arren \nIskemia dagoenean, odola ez da burmuinetara iristen eta iktusa sortzen da. Iskemia hodi-uzkurduraren ondorioz edo odolbildu baten ondorioz sortzen da. Istripu zerebrobaskularraren beste kausa bat odoljarioak dira, burmuineko arteria edo zain bat puskatzen denean. Bigarren hori ez da hain ohikoa, istripu zerebrobaskularren eragile nagusia iskemia baita\nHeriotza-tasa handiak eragiten ditu.\nEragileak.\nTabakoa, diabetesa, hipertentsioa, obesitatea eta hiperkolesterolemia eragile nagusien artean ditugu, adinarekin batera.\nSintomak.\nOhikoa da mugimenduaren arazoak edo paresiak eragitea, hitz egitekoak barne (afasia).\nDiagnostikoa.\nOTA edo eskanerra proba osagarririk hoberena da gaixotasun hori diagnostikatzeko.\nTratamendua.\nAspirina eta haren moduko antiagregatzaileak tratatzeko erabiltzen dira. Kasu batzuetan, antikoagulatzaileak ere tratamendu egokia da. Errehabilitazioa, bestela, osaketaren bide osagarria da."}
{"id": "68603", "revid": "105290", "url": "https://eu.wikipedia.org/wiki?curid=68603", "title": "Aizkorri II", "text": "Aizkorri II (Leintz Bailarako bizkaieraz Axkorri) Zaraia mendilerroan kokatuta dagoen mendi bat da. \"Bi\" darama, Aizkorri mendilerroan kokatuta dagoen izen bereko menditik bereizteko. Atain mendiaren hegoaldean kokatua dago, Deguria eta Alabita haranen artean. 1.132 metroko garaierarekin, mendilerroko laugarren mendirik garaiena da, Aranguren, Elorretako Haitza eta Kurutzeberriren ondoren.\nIrispideak.\nBideetako bat, Bolibartik abiatzen da. Lehenik, Lizargarate leporantz doan bidea hartu behar da. Behin hona heldu ondoren, Bizkarlatza mendia bere iparraldeko aldetik inguratu behar da, Otsoarrate leporantz abiatuz, eta, ondoren, ekialderantz hartu behar da, Angitako Arratea lepoa begi bistan izan arte. Hona heldu ondoren, ezkerrerantz hartu behar da, tontorrerantz zuzen joateko, harbide deseroso batetik.\nBeste bide bat, Alabita haranetik abiatzen da. Hau ere, Lizargaratetik geratzen da. Lizargarate lepoko bidegurutzetik eskuinetara doan bidea hartu ondoren, handik gutxira, Alabita arratea edo Alabitarte izeneko tokira heltzen da, Elgea mendilerroaren pare-parean. Hemendik, ekialderantz hartu behar da, Alabita Txikirantz, eta, handik pixkatera, igotzen hasi, mendiaren tontorrera, mendiaren hegoaldeko aldetik heltzeko.\nDegurixatik ere hel daiteke. Alabita Txikiko lepora heldu ondoren, tontorrera mendebaldetik heltzen da.\nBerezitasunak.\nMendiaren ingurua pagadi batek osatzen du."}
{"id": "68604", "revid": "105290", "url": "https://eu.wikipedia.org/wiki?curid=68604", "title": "Melilas", "text": "Melilas Bruneiko Belait barrutiko mukim edo azpibarruti bat da. Azpibarruti hau, Belait barrutiaren hegoaldeko muturrean kokatua dago.\nMugak.\nEkialdetik, hegoaldetik eta mendebaldetik, Malaysiako Sarawak estatuak oso-osorik inguratzen du azpibarruti hau. Iparraldetik, berriz, Sukang mukim edo azpibarrutiarekin muga egiten du.\nHerriak.\nMukim Melilas ondoko guneek osatzen dute:"}
{"id": "68605", "revid": "105290", "url": "https://eu.wikipedia.org/wiki?curid=68605", "title": "Seria", "text": "Seria Bruneiko Belait barrutiko mukim edo azpibarruti bat da. Belait barrutiaren ipar-mendebaldean kokatua dago.\nMugak.\nIparraldean Hegoaldeko Txinako Itsasoa du muga, Liang ekialdean, Labi hego-ekialdean, Kuala Balai hegoaldean eta Kuala Belait mendebaldean.\nHedadura eta biztanleria.\nMukim honek, 169 kilometro karratuko hedadura du. Eta bertan, 27.000 pertsona bizi dira, hainbat herrialdetakoak, malaysiarrak eta txinatarrak batik bat. Nepaldar talde bat ere badago azpibarruti hontan, britainiar armadako Gurkhas Brigadako partaide izandakoak.\nHistoria.\n1960an, armada britainiarrak, Seria azpibarruti honetako bi toki okupatu zituen, gero Medicina Lines eta Tuker Lines izenekoak.\nGobernaria.\nAzpibarruti hontako gobernaria Awang Haji Jamail bin Haji Linap da. Gobernari hau, 2006. urteko martxoaren 12an aukeratu zuten."}
{"id": "68606", "revid": "105290", "url": "https://eu.wikipedia.org/wiki?curid=68606", "title": "Sukang", "text": "Sukang Bruneiko Belait barrutian aurkitzen diren zortzi mukim edo azpibarrutietako bat da. Belait barrutiaren hegoaldean kokatua dago, barrutiaren erdialde inguruan, gutxi gora-behera.\nMugak.\nIparraldean Bukit Sawat azpibarrutiarekin muga egiten du, iparrekialdean, Tutong Barrutiko Rambai mukim edo azpibarrutiarekin, Malaysiako Sarawak estatuarekin ekialdean eta hego-ekialdean, Melilas mukim edo azpibarrutiarekin hegoaldean eta Labi mukim edo azpibarrutiarekin mendebaldean."}
{"id": "68607", "revid": "105290", "url": "https://eu.wikipedia.org/wiki?curid=68607", "title": "Glockenspiel", "text": "Glockenspiela (alemanetik \"kanpai jokoa\") edo Lira metalezko xaflaz osaturiko perkusiozko musika tresna da, eta, beraz, laminofonoa. Fisikoki, xilofonoaren antz handia du. Glockenspiela, gozaturiko metalezko xaflez osaturik dago. Xafla hauek, mailu gogorrekin jotzen dira. Bibrafonoa eta marinba ez bezala, glockenspielen xaflek ez dute erresonantzia hodirik.\nBere soinua triangeluaren oso antzekoa da, baina, azken hau ez bezala, glockenspiela soinu zehatzeko musika tresna da. Honek, altuera zehatz bateko musika notak jotzeko gai dela esan nahi du."}
{"id": "68608", "revid": "16242", "url": "https://eu.wikipedia.org/wiki?curid=68608", "title": "Xilofono", "text": "Xilofonoa (grezieratik \u03be\u03cd\u03bb\u03bf\u03bd, \"x\u00fdlon\", \"\"zur\" + \u03c6\u03c9\u03bd\u03ae, \"fon\u00e9\", \"hots\"\") perkusiozko musika tresna da, soinu zehatzeko laminofonoa, jatorria XVIII. mendean duena. Zurezko xafla bakoitza eskala kromatikoaren musika nota zehatz baten arabera gozatzen da. Xaflen ordena, piano baten teklatuaren oso antzekoa da.\nXilofonoak, danbor gozagarriaren eta mailu aurrerakuntza teknikak erabiltzen ditu.\nXilofonoak, bere ahaide marinbak baino doinu biziagoa du, eta musika notak, askoz gutxiago mantentzen dira. Oraingo xilofonoek, perkusio xafla laburrak dituzte. Marinbarena baino erregistro baxuagoa duen xilofonoari, \"xilorinba\" deitzen zaio.\nXilofonoak garrantzi handia du hainbat musika klasikoetan. Ezagunenetarikoak \"Danse macabre\" eta \"Carnival of the Animals\", Camille Saint-Sa\u00ebnsenak, eta Gustav Mahlerren 6. sinfonia dira.\nXilofonoaren familiakoa metalofonoa da.\nIrakaskunta musikala.\nXilofonoa, Orff metodoa erabiltzeko prestatua dagoenean, laukizuzen formako kutxa akustiko baten gainean jartzen dira. Normalean, hiru mota daude: sopranoa, altua eta baxua, horietako bakoitza, eskala eta erdiarekin."}
{"id": "68609", "revid": "105290", "url": "https://eu.wikipedia.org/wiki?curid=68609", "title": "Menesj\u00e4rvi", "text": "Menesj\u00e4rvi, Inari udalerria osatzen duten herrixketako bat da. Paatari ibaiaren hertzean dago, Lemmenjoki Parke Nazionalaren ondoan. Urtean zehar, bisitari asko izaten ditu herrixkak Lemmenjoki Parke Nazionala ikustera hurbiltzen diren turistak.\nIzena, inguruan dagoen Menesj\u00e4rvi aintzirarengatik datorkio."}
{"id": "68612", "revid": "96586", "url": "https://eu.wikipedia.org/wiki?curid=68612", "title": "Ainhoa Alberdi", "text": "Ainhoa Alberdi (Zarautz, 1969ko urtarrilaren 14a - ) euskal aktorea. Psikologian lizentziatua da, eta psikoterapeuta teknika bioenergetiko eta gestaltikoetan. Bi seme-alabaren ama da. Antzerkiari lotuta egin du bizitza osoa, eta hainbat talde eta proiektutan hartu du parte. Zuzendari lanetan ere aritu da Gernikaren heriotza, Txikago kluba (kale antzerkia), Marmarrak (bakarrizketa)\u2026 eta beste hainbat obratan. Zarauzko Alproja taldeko kide da 1995. urtetik, baita KALERKI (Nazioarteko Kale Antzerki Topaketak) jaialdiaren antolatzaile ere. Antzerki ikastaroak eta espresio tailerrak ematen dizkie haur, gazte zein helduei."}
{"id": "68614", "revid": "105290", "url": "https://eu.wikipedia.org/wiki?curid=68614", "title": "Urloko erreka", "text": "Urloko erreka Lapurdin kokaturik dagoen erreka da, Antzara errekaren ibaiadarra dena.\nGeografia.\nZuraiden jaio eta Uztaritzen Errobi ibaiaren ibaiadarra den Antzara errekara isurtzen ditu bere urak. Guztira, 11,9 kilometroko ibilbidea du.\nBere ibaiadar nagusia Lukuko erreka da."}
{"id": "68615", "revid": "336", "url": "https://eu.wikipedia.org/wiki?curid=68615", "title": "Ega ibaia", "text": ""}
{"id": "68617", "revid": "58701", "url": "https://eu.wikipedia.org/wiki?curid=68617", "title": "1968ko maiatza", "text": "1968ko maiatza Frantzian gertatutako protesta-mugimenduaren izena da, Charles de Gaulleren gobernuaren aurka garai hartan egindakoa, 1968ko maiatzean hain zuzen ere. Bereziki, Paris izan zen matxinada horren gertaleku nagusi, eta ikasle eta langileak izan ziren, batez ere, protagonista arlo sozial, politiko eta kulturalean. Protestek inoiz izan den ikasle eta langile matxinada handiena eragin zuen, baita Frantzian (eta baliteke mendebaldeko Europan) inoiz izan den greba orokorrik handiena ere, bederatzi miloi langile baino gehiagok hartu baitzuten parte.\nKomunistek, anarkistek eta situazionistek bultzatu zuten iraultza, eta buruzagi nagusietako bat Daniel Cohn-Bendit izan zen. Iraultzak Frantziako legebiltzarreko hauteskundeen aurreratzea eragin zuten, 1968ko ekainaren 23ra.\n1968ko maiatzak inpaktu handia izan du Frantziako gizartean, eta hamarkadetan zehar oihartzuna izan du beste hainbat herrialde eta kontinentetan ere. Gaur egun, herrialdearen aldaketa kultural, sozial eta moralaren puntu garrantzitsutzat hartzen da. Alain Geismarren arabera \"iraultza soziala izan zen, ez politikoa\". Mugimenduak sortutako aldaketa kulturalak eragin handia izan zuen musikan, eslogan eta graffitien bidez. Frantziatik beste herrialde batzuetara hedatu zen, bereziki Alemaniara, AEBetara, Txekoslovakiara, Japoniara, Italiara, Mexikora eta Brasila.\nAurrekariak.\nMugimendua ulertzeko, ingurune zabal bati begiratu behar zaio, kontuan hartu behar baitira Vietnamgo gerra, hippyen filosofia eta Frantziak Afrika aldean izandako deskolonizazio prozesua, besteak beste. 1968ko martxoaren 22an, ezkerreko taldeek, zenbait poeta eta musikari ospetsuk eta 150 ikaslek Nanterreko Parisko Unibertsitatearen eraikin bat okupatu ondoren, hurrengo adierazpena zuzendu zieten langileei: \nTestuinguru ekonomikoa.\nGerra osteko hedapen kapitalistako garaia zen mugimendu aurrekoa; hau da, 1968ko iraultza prosperitate ekonomikoko garai baten ostean gertatu zen. Izan ere, iraultzan parte hartu zuten gazteen aurreko belaunaldiek egoera ekonomikoa eta bizi-baldintzak hobetzea lortu zuten lan askoren ostean. 68ko gertakariak gertatu aurretik, ordea, egoera okertzen hasia zen jada. Izan ere, krisi ekonomiko bat ate joka zetorren (1967ko atzeraldi ekonomiko alemaniarra), 70. hamarkada hasieran eztanda egingo zuena (petroleo eta dolarraren krisia). \nLangabetuen kopurua handitzen ari zen modu nabarmenean, eta 1968 hasi berri zenean, 500.000 pertsona baino gehiago zeuden langabezia egoeran. Egoera honek gazteengan kezka handia sortu zuen, konturatu baitziren unibertsitate sistemak ez ziela lanpostu ez estatus ekonomiko onik ziurtatzen Gazteen egonezinaz jabetuta, 1967an Frantziako gobernuak \"Agence nationale pour l'emploi\" sortu zuen, langabeziarekin amaitzeko asmoz.\nKrisi industrialak ere beste sektore askori eragin zien, eta 1963ko Frantziako meatzarien grebak beste gertakari askoren artean, langileriaren haserrea erakutsi zuten. Hortaz, lan-baldintza eta langabeziarena bor-borrean zeuden bi gai ziren.\nSoldatei dagokienez, egoera ez zen hoberena. 1968an bi milioi langilek gutxieneko soldata jasotzen zuten (SMIG, \"Salaire minimum interprofessionnel garanti\"). Soldata errealak behera zihoazen eta, erritmo berean, lan baldintzen eta etorkizunaren gaineko kezka ere hazten zihoan. Horren adibide da, 1950eko hamarkadaren erdialdetik aurrera txabolaz osatutako auzoak eratu zirela hiri handietan, \"bidonville\" izenekoak. Nanterren 14.000 pertsona zeuden 1965ean horrela bizitzen, justu Nanterreko Unibertsitatearen aurrean .\nTestuinguru politikoa.\nMundu-mailan, 1960ko belaunaldiak hainbat aldaketa bizi izan zituen. \u00a0Alde batetik, auzitan jartzen hasi ziren Europaren eta, batez ere, Estatu Batuen beste herrialde edo territorio batzuekiko dominazio-sistemak. Kubako Iraultzaren garaipenak, ezkerreko\nmugimenduen goieneko aldia Latinoamerikan eta, batez ere, Vietnamgo Gerrak mugimendu solidario izugarria eragin zuten Europako zati handi batean; baita Estatu Batuetan ere. Vietnameko Gerra, gainera, lehen aldiz telebistan zuzenean emititu zen gerra izan zen, atentzio mediatikoaren eta morboaren foku, alegia.\nFrantzian mugimendu iraultzailearen sorrera Indotxinako eta Argeliako Gerrak gertatzen ziren bitartean eman zen. Izan ere, polarizazio handia eragin zuten bi gerrek gizarte frantsesarengan 1960ko hamarkadan; hain zuzen ere, Argeliako gerra zela-eta, hainbat eskuin-muturreko mugimendu sortu eta jarri ziren abian Argelia frantsesaren alde.\nFrantziako gobernuari dagokionez, 1958tik aurrera gobernatzen ari zen Charles de Gaulle jeneralak beherakada handia izan zuen hauteskundeetan. Izan ere, 1965eko hauteskundeetan (1948tik sufragio unibertsala aplikatu zen lehena), De Gaullek ez zuen gehiengo absolutua lortu. 1967ko hauteskundeetan, ordea, botoen gehiengoa lortzea aulki bakar baten eskuetan gelditu zen, baina oposizioak oraindik 1958an boterera heldu zen modua aurpegiratzen zion, eta De Gaulleren gobernua Estatu Kolpe baten akusazioen itzalpean mantendu zen. Nahiz eta ekonomiak gora egin eta politikan ere arrakasta izan (Argeliako Independentzia Gerraren garaipena eta deskolonizazio prozesuak), De Gaulleren zantzu autoritarioek gero eta kritika gehiago jasotzen zituzten.\nTestuinguru kulturala.\n60. hamarkada Frantzian, gainontzeko mendebaldean bezala, aldaketa kultural handi eta azkarreko garaia zen. Alde batetik, landa eremutik hirietarako lekualdaketa masiboak ari ziren gertatzen eta abiadura berean ari zen hazten komunikabideek baldintzatutako kontsumo-gizartea. Gainera, gazteek, hamarkada berean, gizartean haien irudia kontutan hartzea lortu zuten haien iritzi, aukera eta jokamoldeak haien guraso eta gizarteko gainontzeko nagusienengandik bereizita. Izan ere, gero eta gehiago ziren Unibertsitatera ikasketak burutzera joaten ziren gazteak.\n50. hamarkadatik aurrera, mugimendu kontrakulturalen barruan -adibide dira Underground kultura edo hippie eta \"betnik\" mugimenduak-, gazte azpikulturak hasi ziren sortzen. Mugimendu hauetatik askok \u00a0gizarte eta kultura kontsumista eta gerraosteko kapitalismoak eragindako plastikozko bizimodua auzitan jarri zuten. Hain zuzen ere, batez ere Estatu Batuetan sortutako mugimendu kontrakulturalak munduko beste leku batzuetara zabaldu ziren musika, zine eta literatura bidez, nagusiki irrati eta telebista bidez.\nEgoera berri honek gazteak indarberritu zituen, eta haien buruak aktore politiko, sozial eta kultural lez pertzibitzen hasi ziren. Ideia hauek Unibertsitateetan ez ezik, institutu eta lanbide hezkuntzako zentruetara ere hedatu zituzten, ahalik eta gazte eta ikasle gehienek iraultzara bat egin zezaten.\nMugimenduaren hastapenak.\n1968ko maiatzeko mugimenduetan parte hartu zuten gazteak belaunaldien arteko gatazkaren testigu ziren, gurasoen eta euren belaunaldiaren artekoa, alegia. Izan ere, aurreko belaunaldia gogor jardun zen lanean Bigarren Mundu Gerrak utzitako bizi baldintzak eta egoera ekonomikoa konpontzeko. Gazteen begietara, hortaz, haien gurasoak kapitalismoaren menpe bizi ziren konformista hutsak ziren.\n1968ko maiatzeko gertakarien oinarrian, aldiz, 1967ko unibertsitate-erreforma zegoen, martxoreak 22ko mugimenduaren eragile ere izan zena, alegia. Nanterreko Unibertsitateko ikasleen mugimendua izan zen, Daniel Cohn-Benditen gidaritzapean, gerora 68ko maiatzeko mugimenduaren buru izango zena. \u00a01968ko apirilaren 22an, 1500 bat ikasle Nanterren egingo zen protesta berri batera abiatu ziren, enpresa estatubatuarren aurkako erasoez akusatutako Vietnmam Nazionala Batzordeko hainbat ikasleren atxiloketaren aurka. Urte bereko maiatz osoan zehar ikasle, langile eta gazteek kaleak hartu zituzten, eta egunero egin zituzten manifestazio, protesta eta grebak.\nGertakari nagusiak.\nIkasle greba.\nIkasle eta autoritateen arteko liskarrek baldintzatuta, administrazioak Pariseko Unibertsitatearen Nanterreko kanpusa zarratzea erabaki zuen 1968ko maiatzaren 2an. Sorbonneko kanpuseko ikasleek manifestazio handi bat egin zuten Parisen maiatzaren 3an, itxieraren eta Unibertsitatetik zenbait ikasleren kanporaketaren aurka protesta egiteko. Ideologia ezkertiarreko bi ikasle elkarte Nanterreko Unibertsitatean batu ziren, UNEF (\"Union Nationale des \u00c9tudiants de France\") eta Martxoaren 22ko mugimenduko ikasleak, hain zuzen ere. Ehundaka ikasleek, gerora, Nanterretik Sorbonnera lekualdatu zuten batzarlekua. Batzarrotan hainbat hitzaldi egon ohi ziren. \"Occident\" izeneko taldearen erasoen inguruko zurrumurruak hasi ziren gazteengan zabaltzen, eskuin-muturreko gazte talde bat. Izan ere, ezkerreko taldeen eta eskuineko honen arteko liskarrak ez ziren inongo berri. Egun berean, protestetan inplikatutako zortzi ikasle, Daniel Cohn-Bendit barne, Parisen deklaratzera deitu zituzten. Aldi berean, Sorbonako plazan batutako ikasle taldea poliziak kontu handiz zaintzen zuen Egoera kontrolatu nahian, poliziak hitzaldietan era oldarkorrean esku hartzea erabaki zuen. Egoera honen aurrean, Ikasleen Batasun Nazionalak ez ezik, Irakasleen Sindikatuak ere grebarako deialdia egin zuen poliziaren atzera-egitea, atxilotutako ikasleen askapena eta Sorbona berriro irekitzea eskatuz. Poliziaren indarkeriak solidaritate olatu handi bat hasi zen, orduan, Frantzian. Ikasleek, poliziaren erasoaldiari erantzun nahian, liskarrak Pariseko Latin auzora eraman zituzten, ikasleen auzora, alegia. Bertan barrikadek eta manfestzioek etenik gabe jarraitu zuten. Ikasleen ahotsa, berehala, beste hainbat Unibertsitate eta gizatalde desberdinetara zabaldu zen. Baita, batez ere, maiatzaren 13tik aurrera hainbat fabrika eta lantegitara ere. Ondorioz, gero eta talde gehiago batu ziren ikasleen iraultzara.Maiatzaren 6an, UNEF eta Irakasle Sindikatuak Sorbonneko poliziaren inbasioaren aurkako protestarako deia egin zuten. 20.000 ikasle, irakasle eta jarraitzailek hartu zuten parte Sorbonnerako martxan. Sorbonnera hurbildu bezain laster, ordea, manifestatzaileek poliziaren oldarkeria pairatu behar izan zuten. Batzuek ihes egin zuten bitartean, beste hainbatek barrikadak sortu zituzten eta poliziak gas negar-eragileekin erantzun ez ezik, indarkeria ere erabili zuen erantzun gisa. Gainera, ehundaka ikasle gehiago atxilotu zituzten.\nInstitutuetako ikasle elkarteek ere bat egin zuten maiatzaren 6ko liskarrekin eta hurrengo egunean hainbat ikasle, irakasle eta gazte Bildu ziren Parisko Garaipen Arkuan ikasle atxilotuak ez kriminalizatzeko, polizia Unibertsitatetik ateratzeko eta Nanterre eta Sorbonneko Unibertsitateen irekiera aldarrikatzeko. Negoziazioak alde batera utzita, ikasleak kanpusetara bueltatu ziren, gobernuak emititutako dokumentu faltsu baten ostean esanaz Unibertsitateak berrirekiko zituela. Honek ikasleen haserrea are gehiago handitu zuen.\nMaiatzaren 10ean, ostirala, talde bat ibaiaren ezkerraldean batu zen. Compagnies R\u00e9publicaines de S\u00e9curit\u00e9-k ez zienean utzi ibaiaren beste aldera pasatzen, barrikadak berriz ere hasi ziren. Liskarrak hurrengo goizera arte iraun zuen, eta ehundaka atxilotu eta zauritu eragin zituen. Gertakariak Irrati bidez transmititu zituzten zuzenean eta, hurrengo egunean, gertakarien irudiak telebistan ere erakutsi zituzten. Hainbatek argudiatu zuten poliziak probokatzaile moduan jardun zuela, autoak erre eta cocktel Molotov-ak jaurti baitzituen. Honek, manifestatzaileekiko sinpatia eragin zuen.\nEzkerreko sindikatuek, Conf\u00e9d\u00e9ration G\u00e9n\u00e9rale du Travail (CGT) eta Force Ouvri\u00e8rek (CGT-FO), egun bateko greba orokorrerako eta egun bererako, maiatzaren 13a, manifestaziorako deia egin zuten. Egun horretan, milioi bat persona baino gehiago manifestatu ziren Parisko kaleetan eta poliziak ez zuen eskurik hartu. Lehen ministro zen Georges Pompidouk atxilotutako ikasleen askapena eta Sorbonneko Unibertsitatearen irekiera adierazi zituen. Hala eta guztiz ere, grebak ez ziren bertan behera geratu momentu hartatik aurrera, eta protestanteak are aktiboago bilakatu ziren. Sorbonneko Unibertsitatea berriz ere ireki zutenean, ikasleek okupatu egin zuten eta \"jendearen unibertsitate\" lez kalifikatu zuten \nLangileen bateratzea ikasleekin.\nHurrengo egunetan, langileak fabrikak okupatzen hasi ziren. Horretarako, lehendabizi, eserialdi batekin hasi ziren Nantes hiritik hurbil zegoen Sud Aviation izeneko planta batean, maiatzaren 14an. Gero, Rouen ondoko Renault lantegietan beste greba bat egon zen, beste Renault lantegietara zabaldu zena. Maiatzaren 16rako, langileek 50 fabrika baino gehiago okupatu zituzten, eta maiatzaren 17rako 200.000 langile greban zeuden. maiatzaren 18an, bi milioi langilek egin zuten greba eta hurrengo asterako, Frantziako langileriaren bi herenek. Greba hauetarako deia ez zuten sindikatuek egin; kontrara, CGT protestok beste ideia batzuetara bideratzen saiatu zen, soldata handiagoak eta beste eskaera ekonomiko batzuetara, alegia. Langileek, ordea, ekintza politikoago eta erradikalagoak proposatu zituzten, De Gaulle presidentearen kaleratzea eta langileek, eurek, enpresak kudeatzea eskatuz.\nMaiatzaren 25 eta 26an, Grenelleko akordioa Gizarte Gaien Ministerioak zuzendu zuen: ohiko soldaten %10ko igoera eta gutxieneko soldataren %25eko igoera adostu zen. Sindikatu eta fabrika handiek baldintza berriak onartu eta aurrera jarraitu nahi izan bazuten ere, protestanteek grebarekin aurrera egitea erabaki zuten eta intelektual askok ere bat egin zuten iraultzara. Maiatzaren 27an, UNEFeko batzarrak 30.000 eta 50.000 petrsona bitartean bildu zituen. Batzarra oso militantea izan zen eta, bertan, gobernua kaleratzea eta hauteskunde berriak eskatu zituzten.\nEsloganak.\n1968ko maiatza ezaguna da bere esloganak eta komunikazioa dela eta. Jean-Pierre Le Goff soziologoaren arabera paper garrantzitsua izan zuten mugimenduaren hedapenean, bereziki bere \"probokazio, umore eta insolentzia\" zela eta \"garaian zegoen diskurtso teknokratikoaren\" aurrean. Diskurtsoan kontrajartzen ziren elementuak zeuden, adibidez \"izan zaitez errealista, eskatu ezinezkoa\".\n1960ko hamarkadan \"Salon de la jeune peinture\" bildutako hainbat artista ezkertiarrek euren artea aldaketa sozialaren mesedetan jarri zuten. Arte Ederretako eskolako Henri Cueco, Bernard Rancillac, Eduardo Arroyo edo Gilles Aillaudek ere parte hartu zuten kartelak egiten. Daniel Cohn-Benditen omenez sortutako \u00ab\"Guztiok gara juduak eta alemanak\"\u00bb kartela Bernard Rancillacena da. Michel Foucault eta Gilles Deleuzek G\u00e9rard Fromangeren lanari buruz idatzi zuten, Jacques Derridak Valerio Adamirena eta Louis Althusserrek Leonardo Cremoninirena aztertu du.\nDenborarekin, publizitatean ere erabili izan dira lelo komertzial gisa.\nMugimenduaren amaiera.\nEgoera okertzen hasi zen mugimenduarentzat:\nUztaileko hauteskundeen ondoren, gobernu frantsesak erreforma berriak egiteko beharra aitortu zuen, egonezin soziala ikusita. 1969ko apirilean erreferendum bat egin zen erregionalizazio proiektuaren eta Senatuaren erreformaren inguruan, De Gaullek adierazi zuen presidentzia utziko zuela baizkoa ez bazen ateratzen. Frantses gehienek, ordea, ezezkoa bozkatu zuten. Honek erakutsi zuen, frantsesen iritziz, De Gaulle eta bere taldea ez zirela aukerarik onena herrialdeak behar zuen erreforma sozial eta politikoa aurrera eramateko. 70eko hamarkadako lehen urteetan zehar lan gatazka berriak jaso ziren (grebak, okupazioak...), batzuetan biolentzia inplikatuz.\nLiskar eta erreboltak amaituta, aipatzekoa bada ere langileen lan-baldintzak hobetu eta unibertsitate-sistema aldatu zela, gertakariek ez zuten aldaketa erradikalik eragin frantses gizartean, langile eta ikasleek ez baitzituzten haien helburu guztiak betetzea lortu. Ukaezina da, ordea, gerora mugimenduak izan duen eragin nabarmena.\n1968ko ekain eta uztaileko gertakariak.\nJada ikasle eta langileen sentipen iraultzailea desagertuta zegoen. Langileak, pixkanaka, lanera itzuli ziren; beste batzuk poliziak kaleratu zituen lantegietatik. Ikasleen sindikatuak manifestazioak bertan-behera uzteko deia egin zuen. Gobernuak, gainera, zenbait erakunde ezkertiar debekatu zituen. Poliziak Sorbonne berriz ere hartu zuen ekainaren 16an. Ekaineko hauteskundeetan, De Gaulleren alderdiak Parlamentu Frantsesaren historiako garaipenik handiena jaso zuen, 486 eserlekuetatik 353 jaso baitzituen (sozialistek 57 lortu zituzten eta komunistek 34). Frantziaren egun nazionalean, Latin auzoan protestak berpiztu ziren, ikasle sozialisten gidaritzapean. Parisko poliziaren eta Compagnies R\u00e9publicaines de S\u00e9curit\u00e9-ren erantzuna berehalakoa bezain odoltsua izan zen.\nEraginak.\nVietnamgo Gerra.\nVietnamgo Gerra (1959-975) bi frenteak hauek izan ziren:\nBigarren Indotxinar Gerra izenaz ere ezaguna, Vietnamgo Gerraren jatorrian \"guerrilla\" komunisten determinazioa zegoen eta helburu nagusia Ipar eta Hego Vietnam bateratze komunista batetik babestea zen. Gerra odoltsua izan zen: 5 milloi zibiletik gorak galdu zuen bizia bonben ondorioz. Vietnmango masakre honek mundu-mailan eragin handia izan ez ezik, solidaritate olatu izugarri baten jaiotza ere suposatu zuen, eta nahiz eta protestok nagusiki AEB-n gertatu, Frantziako 1968ko mugimendua sortzeko ardatz ere izan zen gizarte frantsesak erakutsi zuen gertakariokiko gaitzespena. Izan ere, jendea ez zegoen ados Vietnameko berkolonizazioarekin, ezta gerra luze honen ankerkeriarekin.\nVietnamgo gerraren aurkako mugimenduen atzean soladuen senideak, hippie-ak, pertsona beltzen mugimenduak -The Black Panther Party, tarteko-, prentsa alternatiboa, soldadu beteranoak, etab. zeuden. Nahiz eta zaila izan protesta bateratu bakar bat egitea, azkenean haien helburua lortu zuten: soldadu estatubatuarrek Vietnam uztea.\nGay askapen mugimendua.\n60ko hamarkada aldaketa garaia izan zen gay askapen mugimenduarentzat. Izan ere, militantziarako era berri bat sortuberri zen politika era berri bat sortuta, eskubide berdintasuna ardatz zuen politika, alegia. Baina 1968ko maiatza izan zen egoera\nhonen behin betiko aldaketa gertatu zen garaia .\n1969ko ekainaren 28an, Stonewall Inn izeneko tabernan (Greenwich Village, New York) sortutako Stonewalleko istiluak-en ondorioz homosexualen aurkako jazarpena handitu egin zen. Auzo estatubatuarrean gertatzen ari ziren liskarrek hiru eguneko iraupena izan zuten, eta hau izan zen gay kolektiboak poliziari aurre egiten zion lehen aldia. Momentu kritiko hau, hain zuzen, inflexio-puntu izan zen historiarako, Greenwich Villagen zehar ez ezik, mundura zabaldu baitzen mugimenduaren mezu eta indarra. Tartean, Frantziara ere heldu zen, eskubide zibilen mugimenduaren sorleku, alegia. Baina 1968ko mugimenduak ez zuen gay askapen mugimendua soilik sustatu, baita gainontzeko talde marginalen mugimenduak ere, imigranteena esaterako: talde marginal izatetik, talde isil-ezin bihurtu ziren. Homosexualek, hortaz, bat egin zuten ikasle eta langile mugimenduarekin, bizi izandako eta oraindik bizi zuten diskriminazioa alde batera utzita. Mugimenduaren lema homosexualak berriz ez zirela ezkutatu behar izan zen. Ez zuten haien burua biktima lez ikusi nahi, ez zuten haien egiera biktimizatu nahi.\nHurrengo 50 urteetan Frantziako homosexualak gogor borrokatu ziren eskubide berdintasunaren alde. 1982an mosexualitatea jada ez zen kriminalizatzen eta 2013ko maiatzaren 18an sexu berekoen ezkontza baimendu zen Frantzian, Europako bederatzigarren herrialdea izanik hura ahalbidetzen.\nOndorengoak.\nEragin intelektual eta soziala.\n1968ko maiatzak eragin intelektual eta politikoa izan du pentsamenduan, politikan, kulturan eta gizartean oro har, ez bakarrik Frantzian baizik eta zabalago ere bai. Protesten garaian han ikasle izandako Jokin Apalategi bereziki inpresionatua geratu zen eztabaiden mailarekin: \"Nire bizitza osoa markatu duten eztabaidetan izan nintzen han, Jean-Paul Sartre ikasleekin eztabaidan ikustekoa zen, hitza emandakoan isiltasuna egiten zen eta errespetua zegoen\". Apalategiren iritziz, halaber, gutxiengo-identitateen berpizte bat izan zen, korsikar, euskal herritar, bretoi eta katalanena. Giro hura bilakatzearen ondorioz, 1971an eta 1972an, \"Cinq\" \"peuples chantent leur lutte\" topaketak egin ziren Parisen, zeinean (1971ko udazkeneko edizioan) Jean-Paul Sartrek espreski idatzitako gutuna irakurri zen: \"Benetako internazionalismoak oinarrian du herriek daukaten erabakitzeko eskubidea, eta ez du zerikusirik internazionalismo burges, jakobino eta inperialistarekin\". Emakumezkoen borroka feministan ere zuzpertze bat izan zen 1968aren ondorenean. \"Maiatzaren ondoren, emakumezkoak konturatu ziren mugimendu hura gidatzen zuen ezkerrak berdin baztertzen zuela emakumezkoa, ogitartekoak prestatzera mugatuta zeudela\", adierazi izan du Mariasun Landa idazleak, zeina Parisera maiatza izan eta gutxira iritsi zen, 1969an. Kontzientzia hartze horretatik antolatu zen Frantziako lehen mugimendu feminista inportantea, 1970an, Mouvement de lib\u00e9ration des femmes (MLF) delakoa.\nPolitikoki, erradikaltasun aro bat ere etorri zen maiatzaren ondorengoan. Joxean Agirre idazle eta kazetaria ere 1969an iritsi zen Parisera, eta sumatu zuen \"pentsamendu kritikoaren zurrunbiloa, batez ere pelaje guztietako autore marxistena\". Giro horretan, \"obsesio bat izan zen Alderdi Komunistaren ezkerretara zegoen alderdi indartsu bat sortzea, berriz antzeko egoera batera iristen ginenerako\". Agirrek, dena den, desenkantuaren aztarnak ere kontatu zituen maiatzaren 50. urteurrenean: \"Gero aspertu nintzen, eta literaturara pasatu nintzen. Garai hartan Samuel Beckett garagardoa edaten aritzen zen auzo latinoan, eta gustatuko litzaidake hara joan eta ezagutzea, hainbeste marxismotan murgildu beharrean. Interesgarriagoa deritzot orain Becketti han ezagututako hainbat irakaslei baino.\""}
{"id": "68622", "revid": "1491", "url": "https://eu.wikipedia.org/wiki?curid=68622", "title": "Euskal Herriko zinema", "text": "Euskal Herriko zinemagintza, kontzeptu hori onartzen dutenentzat, Euskal Herrian egiten den euskal nahiz erdal zinemagintza da, bai eta euskal herritarrek Euskal Herritik kanpora egiten dutena, eta kanpotarrek Euskal Herriko gaiak jorratuz eta euskal herritarrekin batera egiten dutena ere. Zinemagintza jardueraren barruan hartzen da filmen ekoizpena eta horren inguruko industria sektorea. Genero askokoa da, teknika asko erabiltzen ditu, eta ikusleengana heltzeko hainbat bide darabiltza (zinema-aretoak, telebista, bideoa, Internet, eta abar).\nHala ere, batzuek diote ez dela Euskal Herriko zinemarik. Adibidez, hona hemen Kepa Sojo zuzendariak esandakoa:\nBeste batzuek, azkenekoz, Euskal Herriko zinemagintza zer den definitu ere ez dute egin nahi, eta euskal herritarrek diharduteneko zinemagintza dute hizpide.\nHistoria.\nAurretikoak.\nZinemagintza bera hasi baino lehen bazeuden fotografiaren tekniketan oinarritutako esperimentuek irudiak mugitzen zituztenak. Artean, antzinenekoetariko bat argi-itzalen jokoa erabiltzen zuen \"ombres chinoises\" izenekoa (euskaraz: itzal txinatarrak). Itzal hauek 1817ko apirilean Iru\u00f1ean erakutsi zituzten.\nHala ere, ezagunagoa eta gehiagotan erabilia \"Lanterna Magica\" izenekoa (euskaraz: azti-linterna) zen. Hau, lehen ezaguna bazen ere, Iru\u00f1ean 1806an eta Bilbon 1828an erabili zuten.\nAzkena, \"kinetoscopio\" izenekoa, zinemarekin jadanik lotura estua zuena, Donostian aurkeztu zuten eta hain arrakasta handia izan zuen non 1895eko uztailaren 5etik irailaren 19ra arte mantendu baitzuten ikuskizuna.\nZinema mutua.\nZinematografoa Donostian 1896ko ekainaren 24an aurkeztu zuten eta Miarritzen abuztuaren 1ean \"Llegada de la corte a San Sebasti\u00e1n\" izeneko filma proiektatu. Asmakizuna abuztuaren 6an Donostian, abuztuaren 9an Bilbon, urriaren 24an Iru\u00f1ean eta azaroaren 1ean Gasteizen aurkeztu zuten. Urte beran Lumiere anaiek Miarritzen \"Les Rochers de la Vierge\" pelikula grabatu zuten\nZinemagintzak arazoak arazo arrakasta handia izan zuen Euskal Herrian. Euskal Herriko lehendabiziko filmak ere grabatu ziren, tartean, famatuenak 1928ko Victor eta Mauro Azkonaren \"El mayorazgo de Basterretxe\" (ikurrina lehendabizikoz agertu zuen pelikula) eta 1933ko Teodoro Ernandorenaren \"Euzkadi\" (Espainiako Bigarren Errepublikak zentsuratua) izanik.\nHorrela lehendabiziko produkzio-etxeak sortu ziren: Bilbao Film (1915) edo Magna Films (Donostia, 1916) eta baita lehendabiziko pelikulak ere \"Josetxo\" (Gasteiz, 1918), \"Pour Don Carlos\" (1920), \"Martinchu Perugorria en dia de romeria\" (1925) edo \"Eusko Ikusgayak\" (Eusko Ikaskuntzak Manuel Intxaustiri eskatuta).\n1923an Bilbon Hispania Film akademia sortu zuten. Honek pelikula batzuk egin zuten: \"Un drama en Bilbao\", \" Lolita la huerfana\", (Aureliano Gonzalezek zuzenduta) eta batez ere Telesforo Gil del Espinar segoviarraren \"Edurne, modista bilbaina\", Euskal Herriko lehendabiziko film luzea.\nGero, Barakaldon Estudios Azcona sortu zuten Mauro eta Victor Azkona anaiek. Hauek \"Bilbao\", \"Los apuros de Octavio\" eta \"Jipi y Tilin\" film laburrak eta \"El mayorazgo de Basterretxe\" film luzea egin zituzten.\nZinema soinuduna.\n1930eko hamarkadan Euskal Herriko zinemagintzak arazo handiak izan zituen zabaltzeko. Lehendabizikoz euskaraz aritzen zuen pelikula batean 1930eko Jean Faugeres eta Maurice Champreuxen \"Le Pays des Basques\" dokumental frantziarrean zen.\n1933an Teodoro Ernandorenak \"Euzkadi\" dokumental abertzalea grabatu zuen. Bestetik, 1936an, \"Sinfonia Vasca\" izeneko pelikula ere grabatu zuen Adolf Trotz alemaniarrak.\nEspainiako Gerra Zibila Euskal Herrian.\nGuda bitarteko pelikularen produkzioa urria da: 1937an \"Euzkadi\", \"Entierro del benem\u00e9rito sacerdote vasco Jose Mar\u00eda de Korta y Uribarren, muerto en el frente de Asturias\", \"Semana Santa en Bilbao\" eta \"Gernika\" dokumentalak baino ez. Azkena Nemesio Manuel Sobrevillak egina. Frankistek ere pelikula batzuk egin zituzten gudan zehar: \"Hacia la nueva Espa\u00f1a\" edo \"Brigadas navarras\". 1940an, Hego Euskal Herrian gaztelaniaz elkarrizketa guztiak ez zeuzkaten pelikulak debekatu zituzten.\nGerra-ondoko zinemagintza (1960 arte ).\nGerra-ondoko zinegintza urria zen oso. 1947an Euzko Films osatu zuten Ipar Euskal Herrian iheslari batzuek. Honek \"Les souvenirs ne sont pas a vendre\" eta \"Au Pays Basque avec Luis Mariano\" izeneko dokumentalak egin zituzten. Hego Euskal Herrian, zine klubak sortu ziren eta, 1953an Donostiako Zinemaldia.\n1955ean, Jos\u00e9 Mar\u00eda Zabalza Haz Films sortu zuen.\n1958an, Nova Films produkzio-etxea sortu zuten film laburrak egitearren. Antonio Eceizak eta Elias Kerejetak 1961ean Laponia Films sortu zuten, \"A traves de San Sebastian\" dokumentala egin eta \"Viridiana\" egitera lagundu zuena.\n1960 eta 1970 arteko zinemagintza.\n1964an Nestor Basterretxea eta Fernando Larrukert Frontera Films Irun sortu zuten. Produkzio-etxe honek \"Pelotari\" eta \"Alquezar\" film laburrak egin zituen baina benetan arrakasta lortu zuen \"Ama Lur\" grabatu zuenean.\n1964an Jos\u00e9 Mar\u00eda Zabalza eta Carlos Serrano Tell Uranzu Films Irun sortu zuten.\nBestetik Venezuelan zeuden EGIkide batzuek \"Los hijos de Gernika\" egin zuten, Gotzon Elorzak 1960 eta 1964 lau dokumental grabatu zituen bizkaieraz eta Ornis Films sortu zen.\n1970 eta 1980 arteko zinemagintza.\n1970eko hamarkadan Euskal Herriko zinemagintza berpiztu zen Hego Euskal Herrian. Hasieran dokumentalak egin ziren, tartean, \"Miradas\" ( Zinemaldian saritua ) , \"Estropada Berria\" , \"Navarra, las cuatro estaciones\", \"Ere erera baleibu icik subua aruaren\" edo \"Bost\".\nOrnis Films, Emergencia P.C., Lan Zinema, Araba Films eta Bertan Filmeak produkzio-etxeek zenbait pelikula egin zuten:\nFilm luze asko ere egin zituzten:\n1981 eta 1984 arteko zinemagintza.\n1979ko Euskal Autonomia Erkidegoko Estatutuak Eusko Jaurlaritzari kulturan eskumenak eman zizkionean, bultzada handia izan zen Euskal Herriko zinemagintza finantzatzeko. Horrela, 1980ko hamarkadan zenbait film interesgarri egin zituzten:\n1984 eta 1994 arteko zinemagintza.\n1984tik 1994ra arteko hamarkadan, Euskal Herriko zinemagintzak hasia zuen bidean aurrera egin zuen eta, film aipagarri batzuk egin ere, adibidez:\nGaur egungo zinemagintza.\nAzken urteotan, Euskal Herriko zinemagintzak ospe eta itzala lortu ditu gurean zein atzerrian. Aipatutako profesionalez gain, belaunaldi berri bat jaio da lehenengoek lanean dirauen bitartean. Horrela, Euskal Herrian zein Espainian famatuak ziren Imanol Uribe edo Montxo Armendariz ez ezik, Alex de la Iglesia, Julio Medem, Juanma Bajo Ulloa, Daniel Calparsoro edo Enrique Urbizuk ere itzal handia lortu dute. Alex de la Iglesia bilbotarrak, adibidez, Hollywoodeko \"star system\" barruan dauden Rosie Perez, John Hurt edo Elijah Wood izan ditu agindupean.\nBitartean, zenbait pelikula interesgarri egin dira:\nXXI. mendean Euskal Herriko zinemagintzak bide berari jarraitu zion, aipatutako izenei zenbait izen berri erantsiz, tartean Koldo Serra, Kepa Sojo, Borja Crespo, Tinieblas Gonzalez, Nacho Vigalondo edo Borja Kobeaga. Hauek Eusko Jaurlaritzaren Kimuak izeneko programari esker bere lana ateratzeko gai ziren.\nPelikula bikainak ere egin dira, batzuk Oscar Sariak lortzekotan ere arituak, batez ere film laburraren kategorian, baita film luze eta dokumentalak ere:\nEuskarazko zinemaren pizkundea neurri handi batean 2005ean etorri zen \"Aupa Etxebeste!\"-rekin. Asier Altuna eta Telmo Esnal egileek bakoitzak bere bidetik ibilbide emankorra eduki dute orduz geroztik, Telmo Esnal zarauztarrak \"Urte berri on, amona!\" 2011an eta Asier Altuna bergararrak \"Bertsolari\" dokunemtala 2011an eta \"Amama\" film luze nabarmena 2015ean.\nBeste egile bikote arrakastatsu bat 2010ean estreinatu zen, Jon Gara\u00f1o donostiarra eta Jose Maria Goenaga ordiziarra hain zuzen ere \"80 egunean\" gogoangarriarekin. Baina eztanda \"Loreak\" (2014) pelikularekin, Donostiako Zinemaldian Sail Ofizialerako aukeratua historian izan den bigarren euskarazko filma eta Oscar sarietarako hautagai izendatu zutena eta Palm Springsen saritua, besteak beste.\n2014ko abenduaren 11ean jakin zenez, Euskal Herriko filmek 130.000 ikusletik gora izan zituzten urte hartan. \"Lasa eta Zabala\" filmak 72.000 ikusle izan zituen, eta \"Loreak\" filmak 50.000.\nBigarren eztanda nagusia 3 urte geroago etorri da, \"Handia\" filmarekin, Jon Gara\u00f1o eta Aitor Arregi o\u00f1atiarrarena, 2017an. Takilari dagokionez markak apurtuta, euskarazko inoizko filmik ikus-entzunena izanda, Donostiako Zinemaldian 2 sari eta Goya Sariak ekitaldian 10 sari eskuratu zituen, azken honetan marka handi bat lortuta, bakarrik beste bi pelikulek historia osoan gaindituta.\nEuskal Herriko zinemagintzako pertsona ospetsuak.\nZuzendariak.\nHona hemen Euskal Herriko zuzendari aipagarri batzuen zerrenda:\nGidoigileak.\nHona hemen Euskal Herriko gidoigile aipagarri batzuen zerrenda:\nArgazki zuzendariak.\nHona hemen Euskal Herriko argazki zuzendari aipagarri batzuen zerrenda:\nAktoreak.\nHona hemen Euskal Herriko aktore aipagarri batzuen zerrenda:"}
{"id": "68625", "revid": "237", "url": "https://eu.wikipedia.org/wiki?curid=68625", "title": "Polizia Mailak", "text": ""}
{"id": "68626", "revid": "119347", "url": "https://eu.wikipedia.org/wiki?curid=68626", "title": "El mayorazgo de Basterretxe", "text": "El mayorazgo de Basterretxe euskaraz, \"Basterretxeren maiorazkoa\" 1929 urtean eginiko Euskal Herriko filma da. Mauro eta Victor Azkona anaiek egin zuten film mutu hau, beren produkzio-etxe Producciones Azkonari esker.\nEuskal Herriko lehendabiziko filmetako bat izateaz gain, honetan ikurrina irudietan agertu zen lehendabizikoz. Baserri-melodrama Pierre Lhande iparraldeko jesuitaren \"Mirentxu\" eleberrian oinarrituta zegoen.\nFilm hartako zenbait irudi agertu ziren 2003ko \"Euskal Pilota. Larrua harriaren kontra\" filmean.\nHelburua.\nDonostiako Principe antzokian proiekzioa iragartzen zuen publizitateak honela zioen: \"Eskualdeko gertaera zinematografikorik handiena da. Bertako film honetan euskal giroa, euskal artistak, euskal paisaiak eta euskal ekoizpena daude. Dena da euskal jatorrikoa film honetan, pasa den mendeko ohiturak erakusten baititu, eta errealismo handiz agertzen dira pantailan, inolako gasturik baztertu gabe\". Esku programak azalpen hau ematen zuen filmari buruz: \"Film honetan ederto ikus daitezke nolakoak ziren pasa den mendeko euskal ohitura xume eta patriarkalak. Baserria maitatzea, itsasoaren grina sentitzea, amodio xamurrak izatea. Zekenkeriaren eta lukurreriaren aurka egotea. \"Euskal Herriko antzina-antzinako ohiturak eta bizimodua goraipatzea (lurra landu eta itsasoa bizitu) melodrama honen ezaugarri nagusia da. Horren irudiak hurbilago daude garai hartan goraka zihoan euskal abertzaletasunetik \"Edurne, modista bilba\u00edna\" (1924) \"proletario\" film aurrekaria baino\nArazoak.\nBesteak beste, filmazioan zehar diru arazoak izan zituzten. Prostitutarena egiteko benetako profesionalengana jo behar izan zuten, benetako aktoreek ez baitzeuden horrelakorik antzezteko prest. Eta ez hori bakarrik, oztopo horietaz gain, Gobernadore Zibilaren jazarpen politikoa jasan behar izan zuen, izan ere, hasiera batean, gidoia irakurritakoan, dantza folkloriko batean ikurrina agertzea debekatu zuen. Beste egun batean, filmeko aktoreek eta estrek garaiko arropak jantzita joan behar izan zuten Bilbon zehar filmatzeko lekuraino, eta Azkona anaiek Gobernadorearen ohar bat topatu zuten hurrengo egunean egunkarian, baimenik gabeko agerraldi folklorikoak debekatzen zituena.\nEstreinaldia.\n\"El mayorazgo de Basterretxe\" 1928ko abenduaren 19an eman zuten lehen aldiz Donostiako Principe Antzokian. Jendaurrean eta kritikarien artean arrakasta izan zuen, egindako diru gastua amortizatu ez zuten arren. Zoritxarrez, estreinaldia film soinudunak agertzearekin batera egin zen, eta horrek alde batean baztertu zuen Azkona anaien filma Madrilen edo Bartzelonan erakusteko aukera.\nArgumentua.\nXIX. mende erdialdean kokatzen da akzioa. Basterretxetarren baserria, Aizkorrin, Bizkaiko kostaldeko herri batean, dago. Arrantza eta nekazaritza dira herri horretako jarduera nagusiak. Josetxu, baserriko maiorazkoak nekazaritza-lanak utzi eta itsasora jo nahi du inondik ere. Haren arreba Mirentxu Txominekin, herriko dantzari nagusiarekin, maitemindu da.\nHiruren zoriona arriskuan jarri nahian dabil Don Timoteo, kosta ahala kosta Basterretxetarren ondasunez jabetu nahi duen indianoa. Lagarto herritar gaiztoak kezka zabaldu du Basterretxetarren artean, Don Timoteoren eta Pakitoren, Mirentxuren atzetik dabilen jauntxoaren diru-laguntzaz.\nDon Timoteok traineru eta arrantza-apareju batzuk saldu dizkio Josetxuri eta haien balioa, hiru mila erreal, ordaintzeko konpromisoa hartu du honek. Paquitok edatera gonbidatu du Txomin, mozkortu arte, eta hiriburuko putetxe batera joateko konbentzitu du. Bitartean, Tasio, Basterretxetarren nagusia, hil du Lagartok.\nTxomin da susmagarri handiena eta baserria galduko du Josetxuk Don Timoteori zorra ordaintzen ez badio."}
{"id": "68627", "revid": "119347", "url": "https://eu.wikipedia.org/wiki?curid=68627", "title": "Los apuros de Octavio", "text": "Los apuros de Octavio 1926 urtean eginiko Euskal Herriko film zen. Mauro eta V\u00edctor Azkona anaiek egin zuten film mutu hau bere produkzio-etxe Producciones Azkonari esker.\nFilma Barakaldon grabatu zuten."}
{"id": "68631", "revid": "15251", "url": "https://eu.wikipedia.org/wiki?curid=68631", "title": "Edurne, modista bilba\u00edna", "text": "Edurne, modista bilba\u00edna Euskal Herrian eginiko lehendabiziko film luzea da, Telesforo Gil del Espinar segoviarrak 1924. urtean egina. Arrakasta handia izan zuen, gastatutako dirua baino bost aldiz gehiago eskuratu baitzuen.\nBilbon, Barakaldon eta Donostia inguruan grabatua zen. Filmaren irudiak ez dira kontserbatu, baina bai haren gidoi osoa.\nProdukzioa.\nEuskal Herriko zinemaren aitzindariak artikuluan ikus daitekeenez, egon ziren beste film batzuk lehenago Euskal Herrian grabatu zirenak, batez ere dokumentalak eta film laburrak. \"Un drame au Pays Basque\" (1913) eta \"Musidora\" (1919) filmak ere luzeak izan ziren, eta \"Edurne, modista bilba\u00edna\" baino lehenagokoak dira. Filma Bilboko langileek garatu zuten, eta bertan kokatzen zen argudioa ere."}
{"id": "68636", "revid": "1310", "url": "https://eu.wikipedia.org/wiki?curid=68636", "title": "Islamiar erlijioa", "text": ""}
{"id": "68638", "revid": "336", "url": "https://eu.wikipedia.org/wiki?curid=68638", "title": "Harry Potter", "text": "Harry Potter fantasiazko eleberrien sail bat da, J. K. Rowling idazle britainiarrak idatzia. Zazpi eleberri dira guztira. Harry Potter mutikoaren eta haren adiskide Ron Weasley eta Hermione Grangerren zazpi urteko istorioa azaltzen du, Hogwarts magia eta azti eskolan. Hariaren korapiloa Harry Potterren eta Lord Voldemort azti maltzurraren arteko borroka da, Voldemortek Harryren gurasoak hil baitzituen, mundu magikoa bereganatu nahian.\nLehenengo liburuaren argitalpenetik, Harry Potter eta Sorgin Harria, 1997ko ekainaren 26an, liburuek sekulako ospea, kritika positiboak eta arrakasta komertzialak lortu dituzte mundu osoan. Publiko heldua nahiz irakurle gazteak erakarri dituzte eta, askotan, gazte helduen literaturaren giltzarritzat jotzen dira. 2018ko otsaila arte 500 milioi liburu-ale baino gehiago saldu ziren mundu osoan, historiako liburu salduenen serie onena bihurtuz, eta laurogei hizkuntzatara itzuliak izan dira. Azken lau liburuek elkarren segidan errekorra lortu zuten historiako liburu salduenen arloan, azkenengo argitalpenak ia 2.7 milioi kopien salmentarekin Erresuma Batuan eta 8.3 milioi kopiarekin Estatu Batuetan, argitalpenaren ondorengo lehen 24 orduetan.\nEuskaraz liburu guztiak argitaratu dira, Elkar eta Salamandra argitaletxeek batera plazaratuak. Itzulpenak I\u00f1aki Mendiguren ezkiotarrak egin ditu.\nSinopsia.\nHistoria mundu magikoaren ospakizunarekin hasten da. Urte askoan, aztiak izututa bizi izan ziren Lord Voldemort azti gaiztoarekin. Urriaren 31ko gauean, Lily eta James Potter hil zituen. Hala ere, urtebeteko semea, Harry, hiltzen saiatzen denean, \"kedavra\" izeneko madarikazio hiltzailea bere aurka itzultzen da. Voldemorten gorputza suntsitua da, baina bizirik dirau: mamu bat baino sotilagoa bihurtzen da, bere hitzetan, ez hilik ez bizirik ez dagoena. Harryri, berriz, Voldemorten madarikazioaren hondar fisiko bakarra den bekokian izpi forma duen orbain bakarra geratzen zaio. Orbainaz gain, Harryk garun-lotura bitxi bat du Voldemortekin, Harryk Voldemorten emozioak senti ditzan eta \"parsel\" hitz egin dezake, sugeen hizkuntza. Harry da madarikazio hiltzailetik bizirik atera den bakarra, eta Voldemorten porrot misteriotsuaren ondorioz, mundu magikoa \"bizirik iraun zuen haurra\" deitzen hasi zaio.\nAzaroaren 2an, Rubeus Hagrid erdi-erraldoiak Harry utziko du geratzen zaizkion ahaide bakarrekin, Dursleytarrak. Hauek dira osaba Vernon, izeba Petunia eta lehengusu gaiztoa. Ezkutatu egiten diote aztia dela, eta esaten diote gurasoak auto istripu batean hil direla. Harry gogor zigortzen dute edozein jokabide arraroren ondoren. Hala ere, hamaikagarren urtebetetzearen bezperan, Harryk mundu magikoarekin izan zuen lehen harremana, Hogwarts Magia eta Sorginkeria Ikastetxetik gutunak jaso zituenean. Gutunak hontzek ematen zizkioten, baina osabak ezin izan zituen irakurri. Bere urtebetetzean, Hagrid agertzen da eta Harryri mundu magiko bat existitzen dela esaten dio, eta, bera aztia denez, Hogwarts Magia eta Sorginkeria eskolara joateko gonbidatua izan da.\nFilmak.\nHarry Potterren mundua jendartean ezagutarazten eragin handia izan dute filmek. Lehenengo filma 2001. urtean heldu zen Euskal Herrira. \"Harry Potter eta Sorgin Harria\" zinemaren historiako film arrakastatsuenetako bat izan zen.\nFilm bakoitzean zuzendaria aldatu da, eta bakoitzak bere estilo pertsonala eman dio. Azken filma bi zatitan banandu zen, zazpigarren liburuan azaltzen den istorioa luzeegia zelakoan film bakar batean emateko."}
{"id": "68640", "revid": "105290", "url": "https://eu.wikipedia.org/wiki?curid=68640", "title": "Berakas A", "text": "Berakas A Bruneiko Brunei eta Muara barrutiko mukim edo azpibarruti bat da, Brunei eta Muara barrutiaren iparraldean kokatua, Bruneiko badiaren ondoan.\nMugak.\nIparraldean Hegoaldeko Txinako Itsasoa du, ekialdean, Mentiri eta Berakas B mukim edo azpibarrutiak, Kianggeh eta Gadong B mukim edo azpibarrutiak hegoaldean eta Gadong A mukim edo azpibarrutia mendebaldean.\nHerrixkak.\nHaji Omar Ali Saifuddien III.a sultanaren erreinualdian, Berakas mukim edo azpibarrutiak, banaketa bakarra zeukan. Baina Haji Hassanal Bolkiah sultanaren erreinualdian Berakas azpibarrutia, bitan banatua izan zen: Berakas A eta Berakas B"}
{"id": "68641", "revid": "105290", "url": "https://eu.wikipedia.org/wiki?curid=68641", "title": "Erlaitz (mendia)", "text": "Erlaitz Zaraiako mendilerroko mendi ugarietako bat da. 1.108 metroko garaiera du, eta Deguria haranaren inguruan dagoen mendietako bat da. Gertu, Arlutz mendia dago, pixkat eskuinetara.\nIrispideak.\nLizargarate lepotik abiatuta, ezkerralderantz doan bidea hartu behar da. Bide hau, Arlutz mendi ingururantz heltzen da. Behin hemen, ezkerretarantz hartu behar da, Erlaitz mendiaren tontorrera iristeko.\nAlabitatik joanez gero, iparralderantz joan behar da, Angitako arratea izeneko lepoa eta Bizkarlatza mendia igarotzeko. Honen ondoren, jarraian, Otsoarrate lepoa dago. Inguru hontan, Lizargaratetik datorren bidearekin bat egiten du."}
{"id": "68643", "revid": "201", "url": "https://eu.wikipedia.org/wiki?curid=68643", "title": "Joanne Katherine Rowling", "text": ""}
{"id": "68650", "revid": "56334", "url": "https://eu.wikipedia.org/wiki?curid=68650", "title": "Annelida", "text": "Anelidoak (Latineko \"Anellus\", \"eraztun txikia\"), eraztun zizareak edo segmentatutako zizare bezala ere ezagutzen diren filum handi bat dira. Ornogabeen tipo honetan sartzen dira itsas-zizareak, lur zizareak eta izainak. Espezieak ingurune ezberdinetara egokitu dira. Batzuk itsas inguruneetan edo itsasaldi arteko guneetan aurkitu daitezke. Badaude iturri hidrotermaletan edo ur gezetan topatu daitezkeenak ere.\u00a0 Horrez gain, lurreko giro hezeetan baita bizi daitezkeenak.\nAnelidoak aldebiko organismo simetriko, triploblastiko, zelomatu eta ornogabeak dira. Lokomoziorako parapodioa dute. Testuliburu gehienek oraindik sailkapen tradizionala erabiltzen dute, ondorengo banaketa eginez: poliketoak (ia guztiak itsasokoak), oligoketoak (lurreko zizareak barne) eta hirudineo klasea. 1997az geroztik egindako ikerketa kladistikoek goitik behera aldatu dute eskema hau, hirudineo klasea oligoketoen azpi-talde gisa ikusiz eta oligoketoak poliketoen azpitalde gisa. Gainera, Siboglinidae, Echiura eta Sipuncula lehen filum bereizitzat hartzen zirenak, gaur egun poliketoen azpitaldetzat hartzen dira. Anelidoak barne hartzen ditu Lophotrochozoa taldeak,\u00a0 protostomioaren \u201csuperfilumaren\u201d barne dagoena eta moluskuak, brakiopodoak eta nemertearrak ere barne hartzen dituena.\nAnelidoen oinarrizko forma segmentu ugariz osatua dago. Segmentu bakoitza organo multzo berdinez osatuta dago. Poliketo gehienetan, segmentu bakoitzean lokomoziorako erabiltzen diren parapodio pare bat ere badute. Septuek espezie askoren segmentuak bereizten dituzte. Hala ere, batzuetan gaizki zehaztuta daude edo ez daude, esaterako echiura eta sipunculak ez dute segmentazio marka nabarmenik. Septua ongi garatua duten espezieetan, odolak odol-hodien barruan zirkulatzen du. Espezie horien aurreko muturretan dauden segmentuetako hodiak muskuluekin batzen dira eta sarritan bihotz gisa jarduten dute. Halaber, septua horiek banakako segmentuen formak aldatzeko aukera ematen dute eta horrek mugimendua errazten du peristaltismo bidez (gorputzean zehar igarotzen diren \"uhinak\") edo parapodioaren eraginkortasuna hobetzen duten ondulazioen bidez. Septua osatugabea edo bat ere ez duten espezieetan, odolak gorputz nagusian zehar zirkulatzen du, inolako ponparik gabe eta lokomoziorako teknika ugari daude. Rout Radhamohanen arabera, zenbait espezie lurperatzailek faringea barrutik birarazten dute sedimentuan zehar arrastaka joateko.\nLur-zizareak lurreko kate trofikoei eusten dieten oligoketoak dira, eskualde batzuetan lurzoruak aberasteko eta aireztatzeko garrantzitsuak direnak.\u00a0 Itsas poliketoek, kostaldeko inguruetan espezie guztien herena izan daitezkeenak, ekosistemen garapena bultzatzen dute lurperatzean ura eta oxigenoa itsas hondoan sartzea ahalbidetzen baitute. Lurreko emankortasuna hobetzeaz gain, anelidoek janari eta amu gisa erabil ditzakegu gizakiok. Zientzialariek anelidoei erreparatzen diete itsas eta ur gezaren kalitatea kontrolatzeko. Nahiz eta animali hauen odol-laginak medikuek ez dituzten hain maiz erabiltzen, espezie batzuk arriskuan\u00a0 egon dira azken mendeetan gehiegi erabili direlako. Beste batzuen masailezurrak ingeniariek aztertu dituzte\u00a0 arintasun eta indar konbinazio bikaina eskaintzen dituztelako.\nAnelidoak bigunak direnez, haien fosilak aurkitzea arraroa da. Gehienetan barailak eta espezie batzuk isurtzen zituzten hodi mineralizatuak topatu izan dira. Ediacarako fosil batzuek anelidoak\u00a0 diruditen arren, konfiantzarekin identifikatzen den fosil ezagunik zaharrena duela 518 milioi urte identifikatu zen Kanbriar garai goiztiarrean. Poliketo talde mugikor modernoen fosilak Karboniferoaren amaieran agertu ziren, duela 299 milioi urte inguru. Paleontologoek ez dute argi Ordoviziar erdialdeko zenbait fosil, (duela 472 eta 461 milioi urte) oligoketoen aztarnak diren ala ez. Talde honen lehen fosil eztabaidaezinenak orain dela 66 milioi urtekoak direla ikusi da, Tertziario garaikoak.\nSailkapena eta dibertsitatea.\n22.000 anelido espezie baino gehiago daude bizirik. Tamaina mikroskopikotik hasi eta australiar \"Megascolides australis\" edo \"Amynthas mekongianus\" (Cognetti, 1922) erraldoietarako, biak 3 metroko luzeraraino hazi daitezkeenak. Nahiz eta 1997az geroztik egindako ikerketek anelidoen familia-zuhaitz ebolutiboari buruz zeuden iritziak erradikalki aldatu dituzten, testuliburu gehienek honako azpitalde hauetan egiten dute sailkapen tradizionala:\nBeste zenbait animalia talde modu desberdinetan sailkatu dira, baina gaur egun anelido gisa hartzen dira:\nEzaugarri bereizgarriak.\nAnelidoek ezaugarri bereizgarrien konbinazioa dute. Haien gorputzak luzeak dira. Segmentuekin bereizita daude eraztun itxurako estrakzioen bidez, kanpotik eta barrutik. Septuak eraztunak puntu berdinetan banatzen dituzte, nahiz eta espezie batzuetan septuak osatu gabe dauden eta kasu batzuetan falta diren. Segmentu gehienek organo multzo berberak dituzte, nahiz eta traktu gastrointestinal komun bat izan, honek zirkulazio-sistema eta nerbio-sistema mendekotasunean jartzen dituzte. Haien gorputza azaleko zelulak jariatzen dituen kutikula batez estalita dago eta kolageno gogor baina malguz osatuta dago. Anelido gehienek zirkulazio-sistema itxia dute, non odolak zirkuitu osoa egiten duen odol-hodien bidez.\nDeskripzioa.\nSegmentazioa.\nAnelido gorputz gehienak ia berdinak diren segmentuz osatuak daude, barne organo eta kanpoko zeta multzo berberak dituztelarik (grezierazko \u03a0\u03b1\u03b9\u03c4\u03b7, \"Ilea\" esan nahi du). Aurrealdeko eta atzeko atalak ez dira benetako segmentutzat hartzen, organo multzo estandarrak ez baitituzte eta ez baitira garatzen benetako segmentuen moduan. Aurrealdeko atalean, prostomioak (grezieraz \u03c0\u03c1\u03bf- \"aurrean\" eta \u03c3\u03c4\u03bf\u03bc\u03b1 \"ahoa\" esan nahi duena) garuna eta zentzumen organoak ditu, eta atzealdean, berriz, pigidio (grezieraz \u03c0\u03c5\u03b3\u03b9\u03b4\u03b9\u03bf\u03bd, \"isats txikia\") edo periproktoak uzkia du, orokorrean beheko aldean. Prostomioaren atzealdeko lehen atala, peristomio izenekoa (grezieraz \u03c0\u03b5\u03c1\u03b9- \"inguruan\" eta \u03c3\u03c4\u03bf\u03bc\u03b1 \"ahoa\" esan nahi duena), zoologo batzuek ez dute benetako segmentutzat jotzen. Hala ere, poliketo batzuetan peristomioak zeta eta eranskinak ditu.\nSegmentuak banan-banan garatzen dira pigidioaren aurretik dagoen hazkunde-zonatik abiatuta, beraz anelidoen segmentu gazteena hazkunde-zonaren aurrean dago, peristomioa zaharrena den bitartean. Eredu honi hazkunde teloblastikoa deritzo. Anelido talde batzuek, gehieneko segmentu kopuru finkoa dute (hirudineo), eta beste batzuek, aldiz, bizitza osoan zehar segmentuak gehitzen dituzte.\nGorputz horma, zeta eta parapodioa.\nAnelidoen kutikulak kolageno-zuntzez eginda daude, normalean txandaka norabidea aldatzen duten geruzetan, zuntzek elkar gurutzatu dezaten. Hauek gelaxka bakarreko epidermisak jariatzen ditu (azaleko geruzak). Hodietan bizi diren itsas anelido batzuek ez dute kutikularik, baina antzeko egitura dute eta epidermiseko guruinak mukia jariatzen dute larruazala babesteko. Epidermisaren azpian dermisa dago, ehun konbektiboz osatua dagoena, hau da, kolagenoa moduko zelulak eta zelulak ez diren materialak konbinatzen dituena. Honen azpian, zelomoaren estalkitik (gorputzeko barrunbea) garatzen diren bi muskulu geruza daude. Batetik, muskulu zirkularra, segmentuak luzeagoak eta argalagoak egiten ditu uzkurtzean. Horien azpian luzetarako muskuluak daude, normalean lau zerrenda desberdinetan banatuta, eta horien uzkurdurak segmentua motzagoa eta lodiagoa egiten dute. Anelido batzuek barneko gihar zeiharrak ere badituzte, gorputzaren azpialdea gune bakoitzarekin lotzen dituena.\nAnelidoen zeta (\"ileak\") epidermisetik ateratzen dira trakzioa eta bestelako gaitasunak emateko. Sinpleenak\u00a0 elkartu gabekoak dira, segmentu bakoitzaren alde bakoitzaren goialdetik eta behetik gertu dauden bikote sortak osatzen dituzte. Anelidoek dituzten parapodioak (\"gorputz-adarrak\") askotan zeta konplexuagoak izaten dituzte puntetan.\u00a0 Zetak \u03b2-kitina nahiko malguak dira eta folikuluak osatzen dituzte. Horietako bakoitzak zitoblasto zelula bat du behealdean eta zeta luzatu edo atzera egin dezaketen muskuluak ditu. Zitoblastoek zeta sortzen dute mikrobiliak eratuz, zeta jariatzeko dagoen eremua handitzen duten ile itxurako luzapen finak. Zeta amaitutakoan, mikrobiliak zitoblastora erretiratzen dira, ia zeta luzera osoa duten tunel paraleloak utziz. Horregatik, anelidoen zeta artropodoenarekin kanporatuz ezberdina da estrukturalki. Artropodoen \u03b1-kitina zurrunagoa da, barneko barrunbe bakarrez osatuta eta\u00a0 artikulazio malguetan muntatzen dira kutikulako sakonera txikiko hobietan.\nIa poliketo guztiek gorputz-adar gisa funtzionatzen duten parapodioa dute, beste anelido talde nagusi batzuei falta zaizkien bitartean. Parapodioak gorputzeko hormarekiko parekatuta dauden luzapen bikoteak dira, eta haien muskuluak gorputzeko muskulu zirkularretatik eratortzen dira. Zeta handi eta lodi batek edo gehiagok eusten die barnean.\nNerbio sistema eta zentzumenak.\nBurmuinak orokorrean faringearen inguruan eraztun bat eratzen du. Faringearen gainetik, aurrealdean ganglio bikoteak (tokiko kontrol zentroak) daude, faringearen bi aldeetako nerbio korden bidez lotuta azpian eta atzean dagoen beste ganglio bikote batekin.\u00a0 Poliketoen garunak prostomioan daude orokorrean, eta klitelatuenak berriz, peristomioan edo batzuetan lehen segmentuan. Poliketo oso mugikor eta aktibo batzuetan garuna zabaldua eta konplexuagoa da. Nerbio-sistema zentralaren gainerakoa, orokorrean gorputzaren beheko aldea zeharkatzen duten eta segmentu bakoitzean zeharkako konexio batez loturiko ganglio parekatuak dituzten nerbio-lokarri batzuek osatzen dute. Ganglio segmental bakoitzetik, nerbio lokalen adarkatze sistema bat gorputzaren hormara sartzen da eta gero gorputza inguratzen du. Hala ere, poliketo gehienetan bi nerbio korda nagusiak elkartuta daude, eta owenia generoko animalietan nerbio bakarreko kordak ez ditu gangliorik eta epidermisean daude.\nArtropodoetan bezala, muskulu-zuntz bakoitza neurona batek baino gehiagok kontrolatzen du eta zuntz kontrakzioen abiadura eta indarra neurona guztien efektu konbinatuen araberakoa da. Ornodunek beste sistema bat dute, non neurona batek giharretako zuntz talde bat kontrolatzen duen. Anelidoen luzetarako nerbio enbor gehienetan axoi erraldoiak daude. Haien diametro handiak erresistentzia gutxitzen du, eta horrek seinaleak transmititzeko aukera ematen die. Horrek arriskutik azkar aldentzeko aukera ematen die, gorputza laburtuz. Esperimentuek erakutsi dute axoi erraldoiak moztea ihesaren erantzuna eragozten duela baina ez duela eraginik mugimendu normaletan.\nSentsoreak nagusiki zelulak dira, argia, konposatu kimikoak, presio-uhinak eta kontaktua detektatzen dituztenak eta buruan, eranskinetan (baldin badaude) eta gorputzeko beste atal batzuetan agertzen dira. Organo nukalak (\"lepoan\") poliketoetan soilik aurkitzen diren egitura parekatuak eta ziliodunak dira eta kimiorrezeptoreak direla uste da. Poliketo batzuek begi sinple konbinazio batzuk ere badituzte argia nondik datorren detektatzen dutenak eta begi konposatuak irudiak osatu ditzaketenak. Begi konposatuek, ziurrenik, artropodoen begietatik bereizirik eboluzionatuko zuten. Zenbait hodi-zizarek begiak dituzte gorputzean zabalduta eta arrainen itzalak antzemateko erabiltzen dituzte, horrela beren hodietara azkar erretiratu ahal izateko. Zenbait lurpeko eta hodietako poliketo batzuek estatozistoak dituzte (okertu eta orekatzeko sentsoreak) zein bide den\u00a0 beheraka dagoena adierazteko. Poliketo genero gutxi batzuek beren buruaren azpialdean palpak dituzte, elikatzeko nahiz sentsore gisa erabiltzen direnak, eta horietako batzuk egituraz antzekoak diren antenak dituzte, baina seguruenik batez ere sentsore gisa erabiltzen dira.\nZeloma, lokomozioa eta zirkulazio sistema.\nAnelido gehienek zelomatu pare bat dute (gorputzeko barrunbeak) segmentu bakoitzean, beste segmentu batzuetatik septu bidez eta elkarrengandik mesenterio bertikalen bidez bereizita. Septu bakoitzak ehun konektiboa du erdian eta mesotelioa (estaldura gisa funtzionatzen duen mintza) aurreko eta ondorengo segmentuetatik bi aldeetara. Mesenterio bakoitza antzekoa da, mesotelioa zelomatua kenduta, odol-hodiak eta nerbio-lokarri nagusiak bertan sartuta dituena. Mesotelioa zelula epiteliomuskular eraldatuek osatzen dute. Mesotelioak muskulu erradialak eta zirkularrak ere sor ditzake septuetan eta muskulu zirkularrak odol hodien eta hesteen inguruan. Mesotelioaren zati batzuek, batez ere triparen kanpoaldekoak, ornodunen gibelen antzeko funtzioak betetzen dituzten kloragogeno zelulak ere sor ditzakete. Hauen funtzioa glukogenoak eta koipeak sortzea eta pilatzea, oxigeno eramailearen hemoglobina sortzea, proteinak apurtzea, hondakin nitrogenoak amoniako zein urea bihurtzea eta kanporatzea dira.\nAnelido asko peristalsiaren bidez mugitzen dira (gorputzean barrena murgiltzen diren uzkurdura eta hedapen uhinak). Gorputza, flexionatzearen bitartez parapodioak arakatzeko edo igeri egiteko erabiltzen duten bitartean. Animalia horietan, septuei esker, muskulu zirkularrak eta luzetarakoak segmentu indibidualen forma alda dezakete. Hala ere, septua batzuetan osatugabea izaten da maiz. Ondorioz, batzuk gorputzaren mugimendu zartatuen bidez mugitzen dira, beste espezie txiki batzuk zilioen bidez mugitzen dira (muskulu-indar fina duten ileak) eta zenbait lurperatzailek beren faringeak (eztarriak) barrura sartu eta arrastaka ibiltzen dira.\nZelomatuetako fluidoak parasitoen eta infekzioen aurka defendatzen dituzten zelula zelomozitoak ditu. Espezie batzuetan zelomozitoek arnas pigmentu bat ere eduki dezakete - hemoglobina espezie batzuetan, klorokruorina beste batzuetan (plasma disolbatuta) - eta oxigenoa garraiatzen du beren segmentuen barruan. Arnas pigmentua desegiten da odol plasman. Ondo garatutako septuak dituzten espezieek, oro har, odol hodiak dituzte gorputz luzean triparen gainetik eta azpitik, goikoek odola aurrera eramaten duten bitartean behekoak atzerantz daramate. Gorputzeko hormako eta hesteetako kapilar sareek odola transmititzen dute odol hodi nagusien artean eta oxigenoa eta mantenugaiak behar dituzten segmentuaren ataletara. Bi ontzi nagusiek, batez ere goikoak, odola ponpa dezakete uzkurtuz. Anelido batzuetan goiko odol-hodiaren aurreko muturra muskuluekin handitzen da bihotza osatzeko. Lurreko zizare askoren aurreko muturretan goiko eta beheko ontzi nagusiak lotzen dituzten egitura batzuek bihotz gisa funtzionatzen dute. Gaizki garatutako edo septu gabeko espezieek, oro har, ez dute odol-hodirik eta zelomaren barneko zirkulazioan oinarritzen dira mantenugaiak eta oxigenoa emateko.\nHala ere, hirudineo eta haien senide hurbilenek osatzen dituzten taldeek gorputzaren egitura oso uniforme dute, baina beste anelidoenarekin alderatuta nabarmen desberdina da. Hirudineo taldean ez dago septarik, gorputzaren hormako ehun konektiboaren geruza hain da lodia, non gorputzaren zati handi bat hartzen duen. Bi zelomatuak oso bananduta daude eta gorputzaren luzera dute. Hauek, odol hodi nagusi gisa funtzionatzen dute nahiz eta goiko eta beheko aldean baino, elkarren ondoan egon. Hala ere, mesotelioz estalita daude, zelomatuak bezala. Orokorrean xurgagailuak dituzte aurreko eta atzeko muturretan eta mugitzeko erabiltzen dituzte. Uzkia pigidioaren goiko azalean dago.\nArnasketa.\nZenbait anelidotan, lur zizareak barne, arnasketa guztia azalaren bidez egiten da. Hala ere, poliketo askok eta zenbait klitelatuk (lurreko zizareak osatzen duten taldea) zakatzak dituzte segmentu gehienekin lotuta, askotan poliketoetan parapodioaren luzapen gisa. \nElikadura eta iraizketa.\nAhoko eskualdean elikatzeko egiturak asko aldatzen dira eta animalien dietarekin erlazio gutxi dute. Poliketo askok faringe muskularra dute, iraunkorra izan daitekeena (barrutik kanpora luzatu ahal izateko). Animalia hauen gehienen muskuluak uzkurtzean, segmentu horietako fluidoen presioaren igoera bizkorrak faringea oso azkar aldatzen du. Bi familiek, eunicidae-k eta phyllodocidae-k, masailezur eboluzionatuak dituzte, harrapakinak harrapatzeko, landaretza zatiak koskatzeko edo hildako eta hondatzen ari diren materiak hartzeko. Bestalde, zenbait poliketo harrapakarik ez dute ez barail ez faringerik. Normalean, hodietan bizi dira itsas zoruan eta palpak erabiltzen dituzte sedimentuan partikula elikagarriak aurkitzeko eta gero ahoan garbitzen dituzte. Iragazki bidez elikatzen direnak, elikagai partikulak aho aldean garbitzen dituzten zilioz estalitako palpak erabiltzen dituzte. Gordailu ez selektiboen elikatzaileek lurzorua edo itsas sedimentuak irentsi ohi dituzte espezializatu gabeko ahoetatik.\nTripa, oro har, mesenterioek eusten duten hodi ia zuzena da, eta piridioaren azpialdean uzkiarekin amaitzen da. Hala eta guztiz ere, siboglinidae familiako kideetan heste hodietan bakterio sinbiotikoak biltzen dituen estalki puztuak daude, pisu osoaren % 15 har dezaketenak. \nOdol hodiak dituzten anelidoek nefridioa erabiltzen dute hondakin disolbagarriak kentzeko, eta\u00a0 odol hodiak ez dituztenek protonefridioa erabiltzen dute. Bi sistema horiek bi etapako iragazketa-prozesua erabiltzen dute, fluidoak eta hondakinak ateratzen dira lehenik eta horiek berriro iragazi egiten dira berrerabil daitezkeen materialak birxurgatzeko. Material toxikoak gernu gisa botatzen dituzte. Aldea da, protonefridioak bi iragazki faseak organo berean konbinatzen dituztela, eta metanefridioak, aldiz, bigarren filtrazioa baino ez du egiten eta lehenbizikoa egiteko beste mekanismo batzuek dituzte. Anelidoetan, odol-hodien hormetako iragazki zelula bereziak eta beste molekula txiki batzuk jariakin zelomikoak pasatzen uzten dituzte. Anelidoetan fluidoa protonefridioan edo metanefridioan sartzeko puntuak septu baten aurreko aldean daude, bigarren faseko iragazkia eta nefridioporoa (irteerako irekidura gorputzeko horman) hurrengo segmentuan dauden bitartean. Ondorioz, atzealdeko segmentuak (hazkunde-zonaren eta pigidio aurretik) ez du bere hondakinak erauzten dituen egiturarik, ez baitago ondorengo segmenturik horiek iragazi eta isurtzeko. Lehen segmentuak, berriz, hondakinak bigarrenera pasatzen dituen erauzketa-egitura du baina ez ditu gernua berriro iragazi eta isurtzen duen egiturarik.\nUgalketa eta bizi zikloa.\nUgalketa asexuala.\nPoliketoak modu asexualean ugaltzen dira, bi zati edo gehiagotan zatituz edo banako berri bat garatuz gurasoak organismo osoa izaten jarraitzen duen bitartean. Badirudi oligoketo batzuk, hala nola aulophorus furcatus, erabat asexualki ugaltzen direla, beste batzuk aldiz asexualki udan eta sexualki udazkenean. Oligoketoen ugalketa asexuala bi pieza edo gehiagotan zatituz egiten da beti, gemazioz baino. Hala ere, inoiz ez dira ikusi hirudineo azpiklaseko banakorik asexualki ugaltzen.\nPoliketo eta oligoketo gehienek antzeko mekanismoak erabiltzen dituzte kalteak jasan ondoren birsortzeko. Bi poliketo genero, chaetopterus eta dodecaceria, segmentu bakar batetik birsortu daitezke, eta beste batzuk birsortzen dira burua ez izanda ere. Anelidoak dira kalte larrien ondoren birsortu daitezkeen animalia konplexuenak. Badaude birsortzeko gai ez diren taldeak ere.\nUgalketa sexuala.\nUste da anelidoak jatorriz bi sexu desberdineko animaliak zirela eta hauek beren nefridioaren bidez askatzen zituztela uretara obulu eta espermatozoideak. Arrautza ernalduak larba bihurtzen dira, plankton bezala bizi direnak. Geroago itsas hondoan hondoratu eta metamorfosia jasaten dute eta helduen antza hartzen dute baina tamaina txikiago batekin. Trokoforoaren atalak tupiko apikalaren eta prototroiaren arteko prostomioa (burua) bihurtzen da eta trokoforoaren uzkiaren inguruan eremu txiki bat pigdio bihurtzen da. Horren aurrean dagoen banda estuak segmentu berriak sortzen dituen hazkunde-zona bihurtzen da eta gainerako trokoforoa peristomio bihurtzen da (ahoa duen segmentua).\nHala ere, poliketo gehienen bizi zikloak ezezagunak dira, eta bizi zikloa ezagutzen den 300 espezieetatik % 25 inguruk soilik jarraitzen dute eredu hau. % 14 inguruk antzeko ernalketa erabiltzen dute. Gorringoz aberastutako arrautzak sortzen dituzte, larbak planktonean igarotzeko behar duen denbora murrizten dutenak edo helduen antza duten indibiduoak sortzen dituzten arrautzak larbak beharrean. Gainerakoek ernaldutako arrautzak zaindu egiten dituzte estali arte. Batzuk gelatina estalitako arrautza-masak sortuz, beste batzuk arrautzak beren gorputzari erantsiz eta badaude ere arrautzak beren gorputzetan mantentzen dituztenak atera arte. Espezie hauek metodo ugari erabiltzen dituzte espermatozoideak transferitzeko, adibidez, batzuetan emeek uretara askatutako espermatozoideak biltzen dituzte, beste batzuetan gizonezkoek emeari espermatozoideak injektatzeko zakila dute.\nPoliketo batzuk bizitzan behin bakarrik ugaltzen dira, beste batzuk ia etengabe eta ugaltzeko zenbait garai dituztenak ere badaude. Poliketo gehienak bizitza guztian sexu batekoak izaten diren bitartean, espezieen ehuneko esanguratsu bat hermafrodita osoak dira edo sexuan aldatzen dute bizitzan zehar. Poliketoen ugalketa aztertu ondoren, ikusi da gehienek ez dituztela gonada iraunkorrik eta ez dagoela argi obuluak eta espermatozoideak nola ekoizten dituzten. Espezie gutxi batzuetan gorputzaren atzealdea banandu egiten da eta banako berri bat sortzen da.\nKlitelatu heldu gehienak hermafrodita osoak dira. Denek ondo garatutako gonadak dituzte eta kopulatzen dute. Lur-zizareek bikotekideen espermatozoideak espermatekan gordetzen dituzte (\"espermatozoideen biltegiak\") eta, ondoren, kliteloak pupa bat eratzen dute obulutegietako obuluak biltzeko. Lur zizareen arrautzen ernalketa eta garapena pupan gertatzen da. Hirudineo taldeko banakoen arrautzak obulutegietan ernaltzen dira eta ondoren pupara transferitu. Klitelatu guztietan pupak gorringoa sortzen du arrautzak ernaltzen direnean edo mantenugaiak garatzen ari direnean. \nGarrantzi ekologikoa.\nCharles Darwinen \u201cThe Formation of Vegetable Mould through the Action of Worms\u201d (1881)\u00a0 liburuan lehen analisi zientifikoa aurkeztu zen lur zizereen lurzoruaren ongarriketaren kontribuzioan. Batzuk lurperatzen dira eta beste batzuk azalean bizi dira, oro har hosto-hezetasunetan (orbelean). Lurperatzaileek lurra barnean sartzean oxigenoa eta ura lur barnean sartzea ahalbidetzen dute. Biak, gainazaleko eta lur barneko zizareak, lurzorua sortzen laguntzen dute materia organikoa eta mineralizatua nahasiz, materia organikoaren deskonposizioa bizkortuz eta, horrela, beste organismoentzat eskuragarri jarriz. Gainera, mineralen kontzentrazioak eraldatuz landareek errazago erabil ditzaketen formetara bihurtzen dituzte. Lur-zizareak ere harrapari garrantzitsuak dira zozo papargorritik zikoinetarainoko hegaztientzat, eta sutitsuetatik azkonarretara bitarteko ugaztunentzat. Zenbait kasutan, lurreko zizareak kontserbatzea ezinbestekoa izan daiteke arriskuan dauden hegaztiak kontserbatzeko.\nLurreko anelidoak inbaditzaileak izan daitezke egoera batzuetan. Ipar Amerikako glaziar eremuetan, esate baterako, zizare guztiak glaziarrek hil dituztela uste da eta gaur egun inguru horietan aurkitzen diren zizareak beste eremu batzuetatik sartzen dira, batez ere Europatik eta, duela gutxi, Asiatik. Iparraldeko hosto gogorreko basoetan zizare inbaditzaileek batez ere eragin negatiboa izaten dute lurzoruaren emankortasunean, lurzoruaren kimika aldaketan eta aniztasun ekologikoa galtzean. Bereziki kezkagarria da amynthas agrestis espeziea eta gutxienez estatu batean (Wisconsin) debekatutako espezie gisa zerrendatu da. Zizareek urtero distantzia mugatu bat bakarrik migratzen dute, eta zizare inbaditzaileen hedapena bizkor areagotzen dute zenbait faktoreek, esate baterako arrantzaleek.\nItsas anelidoek hondoan bizi diren animalia espezieen herena baino gehiago izan daitezke, koralezko arrezifeen inguruan eta marearteko guneetan. Espezie lurperatzaileek barneratzean areagotzen dute itsas sedimentuan sartzen den ur eta oxigenoa. Honek, bakterio aerobikoen populazioen hazkuntza dakar. Hodietan bizi diren oligoketo batzuek arrainen gaixotasuna eragiten duten parasito mixosporak transmititzen dituzte.\nElkarreragina gizakiekin.\nLur zizareek kontribuzio handia dute lurzoruaren ongarritzean. Palola viridis (itsas poliketo bat, koralen inguruan bizi dena) espeziea bereizten da azalean umatzeko gaitasunagatik, eta Samoako biztanleak kumatzeko modulu horiek jaki gisa hartzen dituzte. Arrantzaleek zenbaitetan zizareak euli artifizialak baino eraginkorragoak direla ikusten dute eta zizareak hainbat egunez gorde daitezke heze mantendutako leku batean. nereidae familia komertzialki garrantzitsuak dira akuikulturako elikagai iturri gisa, eta haiek hazteko proposamenak egon dira, beren populazio naturalen gehiegizko arrantza murrizteko. \nZientzialariek uretako anelidoak aztertzen dituzte ur gezako eta itsasoko oxigeno edukia, gazitasuna eta kutsadura mailak kontrolatzeko. Hirudineo azpiklaseko banakoen odola medikuntzan praktikak egiteko erabili izan da Txinan, Indian, antzinako Erroman eta geroago Europa osora iritsi izan da. XIX. Mendean eskaera medikoa hain zen handia non epe batzuetan izakinak agortu ziren eta eskualde batzuek esportazioen murrizketak edo debekuak ezarri zituzten. Ondorioz, hirudo medicinalis arriskuan dagoen espezie gisa tratatzen dute IUCNk eta CITESek. Duela gutxi, mikrokirurgian laguntzeko erabili dira eta haien listuak hanturaren aurkako konposatuak eta antikoagulatzaile garrantzitsu ugari eman ditu. Gainera, horietako batek tumoreak hedatzea eragozten duela ikusi da.\nRagwormen masailezurrak indartsuak dira baina beste organismo askoren atal gogorrak baino askoz ere arinagoak. Abantaila honek ingeniarien arreta erakarri izan du. Ikerketek erakutsi dutenez, masailezurrak zinkarekin lotzen diren ezohiko proteinaz osatuta daude.\nHistoria ebolutiboa.\nFosil erregistroa.\nAnelidoen gorputzak bigunak direnez, haien fosilak ez dira ohikoak. Poliketoen erregistro fosila, espezie batzuen masailezurrak eta batzuek jariatutako hodi mineralizatuek osatzen dute. Dickinsonia, Ediacara aztarnategian aurkitu den fosilen genero bat da eta nolabait poliketoen antza dute, baina antzekotasunak lausoegiak dira konfiantza osoz sailkatuak izateko. Cloudina, Ediakarar garaian bizi izan ziren fosilen genero bat (duela 549 eta 542 milioi urtekoak).\u00a0 Batzuek fosil genero hau anelido gisa sailkatu dute, baina beste batzuek knidario gisa (medusak eta itsas anemonak barne hartzen dituen filuma). 2008ra arte anelido gisa onartutako lehen fosilak Canadia eta Burgessochaeta poliketoak dira, biak Kanadako Burgessko eskistokoak, duela 505 milioi urte ingurukoak Kanbriar hasierakoak. Myoscolex, Australian aurkitu zen eta Burgess Shale baino apur bat zaharragoa, ziur aski anelido bat zen. Hala ere, anelidoen ezaugarri tipiko batzuen falta eta normalean anelidoetan aurkitzen ez direnak (beste filum batzuei lotuta daudenak) aurkitu dituzte. Ondoren, Simon Conway Morris eta John Peelek, Sirius Passet Groenlandia iparraldean aurkitzen den Kanbriar garaiko (duela 518 milioi urte inguru) aztarnategian Phragmochaeta-ren berri eman zuten, orain arte ezagutzen den anelidorik zaharrena zela ondorioztatu zen. Eztabaida bizia izan da Burgess Shale Wiwaxia fosila moluskua edo anelidoa zen ikusteko. Poliketoak Ordoviziarrean dibertsifikatu ziren, duela 488-474 milioi urte eta ez dira anelidoen lehen masailezurrak aurkitu Ordoviziarraren hasiera arte. Karboniferoaren amaieran, duela 299 milioi urte poliketo moderno mugikorren lehen taldeen fosilak agertu ziren. Hodi fosil askok poliketo sesil modernoek egindakoak dirudite, baina argi eta garbi poliketoek sortutako lehen hodiak Jurasikokoak dira, duela 199 milioi urte baino gutxiagokoak. 2012an, 508 milioi urteko anelido espezie bat aurkitu zen (Kootenayscolex) Columbia Britaniarreko Burgessko eskisto oheen ondoan, anelido burua nola garatu zenaren inguruko hipotesiak aldatu zituen. Badirudi buruko segmentuan zurdak dituela eta gorputzekoekin alderatuta, burua lehenago segmentu generikoaren bertsio espezializatu gisa garatu zela.\nOligoketoen lehen froga onak duela 65 milioi urte hasi ziren. Animalia horiek landare loredunen garai berdinean eboluzionatu zutela iradoki zen Kretazeoko hasieran, duela 130 eta 90 milioi urte. Duela 251 eta 245 milioi urteko iknofosil batek lur zizareak egon zirela froga lezake. Duela 472 eta 461 milioi urte bitarteko Ordoviziar erdialdeko gorputz fosilak behin-behinean oligoketo gisa sailkatu dira, baina identifikazio horiek ez daude guztiz argi eta batzuk eztabaidatu egin dira.\nZuhaitz genealogikoa.\nSailkapen tradizionalaren arabera anelidoak bi talde handitan banatu dira, poliketoak eta klitelatuak. Klitelatuak oligoketoetan banatuta, lurreko zizareak eta hirudinomorfoak (Hirudineo azpiklaseko espeziea) barne hartzen ditu. Urte askoz ez zen 80 poliketo familia ingururen goi mailako taldeen antolaketa argirik egon. 1997an Greg Rousek eta Kristian Fauchaldek \"lehen urrats heuristikoa egiten saiatu ziren poliketoen sistematika zorroztasun maila onargarrira ekartzeko\", egitura anatomikoetan oinarrituta poliketoak banatu zituzten:\n1997an ere Damhnait McHughek, filogenetika molekularra erabiliz, gene bateko antzekotasunak eta desberdintasunak alderatzeko, oso ikuspegi desberdina aurkeztu zuen. Klitelatuak poliketoen zuhaitz genealogikoko adar baten adar gisa sailkatuz. Pogonoforanoak eta ekiuranoak, hamarkada batzuetan filum bereizi gisa hartzen zirenak, poliketoen zuhaitzaren beste adar batzuetan jarri ziren. Antzeko eskala baten ondorengo filogenetika molekularraren analisiak antzeko ondorioak aurkeztu zituen.\n2007an Torsten Struck-ek eta lankideek 81 taxonen hiru gene konparatu zituzten, horietatik bederatzi kanpoko taldetakoak ziren, hau da, ez zuten anelidoekin lotura estua. Ikerketa gurutzatu bat egiteko 11 generen analisia (jatorrizko 3 barne) hamar taxonetan erabili zen. Analisi horren arabera, klitelatuak, pogonoforanoak eta ekiuranoak poliketoen zuhaitz genealogikoaren adarretan zeuden. Poliketoen barne scolecida, canalipalpata eta aciculata sailkatzeak ez zuela ezertarako balio ondorioztatu zuen. Poliketo zuhaitzaren beste adar batean garai hartan filum bereizi gisa hartutako sipunkuluak ere jarri zituen eta ondorioztatu zuen oligoketoen azpimultzo bat zirela hirudineo. G.Rousek filogenetika molekularrean oinarritutako analisiak onartu zituen, eta haien ondorio nagusiak adostasun zientifikoa dira, nahiz eta anelidoen zuhaitz genealogikoaren xehetasunak argi ez egon.\nFilogenetika molekularrak anelidoen eta aurretik zeuden hiru filumen sailkapena berriro idazteaz gain, aurreko hamarkadetako idazlanek ornogabeen sailkapenean segmentazioaren garrantziari ematen zioten garrantzia kentzen dute. Analisi hauetan ikusi zen talde nagusia izan diren poliketoek erabat segmentatutako gorputzak dituztela. Poliketoen ekiuranoak eta sipunkulanak ez daude segmentatuta eta pogonoforoak beren gorputzaren atzeko ataletan soilik segmentatzen dira. Badirudi segmentazioa lehenago uste zena baino askoz errazago agertu eta desagertu daitekeela eboluzioan. 2007an egindako ikerketak ere adierazi zuen eskailera itxurako nerbio sistema, segmentazioarekin lotuta dagoena, uste baino unibertsalagoa dela bai anelidoetan bai artropodoetan.\nAnelidoak protostomoetako kideak dira, animalia bilateriarren bi superfilum nagusietako bat, bestea ornodunak biltzen dituen deuterostomioak dira. Protostomen barruan, anelidoak artropodoekin biltzen ziren articulata super-taldean, segmentazioa bi filako kide gehienetan agerikoa baita. Hala ere, artropodoetan segmentazioa bultzatzen duten geneek ez dirudi gauza bera egiten dutenik anelidoetan. Artropodoek eta anelidoek biak dituzte segmentu gabeko senideak. Erraza da gorputz segmentatuak modu independentean eboluzionatu dituztela suposatzea\u00a0 edo arbasoa segmentatua zela eta segmentazioa desagertu zela ondorengo filumetan. Egungo ikuspegia da anelidoak taldekatuta daudela: moluskuekin, brakiopodoekin eta\u00a0 beste fila batzuekin lofoforo edo/eta trokoforo larbak dituena lophotrochozoa-ko kideekin. Bryozoa lophotrochozoa barruko filum basalena izan daiteke eta beste kideen arteko harremanak oraindik ez dira ezagutzen. Gaur egun, artropodoak ecdysozoa kidetzat hartzen dira, segmentatu gabeko zenbait filumekin batera.\n\"Lophotrochozoa\" hipotesiak ere onartzen du talde honetako hainbat filmek, anelidoak, moluskuak, nemertearrak eta platelmintoak, antzeko eredua jarraitzen dutela ernaldutako arrautzaren garapenean. Laugarren zelulen etaparen ondoren haien zelulak banatzen direnean, lau zelula horien ondorengoek eredu espiral bat osatzen dute. Filum horietan enbrioiaren zelulek\u00a0 aurreikus daitezke animalia helduak izatean dituzten eginkizun berdinak beteko dituzte oso etapa goiztiarretik. Hori dela eta, garapen eredu hau \"espiraleko segmentazioa\" dela esan ohi da.\nAnelido brankiobdelidoak.\nBrankiobdelidoak anelidoen talde berezia dugu, guztiak karramarroen jakinde edo bizkarroiak izanez. \nGaur egun, oligoketo eraldatuak bezala harten badira ere, azken iritziek klase honetatik kanpo konsideratzera jotzen dute. Izainekin ere ba dute zenbait berdintasun edo oligoketo eta hirudineoen enbor ebolutiboki banandu zirela dirudi, beste klsae bat osatuz. \nZizare txikiak dira, gorputza lakinekin eratuta daudelarik. Lehen lau lakainek, bateginez, burua osatzen dute, honek kopadura bat eta hatz-itxurako luzakin batzuk edukirik. Aho-barrunbeak, bestalde, bi hortz dauzka.\nEsan dugunez, karramarroekin erlazionatzen dira, batzuetan azken hauen brankietan (kanpobizkarroiak) edo besteetan kanpoazalean (jankide gehienetan) bizi direlarik."}
{"id": "68651", "revid": "201", "url": "https://eu.wikipedia.org/wiki?curid=68651", "title": "Anelido", "text": ""}
{"id": "68653", "revid": "105290", "url": "https://eu.wikipedia.org/wiki?curid=68653", "title": "Partakko", "text": "Partakko, Finlandiako Lappi lurraldean dagoen Inari udalerriko herrixka bat da. Oso biztanle gutxi bizi da bertan; izan ere, Ivalo \"hiriburu\"tik nahiko urrun gelditzen denez, zerbitzuen bila herri handiagoetara ihes egin dute azken urteotan biztanleek.\nIparraldean dago herrixka, Inarij\u00e4rvi aintziraren hertzean."}
{"id": "68654", "revid": "105290", "url": "https://eu.wikipedia.org/wiki?curid=68654", "title": "Riutula", "text": "Riutula, Inari udalerria osatzen duten Finlandiako Lappi lurraldean dagoen herrixketako bat da. Oso biztanle gutxi bizi da bertan; izan ere, Inari herrixkatik nahiko hurbil gelditzen denez, zerbitzuen gehiagoren bila herri honetara egin dute ihes azken urteotan biztanleek.\nInarij\u00e4rvi aintziraren mendebaldean dago."}
{"id": "68655", "revid": "1491", "url": "https://eu.wikipedia.org/wiki?curid=68655", "title": "Kutsadura fotokimiko", "text": "Kutsadura fotokimikoa airearen kutsadura mota bat da, NO2 disoziazio fotolitikoak sortutako ozonoak eragindakoa. Fenomeno hau gertatzeko beharrezkoa da garraio eta erregaien isurketak eta erradiazio handiak egotea. Katean ematen diren erreakzio serie batekin hasten da, konposatu peroxidiko oso oxidantearen eraketan bukatzen dena.\nZikloaren urratsak.\nErradikal askeen eraketa:\nBukaerako erreakzioa:\nOndorioak.\nOndorioetako bat \"smog\" fotokimikoa da, bere sorrera atmosferan dauden oxidatzaile fotokimikoekin (O3, PAN) ematen da. Prozesu hau hobetuta ikusten da goi presio guneetan, insolazio gogorretan eta haize ahulekin kutsatzaileen dispertsioa galarazten dutelako.\nSmog fotokimikoaren presentziak ondorengo ezaugarriekin nabaritzen da, lainoaren presentziaz, O3aren formazioaz, begietako irritazioaz eta landareriak kalteak jasaten dituelako.\nKanpo estekak.\n1979 Leioako Zientzia Fakultateko Kimika taldea (Miren Bego Aboitiz, Xabier Goenaga, Jazinto Iturbe, Itziar Urretxa)"}
{"id": "68657", "revid": "201", "url": "https://eu.wikipedia.org/wiki?curid=68657", "title": "Kutsadura fotokimikoen efektuak", "text": ""}
{"id": "68661", "revid": "119347", "url": "https://eu.wikipedia.org/wiki?curid=68661", "title": "T\u00f6rm\u00e4nen", "text": "T\u00f6rm\u00e4nen, Ivalo herrixkaren ondoan dagoen Lappi lurralde finlandiarreko herrixka da. Gutxi gorabehera 350 pertsona bizi dira bertan , eta Inari udalerriko atea den Ivaloko aireportua bertan dago, urtero urtero 146.000 bidaiari jasotzen dituena .\nUrtez urte, biztanle-kopuruak izugarri egin du gora, batez ere aireportuak eskaini dizkion abantailengatik eta zerbitzu guztiak dituen Ivalo herria 7 km-tara baino ez daukalako."}
{"id": "68663", "revid": "119347", "url": "https://eu.wikipedia.org/wiki?curid=68663", "title": "Yoseikan Budo", "text": "Yoseikan Budoa (\u990a\u6b63\u9928\u6b66\u9053) borroka-artea da, 1960ko hamarkadaren bukaera-aldean garatua eta 1975ean Hiroo Mochizuki japoniarrak ofizialki fundatua. Samurayen tradizioan txertatzen da Hiroo Mochizukiren lana, haien ondorengo zuzena baita. Hiroo fundatzailea Minoru Mochizuki maisuaren semea da, eta hari zor dio bere oinarrizko ezagutza. Jatorrizko metodoak agerian uzten du esku huska edo armatuta gauzatzen diren teknika desberdinek partekatzen duten logika: \u00abuhin\u2011mugimendua\u00bb izeneko ardatz nagusia. Gorputz osoaren indarra biltzen da eta, jarraian, gorputz-adar batera helarazten da, uhin mugimendu baten bidez. Horrek mugimendu osoaren indarra eta eraginkortasuna optimizatzea ahalbidetzen du. Eduki tekniko eta pedagogikoa etengabe eboluzionatzen eta hobetzen ari denez, aukerak ia agortezinak dira, honako muga bakarrekin: irakaslearen sormena eta kirolarien osotasun fisikoa. Kirolarien jantzia jaka gurutzatu urdin ilunak eta banda urdindun galtza zuriek osatzen dute, eta guztiek \u2014hasi berriek zein diziplinaren sortzaileak\u2014 gerriko zuri-urdin berdina daramate, Ying eta Yangen arteko batasunaren eta uhinaren printzipioaren adierazgarri.\nAzterketa teknikoa.\nYoseikan Budoaren barruan ditugu kolpeak (oinez, belaunez, eskuz, ukondoz, buruz\u2026), giltzak (artikulaziak bihurritu eta tiratzea), jaurtiketak, immobilizazioak, iratotzeak eta armak (tradizionalak edo apar-gomaz estaliak). Teknika desberdinen arteko lotura-sistema, nagusiki, \u00abYoseikan Happo\u00bb kataren bitartez erakusten eta baliatzen da, hori baita metodoaren funtsezko oinarria.\nIrakaskuntza.\nNorberaren beharren eta gaitasunen arabera, teknika, kirol eta etikaren arloko ikasketa optimizatzeko helburua dauka. Pedagogia, beraz, kirolarien adinari eta gaitasun fisikoei egokitzen zaie. Bilakaera logiko baten arabera antolatzen da, kirol guztiei datxezkien muga biomekaniko eta psikologikoak errespetatuz.\nLehia.\nEz da berez helburutzat hartzen, gizabanakoaren eraikuntzan igaro beharreko etapatzat baizik. Hiroo Mochizuki maisuaren ustez, kirol-arloa garrantzitsua da kirolari baten garapenean, eta horregatik pertsonak borroka- zein kirol-alderdiak praktikatzera bultzatzen ditu. Nahiz eta goi-mailako atletentzako nazioarteko lehiarako aukera zabala eskaintzen den, maila guztietako ikasleek borroka-mota malguagoak, \u00abelkarlaguntza\u00bb erakoak, praktikatzeko aukera dute ikastaroen barruan.\nYoseikanaren nazioarteko antolaketa.\n2000. urtean, Hiroo Mochizuki maisuak Yoseikan Eskolako soke titulua (munduko Yoseikan dojo guztien zuzendaritza) jaso du ofizialki aita duen Minoru Mochizuki maisuaren eskutik. Diziplina bost kontinenteetako 40 herrialdetan praktikatzen da, eta eskola eta federazio guztiak Yoseikan World Federation izenekoaren tutoretzapean daude.\nAipatu behar da \"Yoseikan Aikido\", \"Aikido Mochizuki\" eta \"Yoseikan Karate\" terminoak Minoru eta Hiroo Mochizuki maisuek Aikidoa edo Karatea irakasteko berariaz sortutako metodo bat izendatzeko erabiltzen direla batzuetan."}
{"id": "68664", "revid": "535", "url": "https://eu.wikipedia.org/wiki?curid=68664", "title": "Yoseikan", "text": ""}
{"id": "68668", "revid": "219", "url": "https://eu.wikipedia.org/wiki?curid=68668", "title": "Lore jokoak", "text": ""}
{"id": "68673", "revid": "1982", "url": "https://eu.wikipedia.org/wiki?curid=68673", "title": "1968ko Maiatza", "text": ""}
{"id": "68674", "revid": "512", "url": "https://eu.wikipedia.org/wiki?curid=68674", "title": "Frantziako Polizia Nazionala", "text": "Frantziako Polizia Nazionala (frantsesez \"Police Nationale\") Frantziako segurtasun indarretako bat da, hiri eta herri handietan jurisdikzioa duelarik. Frantziako Barne Ministerioari dago lotuta, beraz, polizia nazionalak Estatuko funtzionarioak dira. Beste estatuko polizia, Jendarmeria da eta herri txikietan, mendi inguru eta mugetan egiten du lan."}
{"id": "68675", "revid": "512", "url": "https://eu.wikipedia.org/wiki?curid=68675", "title": "Frantziako Jendarmeria", "text": "Frantziako Jendarmeria (frantsesez \"Gendarmerie nationale\") Frantziako polizia militarra da. Guztira 104.275 langile ditu, eta 7,7 bilioi euroren aurrekontua (2008).\nUnitate Bereziak.\nItsas Jendarmeria.\nEginkizunak:\nAire Jendarmeria.\nEginkizunak:\nKarguak.\nOfficiers G\u00e9n\u00e9raux (\"Ofizial Nagusiak\")\nOfficiers sup\u00e9rieurs (\"Goi Ofizialak\")\nOfficiers Subalternes (\"Menpeko Ofizialak\")\nSous-officiers (\"Ofizialordeak\")"}
{"id": "68676", "revid": "336", "url": "https://eu.wikipedia.org/wiki?curid=68676", "title": "Frantsesez", "text": ""}
{"id": "68678", "revid": "105290", "url": "https://eu.wikipedia.org/wiki?curid=68678", "title": "Udaltzaingo", "text": "Udaltzaingoa udalerri eremuko polizia indarra da. Oro har, 5.000 biztanle baino gehiago dituzten udalerriek Udaltzaingoa eratzeko baimena dute. Udalen agindupeko polizia taldea izaten da, jurisdikzioa udalerri horretarako beste inorako ez du, eta ez du polizia botere handirik izaten. EAEn, 78 udalerrik dute udaltzaingoa.\nEuskal Herrian.\nHerri edo hiri ertain eta handietan izaten dute udaltzaingoa. Handienetan \u2014hala nola Bilbon, Iru\u00f1ean eta Baionan\u2014 zerbitzu gehiago eskaintzen ditu, herri txiki batean baino."}
{"id": "68679", "revid": "119347", "url": "https://eu.wikipedia.org/wiki?curid=68679", "title": "Un Drama en Bilbao", "text": "Un drama en Bilbao 1924 urtean eginiko Euskal Herriko filma da, Alejandro Olabarriak egina. Film mutu hau da Euskal Herriko lehendabiziko fikzio filma. Ez zuen arrakasta handirik lortu.. Gidoia txarra zen adituen ustez Bilbo inguruan grabatu zuten."}
{"id": "68680", "revid": "119347", "url": "https://eu.wikipedia.org/wiki?curid=68680", "title": "Lolita la hu\u00e9rfana", "text": "Lolita la hu\u00e9rfana 1924 urtean eginiko Euskal Herriko filma da. Aureliano Gonzalezek egin zuen film mutu hau, eta ez zuen arrakasta handirik lortu."}
{"id": "68681", "revid": "119347", "url": "https://eu.wikipedia.org/wiki?curid=68681", "title": "Jipi y Til\u00edn", "text": "Jipi y Til\u00edn 1927 urtean eginiko Euskal Herriko filma da. Mauro Azkonak egin zuen film mutu hau, Euskal Herriko lehendabiziko publizitate-dokumentala."}
{"id": "68682", "revid": "105290", "url": "https://eu.wikipedia.org/wiki?curid=68682", "title": "Martinchu Perugorr\u00eda en D\u00eda de Romer\u00eda", "text": "Martinchu Perugorr\u00eda en D\u00eda de Romer\u00eda 1925 urtean eginiko Euskal Herriko filma da, Alejandro Olabarriak egina. Pelikula lau zatitan banatuta zegoen eta txarangak, dantzariak eta buruhandiak zituen."}
{"id": "68683", "revid": "336", "url": "https://eu.wikipedia.org/wiki?curid=68683", "title": "Mauro Azkona", "text": "Mauro Azkona P\u00e9rez (Fitero, 1903 - Mosku, 1982) nafar zinema zuzendari eta gidoigilea zen.\nBere anaia V\u00edctor Azkona zuzendaria ere bazen. Elkarrekin Producciones Azkona sortu zuten. Guda eta gero, Uruguai eta Errusian bizi zen. Moskun gaztelaniazko klaseak eman zituen."}
{"id": "68684", "revid": "10891", "url": "https://eu.wikipedia.org/wiki?curid=68684", "title": "V\u00edctor Azkona", "text": "V\u00edctor Azkona P\u00e9rez (Fitero, 1907 - Barakaldo, 1994) nafar zinema zuzendari, argazkigile eta gidoigilea zen.\nBere anaia Mauro Azkona zuzendaria ere bazen. Elkarrekin Producciones Azkona sortu zuten. Gaztetan utzi zuen zinegintza eta dendari bihurtu."}
{"id": "68685", "revid": "6327", "url": "https://eu.wikipedia.org/wiki?curid=68685", "title": "Lolita la huerfana", "text": ""}
{"id": "68686", "revid": "6327", "url": "https://eu.wikipedia.org/wiki?curid=68686", "title": "Martinchu Perugorria en dia de romeria", "text": ""}
{"id": "68687", "revid": "336", "url": "https://eu.wikipedia.org/wiki?curid=68687", "title": "Un drama en Bilbao", "text": ""}
{"id": "68688", "revid": "1545", "url": "https://eu.wikipedia.org/wiki?curid=68688", "title": "Aureliano Gonz\u00e1lez", "text": "Aureliano Gonz\u00e1lez (Cerezo de Abajo, Madril, 1874 - ?) bizkaitar zinema zuzendari, aktore, argazkigile eta ekoizlea izan zen.\nBere senide askok \"Atanasio en busca de novia\" hartu zuten parte."}
{"id": "68689", "revid": "119347", "url": "https://eu.wikipedia.org/wiki?curid=68689", "title": "Garazi Goia", "text": "Garazi Goia Imaz (Segura, Gipuzkoa, 1978) euskal idazlea da. Telekomunikazio ikasketak Bilbon egin ondoren, BBCn lan egiten du eta Londresen bizi da."}
{"id": "68690", "revid": "10891", "url": "https://eu.wikipedia.org/wiki?curid=68690", "title": "Alejandro Olabarria", "text": "Alejandro Olabarria Olabarria (Erandio, 1896 - Sevilla, 1958) euskal zinema zuzendari, gidoigile eta argazkigilea zen.\nEz zuen arrakasta handirik lortu bere lanetan."}
{"id": "68691", "revid": "96586", "url": "https://eu.wikipedia.org/wiki?curid=68691", "title": "Nieves Gonz\u00e1lez", "text": "Nieves Gonz\u00e1lez (1899 - Bilbo, 1983) bizkaitar aktorea izan zen. Aureliano Gonz\u00e1lezen alaba izan zen."}
{"id": "68693", "revid": "512", "url": "https://eu.wikipedia.org/wiki?curid=68693", "title": "Atanasio en busca de novia", "text": "Atanasio en busca de novia 1925 urtean eginiko Euskal Herriko film komikoa da. Felix eta Aureliano Gonz\u00e1lezek egin zuten film mutu hau eta senide askok hartu zuten parte. Garai hartako komedia zen, merenge pastelak jaurtitzen direnetariko bat."}
{"id": "68695", "revid": "336", "url": "https://eu.wikipedia.org/wiki?curid=68695", "title": "Miller-Urey esperimentua", "text": "Miller-Urey esperimentua 1953an Stanley Miller eta Harold Urey ikerlari estatubatuarrek egindako saioa da, molekula organikoen sintesia posible zela molekula inorganikoetatik abiatuta frogatzen zuena.\nStanley Miller biokimikari gazteak Aleksandr Oparinek 1925ean azaldutako hipotesia laborategian frogatu nahi zuen. Oparinen ustez, Lurreko antzinako atmosfera, orain dela 4.000 milioi urte, oxigenorik gabekoa zen; erreduktorea, beraz. Atmosfera horretan metano, amoniako eta hidrogeno bezalako gas erreduzituak nagusi ziren. Gas horiek aktibatzerakoan haien arteko erreakzio kimikoek molekula organikoak sortu behar zituzten. Molekula organiko hauek bizitzaren aitzindariak izan beharko ziren, Oparinen iritziz.\nMiller-ek bere zuzendariari H. Urey-i eskatu zion laguntza, buruan zeukan asmoa gauzatzeko. Bi ikerlariek Lurreko antzinako atmosfera simulatzen zuen tramankulu bitxia diseinatu zuten. Bertan, metano, amoniako, hidrogeno eta ur-lurrunaren nahasketa bat deskarga elektrikoekin tratatu zuten astebeteko epean. Bukatutakoan molekula organiko batzuk agertu ziren tresna barruan, molekula horien artean aminoazidoak ugarienak zirelarik.\nEsperimentuaren nondik-norakoak.\nEsperimentuaren tresnak bi matraze zeukan: lehenengoak Lurreko antzinako atmosfera simulatzen zuen: ura (H2O), amoniakoa (NH3), metanoa (CH4) eta hidrogenoa (H2) zuelarik; bigarren matrazean ur irakiten zegoen, bere lurruna lehenengo matrazera bidaltzen zuena.\nMiller-ek eta Urey-ek deskarga elektriko indartsuak (60.000 volt) eragiten zituzten lehenengo matrazean, gas molekulak aktibatzeko. Haien ustez, holako zerbait gertatu behar izan zen antzinako Lurrean, garai hartan ugariak baitziren ekaitz bortitzak.\nTresnaren zirkuitoan hozteko aparatua zegoen lehenengo matrazearen azpian. Hoztaile honek kondentsadore moduan jarduten zuen, hots, gasak kondensatzen zituen. Tresnaren beheko tokian U itxurako hodi batek ur kondentsatua eta sortutako molekula berriak jasotzen zituen.\nLehenengo matrazearen gasak deskarga elektrikoen bidez aktibatu ostean, bigarren matrazean sortutako ur-lurrunak aktibazioaren ondoren eratutako produktu berriak eramaten zituen (antzeko zerbait gertatu behar izan zen antzinako atmosferan, euri-tantek sortzen ari ziren molekula organikoak eraman eta ozeanora eroriarazi baitzituzten).\nHozte aparatua zeharkatu ondoren lehenengo matrazean sortutako produktuak kondentsatzen ziren (gasak likido bihurtzen ziren), eta U itxurako hodian pilatzen ziren (U itxurako hodiak antzinako ozeanorena egiten zuen).\nAstebeteko epean etengabe funtzionatu ondoren, Miller-ek eta Urey-ek U itxurako hoditik laginak atera eta analizatu zituzten. Karbono inorganikoaren (CH4) %10 inguru molekula organiko berrietan zegoela aurkitu zuten.Molekula organiko horien artean 4 aminoazido zeuden (alanina, glizina, glutamiko eta aspartiko) eta zenbait azido organiko (laktiko eta azetiko, batez ere).\nDenboraren poderioz beste zientzialari batzuek (J. Or\u00f3, Ponnamperuna, Carl Sagan...) Miller-en esperimentua hobetu eta sofistikatu zuten, beste substantzia batzuk sartuz matrazeetan (besteak beste, Miller-ek aurkitu zituen konposatu organikoak). Molekula organiko ugari lortu dira modu honetan: aminoazido guztiak, azido organiko anitz, urea, nukleotidoak, ATP, etab.\nEsperimentuaren ondorioak.\nMiller eta Urey-i esker frogatutzat jotzen da antzinako Lurrean, duela 4.000 milioi urte, molekula organikoak sortu zirela atmosferako gasetatik. Oparinen hipotesia ontzat jo zen, eta urrats garrantzitsua eman zen biziaren jatorriaren ikerketan.\nMiller-en esperimentuak bide berriak ireki zituen biologiaren eremuan: Lurrean ez ezik, beste planeta batzuetan antzeko prozesuak gerta litezke ere. Exobiologia jaioa zen."}
{"id": "68697", "revid": "336", "url": "https://eu.wikipedia.org/wiki?curid=68697", "title": "Islandiako espatoa", "text": "Islandiako espatoa mineral mota da. \"Espatoa\"k erreferentzia egiten du kristal hauen erraztasuna forma geometrikoetan banatzeko eta \"Islandia\"k herrialde horretan aurkitu zelako.\nLehen aldiz Islandian aurkitu zen, 1625. urtean, Eskijfordeko meatokian. Meatoki inportanteenak Queenslandekoa (Australia), Derbyshirekoa (Britainia Handia), Arizonan, Montanan, Mexiko Berrian (Ameriketako Estatu Batuak) eta Eskijfordekoa dira.\nBere formula CaCO3 da, bere gogortasuna 3koa da Mohs eskalan, haustura konkoidala du, esfoliazio perfektua, distira beirakara du eta marraren kolorea zuria da.\nMineral honek, birrefringentzia fenomenoa du eta da zer izpi bat mineral honen kristaletara heltzean, bi izpi kanporatzen ditu. Bata izpi arrunta deitzen dena eta bestea aparteko izpia deitzen dena. Fenomeno hau Erasmus Bartholin danimarkar fisikoak frogatu zuen, 1625ean.\nDiman, Bizkaian, Islandiako espatoa oso famatua da bere gardentasuna dela eta."}
{"id": "68698", "revid": "201", "url": "https://eu.wikipedia.org/wiki?curid=68698", "title": "Miller eta Urey-en esperimentua", "text": ""}
{"id": "68700", "revid": "1728", "url": "https://eu.wikipedia.org/wiki?curid=68700", "title": "Bortxakeria", "text": ""}
{"id": "68702", "revid": "336", "url": "https://eu.wikipedia.org/wiki?curid=68702", "title": "Charlotte Perrelli", "text": "Charlotte Perrelli, Anna Jenny Charlotte Nilsson jaiotzako izenez, (Sm\u00e5land, Suedia, 1974ko urriaren 7a - ) abeslari suediarra da. Hasiera batean Charlotte Nilsson bezala ezaguna, ezkondu eta senarraren abizena hartzerakoan, izen artistikoa ere aldatu zuen. 1999an Melodifestivalen lehiaketa irabazi zuen \"Tusen och en natt\" kantarekin. Sari gisa Suedia ordezkatu zuen urte hartako Eurovision lehiaketan kantaren ingelesezko itzulpenarekin (\"Take Me to Your Heaven\") eta irabaztea lortu zuen. 2008an berriro irabazi zuen Melodifestivalen \"Hero\" kantarekin baina Eurovisionen 18. postua besterik ez zuen lortu."}
{"id": "68706", "revid": "512", "url": "https://eu.wikipedia.org/wiki?curid=68706", "title": "The Cure", "text": "The Cure Ingalaterrako rock musika taldea da, 1976. urtean Crawleyen, Sussexen, eratua. Robert Smith, taldeko abeslari eta kantugilea da handik honakora ibilbide osoa bizi izan duen bakarra, eta asko dira formazioan aritututako musikariak. Ezaguna da Smithen itxura: ile luze nahasi-harrotua, aurpegi zurbila, ezpain pintatuak, gehienetan beltzez jantzita... Taldearen lehen diskoa, \"Three Imaginary Boys\", 1979koa da, eta ateratakoan punkaren ostean Erresuma Batuan sortutako post-punk eta New Wave ildoetako adibidetzat jo zuten. 80ko hamarkadako lehen urteetan estilo iluna areagotu zuten eta rock gotiko delakoaren tankera hartzen hasiak ziren. \"Pornography\" lana sortzearekin batera, aldaketa erakutsi zuten; une hartan, 1982an, bandaren etorkizuna ez zen oso argia eta, itxura batean, Smithek aurreko urteetako norabidea aldatzeko prest zegoen, bestela lan egiteko, alegia. Horren adibide da disko hartako \"Let's Go to Bed\" kanta eta singlea: popa nabaritzen zen. Hamarkada horretan, taldearen arrakasta handia izan zen, batik bat Ameriketako Estatu Batuetan, eta \"Just Like Heaven\", \"Lovesong\" edo \"Friday I'm in Love\" kantak non-nahi entzun ziren. Hurrengo urteetan, taldeak etengabe jardun du lanean eta jarraitzaile andana ditu. 2004an bildutako datuen arabera, denera 27 milioi disko saldu dituzte. Hamahiru estudio-lan grabatu dituzte, berrogei bat single eta hainbat bilduma."}
{"id": "68707", "revid": "105290", "url": "https://eu.wikipedia.org/wiki?curid=68707", "title": "Laminofono", "text": "Laminofonoak perkusiozko musika tresnen familiaren barnean aurkitzen diren musika tresnak dira. Azpifamilia propio bat eratzen dute. Idiofonoak bezala ere ezagutzen dira. Jotzerakoan, xafla egina dagoen materialak, soinu bat sortzen du.\nLaminofonoak orkestretan.\nLaminofonoen artean, xilofonoa da erabiliena. Hala ere, azpifamilia honetako beste musika tresna batzuk ere agertzen dira, nohiz behinka."}
{"id": "68708", "revid": "105290", "url": "https://eu.wikipedia.org/wiki?curid=68708", "title": "Aranguren Txiki", "text": "Aranguren Txiki Zaraia mendilerroko mendi bat da. Deguria haranaren iparraldeko zatian kokatua dago, Arlutz mendiaren ekialdean, azken mendi honekin, tontor bikote bat eratuz. 1.136 metroko garaiera du, eta, mendilerro honetako mendien artean, zortzigarren garaiena da.\nIrispideak.\nLizargarateko lepora heldu ondoren, ezkerrerantz abiatzen den bidea hartu behar da, gas hodiaren bidea, alegia. Eta, bide honen amaierara heldu ondoren, Arlutz mendirantz abiatu behar da. Deguria haranera jeisten den bidea eskuinetara utzita, Arlutz mendiaren tontorra igaro, eta eskuinetara hartu behar da, ekialdera, handik berehala, mendi honen tontorrera iristeko"}
{"id": "68709", "revid": "535", "url": "https://eu.wikipedia.org/wiki?curid=68709", "title": "Laminofonoa", "text": ""}
{"id": "68710", "revid": "46380", "url": "https://eu.wikipedia.org/wiki?curid=68710", "title": "Au Pays des Basques", "text": "Au Pays des Basques 1930. urtean eginiko film dokumental frantziarra da. Jean Faugeres eta Maurice Champreuxek eginiko film honetan, lehendabizikoz euskaraz aritzen da. Zehazki, \"erlea\" da zineman entzun zen euskarazko lehen hitza. Hizkuntza nagusia frantsesa zen, baina musika da nagusia filmaren soinu bandan.\nIpar Euskal Herrian grabatu zuten. Matxin Irabola eta Ganix Haltzueta \"Oihanzaina\" bertsolari senpertarrek parte hartu zuten."}
{"id": "68713", "revid": "105290", "url": "https://eu.wikipedia.org/wiki?curid=68713", "title": "Atxarro", "text": "Atxarro Zaraia mendilerroko mendietako bat da. Debagoiena eskualdeko azken labarrean kokatua dago, eta 796 metroko garaiera du. Zaraia mendilerroko mendien artean, seigarren txikiena da.\nIrispideak.\nBide errazena, Arlabango mendatetik abiatzen da. Arlabango mendatea igarotzen duen errepidearen zati batean, Ama Birjinaren irudia dago. Toki hauxe da bide honen abiapuntua. Hemendik, errepidearen beste aldean dagoen malda igotzen hasi behar da, gora eta gora, Artabilla labarrerantz desbideratuz. Honen ondoren, basobide bat dator, pinu artean dagoena, mendiaren hegoaldeko lepoan. Hemendik, zailtasun handirik gabe, tontorrera hel daiteke\nBerezitasunak.\nTontorretik gertu, leize txikitxo eta estu bat du mendi honek.\nInguruko tokiak.\nMendi honen hegoaldeko lepoa, txabola eta ehiza babeslekuz josia dago. Izan ere, oso ohikoa da inguru hortan ehiztariak ibiltzea."}
{"id": "68714", "revid": "119347", "url": "https://eu.wikipedia.org/wiki?curid=68714", "title": "Sinfon\u00eda Vasca", "text": "Sinfon\u00eda Vasca 1936 urtean eginiko film dokumental espainiarra zen. Adolf Trotz alemaniarrak eginiko 35 milimetroko film honetan, Euskal Herriko irudiak ditu. Musika Jesus Gartzia Leoz nafarrak egin zuen. Aditu batzuen ustez, pelikula euskal abertzaletasunaren aldekoa zen"}
{"id": "68715", "revid": "105290", "url": "https://eu.wikipedia.org/wiki?curid=68715", "title": "Berakas B", "text": "Berakas B Bruneiko Brunei eta Muara barrutiko mukim edo azpibarrutietako bat da. Barrutiaren erdialde inguruan kokatua dago, iparrekialdean, zehazki.\nMugak.\nMentiri mukim edo azpibarrutiarekin egiten du muga iparraldean eta ekialdean, Kota Batu mukim edo azpibarrutiarekin ekialdean eta hegoaldean, Kianggeh mukim edo azpibarrutiarekin hegoaldean eta, azkenik, Berakas A mukim edo azpibarrutiarekin mendebaldean eta iparraldean\nOharrak.\nMukim edo azpibarruti hau, Berakas A bezala, Haji Hassanal Bolkiah sultanaren erreinualdian sortu zen. Aurretik, Haji Omar Ali Saifuddien III.a sultanaren erreinualdian, orain Berakas A eta Berakas B diren mukim edo azpibarrutiak, azpibarruti bakarra osatzen zuten."}
{"id": "68716", "revid": "90799", "url": "https://eu.wikipedia.org/wiki?curid=68716", "title": "Gernika (1937ko filma)", "text": "Gernika 1937 urtean eginiko euskal filma zen. Nemesio Manuel Sobrevilak, arkitekto eta zinemagile bilbotarrak egin zuen. Eusko Jaurlaritzaren laguntzari esker, gudari buruzko irudirik latzenetariko batzuk grabatu zituen.\nGernikako bonbardaketa eta geroko irudiak eta Bizkaitik ihes egitera behartutako umeak grabatu zituen.\nPertsonaiak.\nSobrevila filmaren ekoizleari, heriotza zigorra ezarri zion Franco diktadorearen gobernuak, eta Frantziatik egotzia izan zen arrazoi horrengatik. \nAltxamendu faxistaren garaian, Eusko Jaurlaritzako Propaganda Zerbitzuak beste pelikula eta dokumental batzuek ekoitzi zituen, besteak beste, \"Semana Santa en Bilbao\" eta \"Entierro del benemerito sacerdote vasco Jose Maria de Korta y Uribarren, muerto en el frente de Asturias\".\nGernika filmaren aurretik, eta, betiere, Euskal Herrian garai hartan bizi zen egoera politikoari lotuta, dokumental batzuk ekoitzi ziren, hala nola, Teodoro Hernandorenak egindako \"Euzkadi\" dokumentala, 1933an egina. "}
{"id": "68717", "revid": "6327", "url": "https://eu.wikipedia.org/wiki?curid=68717", "title": "Gernika (pelikula)", "text": ""}
{"id": "68718", "revid": "512", "url": "https://eu.wikipedia.org/wiki?curid=68718", "title": "Nemesio Manuel Sobrevila", "text": "Nemesio Manuel Sobrevila Saratxu (Bilbo, 1889 - Donostia, 1969) euskal zinema zuzendari, gidoigile eta ekoizlea zen.\nBiografia.\nBilbon jaio zen. Bilboko merkatari ezagun baten semea, lau seme-alaben bigarrena izan zen. Arkitektura Bartzelonan ikasi zuen eta, ondoren joan zen Parisera non \u00c9cole Nationale Sup\u00e9rieure des Arts D\u00e9coratifs delakoan ikasi zuen. Behin ikasketak bukatuta, Euskal Herri osoan eta Madrilen lan desberdinak burutu zituen. Biarritzen jaiotako Marta Duhau gaztearekin ezkondu zen eta hiru seme-alaba izan zituen: Madeleine, Manuel eta Roberto. Bilboko Arte Ederren Museoa non kokatu behar zen eztabaidan gaur egun dagoen lekuaren alde borrokatu zuen; Udalak, bestetik, nahaigo zuen Mallonako hilerriaren lursailak. Sobrevilaren iritzia atera zen garaile. 1926an zinemarekin esperimentatzen hasi zen, \"El sexto sentido\" zuzenduz; film mutu horretan Ricardo Barojak hartu zuen parte. Gerra aurreko abangoardiako zinemaren ordezkari nagusietariko bat izan zen. Espainiako Gerra Zibilean errepublikaren alde lan egin zuen. Gerra bukatuta, frankistek heriotza zigorra ezarri zioten eta Frantziara ihesi zen, non kanporatu zuten.\n1969an Donostian hil zen."}
{"id": "68719", "revid": "336", "url": "https://eu.wikipedia.org/wiki?curid=68719", "title": "Brenda Song", "text": "Brenda Song (Carmichael, Kalifornia, Ameriketako Estatu Batuak, 1988ko martxoaren 27a - ) amerikar aktore, abeslari eta modeloa da. Disney Channelek eginiko Wendy Wu: Homecoming Warrior en parte hartu du nahiz eta urte batzuk lehenago hasi aktore lanetan adibidez, \"Zack eta Cody\"n eta bi horietan hartu zuen fama. Abeslari moduan, Headstrong izan da lehen diska.\nBiografia.\nBrenda Song jaio zen Mia Song alaba moduan. 3 urterekin hasi zen antzerki lanetan. Urte horietan etxez aldatu zen Valenciara, Kalifornia, eta hor ikasi eta graduatu zen 2003. urtean.\nBizitza profesionala.\nIragarkietan modelo moduan agertzeaz gain, Wendy Wu n papera lortu zuen eta hortik aurrera bere diskak salmenta gehiago izan du.\n1990eko hamarkadaren bukaeran Brenda paper txikitxoak lortu zituen telesaioetan, adibidez \"Zazpigarren zerua\", filmean ere papertxo bat izan zuen. Bi urte beranduago \"Zack eta Cody\"ren kastinean aurkeztu zen eta London Tipton papera lortu zuen."}
{"id": "68720", "revid": "119347", "url": "https://eu.wikipedia.org/wiki?curid=68720", "title": "Elai Alai (filma)", "text": "Elai Alai 1938. urtean eginiko euskal filma zen. Nemesio Manuel Sobrevillak egin zuen Eusko Jaurlaritzaren laguntzari esker eta bertan euskal folklorea filmatu zuen (Eresoinka haur korua eta Elai-Alai dantza taldea)."}
{"id": "68722", "revid": "512", "url": "https://eu.wikipedia.org/wiki?curid=68722", "title": "Les souvenirs ne sont pas \u00e0 vendre", "text": "Les souvenirs ne sont pas \u00e0 vendre 1948 urtean eginiko eusko-frantziar komedia dramatikoa da. Robert Hennionek egin zuen film hau Eusko Films produkzio-etxeari esker.\nEstatu Batuetan 1953ko otsailaren 28an estreinatu zuten New York Hirian \"Sextette\" izenaz."}
{"id": "68723", "revid": "10891", "url": "https://eu.wikipedia.org/wiki?curid=68723", "title": "Pierre Apestegi", "text": "Pierre Apestegi (Biarritz, 1912ko irailaren 12a-1972ko azaroaren 17a) euskal zinema zuzendari, gidoigile eta idazlea zen. Lanbidez kazetaria, \"Petit Parisien\"erako idatzi zuen.\n1928an idatzi zuen bere lehen eleberria- \"La vie profunde de Edmond Rostand\". Gero, \"Coeurs basques\" (1933), \"Gachucha\" (1934), \"Les rubis de Patrick Henley\" (1935), \"La dame d'onze heures\" (1937) eta \"Le Roi des Sables\" (1939) idatzi zuen. Bigarren Mundu Gerraren ondoren, \"Le Mariage de Ramuntcho\" (1945) eta \"Le Rocher de la Vierge\" (1946) argitaratu zuen.\nEusko Films produkzio-etxearen sortzailetako bat zen, bere zuzendari teknikoa izanik."}
{"id": "68724", "revid": "105290", "url": "https://eu.wikipedia.org/wiki?curid=68724", "title": "Au Pays Basque avec Luis Mariano", "text": "Au Pays Basque avec Luis Mariano 1952 urtean eginiko euskal filma zen. Pierre Apestegi eta Jean-Fran\u00e7ois Apestegik egin zuten film hau Eusko Films produkzio-etxeari esker. Francis Lopez hendaiarrak egin zuen musika."}
{"id": "68725", "revid": "105290", "url": "https://eu.wikipedia.org/wiki?curid=68725", "title": "Eskala kromatiko", "text": "Eskala kromatikoa musika eskala mota bat da, mendebaldeko musika eskalaren hamabi tonoerdiak barnean dituena. Mendebaldeko musika tradizionalaren beste eskala guztiak, eskala honen azpitaldeak dira. Nota bakoitza, ondoan dituenetatik, gorantz eta beherantz, tono erdi batek banatzen du. Musika tonalean eta beste musika mota batzuetan, eskala hau ez da oso erabilia, goranzko edo beheranzko erabilera apaingarrian ez bada. Hauek, ez dute inongo zuzentze armonikorik eta klixe kontsideratuak dira. Kromatiko hitza, musikariek ulertzen dutenaren arabera, eskala printzipalaren zati ez diren notak bezala ulertzen da. Baita diatonikoak ez diren nota zehatz horiek deskribatzeko hitz bezala ere.\nTerminologia eta Historia.\nGreziarrek, hainbat hitz erabiliz aztertzen zituzten generoak: diatonikoa, enarmonikoa eta kromatikoa. Azken hau, beste bientzako erabiltzen ziren kolore izenekin identifikatzen zen. Diatonikoa eta enarmonikoa, beltza eta zuria bezala izendatzen ziren. Hortik dator kromatiko hitza. Genero kromatikoak, hiruko minor bat zuen goian, eta bi tonoerdi, behean, muturren artean, lauko zehatz bat osatuz. Baina, antzinako greziarrek erabiltzen zituzten hitzen artean, oraingo kromatikoari dagokion hurbileneko hitza pyknon zen. Honek, genero enarmoniko eta kromatikoen dentsitatea (kondentsazioa) esan nahi du.\nKromatismoa.\nDavid Copek, hiru kromatismo modu deskribatzen ditu: modulazioa, bigarren mailako tonalitateetatik hartutako akordeak eta seiko igotako akordeak bezalako akorde kromatikoak\nAkorde kromatikoen zerrenda\nBeste kontu kromatiko batzuk\nXIX. mendearen bigarren erdian tonalitatea zabaltzen joan zen heinean akorde konbinaketa berriekin, erabiltzen ziren tonalitate eta armoniak, eskala kromatikoak eta kromatismoa, sarriago erabiltzen hasi ziren Richard Wagner opera konposatzaile alemaniarraren musikalanetan bereziki. Tristan eta Isolda operan, adibidez. Kromatismoaren hazkundea, tonalitatearen apurtzearen jatorrietako bat bezala hartu izan da, hauei garrantzi gehiago emanez:\nArmonia tonala, apurtu arren, zabaltzen segitu zuenez, eskala kromatikoak, musika modernoaren oinarri izaten jarraitu zuen, dodekafonismoaren garaian. Dodekafonismoan, sail dodekafonikoa eskala kromatikoaren eta ondorengo serialismoaren antolaketa zehatz bat da. Estilo edo metodo hauek, tonalitatea edo elementu tonalak berreransten jarraitzen duten arren, sarri, metodo hauetara eraman duten joerak, baztertuak izan dira. Modulazioa, adibide bezala.\nSusan McClary (1991) opera eta sonata formako narratibaren kromatismoa, arraren diatonismoaren \"bestea\" bezala hobeto ulertua izan daitekeela argudiatzen du. Modulazioaren, ondoko tonalitateen edo beste modu batzuen bidez izanda ere. Adibidez, Clementek, Wagnerren \"Isolda\"n kromatismoa \"eme usaia\" bezala deitzen du (\"Opera\" 55-58 McClaryrena, 185. eta hurrengo orrialdeak). Baina McClaryk zera ere adierazten du: Emakumearen erotasuna adierazteko erabiltzen diren musika teknika berberek, musika instrumentalean aitzindaritza adierazi dutela historikoki. \"XIX. mendeko sinfonian, Richard Strauss konposatzaile eta musikari alemaniarrak idatziriko Salom\u00e9 operaren kromatismo ausartak ezberdintzen du konposaketa serio bat klitxez osaturiko aitzindaritzako musikalan batetik\" (101. orrialdea)."}
{"id": "68727", "revid": "8312712", "url": "https://eu.wikipedia.org/wiki?curid=68727", "title": "Galtzerdi", "text": "Galtzerdia edo galtzerdi luzea hanka belauneraino edota izterreraino estaltzen duen jantzia da. Eskuarki ehun sintetikoaz eginda dago, esaterako nylonez edo licraz, baina beste material batzuez egina egon daiteke, zetaz adibidez. Galtzerdiek galtzari izeneko zinta bat daramate goiko atalean galtzerdia eror ez dadin.\nGaur egun, erabilerak nabarmen egin du behera pantiak agertu zirenetik. Azken hauek janzteko erosoagoak eta errezagoak dira eta horrez gain, hotzetik gehiago babesten dute galtzerdiek baino. Halaber, pantiek ez dute galtzari-eustekoen beharrik, nahiz eta galtzerdi batzuk ere, bakarrik eusten diotelako hankari.\nHistoria.\nAntzina, galtzerdiak zetazkoak ziren, baina nylona asmatu zenean eta Lehen Mundu Gerran zehar Japoniako zetaren hornikuntza eten zenean, nylona erabiltzen hasi zen. Hala ere, nylonezko galtzerdiek ez zuten luzaro iraun, Bigarren Mundu Gerran zehar nylonaren ekoizpena paraxutak egiteko erabili baitzen.\n1950eko hamarkadan Wolford enpresa austriarrak josturarik gabeko galtzerdiak egiten hasi zen. Hala ere, gaur egun, josturadun galtzerdi modelo batzuk egiten jarraitzen dira estetikazko arrazoiengatik."}
{"id": "68729", "revid": "105290", "url": "https://eu.wikipedia.org/wiki?curid=68729", "title": "Gadong A", "text": "Gadong A Bruneiko Brunei eta Muara barrutian dagoen mukim edo azpibarruti bat da. Barrutiaren mendebaldean dago.\nMugak.\nIparraldean, Hegoaldeko Txinako Itsasoarekin muga egiten du, Berakas A mukim edo azpibarrutiarekin ekialdean, Gadong B mukim edo azpibarrutiarekin hegoaldean, eta, azkenik, Sengkurong mukim edo azpibarrutiarekin mendebaldean\nHerrixkak.\nOharra.\n2007. urteko uztailean, Gadong, ofizialki, bitan banatua izan zen. Gadong A mukim edo azpibarrutiak, iparraldeko zatia bete zuen, eta Gadong B azpibarrutiak, hegoaldeko zatia.\nBeste toki batzuk.\nOharra.\nGadong A mukim edo azpibarrutiaren kostalde zati bat aldatua izan da eta \"lursail\" batzuk batu zaizkio, itsasotik hurbil, forma eta tamaina ezberdinetakoak, Pantai Tungkuren inguruetatik gertu, bereziki. Gainera, gizakiak berak eraikiriko uharte batzuk ere badaude, harriz eta hareaz eginak. Zuhaitzak landatuta ere badaude uharte hauetan."}
{"id": "68731", "revid": "201", "url": "https://eu.wikipedia.org/wiki?curid=68731", "title": "Pierre Apesteguy", "text": ""}
{"id": "68733", "revid": "6327", "url": "https://eu.wikipedia.org/wiki?curid=68733", "title": "Andia mendia", "text": ""}
{"id": "68734", "revid": "512", "url": "https://eu.wikipedia.org/wiki?curid=68734", "title": "Itza Zendea", "text": "Itza Zendea ([its\u033ba s\u033ben\u00f0e.a]) Iru\u00f1erria osatzen duten zendea eta ibarretakoa da.\nHistoria.\nItza Zendeako kontzeju hauek osatzen zuten:\n1942an, Gulibarrekin bat egin zuen Itza udalerria osatzeko."}
{"id": "68735", "revid": "336", "url": "https://eu.wikipedia.org/wiki?curid=68735", "title": "Oltza Zendea", "text": ""}
{"id": "68736", "revid": "336", "url": "https://eu.wikipedia.org/wiki?curid=68736", "title": "1812 obertura", "text": "1812 obertura Piotr Ilitx Txaikovski musikari eta konposatzaile klasiko errusiarraren obertura da, 1880ko iraila eta urria bitartean idatzia. Haren programak Napoleondar Gerretan Errusiak lorturiko garaipena deskribatzen du. Moskuko Kristo Salbatzailearen elizan estreinatu zen, 1882ko abuztuaren 20an. 1881ean, eliza hori errusiar garaipena ospatzeko sagaratua izan zen, eta \"1812 obertura\" ospakizun hura omentzeko idatzi zen. Musika lan honen tenpoak Lento, Andante, Allegro giusto, Largo eta Allegro Vivace dira.\nLana, errusiar eliza ortodoxoko doinu erlijioso batekin hasten da, \"Salbatzaileari Eskaria\" izenekoa. Honek, Errusiako zerbitzu erlijioso guztietan herriari, Frantziaren aurkako gerra adierazpena nola ezagutzera emana izan zen gogorarazten du. Adierazpen hauek eta herriaren erreakzioa Leo Tolstoi idazlearen \"Guda eta Bakea\" eleberrian adierazita agertzen dira. Eleberri horretan bertan, Borodinoko Gudua, obertura honen gaia dena (1812ko irailaren 7an gertatua), deskribatzen da, non Napoleon Bonaparte enperadore frantziarrak errusiar armada garaitu eta Mosku inbaditzen duen.\nMusikalanak kornoek aurkezturiko martxa batekin jarraitzen du. Armadak prestatzen entzuten dira. Frantziako ereserki nazionalak, \"Marseillesa\" izenekoak, inbaditzailearen jatorri frantziarra eta Napoleonen errusiarrekiko garaipena adierazteko balio du. Errusiar folkloreko gai batek, moskutarrek Napoleonen aurka lortu zuten garaipena gogorarazten du. Moskuko erretreta (1812ko urriaren amaieran musikaren \"diminuendo\" batekin adierazita dago.\nKanoien suak, errusiarrek, Frantziar inperioaren mugetaraino egin zuten aurrerapena azaltzen du. Gatazkaren amaieran, kanpai hotsak eta su artifizialak entzuten dira, Errusiaren garaipen eta askapenaren seinale bezala. Kanoien eta kornoen azpitik, Errusiako ereserki nazionala entzuten da: \"Jainkoak salba dezala tsarra\". Ereserki errusiar hau, lehen entzun den ereserki frantziarraren kontrapuntua da.\nMusika lan honek badu anakronismo bitxi bat. Izan ere, lana girotua dagoen garaian, 1812an, \"Marseillesa\" ez zen Frantziako ereserki nazionala, ez eta \"Jainkoak salba dezala tsarra\" Errusiakoa ere, baina bai Txaikovskik lana amaitu zuen garaian, 1880an.\nMusika programatiko bezala kontsideratua izan denez, askotan, benetako kanoiekin joa izan da, tinbalak eta perkusiozko beste musika tresna batzuen ordez, azken hauentzat pentsatu baitzuen Txaikovskik lan hau.\nAgerpenak.\nMarrazki bizidunetan ere agertu da obertura hau. Simpsondarrak marrazki bizidunen atal batean, Homer, gidatzen ari dela, obertura honen zatirik ezagunena kantatzen ari da."}
{"id": "68737", "revid": "1519", "url": "https://eu.wikipedia.org/wiki?curid=68737", "title": "Egillor (argipena)", "text": "Egillor hitzak adiera batzuk ditu."}
{"id": "68738", "revid": "125559", "url": "https://eu.wikipedia.org/wiki?curid=68738", "title": "Egillor (Ollaran)", "text": "Egillor Ollaran udalerriko Egillor-Beasoain kontzejuko bi herrietako bat da. 2007ko urtarrilaren 1eko erroldaren arabera, herriak 47 biztanle ditu."}
{"id": "68739", "revid": "125559", "url": "https://eu.wikipedia.org/wiki?curid=68739", "title": "Beasoain", "text": "Beasoain Ollaran udalerriko Egillor-Beasoain kontzejuko bi herrietako bat da. 2007ko urtarrilaren 1eko erroldaren arabera, herriak 19 biztanle ditu."}
{"id": "68740", "revid": "8521166", "url": "https://eu.wikipedia.org/wiki?curid=68740", "title": "Obertura", "text": "Obertura orkestra osoarentzat idatziriko musikalan bat da. Hitzak, \"irekiera\" esan nahi du. Bi motatako oberturak daude:\nHistoria.\nHasiera batean, hiru zatik osatzen zuten obertura bizia-motela tenpoak tartektuz. Ondoren, aldaketa batzuk egin ziren eta mugimendu kopurua igo zen (Jean Philippe Rameau, Christophe Willibald Gluck). XVII. mendean Jean Baptiste Lully) konposatzaile frantziarra, obertura frantsesaren aitzindari izan zen eta Alessandro Scarlatti obertura italiarrarena."}
{"id": "68741", "revid": "56334", "url": "https://eu.wikipedia.org/wiki?curid=68741", "title": "Real-time Transport Protocol", "text": "RTP edo Real-time Transport Protocol (ingelesez \"denbora errealeko garraio protokoloa\") akronimoaren siglak dira. Garraio mailako protokolo bat da, denbora errealean informazioa transmititzeko erabiltzen dena. Adibidez, audioa eta bideoa transmititzeko gertatu ahala.\nIETFko Audio eta bideo garraio lantaldeak garatutako protokolo bat da, estandar moduan 1996an RFC 1889 argitaratu zena lehen aldiz eta 2003an eguneratu zena (RFC 3550). STD 64 estandarra ezartzen du.\nHasiera batean multicast protokolo bezala definitu zen, baina praktikan hainbat unicast aplikaziotan erabilia izan ohi da. Streaming sistemetan erabiltzen da maiz, RTSPrekin konbinatua, bideokonferentzia edota push to talk aplikazioetan (H.323 edo SIPekin). Gainera, VoIP industriaren oinarria da RTP.\nRFC 1890, RFC 3551gatik ordezkatua (STD 65) bideo eta soinu bidezko konferentziendako kontrol minimo bat ezartzen duen profil bat zehazten du.\nBestalde, RFC 3711n, SRTP (Secure Real-time Transport Protocol) definitzen da, RTP profilarentzat hedapen bat, audio eta bideo konferentzietan konfidentzialtasuna lortzeko diseinatua, mezuaren nortasuna bereizteko edota audio eta bideoen fluxuen birbidaltzea ekiditeko ere erabili daitekeena.\nTime Stamp (32 bit): Lehen bytearen denbora-marka: Zein momentuan sortu den adierazten du."}
{"id": "68743", "revid": "512", "url": "https://eu.wikipedia.org/wiki?curid=68743", "title": "A trav\u00e9s de San Sebasti\u00e1n", "text": "A trav\u00e9s de San Sebasti\u00e1n 1960 urtean eginiko filma zen. Antonio Eceiza eta Elias Kerejetak egin zuten film hau Laponia Films produkzio-etxeari esker.\nAhotsa Francisco Rabalek jarri zuen. Irudiak Donostian grabatutakoak ziren."}
{"id": "68744", "revid": "56334", "url": "https://eu.wikipedia.org/wiki?curid=68744", "title": "Antxon Ezeiza", "text": "Antxon Ezeiza Sansinenea (Donostia, 1935eko irailaren 14a - \"ib.\", 2011ko azaroaren 15a) euskal zinema zuzendari, ekoizle eta gidoigilea zen.\n1970eko hamarkadaren bukaeran eta 1980ko hamarkadaren \"Ikuska\" dokumental saila ekoitzi zuen, Luis Iriondorekin batera.Babesleak, berriz Bertan Filmak, Orbegozo Fundazioa eta Euskadiko Kutxa. 35 milimetrotan grabatu zituzten.\nMaialen Belokik bere doktorego tesian Antxon Ezeizaren lan zinematografikoa eta ibilbide profesionala aztertu zituen Euskal Herriko Unibertsitatean. Ezeizaren ekarpena hari egokitu zaion testuinguru historiko, politiko, industrial eta kulturalean kokatzen du, eta, osagarri gisa, haren teoriak bere zinema-produkzioan noraino eta nola gauzatzen ziren aztertu zuen. Ildo horretan, garai hartako espainiar zinemako hiru mugarri garrantzitsu ikertu zituen: errealismo kritikoa edo dialektikoa, Espainiako Zinema Berria eta Euskal Zinema Nazionala. Horretan kokatuta, Ezeizaren bizi-esperientzia ere aztertu zuen, batez ere, politikarekin zuen harreman eta konpromiso estua; zinemagintzaren eta politikagintzaren artean ibili zen, eta, antza, Antonio hura Antxon bihurtu zen.\nBere aurkako boikota.\nKe arteko egunak filma egin zuenean espainiar komunikabideen aldetik boikota jaso zuen. Izan ere, ideia abertzaleen alde agertu zen eta sekulako sorgin-ehiza hasi zuten beraren aurka, filma Donostiako Zinemaldian aurkeztu zuenean. Kritikari batzuek, filmaren zinemagintza-alderdi hutsak alde batera utzi, eta sekulako egurra eman zioten euskal zuzendariaren lanari, hark zeuzkan ideia politikoengatik soilik."}
{"id": "68745", "revid": "512", "url": "https://eu.wikipedia.org/wiki?curid=68745", "title": "Karbono monoxido", "text": "Karbono monoxidoa, anhidrido karbonosoa edo karbono (II) oxidoa CO formula duen karbonoaren oxido bat da, karbono eta oxigeno atomo banak osatua. Konposatu kimiko hau gasa da presio eta tenperatura egoera normalean. Usaingabea, kolorgea, sukoia eta oso toxikoa da.\nKarbono monoxidoa karbonoa daukaten konposatuen errekuntza osatugabearen ondorioz sortzen da, batez ere barne-errekuntzako motorretan. Hala ere, beste gailu batzuk ere ekoizten dute, esaterako tximiniek, galdarek, ur-berogailuek eta erregaia erretzen duen etxeko edozein tresnak, ongi funtzionatzen ez badute. Errekuntza-prozesuan oxigeno gutxi dagoenean sortzen da.\nOsasunerako arriskuak.\nKarbono monoxidoa ez da pozoi metakorra. Giza gorputzeko kontzentrazioa hainbat faktoreren araberakoa da: inguruko kontzentrazioa, odoleko karboxihemoglobina (COHb) kantitatea, presio barometrikoa, esposizio-denbora eta biriketako airearen berritze-indizea (buruturiko kirolaren araberakoa normalean).\nOMEk ondorengo elkarrekintzak kalkulatu ditu airearen CO maila, odoleko COHb maila eta esposizio-denboraren arabera, giza organismoak COHb maila arrunt bat duela, itsaso mailan arnasten dela eta orekaren %50-a 3 ordu ondoren gertatzen dela kontsideratuz.\nGiza gorputzean COHb kontzentrazio altuaren eragilerik nabarmenena tabakoa eta bera erretzean arnastutako produktuak dira. Normalean erretzaileek duten COHb batez besteko maila %5ekoa da, eta ez erretzaileek, ordea, %1a. CO kontzentrazio altuko lekuetan lan egiten duten lagunek (aparkalekuetako langileak, trafiko agenteak, taxistak, kamioi gidariak\u2026) jasaten duten COHb maila %3 ingurukoa da.\nKarbono monoxido bidezko pozoiketaren kalte nagusiak hauek dira:\nHiri kutsatu edo oso kutsatuetan bizi diren biztanleentzat, maila errealak %0,8tik %3,7 ingurura daude ez erretzaileen kasuan eta %1,2tik %9ra artean erretzaileen kasuan. Ondorioz, arruntagoa da erretzen duten pertsonek narriadura nabariagoa jasatea. Hala ere, horrek ez du esan nahi erretzaileen bizitza laburragoa denik faktore honen eraginez.\nKorrelazio nabarmenak aurkitu dira eguneroko heriotza-kopuruaren eta karbono monoxidoaren kontzentrazioaren artean. Gizakiaren bihotz funtzioa eraldatu egiten da COHb maila altuen ondorioz. Honen arrazoietako bat da CO-aren ondorioz odolak ez duela oxigenoa behar den moduan garraiatzen. Bihotzeko zenbait gaixotasunetan gaixoek oxigeno-maila altua behar dutenez, CO kontzentrazio altuek heriotza gertatzeko aukera handitu egiten dute.\nKutsadura atmosferikoa.\nGiza jarduerak 300\u00d7106 CO tona inguru ekoizten ditu urtero. Iturri naturaletatik (baso inguruetan gertaturiko suteen ondorioz) 3.000\u00d7106 tona inguru sortzen dira.\nGas erreaktiboen kontzentrazioa denboran zehar era konstante batean mantendu dela esan daiteke, honek, iturri eta isurbideak orekan mantendu direla esan nahi duelarik. Baina gizakiak sorturiko kutsatzaileetariko kantitate batzuk isurbideek bereganatu ezin ditzaketen modukoak dira, honek eskualde-maila edota unibertsalean efektu kaltegarriak sortzen dituelarik.\nGizakiari gehien eragiten dion troposferaren geruza behealdekoa da: Bertako aire lehorraren (ur lurrunik ez duena) CO portzentajea % 0,1-ekoa da eta bere bizitza denbora 0.2\u22120.3 urte ingurukoa da, CO2-arena baino askoz txikiagoa dena, honek 20 urte ingurukoa baitu.\nArnasten dugun CO-aren iturri antropogenikorik garrantzitsuenetarikoa gasolina autoen ihes-tutuetatik irteten dena da, diesel autoek funtzionamendu egokia dutenean isurtzen duten kantitatea minimoa baita aurrekoarenarekin alderatuz.\nEra lokal batean CO kontzentrazio maila handiak eman daitezke industrian, petrolio findegien, burdinolen, altzairu fabriken eta hondakin-erraustegien inguruan.\nHiri barneko guneetako CO-aren kontzentrazioa ordea, bertako trafiko dentsitatearen eta baldintza atmosferikoen menpe daude gehien bat. Kutsadura mailak emisio iturrietatik urrundu ahala era nabarmenean murrizten diren arren, lurrazpiko aparkaleku, errepide estu eta kongestionatu eta tunelen moduko espazio itxietan 53 ppm (60 g/m3) mailatik gorako neurketak aurkitu dira."}
{"id": "68746", "revid": "2241", "url": "https://eu.wikipedia.org/wiki?curid=68746", "title": "Herrera (argipena)", "text": "Herrera honako lekuak izan daitezke:"}
{"id": "68747", "revid": "77706", "url": "https://eu.wikipedia.org/wiki?curid=68747", "title": "Kanoi", "text": "Kanoia edo sutunpa artilleriako atal bakarreko hodi bat da, historikoki arma gisa erabili izan dena. Erabiltzailearen begi bistan dagoen edozer behera botatzeko erabiltzen da.\nXIX. mende amaiera arte, kanoiek bolbora baliatzen zuten propultsatzaile gisa. Tankeetan eta tankeen aurkako arma bezala ere erabiltzen da, bere justu-justu lur gaineko ibilbidea dela eta. Kanoiaren helduera tokitik at aurkitzen diren gauzak edo pertsonak behera botatzeko, berriz, obusa erabiltzen da. Obusaren ibilbidea, kanoiarenak duenaren ordez, kurboa da, bihurgune paraboliko bat eratuz bere ibilbidean zehar. Kanoi baten jaurtigailuaren irteerako abiada, neurri bereko obus batena baino handiagoa da, kanoiak, distantzia laburretan baino ez baitu funtzionatzen. Horregatik erabiltzen da tankeen arma bezala edo jopuntu blindatuen aurka. Tropen aurka ere erabil daiteke. Obusak, aldiz, distantzia handiagoa lortzeko, bere propultsio kargak handitu behar ditu, eta tiraketa angelua aldatu. Kanoi izena hartzen dutenak, 20-30 milimetrotik gorako neurria duten armak dira. Hemendik aurrera, Armamentu Nagusia bezala deitzen zaie. 20 milimetrotik beherako neurria dutenei, berriz, Armamentu Txikia deitzen zaie. Kanoi batzuk, boladetan tiro egiteko ahalbidea dute. Honegatik, metrailadore eta kanoiaren artean ze ezberdintasun dagoen eztabaidatzen da. Ezberdintasunik ohikoena, metrailadoreek metraila eta kanoiek munizio lehergarria. Orain, artilleriako atal gehienak, neurri txikienekoak izan ezik, mistoak dira, kanoi-obusak, bi funtzioetan funtzionatu ahal izateko. Kanoi soilak, gerraontzitan, tanketan, antitanketan eta antiairekoetan erabiltzen direnak dira."}
{"id": "68748", "revid": "1310", "url": "https://eu.wikipedia.org/wiki?curid=68748", "title": "Herrera (argipen)", "text": ""}
{"id": "68749", "revid": "1310", "url": "https://eu.wikipedia.org/wiki?curid=68749", "title": "Etxeberri (Argipena)", "text": ""}
{"id": "68750", "revid": "1310", "url": "https://eu.wikipedia.org/wiki?curid=68750", "title": "Gaubea (argipen)", "text": ""}
{"id": "68751", "revid": "105290", "url": "https://eu.wikipedia.org/wiki?curid=68751", "title": "Barroeta", "text": "Barroeta Bediako (Bizkaia) auzoa da. 2007ko urtarrilaren 1eko erroldaren arabera, auzoak 19 biztanle ditu."}
{"id": "68752", "revid": "105290", "url": "https://eu.wikipedia.org/wiki?curid=68752", "title": "Elexalde (Bedia)", "text": "Elexalde Bediako (Bizkaia) auzoa da. 2007ko urtarrilaren 1eko erroldaren arabera, auzoak 203 biztanle ditu."}
{"id": "68753", "revid": "105290", "url": "https://eu.wikipedia.org/wiki?curid=68753", "title": "Eroso-Ugarte", "text": "Eroso-Ugarte Bediako (Bizkaia) auzoa da. 2007ko urtarrilaren 1eko erroldaren arabera, auzoak 63 biztanle ditu."}
{"id": "68754", "revid": "105290", "url": "https://eu.wikipedia.org/wiki?curid=68754", "title": "Murtatza", "text": "murtatzako etxerik garrantzitsuena belusti bazerria da eta bertan Jon Zabala bizi da\nMurtatza Bediako (Bizkaia) auzoa da. 2007ko urtarrilaren 1eko erroldaren arabera, auzoak 246 biztanle ditu.\nDemografia eta biztanleria.\nbertan San Lorentzo jaiak ospatzen dira eta ermitan mesa edukitzen dogu, gero kartaldia eta urrengo egunean rosarioa eta txokolatea"}
{"id": "68757", "revid": "105290", "url": "https://eu.wikipedia.org/wiki?curid=68757", "title": "Asteitza", "text": "Asteitza Bediako (Bizkaia) auzoa da. 2007ko urtarrilaren 1eko erroldaren arabera, auzoak 46 biztanle ditu."}
{"id": "68758", "revid": "105290", "url": "https://eu.wikipedia.org/wiki?curid=68758", "title": "Bidekoetxe", "text": "Bidekoetxe Bediako (Bizkaia) auzoa da. 2007ko urtarrilaren 1eko erroldaren arabera, auzoak 49 biztanle ditu."}
{"id": "68759", "revid": "105290", "url": "https://eu.wikipedia.org/wiki?curid=68759", "title": "Utxarain", "text": "Utxarain Bediako (Bizkaia) auzoa da. 2007ko urtarrilaren 1eko erroldaren arabera, auzoak 165 biztanle ditu."}
{"id": "68760", "revid": "535", "url": "https://eu.wikipedia.org/wiki?curid=68760", "title": "Ka\u00f1oi", "text": ""}
{"id": "68761", "revid": "105290", "url": "https://eu.wikipedia.org/wiki?curid=68761", "title": "Ibarra (Bedia)", "text": "Ibarra Bediako (Bizkaia) auzoa da. 2007ko urtarrilaren 1eko erroldaren arabera, auzoak 177 biztanle ditu."}
{"id": "68763", "revid": "336", "url": "https://eu.wikipedia.org/wiki?curid=68763", "title": "Elias Kerexeta", "text": "Elias Kerexeta Garate (Hernani, 1934ko urriaren 27a - Madril, 2013ko ekainaren 9a) Euskal Herrian jaiotako zinema produktorea izan zen.\nBiografia.\nProduktorea ez ezik, gidoilaria eta zuzendaria ere izan zen. Gaztetan Errealaren jokalaria zen. Bere alaba, Gracia Kerexeta zuzendaria ere bada.\n1998ko Donostiako Zinemaldiaren Zilarrezko Maskorra lortu zuen."}
{"id": "68764", "revid": "535", "url": "https://eu.wikipedia.org/wiki?curid=68764", "title": "Kainoi", "text": ""}
{"id": "68765", "revid": "336", "url": "https://eu.wikipedia.org/wiki?curid=68765", "title": "Bioerregai", "text": "Bioerregaiak material organiko berriztagarrietatik eratutako erregai solido, likido edo gasak dira. Gehienbat, landare jatorrikoak dira, eta ez erregai fosilak. Jatorria, beraz, biomasan dute, prozesaturiko material organikoan.\nEnergia iturri berriztagarritzat jotzen dira, erregaiak laboratu daitezkeen landareetatik sortzen baitira. Ez dira ordea energia garbi moduan hartzen, hauen errekuntzak kutsadura eragiten baitu (erregaiak berak biodegradagarriak izan daitezkeen arren).\nBioerregai nagusiak.\nBioerregai garatuenak eta erabilienak honako bi hauek dira:\nBiopropanola eta biobutanola bezalako beste produktu batzuk ere badira, baina ez dira aurrekoak bezain erabiliak. Hala ere, erregai fosilen agortzea dela eta, etorkizunean haien erabilgarritasuna handituko dela uste da.\nGarapena.\nAzken urteetan zenbait programa nazional eta internazionalek sorkuntza forma ezberdinen garapena eta biomasaren erabilera bultzatu dituzte beroa eta energia elektrikoa sortzeko, eta energia iturri aukera berri moduan ikertu eta erabiltzea sustatzen ari dira. Honen ondorioz ohiko teknologiez gain (konbustioa), zenbait teknologia berri eta esperantzagarri agertzen ari dira.\nHerri garatuenetako gobernuen helburu garrantzitsuenak iturri ez berrerabilgarrien errekuntzetan sorturiko gasen emisioak murriztea eta hondakinen gutxitzea (hiri hondakin solidoak) bihurtu dira. Beste alde batetik, garapen bidean dauden herrietan normalean zaila izaten da erregai efizienteak eskuragarri izatea, bai teknologiagatik baina bai eta diruagatik ere, eta horregatik beste erregai tradizionalak erabiltzera behartuak egoten dira (egurra, ikatza\u2026).\nBiomasa, ekilorea bezalako nekazaritza hondakinetatik lorturiko energia bat da. produktu hauen olio kopurua nabarmena da eta gasolioaren ordezko moduan erabiltzen dira. Energiaren sorkuntza produktu naturalen edota hondakinen (biomasa) erabileraren bidez etorkizuneko industria garrantzi baten moduan kontsidera dezakegu beraz. Hau, energi iturri berriztagarri eta garbi bat da eta gainera ingurugiroaren babesera laguntzen du, olio industriak sortzen dituztenak bezalako hondakinak berrerabiltzeko aukera ematen duelako. Hala ere, oraindik garapen fase nahiko atzeratuan dago, baina hainbat proiektu daude pentsaturik energia mota honen erabilera sustatzeko.\nBiodiesela, lehengai berriztagarrietatik lortzen da eta kutsatzen ez duen eta biodegradagarria den erregai likido bat da. Hau pertsonen hiri garraiorako, nekazaritza, itsaso eta mehatze garraiotarako erabilia izan daiteke eta gasolioarekin nahastuz edota bera bakarrik beroketa galderetarako ere erabil daiteke.\nEkoizpena.\nBioerregaiak erremolatxa, azukre kanabera edo ekilorea bezalako produktuetatik lorturiko erregaiak dira. Hauen lorpenerako prozesua, olio begetal, animalia koipea eta erabilitako frijitu olioen bidez buruturikoa, diesel eran erabili ahal izateko, Madrilgo Unibertsitate Konplutentseko ingeniaritza kimikako departamentuko prozesu kimiko eta biokimiko integratuen garapen laborategietan burutu da. Prozesu hori olio edo koipearen trasesterifikazioa alkohol arinekin burutzen da, honetarako katalizatzaile egoki bat, azido koipedun esterrak (biodiesela) lortzeko, erabiltzen da. Normalean erabiltzen den alkohola metanola da, baina beste alkohol arin mota batzuk ere erabili daitezke, etanola, propanola edo butanola, kasurako. Azpiproduktu moduan glizerina lortzen da, zeina interes industrialeko beste aktibitate batzuetan erabili daitekeen. 1005 kg biodiesel ekoizteko, 110 kg metanol, 15 kg katalizatzaile eta 1000 kg olio behar dira, 4.29 ur metro kubikoz gain. Prozesu honek gainera lehen aipaturiko 100 kg glizerina azpiproduktu ere sortzen ditu.\nBiodieselaren lorpenerako erabili daitezken lehengaiak mota askotakoak izan daitezke, baina ondorengo taldetan sailka daitezke:\nParte hartzen duten sektoreak:\nIngurune babestuetako naturgune, aintzira eta abarretan biodieselaren erabilera burutzen da garraiobideentzako.\nAbantailak.\nBioerregaien kontsumo mundiala 170 miloi tonatan urtero estimatzen da, bietanolaren produkzio eta kontsumo zifrekin bat datorrelarik. Brasil, 90tona inguruko kontsumoarekin urtero, eta Estatu Batuak 50 tona ingurukoarekin, munduko bioerregaien produkzio eta erabilpen tasarik handieneko herriak dira. Brasilen bioetanola azukre kainatik lortzen da gehienbat eta bere erabilpena 520-ko gasolina nahasketarekin burutzen da normalean. Estatu batuetan ordea bioetanola artotik lortzen da eta gasolinarekiko nahasketak %10-ekoak izaten dira normalean. Gaur egun, herri honek bere gasolina kontsumoaren %3-a bioetanolarengatik aldatu duela estimatzen da.\nBiodieselak beraz, erregai likido moduan erabilita zenbait abantaila dakartza, bai energetikoki, ekonomikoki eta bai ingurugiroaren onurari dagokionez:"}
{"id": "68766", "revid": "1519", "url": "https://eu.wikipedia.org/wiki?curid=68766", "title": "Artika", "text": "Artika izen berarekin, hainbat leku aurki daitezke:"}
{"id": "68767", "revid": "512", "url": "https://eu.wikipedia.org/wiki?curid=68767", "title": "Pelotari (filma)", "text": "Pelotari 1964. urtean eginiko filma zen. Nestor Basterretxea eta Fernando Larrukertek egin zuten film hau Frontera Films Irun produkzio-etxeari esker.\nIrudiak Bermeon grabatutakoak ziren. Pelikulan Akarregi, Atano III.a, Atano X.a, Kortabitarte, Gallastegi eta Ogeta pilotariak agertu ziren."}
{"id": "68768", "revid": "336", "url": "https://eu.wikipedia.org/wiki?curid=68768", "title": "Bioerregaiak", "text": ""}
{"id": "68770", "revid": "512", "url": "https://eu.wikipedia.org/wiki?curid=68770", "title": "Arana (Bermeo)", "text": "Arana (edo \"Arene\") Bermeoko (Bizkaia) auzoa da eta udalerriaren ipar-mendebaldeko lurretan kokatzen da. Auzoa etxebizitza bakan batzuez eta auzokide gutxi batzuez osatuta dago. Auzoa bi gunetan banatzen da, batetik ohiko Arana eta bestetik Kaboa izeneko gunea.\nBaserriak.\nArana auzoko baserriak honakoak dira: Itsasgane, Grandene, Txankane, Etxebarri (gaur egun Ikastola bertan dago), Itsasalde, Patxotene, Azatarrotxu, Etxerre, Azatarro, Landabaso, Arana, Aranburu, Gibele, Flores, Iturrondo, Beitegi, Marinone, Kasakane, Santakruz, Aborta, Gorostadi, Madari, Muskerritxune, Sartzalleku, Peruarezti, Albarezenebekoa, Albarezenegoikoa, Iturrieta, Talaiepe, Bidekoetxe, Bekoetxe eta Erdikoetxe.\nDesagertutako baserriak.\nAtxgane, Altamira, Juliane, Piezatetxe, Goikoetxe eta Grandene."}
{"id": "68771", "revid": "42829", "url": "https://eu.wikipedia.org/wiki?curid=68771", "title": "Artika (Bermeo)", "text": "Artika bermiotarrez Artike deitua, Bermeoko (Bizkaia) auzoa da. 2007ko urtarrilaren 1eko erroldaren arabera, auzoak 127 biztanle ditu."}
{"id": "68772", "revid": "105290", "url": "https://eu.wikipedia.org/wiki?curid=68772", "title": "Agirre (Bermeo)", "text": "Agirre Bermeoko (Bizkaia) auzoa da. 2007ko urtarrilaren 1eko erroldaren arabera, auzoak 78 biztanle ditu."}
{"id": "68773", "revid": "119347", "url": "https://eu.wikipedia.org/wiki?curid=68773", "title": "San Andres (Bermeo)", "text": "San Andres Bermeoko (Bizkaia) auzoa da. 2007ko urtarrilaren 1eko erroldan, auzoak 33 biztanle zituen."}
{"id": "68774", "revid": "56334", "url": "https://eu.wikipedia.org/wiki?curid=68774", "title": "Almika", "text": "Almika Bermeoko (Bizkaia) auzoa da. 2007ko urtarrilaren 1eko erroldaren arabera, auzoak 79 biztanle ditu.\nHemen eliza txiki bat dago, Almikeko amabirginearen ohorez, hau XI. menden sortu zen. Idatziz Almika bada ere, bertako euskaran, ahoz Almike esaten da. "}
{"id": "68775", "revid": "103793", "url": "https://eu.wikipedia.org/wiki?curid=68775", "title": "Arranotegi", "text": "Arranotegi Bermeoko (Bizkaia) auzoa da. 2007ko urtarrilaren 1eko erroldan, auzoak 19 biztanle zituen."}
{"id": "68776", "revid": "1491", "url": "https://eu.wikipedia.org/wiki?curid=68776", "title": "Demiku", "text": "Demiku Bermeoko (Bizkaia) auzoa da. 2014ko urtarrilaren 1eko erroldaren arabera, auzoak 42 biztanle ditu. Bermeotik Katillotxu mendira igotzeko abiapuntua da. Jaiak otsailaren 2an egiten dira, Kandelaria egunean.\nHistoria.\n1236. urtean Bermeoko fundazio agirian aipatua izan zen \"De Menigo\" izenarekin. Izenak bilakaera hau izan du urteekin: \"Demenigo &gt; Demenigu &gt; Demeniku &gt; Demeiku &gt; Demiku\". XIX. mendearen erditik aurrera, \"Deminigus\" aldaera nagusitu da idatziz: \"Demenigo &gt; Demenigos &gt; Demenigus &gt; Deminigus\".\nAuzo honek elizatxo bat du, Kandelaria edo Demikuko ama birginia izenaz ezagutua, hau 1934ko apirilaren 5ean sortu zen.\nBaserriak.\nHamaika bat dira auzoko baserriak. Horietatik zortzi 1578ko dokumentu idatzietan agertzen dira: Zarran, Errenta, Beiti (edo Beitxi), Fradu, Txomekane (edo Txomane), Etxebarri, Uriarte-beko eta Uriartegoiko.\nBeste hiru baserriak XIX. mendekoak dira, bata eraikuntza berrikoa, Tontorre (gaur erabat itxuraldatua), bigarrena, Mundakarako errepide ondoan, Errosako zubiaren Bermeo aldeko muturrean, Errosape, eta bestea, Justu, lehenago San Justo y Pastor ermitaren etxea izana eta gero baserri bihurtua.\nZarragoitiko tontorraren hegoaldean, Artika auzorako lepoan, XIX. mendearen amaieran eraikitako etxetxo bat ere izan zen, Txikiti\u00f1ene.\nKandelaria eguna.\nAuzoko jaia Kandelaria egunean ospatzen da, ostailaren 2an negu erdialdean, Herri tradizioaren arabera, neguaren luzea edo laburra neurtzen da egun horretako eguraldiaren arabera: \"Kandelario bero, negua dator gero\"; \"Kandelario hotz, negua joan da motz\". AEBetan otsailaren 2a Marmotaren Eguna da. Hibernatzen duten ugaztunek lozorroari uztea ala ez uzteko erabakitzen dute aukera batekin dagoen lotua tradizio hori, eta Euskal Herrian hartz baten esnatzearekin lotu izan ohi da, normalean Inauterien zikloarekin lotuta.\nEuskara.\nEuskaraz ezberdin egiten da Bermeon baserrian eta kalean, baita 50 metroko distantzian ere. Bermeoko kaletarrek beren berbaera ei dute. Mundakoko euskararekin ere ezberdintasunak atzematen dituzte bertakoek.\nDemikutar ospetsuak.\nCarlos Anasagasti Zulueta demikutarra gudari-kapilaua izan zen 36ko gerran Bizkaian. 1939an erbesteratuta Paraguaira joan zen misiolari. Geroago Bolivian oso lurralde txiroan Beni hiriko gotzaina izan zen 1953tik 1986ra bitarte."}
{"id": "68777", "revid": "56334", "url": "https://eu.wikipedia.org/wiki?curid=68777", "title": "San Migel (Bermeo)", "text": "San Migel Bermeoko (Bizkaia) auzoa da. 2007ko urtarrilaren 1eko erroldaren arabera, auzoak 76 biztanle ditu."}
{"id": "68778", "revid": "119347", "url": "https://eu.wikipedia.org/wiki?curid=68778", "title": "Ma\u00f1ua", "text": "Ma\u00f1ua Bermeoko (Bizkaia) auzoa da. 2007ko urtarrilaren 1eko erroldan, Ma\u00f1uko biztanleak 91 ziren.\nBertan dago lurperatuta Elbira Zip\u00ectria irakasle berritzailea (1906-1982). Elbira asko joaten zen Ma\u00f1ura eta bisita bakoitzean familia baten baserrian egiten zuen egonaldia. Halaxe ezagutu zuen amama Eskolastika. Emakume horrek asko omen zekien Euskal Herriaz eta kondairez, eta Zipitriak adi-adi entzuten zituen bere istorioak. Orduak eta orduak ematen zituzten elkarrekin hizketan mitologiaz, kondairez, bitxikeriez. Oso emakume jakintsua zen, \u2018Bizkaiko amama\u2019 deitzen zioten, eta 106 urterekin hil zen. Izugarri maite zuten elkar eta, hil aurretik, Zipitriak lagun minei argi utzi zien bere borondatea: Ma\u00f1un izan nahi zuela hilobiratua, amama Eskolastikaren ondoan."}
{"id": "68779", "revid": "15795", "url": "https://eu.wikipedia.org/wiki?curid=68779", "title": "Pelotari", "text": ""}
{"id": "68780", "revid": "119347", "url": "https://eu.wikipedia.org/wiki?curid=68780", "title": "Gibelortzaga", "text": "Gibelortzaga \u2014orobat \"San Pelaio\" eta \"San Pelaio Gibelortzagakoa\" izenez ezaguna\u2014 Bermeoko (Bizkaia) auzoa da. 2007ko urtarrilaren 1eko erroldan, auzoak 280 biztanle zituen."}
{"id": "68782", "revid": "58701", "url": "https://eu.wikipedia.org/wiki?curid=68782", "title": "Fernando Larrukert", "text": "Fernando Maria Larrukert Agirre (Irun, Gipuzkoa, 1934 - \"ib.\", 2016ko urriaren 20a) zinema zuzendari, editore eta gidoigilea izan zen.\nNestor Basterretxearekin batera lan egin zuen Frontera Films Irun ekoiztetxean. Gaztetan, abesbatza musikan jardun zuen: Alaiki abesbatza (1950) sortu eta zuzendu zuen, eta Irundar Kamara Abesbatza (1959) ere bai. Irundar Kamara Abesbatzarekin, ibilbide arrakastatsua egin zuen; Larrukerten zuzendaritzapean, Lilleko (1962) Abesbatzen Munduko Bigarren Saria, Abesbatzen Zuzendaritzako Espainiako Lehenengo Saria (1963) eta Abesbatza Taldeen Espainiako Lehen Saria (1964) jaso zituzten. 1962an, Frantziako lehendakari Charles de Gaullek Frantziako Kultura Merituaren Urrezko Domina eman zion Larrukerti.\nHala ere, Euskal Herrian zinemagintzan nabarmendu zen batik bat.\n1974an Everesterako Tximist Espedizioaren kide izan zen."}
{"id": "68783", "revid": "119347", "url": "https://eu.wikipedia.org/wiki?curid=68783", "title": "Alquezar (filma)", "text": "Alqu\u00e9zar, retablo de pasi\u00f3n 1965 urtean eginiko filma zen. Nestor Basterretxea eta Fernando Larrukertek egin zuten film hau Frontera Films Irun produkzio-etxeari esker.\nIrudiak Huescako probintzian dagoen Alqu\u00e9zarren grabatutakoak ziren. Turismo bultzatzeko asmotan egin bazuten ere, erlijio dokumentala ematen du."}
{"id": "68784", "revid": "201", "url": "https://eu.wikipedia.org/wiki?curid=68784", "title": "Sutunpa", "text": ""}
{"id": "68785", "revid": "512", "url": "https://eu.wikipedia.org/wiki?curid=68785", "title": "Uda gau bateko ametsa (Mendelssohn)", "text": "Uda gau bateko ametsa Felix Mendelssohn alemaniar musikagile eta musikariak idatziriko musika lan bat da, William Shakespeare antzerkigilearen izen bereko antzezlanean oinarritua."}
{"id": "68787", "revid": "105290", "url": "https://eu.wikipedia.org/wiki?curid=68787", "title": "Gadong B", "text": "Gadong B Bruneiko Brunei eta Muara barrutiaren barnean dagoen \"mukim\" edo azpibarruti bat da. Barruti honetako erdialde inguruan dago, mendebalde inguruan, zehazki.\nMugak.\nIparraldean, Gadong A mukim edo azpibarrutiarekin muga egiten du, Berakas A mukim edo azpibarrutiarekin iparrekialdean, Kianggeh mukim edo azpibarrutiarekin ekialdean eta hegoaldean, eta, azkenik, hegoaldean eta mendebaldean Kilanas mukim edo azpibarrutiarekin.\nOharra.\n2007. urteko uztailean, Gadong mukim edo azpibarrutia, ofizialki bi zatitan banatua izan zen. Iparraldean geratu zen zatiari, Gadong A izena eman zitzaion, eta, hegoaldean geratu zenari, berriz, Gadong B izena."}
{"id": "68788", "revid": "336", "url": "https://eu.wikipedia.org/wiki?curid=68788", "title": "Dunbal", "text": "Dunbala perkusiozko musika tresna bat da, menbranofonoen azpifamiliakoa, danborra, danbolina, atabala eta tinbala bezala. Tinbala bezala, feltrozko muturra duen mailu batekin jotzen da.\nTamaina.\nBere tamaina, oso aldagarria izan daiteke. Orkestra sinfonikoetan agertzen dena, dunbal guztien artean, tamaina handienekoa da. Banda musikal eta pop-rock eta jazz taldeetan erabiltzen dena berriz, txikiagoa.\n\"Bonbo leg\u00fceroa\" deritzona, beste dunbal guztien ezberdina da, hau, zilindrikoa baita, beste guztiak biribil-biribilak diren bitartean. Dunbal hau, danbolinaren antzerakoa da, baina luzeagoa eta Argentinan erabilia da\nEzaugarriak.\nPerkusiozko musika tresna membranofono gehienak bezala, bere bi aldeetan du mintza, dunbal motaren arabera, material sintetikozkoa izan daitekeena edota animaliren baten larruarekin eginikoa.\nDunbala Orkestra Sinfonikoan.\nOhi, bakarra egoten da, orkestraren azkeneko lerroan, zuzendariagandik urrutien dagoen lerroan, perkusiozko beste musika tresnekin batera.\nDunbala pop-rock eta jazz musika taldeetan.\nDunbala, kasu hontan, bateriaren erdialdean egoten da. Gainean, danborrak izaten ditu, eta, albo banatan, txindatak. Perkusiozko beste musika tresna batzuk ere izaten dira, danbor erredoblantea edo kaxa, adibidez.\nDunbala musika bandetan.\nHemen ere, bakarra egoten da. Eta pop-rock eta jazz musika taldeetan egoten denaren oso antzekoa izaten da, baina, pop-rock eta jazz taldeetan, dunbala pedal baten bidez jotzen den bitartean, musika bandetakoa, orkestra sinfonikoetakoa bezala jotzen da, feltrozko mutur bat duen mailu batekin, alegia."}
{"id": "68789", "revid": "105290", "url": "https://eu.wikipedia.org/wiki?curid=68789", "title": "Kianggeh", "text": "Kianggeh Bruneiko Brunei eta Muara barrutiko mukim edo azpibarruti bat da. Barruti honen erdialdean kokatua dago.\nMugak.\nIparraldean, Berakas A eta Berakas B mukim edo azpibarrutiak ditu mugakide, Kota Batu mukim edo azpibarrutia ekialdean eta hegoaldean, ur herrixka azpibarrutiak eta Lumapas mukim edo azpibarrutia hegoaldean, Kilanas mukim edo azpibarrutia hegomendebaldean eta Gadong B mukim edo azpibarrutia mendebaldean\nBerezitasunak.\nMukim edo azpibarruti hontan, herrialdeko hiriburua dago, Bandar Seri Begawan, alegia.\nHerrixkak.\nKianggeh mukim edo azpibarrutia, bi zatitan banatua dago: Lehenengoa, Bandar Seri Begawanen hirigunea, eta bestea, Bandar Seri Begawanen inguruko tokiak\nOharra.\nHaji Omar Ali Saifuddien III.a Sultanaren erreinualdian, Kumbang Pasang mukim edo azpibarruti bezala kontsideratua izan zen. Baina, Haji Hassanal Bolkiah bruneiko tronura igo zenean, Kumbang Pasang, mukim edo azpibarruti bezala kontsideratua izateari utzi zion, eta Kianggeh mukim edo azpibarrutiak irentsi zuen, eta orain, azpibarruti honen zati da."}
{"id": "68790", "revid": "58701", "url": "https://eu.wikipedia.org/wiki?curid=68790", "title": "Bacillus", "text": "Bacillus generoa bakterio Gram positiboz osatuta dago, bazilo handiak direnak. Bakterio handienetarikoen artean daude, batzuek 4 mikrako luzera erraz gainditzen baitute. Aerobio ala fakultatiboak izan daitezke.\n\"Bacillus\" generoaren berezko ezaugarria endosporak sortzeko duen gaitasuna da. Bakterio gutxik dute endosporak eratzeko ahalmena: \"Bacillus\"-ez gain, Clostridium, Sporosarcina eta Desolfotomaculum generoek, besterik ez. Endosporak erresistentzia egiturak dira, bakterioak bizirik irauteko sortzen dituenak ingurunearen baldintzak aurkakoak eta kaltegarriak direnean.\nGenero honen barnean aniztasun metaboliko eta ekologiko handia dago: espezie gehienak lurrean bizi badira ere, badaude ur gazitan zein gezatan aurkitzen direnak.\nIndustria farmazeutikoan bi espezie dira preziatuak: \"Bacillus polymyxa\" eta \"Bacillus subtilis\", polimixina eta bazitrazina antibiotikoak, hurrenez hurren, ekoizten dituztenak.\nNabarmentzeko modukoak dira espezie hauek ere:"}
{"id": "68793", "revid": "201", "url": "https://eu.wikipedia.org/wiki?curid=68793", "title": "Bonbo", "text": ""}
{"id": "68795", "revid": "201", "url": "https://eu.wikipedia.org/wiki?curid=68795", "title": "Bazilo", "text": ""}
{"id": "68797", "revid": "105290", "url": "https://eu.wikipedia.org/wiki?curid=68797", "title": "Akuj\u00e4rvi", "text": "Akuj\u00e4rvi, Inari udalerria osatzen duten Finlandiako Lappi lurraldean aurkitzen diren herrixketako bat da. Oso biztanle gutxi bizi da bertan; izan ere, Ivalo \"hiriburu\"ak eskaintzen dituen zerbitzuengatik biztanle gehienak ondoko herrira ihes egin dute.\nUdalerriaren bihotzean dago, Koppelo, Ivalo eta T\u00f6rm\u00e4neneko aireportutik hurbil."}
{"id": "68798", "revid": "105290", "url": "https://eu.wikipedia.org/wiki?curid=68798", "title": "Kev\u00e4j\u00e4rvi", "text": "Kev\u00e4j\u00e4rvi, Finlandiako Lappi lurraldean dagoen Inari udalerriko herrixka bat da. Ivalotik 13 bat km ipar-ekialdean dago. Inarij\u00e4rvi aintziraren hegoaldean. Pinudi eremu zabal baten erdian dago 2006. urtean 185 pertsona bizi ziren herrixka."}
{"id": "68804", "revid": "119347", "url": "https://eu.wikipedia.org/wiki?curid=68804", "title": "Bizkarlatza", "text": "Bizkarlatza Zaraia mendilerroan dagoen mendietako bat da. Mendilerro honetako beste mendi gehienak ez bezala, hau belartsua da, gertu dagoen Elgea mendilerroko mendiak bezala. 1.132 metroko garaierarekin, Zaraia mendilerroko mendien artean, laugarren postuan dago, pixka bat iparralderago dagoen garaiera bereko Aizkorri mendiarekin batera.\nIrispideak.\nBideetako bat, Bolibar elizatetik abiatzen da. Hemendik, lehenik, Lizargarate lepora heldu behar da. Behin hona heldu ondoren, ezkerretarantz doan bide bat hartu behar da, Bidate iturritik pasatzen dena, Arlutz mendirantz. Bidearen amaieran, eskuinetara hartu behar da. Azkenik, lau-lauan, mendiaren tontorrera heltzen da.\nBeste bide bat, Lizargarate lepotik gertu dagoen Elgea mendilerrotik abiatzen da. Araba aldetik etorriz gero, Mugarriluze (Elgea) menditik jaitsi behar da lehenik, Alabitarte tumuluarekin topo egin arte. Hemendik gertu, bide bat abiatzen da, mendiaren hegoaldetik, zuzen-zuzen gorantz, tontorrerantz abiatzen dena.\nOharra.\nZaraia mendilerroko beste mendi gehienak ez bezala, hau, belartsua da, mendilerroko beste mendi gehienak, tontor harritsukoak diren bitartean."}
{"id": "68805", "revid": "336", "url": "https://eu.wikipedia.org/wiki?curid=68805", "title": "Kilanas", "text": "Kilanas Bruneiko Brunei eta Muara barrutian dagoen mukim edo azpibarrutietako bat da. Barruti honen hego-mendebaldean kokatua dago.\nMugak.\nKianggeh eta Gadong B mukim edo azpibarrutiekin egiten du muga iparrekialdean, Lumapas mukim edo azpibarrutiarekin ekialdean eta hegoaldean, Pengkalan Batu mukim edo azpibarrutiarekin hegomendebaldean, eta, azkenik, Sengkurong mukim edo azpibarrutiarekin mendebaldean eta iparraldean."}
{"id": "68806", "revid": "512", "url": "https://eu.wikipedia.org/wiki?curid=68806", "title": "Obus", "text": "Obusa, kanoiak ez bezala, tiraketa kurbo baten bidez eraso dezakeen artilleria atala da. Tiraketa ez zuzen baten bidez, parabola bat eratuz, lurraren oztopo natural edo artifizialen gainetik, bere jaurtigailua bota dezake. Berez, 45\u00ba baino angelu handiagoetara hel daiteke.\nObusa, XIX. mendearen lehen erdialdean agertu zen lehen aldiz adiera honetan, baina Lehen Mundu Gerran hartu zuen berebiziko garrantzia, artilleriako atal garrantzitsuena bezala. \"Goitik\" eraso egitea ahalbidetzen zuen, erdi lurperatuta zeuden gotorlekuei batez ere. Hauek, kanoi tradizionalentzako, helezinezko jopuntua ziren.\nLehen, obusek jaurtitako jaurtigailuen irteerako abiada, neurri bereko kanoi batena baino txikiagoa zen tiro zuzenean, baina, oraingo aurrerapenei esker, irteera abiada handiagoa lortzen da, propultsio karga gehigarriak erantsiz, honekin, jopuntu bat behera botatzeko distantzia handiagoak lortuz. Orain, artilleria atal gehienak mistoak dira, kanoi-obusak, tiro zuzenean edo ez zuzenean tiratzea ahalbidetzen baitute\nJaurtigaiak.\nObus izenarekin, orokorki forma zilindrokonikoa duen munizioari ere deitzen zaio, esfera formako balengandik ezberdintzeko. Beharbada, hitz hau, artilleria atalari zegokiona hasiera batean, Gerra Karlistetan Espainian erabili ziren obusek botatzen zuten munizioetan erabili zelako hartu zen."}
{"id": "68807", "revid": "105290", "url": "https://eu.wikipedia.org/wiki?curid=68807", "title": "Elorretako Haitza", "text": "Elorretako Haitza Zaraiako mendilerroan dagoen mendietako bat da. Orokorki, Kurutzeberri deitzen den mendian dago, bertako tontorrik garaiena delarik, eta Zaraia mendilerro osoko bigarren garaiena da, 1.146 metroko garaierarekin. Apotza edo Kargaleku lepoaren bidez, Aranguren mendiarekin, mendilerroko mendirik garaienarekin, bat egiten du.\nIrispideak.\nBiderik ohikoena, Elixabarritik doa. Hona, zuzenean Mendiolatik, Pe\u00f1akulu igaroz, edo Bolibartik, hel daiteke. Bolibartik datorren bideak, Mendiolatik datorren bideetako batekin bat egiten du, pinudi baten ondotik igarotzen den bide batean, ehiztariak ibili ohi diren beste pinudi batetik gertu. Hemendik, lur eta harrizko bide bat abiatzen da, gorantz eta gorantz, San Juan Portaleta\u00f1a edo San Juan Txikia izeneko ermitara heldu arte. Handik gora, zuzenean Mendiolatik datorren bidearekin bat egiten du bide honek. Behin bide hortara helduta, aurrera jarraitu besterik ez dago, Kargaleku edo Apotza izeneko lepora heldu arte. Behin hemen, ezkerretarantz hartzea baino ez da geratzen, mendiaren tontorrera heltzeko.\nInguruko tokiak.\nApotza edo Kargaleku lepoa"}
{"id": "68809", "revid": "105290", "url": "https://eu.wikipedia.org/wiki?curid=68809", "title": "Galarrixa", "text": "Galarrixa Zaraia mendilerroko mendi bat da. Urkulu urtegiaren iparraldean dago, oso toki bakartian, mendilerroko beste mendi guztietatik erabat bananduta. 547 metroko garaierarekin, mendilerroko bigarren mendirik txikiena da.\nIrispideak.\nLarrinoko eliza ondoan, errepidetik jarraitu behar da, Larrinoberrirantz pixkat jeitsi arte. Arantzazura doan bidea alde batera utzi eta ezkerretik jarraitu behar da, ezkerrean etxe batzuk utziz. Ondoren, pinudi batetatik igoz, Irubieragaina mendatera iristen da. Gero, eskuinetara hartu eta, handik gutxira, lehen tontor batera iristen da, 525 metroko garaieran kokatua. Pixkat jeitsi ondoren, Galarrixarantz jarraitzen da. Bere tontorra, pinuz josita dago eta pinuen artean doan bide batek, tontorra bera igarotzen du."}
{"id": "68810", "revid": "105290", "url": "https://eu.wikipedia.org/wiki?curid=68810", "title": "Koppelo", "text": "Koppelo, Inari udalerria osatzen duten Finlandiako Lappi lurraldean aurkitzen diren herrixketako bat da. Ivalo iparraldean dago, Inarij\u00e4rvi aintziraren hegoaldean, eta oso biztanle gutxi bizi da berta. Izan ere, azken urteotan, biztanle askok Ivalora ihes egin dute, \"hiriburu\"ak eskaintzen dituen zerbitzuak erakarrita."}
{"id": "68811", "revid": "46380", "url": "https://eu.wikipedia.org/wiki?curid=68811", "title": "Musulmanek Iberiar penintsula konkistatzea", "text": "Musulmanek Iberiar penintsula konkistatzea 711-719. urteen bitartean bisigodoen erresuma desagerrarazi eta Hispania (Iberiar penintsula) musulmanen mende jarri zuen konkista da.\nTariq ibn Ziyad buru zutela, islamera bihurtu berri ziren bereberrez osatutako armada bat Ipar Afrikatik Gibraltarrera (Jabal T\u0101riq (\u062c\u0628\u0644 \u0637\u0627\u0631\u0642), Tariq-en mendia etimologikoki) igaro zen 711ko apirilaren 30ean. Guadaleteko guduan (uztailaren 19an) Rodrigo errege bisigodo usurpatzailearen armadari aurre egin zioten, baita hura suntsitu ere. Hurrengo urtean, botere hutsune bat sumatuta, Musa ibn Nusair eta haren gudarostea bildu zitzaien. Nahiko aise hasi ziren hedatzen, dela hitzarmenen bidez, dela erasoak joz, hiribilduak atzemanez. Iparralderantz zabaltzen hasi ziren.\nMusulmanen agindua penintsula osora hedatu bazen ere, ipar-mendebaldean (Galizia eta Asturias) zein Pirinio aldeko lurralde euskaldunetan ahulagoa izan zen. Hala ere, Iru\u00f1eak 714ean, Huescak pixka bat geroago, eta Bartzelonak 719an onartu zuten musulmanen agindua. Are gehiago, Pirinioez bestaldera ere hedatu ziren, harik eta Karlos Martel buruzagi frankoa haiekin hainbatetan gudukatu eta omeiatarren oldea iparralderantz eta ipar-ekialderantz hedatzeari utzi zion arte (732. urtean Poitiersen izan ziren garaituak, eta 737an Arles, Nimes eta Avignonen). 759tik aurrera Iberiar penintsulara mugatu zituzten haien mendeko lurralde iraunkorrak, Pepin Laburra frankoaren kanpaina militarrak behartuta. Aldiz, musulmanek ez zituzten egungo Frantzian erasoak gelditu 975 arte.\nMusulmanek mende luzez izan zituzten Iberiar penintsulan lurraldeak, Al-Andalus izenpean. Hala ere, domeinu horien agintariek erlijio berdina zuten arren (musulmana), lurraldeok desberdintasun handiak zituzten haien artean, nola populazioaren eta talde etnikoen ezaugarriei dagokionez, hala interes politikoei dagokienez. Domeinu horiek tarteka erresuma bakar batean elkartuta zeuden Kordoba edo Sevilla hiriburu zutela, baina beste askotan lurraldeetako jauntxoek beren bidetik jo zuten, erresuma txikiak sortuz (\"taifa\" direlakoak).\nErrekonkista deitu izan zaio Iberiar penintsulan VIII eta IX. mendeetan sortuz joan ziren erresuma kristauek hegoalderantz hedatzeko mugimenduari, betiere lurralde musulmanen lepotik. Benetan, ordea, erresuma kristauak hegoaldera ez ezik beste erresuma kristauei erasotzen zieten. XIX eta XX. mendean ondutako Errekonkistaren ideia horren arabera, erresuma musulmanak konkistatzeko mugimendu hori Pelayok hasi zuen 722ko Covadongako gudu mitikoan, eta 1492an baino ez zen amaitu."}
{"id": "68812", "revid": "105290", "url": "https://eu.wikipedia.org/wiki?curid=68812", "title": "Kota Batu", "text": "Kota Batu Bruneiko Brunei eta Muara barrutian dagoen mukim edo azpibarrutietako bat da. Barrutiaren hegoekialde inguruan kokatua dago.\nMugak.\nMentiri mukim edo azpibarrutiarekin egiten du muga iparraldean, ekialdean, Bruneiko Badiarekin, Malaysiako Sarawak estatuan dagoen Pulau Limpaku Pinang herriarekin, honekin ere ekialdean, Lumapas mukim edo azpibarrutiarekin, hegoaldean eta mendebaldean, eta Kianggeh eta ur azpibarrutiekin mendebaldean.\nBrunei ibaia.\nIbai honek, Kota Batu mukim edo azpibarrutia Pulau Berambangengandik banatzen du. Ibaiak Bruneiko Badiatik Kianggeh, Lumapas eta ur azpibarrutietaranzko bidea egiten du. Kasualitatez, Pulau Berambang, Kota Batu mukim edo azpibarrutiaren zati da."}
{"id": "68813", "revid": "90204", "url": "https://eu.wikipedia.org/wiki?curid=68813", "title": "Ahti Hammar", "text": "Ahti Hammar (1911ko irailaren 9a \u2013 1979ko urtarrilaren 26a) Finlandiako udalerrietako hainbat armarri marraztu zituen gizona izan zen; Inari udalerrikoa esate baterako."}
{"id": "68814", "revid": "82775", "url": "https://eu.wikipedia.org/wiki?curid=68814", "title": "Ozono troposferiko", "text": "Ozono troposferikoa, edo gainazaleko ozonoa, troposferan dagoen ozonoa da (O3), lurrazaletik 10 km bitarteko geruzan dagoena.\nJatorriz, ozono troposferikoa era naturalean sortzen da. Atmosferan dauden nitrogeno oxidoetatik (NOx) sortzen da eta konposatu organiko lurrunkor (KOL) biogenikoetatik \u2013normalean landare aromatikoek sortzen dituzten konposatuak\u2013, hartzidura prozesuetan eta sumendietan ere sortzen da. Ozono estratosferikoak intrusioak egiten dituenean (guztiaren % 23) eta ekaitzetan gertatzen diren deskarga elektrikoengatik ere sortzen da ozonoa troposferan.\nSorrera.\nBerez, troposferan ozonoa eratu eta suntsitzen da lehen mailako kutsatzaileekin izandako erreakzio kimikoen ondorioz. Kutsatzaile horiek \u2013NO2, NO eta konposatu organiko lurrunkorrak (KOL)\u2013, oxigenoaren aurrean, eguzki erradiazio indartsu eta konstante batekin (295etik 430era arteko uhin-luzerakoa) eta tenperatura handietan erreakzionatzen dute. Ozonoa oso molekula erreaktiboa denez, oso oxidatzailea, faktore horiek aldatzeak ozonoaren gehikuntza edo gutxitzea dakar, eta ozono kontzentrazioa gehiegi igotzea ere bai kasu batzuetan.\nNitrogeno oxidoekin erreakzio tipikoa:\nErreakzio horietan, eguzki erradiazioaren hazkuntzak ozonoaren hazkuntza ekarriko luke. Horrela, KOLen sarrerak erradikal askeen sorkuntza dakar, eta horiek, berriz, nitrogeno oxidoekin interakzioa ozonoa suntsitu barik, kontzentrazioa igoaraziz.\nEfektuak.\nGainazaleko ozonoa oso oxidatzailea denez, gainazalak, eraikuntzak eta beste material batzuk kalte ditzake. Uztentzat, basoentzat eta landaretzat ere kaltegarria da, beren emankortasun biologikoa gutxitzen baitu.\nBaina batez ere osasun publikoarentzat da kaltegarria, ondoko efektuak sortzen baititu pertsonengan:\nHala ere, efektu horiek kontzentrazioaren arabera alda daitezke, baita esposizio denboraren eta norberaren sentsibilitatearen arabera ere. Biztanleriaren talde sentikorra haurrak, zaharrak, arnasketan arazoak dituzten pertsonak eta ozonoaren eraginera oso sentikorrak diren pertsonak dira. Azken horiek biztanleriaren % 10 dira.\nOzono kutsaduraren aurreikuspena.\nOzono gertakari baten ondoren, ozonoaren kontzentrazioa epe laburrean murrizteko aukerak nahiko eskasak dira, nahiz eta neurri egokiak planteatu. Hala ere, biztanleriak ohitura sinple batzuekin ozono kontzentrazioa murritz dezake:"}
{"id": "68815", "revid": "96586", "url": "https://eu.wikipedia.org/wiki?curid=68815", "title": "Anni-Kristiina Juuso", "text": "Anni-Kristiina Juuso edo \u00c1nne Risten Juuso (ipar samieraz; Ivalo, Inari, 1979ko maiatzaren 4a - ) aktore eta kazetari samia da. Batik bat, aktore lanagatik da ezaguna; izan ere, 2002an kaleratu zen \"Kukushka\" eta 2008ko \"Kautokeino-oppr\u00f8ret\" filmetako antzezlanengatik hainbat sari irabazi ditu. Film hauetan rol garrantzitsuak izan ditu, Juuso bi filmetako emakumezko protagonista izan baita. Gainera, bietan sami pertsonaiak antzeztu behar izan ditu .\nAnni-Kristiina Juusok antzezlan trebakuntzak jaso zituen Helsinkiko Kallio Institutuan 1998 eta 1999 urte bitartean. Ondoren, Lahtiko Folk Institutura joan zen Antzerkia ikastera eta bertan, Marietta Tevaj\u00e4rvi aktorearen zuzendaritzapean izan zen.\nGaur egun, Yle Sami Irratian dihardu lanean."}
{"id": "68816", "revid": "880", "url": "https://eu.wikipedia.org/wiki?curid=68816", "title": "ANV-EAE", "text": ""}
{"id": "68817", "revid": "1519", "url": "https://eu.wikipedia.org/wiki?curid=68817", "title": "Errekonkista", "text": "Errekonkista (gaztelaniaz eta portugesez \"Reconquista\", katalanez \"Reconquesta\") Iberiar Penintsulako iparraldeko erresuma kristauek Al-Andalus musulmana azpiratzeko prozesu militarrari Espainian eta nazioartean ematen zaion izena da. Espainiako historiografia tradizionalak Covadongako batailan ezarri izan du haren hasiera (722, edo 718), eta amaiera, berriz, 1492ko Granadako erresumako konkistak eman zion.\nHistoriografia modernoaren ikuspuntutik, 'errekonkista' (berriro konkistatzea hain zuzen) terminoa ez da zuzena. Izan ere, Gaztelako erregeek euren burua Toledoko erresuma bisigodoaren ondorengotzat jotzen ahalegindu arren, erresuma kristauak konkista musulmanaren ondoren eratu ziren. Gainera, ikuspuntu moderno horren arabera, 'errekonkista' kontzeptua murritza da, Iberiar Penintsula iparraldeko erresuma kristauen bertsioa baino ez baitu erakusten, musulmanena edo Al-Andaluseko kristauena (mozarabiarrena) baztertuz. Ondorioz, konkista kristaua edo Iberiar Penintsulako konkista feudala gisako terminoak iradoki izan dira azken urteotan, errekonkistak daraman zama ideologikorik ez daukatenak. Nolanahi ere, Errekonkista da gehien erabiltzen jarraitzen den terminoa, hain da zabaldua.\nAl-Andalusko kolonizazioa ez da Iberiar Penintsulara mugatu daitekeen gertaera, garaiko testuinguru europarrean gizarte feudalaren hedapenaren garaia baita, feudalismoaren bihotzetatik (frankoen kokagunetik) kanporantz. Honela, Irlandako konkista ingelesa, alemaniarren ekialderako hedapena, Gurutzaden bidez Lurralde Santuen okupazioa, besteak beste, prozesu beraren beste adibide batzuk izango lirateke.\nIslamaren aurkako \"errekonkista\".\nGaur egun historialariek orokorrean ontzat ematen ez duten \"errekonkista\" hitzaren adibidea ondo azalduta dago behean. Claudio S\u00e1nchez Albornoz historialari eta, bere eran, espainiar nazionalistak ondo azaltzen du bere hitzekin:\nBerriro ere ikuspuntu kristauari buruzko liburuaren zati bat da behekoa. Nahiz eta zentzuzkoagoa izan, hasieran idatzita dagoen bezala eta goikoaren kasuaren antzera, gaur egungo historialari gehienek ez dute ontzat hartzen beheko azken paragrafoa:"}
{"id": "68819", "revid": "336", "url": "https://eu.wikipedia.org/wiki?curid=68819", "title": "Laurogei Urteko Gerra", "text": "Laurogei Urteko Gerra edo Herbehereetako Matxinada (1568-1648) Herbehereetako Hamazazpi Probintziek Espainiako habsburgotarren inperioaren aurka egindako matxinada izan zen.\nEspainiako Filipe II.aren hegemonia politikoaren eta kulturalaren aurka hasi zen, hura baitzen hango erregea. Espainiarrek hasieran arrakasta izan arren, iparraldeko probintziek, Gilen Isila buru zutela, erresistentziari eutsi zioten eta, 1572an Brielle hartzean, altxamendua berpiztu zen. 1581ean Zazpi Probintzietako Errepublika ezartzea lortu zuten. Izan ere, gatazkako lehendabiziko fasean (1568-1609), helburua independentzia eskuratzea izan zen. Hamabi urteko meniaren ondoren, bigarren fasean (1621-1648), berriz, independentzia horren aitortza. Gisa horretan, iparraldeko probintziek independentzia \"de jure\" 1648an erdietsi zuten, M\u00fcnsterko Bakearekin (Wesfaliako Bakearen parte zen). Hegoaldeko probintziek (egungo Belgika, Frantziako iparraldea eta Luxenburgo) espainiarren agindupean jarraitu zuten.\nGatazkak aurrera egin ahala, Herbehereetako probintzia independienteak Europako botere nagusienetakoa bilakatu ziren, haren hazkunde ekonomiko, zientifiko eta kulturalari esker.\nGerraren arrazoiak.\n1555eko urrian, Karlos V.a enperadoreak abdikatu zuen. Filipe II.a semeak hartu zuen Habsburgo familiaren menpeko Herbehereen gaineko subiranotasuna. Garai hartan, hamazazpi probintzia horiek ezer gutxi zuten elkarrekin, subiranotasuna eta legeen sare bat izan ezik, aurreko Borgoina eta Habsburgo leinuen agintaldietan ezarririk. Lege sistema hartan, tokian tokiko udalek eta gobernuek botere handia zuten.\nFilipek Savoiako dukea izendatu zuen gobernadore nagusi, probintzia horietako gobernu zentraleko buru. 1559an, Margarita Parmakoa, bere arrebaordea, erreginaorde izendatu zuen. Hori elkarlanean aritu zen bertako zenbait noblerekin (Gilen, Orange-ko printzea; Filipe Montmorency-koa, Hoorn-go kondea; eta Lamoral, Egmont-eko kondea). Filipek bere kontseilari batzuk sartu zien Estatuko Kontseiluan, denentan nabarmenena Antoine Perrenot de Granvelle, Frantzian jaiotako kardinal bat, Kontseiluan ospe handia lortu zuena, Herbehereetako kontseilarien kalterako.\nErlijioak nahigabe politikoa areagotu zuen. Karlos V.a aitaren jarrera irekia ments izanik, Filipek etsaitzat zituen mugimendu protestanteak (Martin Luther, Jean Calvin eta anabaptistak). Karlosek ezarri zuen heresiak heriotza zigorra zekarrela, eta 1.300 lagun baino gehiago hil zituen Herbereetako Inkisizio moduko batek 1523tik 1566ra bitarte. Hala ere, Karlosen agintaldiaren amaieran, arau horren betearazpena laxatu zen. Filipek, ordea, berriz zorrotz jokatzea nahi zuen, eta horrek nahigabea zabaldu zuen. Kontrarreforma bultzatzeko, Herbehereetako Eliza Katolikoa berrantolatzeari ekin zion 1559an, eta, horren ondorioz, 14 diozesi sortu ziren, aurreko 3ren ordez. Hierarkia berrian, Granvelle izanen zen burua. Granvelle, hortaz, admnistrazio egitura berrien kontrako oposizioaren jomuga bihurtu zen, eta nobleek, Orange buru, lortu zuten 1564an kargutik kentzea.\nOndoren, Orangek Margarita eta Kontseilua konbentzitu zituen erregeari eska ziezaiotela moderazioz jokatzeko heresiaren kontra. Filipek erantzuna atzeratu zuen, eta, tartean, politika erlijiosoaren kontrako oposizioa zabaldu zen. Erantzun zuenean, 1565eko urrian, Filipek uko egin zion moderazioz jokatzeari eta, arrapostu gisa, 400 noblek, protestanteek zein katolikoek, Inkisizioa kentzeko eskaera egin zuten. Eskaeraren sostengua ikusita, Margaritak eten zuen heresiaren kontrako politika, Filiperen azken erabakiaren zain.\nLehenengo etapak (1566-1572).\nHerbehereetan liskar giroa zegoen matxinadagatik, prediku kalbinistagatik, 1565ko uzta txarraren ondoko goseteagatik eta gerraren ondoriozko estutasun ekonomikoengatik. 1566ko abuztuan, jendetza batek monasterio bat arpilatu zuen Steenvoorden (egun Frantziako iparraldea), Sebastian Matte predikalari buru zuela. Ondoren, antzeko istiluak izan ziren beste toki askotan, arte eta apaindura erlijiosoa suntsitzeko, kalbinistek sustatutako mugimendu ikonoklasta batean (\"Beeldenstorm\"). Oro har, tokian tokiko agintariek ez zuten esku hartu bandalismoa gelditzeko. Noblezia erdibitu zen, Orange eta beste noble handi batzuk mugimendu iskabilatsuaren kontra agertu baitziren, eta beste batzuk, batik bat Henrike Bredoredekoa, berriz, alde. Herbehereak berriz mendean izateko, Filipe erregeak armada bat igortzea beste irtenbiderik ez zuen ikusi, eta, hortaz, 1567ko abuztuan, Bruselara abiatu zen 10.000 laguneko tropa bat, Fernando \u00c1lvarez de Toledo, Albako dukea, buru zuela.\nAlbak auzitegi berezi bat ezarri zuen (\"Raad van Beroerten\", Arazoen Kontseilua) erregearen kontra zegoen oro epaitzeko. Albak Filiperen ordezkaritzat zuen bere burua, eta Margaritaren Parmakoaren gainetik pasatzen zen. Gainera, erregeordeaz baliatu zen besteak beste Egmonteko eta Horneko kondeak harrapatzeko. Horrek ekarri zuen Margaritak karguari uko egitea. Egmont eta Horne, katolikoak eta erregearekiko leialak izan arren, traizioa leporatuta epaitu eta hiltzera zigortu zituzten, epelak izan zirelakoan protestantismoaren kontra. Bruselako plaza nagusian egindako exekuzio horiek sumina sortu zuten. Mila lagun baino gehiago exekutatu zituzten hurrengo hilabeteetan. Bakea ekarri beharrean, neurri zorrotz horiek atsekabea areagotu zuten.\nAskok ihes egin zuten, tartean Holanda, Zeelanda eta Utrecht probintzietako buru (\"stadtholder\") zen Gilen Orangekoak. Bere lurrak eta tituluak Espainiako erregearen esku gelditu ziren. 1568an bere armadak Herbeheretara eraman zituen. Espainiakoak apirilaren 23an gailendu zitzaizkion Roermonden, baina maiatzaren 23an, Heiligerleeko gudua, Laurogei Urteko Gerraren hasieratzat jotzen dena, matxinatuen garaipena izan zen. Hala ere, Gilen dirurik gabe geldituta, bere armada desegin zen eta bere aliatuena garaitu zuen Albako dukeak.\nGerraren berpiztea (1572-1585).\nMatxinada.\n1570erako, matxinada kontrolpean zegoen Herbeheretan. Hala ere, tropak pagatu nahian, Albak zerga berriak proposatu zituen. Herbehereetako Estatuek uko egin zuten, Baina, 1571n, Albak erabaki zuen zerga hor ibiltzea Estatuak kontra egonda ere. Horrek katolikoen zein protestanteen oposizioa ekarri zuen.\n1572ko apirilaren 1ean, matxinatutako nobleen talde batek (\"Watergeuzen\") [Brill] hiria hartu zuen ustekabean. Matxinoek Brill gotorleku eta ikur gisa hartu zuten. Seinale bat izan zen Herbehereetako protestanteak beste behin altxa zitezen. Amsterdam eta Middelburg salbu, Holanda eta Zeelanda probintzietako hiririk inportanteenek bate gin zuten matxinoekin. Gilen Orangekoa matxinadaren burutzan jarri zuten, Holandako, Zeelandako, Frieslandako eta Utrechteko gobernatzaile nagusi eta Stadholder gisa. Adostu zen Orangek eta Estatuek partekatuko zutela boterea. Orangek fede kalbinistari heldu zion 1573an.\nAlbak, Frantziako erasoari eusten ziola hegoaldean, Fadrique semea igorri zuen iparraldera probintzia matxinoan mendean hartzeko. Bidean, besteak beste, Naarden hiria errenditu zitzaion, baina Fadriquek, halere, etsenplua emateko, biztanleak (katolikoak barne) elizan sartu eta su eman zion. Horrek kemena eman zien matxinoei, ikusita amore emateak ez zuela onurarik ekartzen. Ondoren, espainiarrek Haarlem hartzea lortu zuten, hiriaren erresistentzia gorabehera, baina ez Alkmaar edo Delft. Gainera, matxinoek Zuiderzee eta Middelburg hartu zituzten 1574an.\nUtrecht-eko Batasuna.\nMatxinadari eutsi ezinik, Albaren tokia Luis de Requesens-ek hartu zuen, baina 1576an hil zen. Espainia krisian zegoen eta bankarrot egin zuen 1575ean. Soldaduek hilabete asko ematen zituzten deus kobratu gabe, eta horrek soldaduen beraien matxinadak ekartzen zituen. Halako batean, Antwerp arpilatu zuten 1576ko azaroan, eta 8.000 bat pertsona hil.\nHamazazpi Probintziek barneko ituna sinatu zuten 1576an, Ghent-eko Bakea, non erlijio tolerantzia bermatu eta elkarrekin Espainiaren kontra borrokatzeko hitzartu baitzuten. Hala ere, 1579an, Alexandro Farnese Espainiako gobernadore berriaren ekimenez eta kalbinismo oldarkorraren beldurrez, Hegoaldeko estatu batzuek (oraingo Frantziako iparraldekoak eta Valoniakoak) aliantza utzi eta Arrasko Batasuna sinatu zuten, Espainiako erregeari leialtasuna agertuz.\nHorri erantzunez, Gilen Orangekoak Holanda, Zeelanda, Utrecht, Guelders eta Groningen probintziak batu zituen Utrecht-eko Batasunean. Brabant eta Flandria geroago batu ziren. Monarka bat estatu buru izan nahian, koroa Ingalaterrako Elizabeth protestanteari eskaini zioten, eta, horrek uko egin ondoren, Frantziako erregearen anaia zen Anjou-ko dukeari (1581). Hortaz, Espainiako erregeaz arnegatu zuten.\nAnjou 1582ko otsailean ailegatu zen. Ongietorria eman zioten zenbait hiritan, baina katolikoa izanik, Holandan eta Zeelandan, ez. Anjou, Frantziatik eramandako arrmadarekin, saiatu zen Antwerp indarrez hartzen. Porrot egindakoan, Herbehereak utzi zituen. Ondoren, Estatu Orokorrek erabaki zuten errepublika baten gisa gobernatzea.\nFarneseren aurrerapenak.\nArneguaren ondoren, Espainiak armada bat igorri zuen Probintzia Batuak hartzeko. Hurrengo urteetan, Flandriako eta Brabanteko gehiena hartu zuen Farnesek, eta haietan katolizismoa berrezarri zen.\nGilen Orangekoa hil zuten 1584an. Maurizio Nassaukoa semea bihurtu zen matxinoen buru. 1585ean, Antwerp, garaiko Herbehereetako hiririk handietan, espainiarren esku gelditu zen, baina populazioaren erdiak iparraldera jo zuen. 1560tik 1590era, 100.000 biztanletik 42.000ra pasa zen.\nHerbehereak, hortaz, bitan banaturik gelditu ziren: iparraldea, beregain eta, kalbinismoaren papera zela eta, gero eta protestanteagoa denboraka urrera egina hala; eta hegoaldea, Espainiaren menpe, katolikoa, protestante gehienek iparraldera jo zuten eta."}
{"id": "68821", "revid": "1519", "url": "https://eu.wikipedia.org/wiki?curid=68821", "title": "Santiago bidea", "text": ""}
{"id": "68822", "revid": "105290", "url": "https://eu.wikipedia.org/wiki?curid=68822", "title": "Miradas", "text": "Miradas 1969 urtean eginiko filma zen. Jes\u00fas Almendrosek egin zuen arteari buruzko film hau.\nBere irudiak Oiartzun inguruan grabatuak ziren. Pelikulak Donostiako Zinemaldiaren sari bat jaso zuen."}
{"id": "68823", "revid": "105290", "url": "https://eu.wikipedia.org/wiki?curid=68823", "title": "Estropada Berria", "text": "Estropada Berria 1973 urtean eginiko filma zen. Jes\u00fas Almendros eta Jos\u00e9 Luis Arzak egin zuten film etnografiko hau.\nBere irudiak Orion grabatuak ziren, izan ere, gaztelaniaz \"Regatas en Orio\" zuen titulua."}
{"id": "68825", "revid": "1519", "url": "https://eu.wikipedia.org/wiki?curid=68825", "title": "Joxe Arregi Izagirre", "text": "Joxe Arregi Izagirre (Asteasu, Gipuzkoa, 1951 - Madril, Espainia, 1981eko otsailaren 13a) ETAko kidea zen. Espainiako Polizia Nazionalak egindako torturen ondorioz hil zen.\nAtxiloketa.\n1981eko otsailaren 4an \"Brigada Regional de Seguridad Ciudadana\" poliziako kideek atxilotu zuten Isidro Etxaberekin batera Madrilgo hirigunean. Atxilotu eta Segurtasuneko Zuzendaritza Nagusira eraman zituzten. Bertan 9 egun eman zituzten, bakartuta, Lege Antiterroristaren aplikazioaz.\nCarabanchelen hil zen.\nHil aurreko egunean Joxe Arregi Carabanchelgo espetxeko ospitalera eraman zuten. Mediku txostenaren arabera, honako zauriak zituen Carabanchelen sartu zenean: \"\u00abhematomas periorbitales con derrame conjuntival en ojo derecho, diversos hematomas en hombro derecho, caras internas de ambos brazos y piernas, grandes hematomas en ambos gl\u00fateos, heridas por quemaduras de segundo grado en plantas de ambos pies\u00bb\". Horrezaz gainera: \"\u00abestado estuporoso del que se recuperaba paulatinamente, disnea intensa y dolor abdominal difuso sin signos de abdomen agudo\u00bb. Egin zizkioten erradiografiek \"\u00abun pulm\u00f3n relativamente encharcado\u00bb\" zeukala erakutsi zuten.\nCarabancheleko ospitalean ziren I\u00f1aki Agirre (ETA (pm)), Xose Lois Fern\u00e1ndez Gonz\u00e1lez (GRAPO), eta Lois Alonso Riveiro (PCE (r)) preso politikoek Arregirekin egon eta bere lekukotza jasotzeko aukera izan zuten: Gutun batean adierazi zutenez, \"oso latza izan da!\" esaldiarekin laburbildu omen zuen Joxe Arregik, ziegako lagunei horrela esanda, hamar egun haietan pasatakoa.\nHaren egoera ikusita, Carabancheleko zuzendariak ospital zibil batera eramateko agindu zuen, baina ez zen kartzelatik bizirik irten.\nAutopsiaren arabera, Joxe Arregiren heriotzaren eragile nagusia bronkoneumonia izan zen. Santi Brouard HASIko presidente eta sendagileak adierazi zuen \"ba\u00f1era\" izenez ezagutzen den tortura motak baino ezin zezakeela eragin bronkoneumonia hori.\nJose Manuel Blanco, Poliziaren Zuzendari Nagusiak, Arregiren heriotza zabaldu orduko adierazi zuen \"atxilotu horri egindako galdeketetan ez zaio inolako tratu txarrik egin\". Handik gutxira dimisioa emango zuen.\nJoxe Arregiren gorpuaren argazkiak.\nJoxe Arregi torturen ondorioz hil zela are begi bistakoagoa egin zen, pertsona anonimoei esker, bere gorpuari egindako argazkiak komunikabideetan zabaldu zirenean. Argazki haietan torturak eragindako zauri eta ubeldura nabarmenak ikus zitezkeen, hala nola, oinetan zituen erredurak.\n\"Berria\" egunkariak, 2009ko maiatzaren 24an \"Igandea\" gehigarrian argitaratutako Amagoia Gurrutxagak egindako erreportaian , argazki haiek Juan Kruz Unzurrunzagak eta Bixente Ameztoik egin zituztela argitu zuen. Zizurkilgo hilerrira joan, bertako depositoan zegoen hilkutxa ireki, eta hantxe bertan egin zituzten argazkiak, gero berriro kutxan sartu aurretik.\nTorturaren gaineko auzia.\nMadrilgo Giza Eskubideen Batzordearen arabera, 73 poliziak hartu zuten parte Joxe Arregiren galdeketetan, \"Brigadas Regionales\" eta \"Central de Informacion\" taldekoak. Horietako bost atxilotu eta Joxe Arregiren heriotza eragin zuten torturen egile izatea leporatu zieten: Ricardo Sanchez, Juan Antonio Gonzalez, Juan Luis Mendez, Julian Marin Rios eta Juan Antonio Gil. Martxoaren 25ean libre gelditu ziren denak.\nAntonio Gil Rubiales eta Juli\u00e1n Mar\u00edn R\u00edos polizia kideak baino ez zituzten prozesatu. 1983. urtean epaitu zituzten Madrilgo Auzitegi Probintzialean. Epaiketan, Marinek, Joxe Arregi atxilotu eta galdekatu zuten polizia taldearen buruak, esan zuen \"jakina eta ezaguna dela terroristak autolesionatu eta gero tratu txarren aurkako salaketak jartzen dituztela\". Epaitegi horrek bi aldiz absolbitu zituen. 1989. urtean Espainiako Auzitegi Gorenak zigortu egin zituen: hiru hilabeteko atxiloaldia eta bi urtez lanik eta soldatarik gabe Gili, eta hiru hilabeteko atxiloaldia eta hiru urtez lanik eta soldatarik gabe Marini.\nSendagileak ere bai.\nBeste aldetik, Bartzelonako Medikuen Elkargo Ofizialak eta Hego Euskal Herriko berrehun sendagilek Joxe Arregiren zaurien larritasuna estaltzen saiatu ziren lau mediku salatu zituzten, eta Deontologia Batzordearen zigorra eskatu: Santiago Mart\u00edn Pach\u00f3n, Estatuko Segurtasuneko Zuzendaritzaren mediku-zerbitzuen burua, Miguel Usieto Arvej, Isidro Alvarez Garc\u00eda eta Javier Juan Etreros Huarte doktoreak ziren salatutakoak. Azken hiru horiei torturak estaltzeko txostenak manipulatzea leporatu zieten. Madrileko Medikuen Elkargo Ofizialak ez zuen inolako neurririk hartu mediku horien kontra.\nMadrileko Giza Eskubideen aldeko elkarteak ere mediku hauek prozesatzea eskatu zuen, baina zabaldutako prozesamenduko espedientea itxi egin zuen Madrileko 13. instrukzioko epaitegiko Jose Antonio de la Campa epaileak.\nEspainiako Barne Ministro Juan Jose Rosonek Santiago Martin Pachon kargutik kendu zuen jendaurreko agerraldi batean, baina kasuaren oihartzuna iraungi zenean, berriro jarri zuen Estatuko Segurtasuneko Zuzendaritzaren zerbitzu medikoen buru, inolako publizitaterik gabe. Izanez ere, Martin Pachon Goi Mailako poliziaren inspektorea ere bazen.\nTorturatzaileen geroko ibilbidea.\nJuan Antonio Gil Rubiales 1985ean Iru\u00f1ean inspektorea zela, kazetariek \"in fraganti\" harrapatu zuten kalez jantzitako beste 11 polizirekin batera, manifestazio bateko partaideak beisboleko bate eta katez jipoitzen. Mikel Zabalza hiltzeraino torturatu zutelako beren samina agertzen ari ziren herritarrak jipoitzen, hain zuzen ere.\n1992an Madrilgo \"Brigada de Seguridad Ciudadana\" delakoan ziharduen, gero \"Unidad de Intervencion Polizial\"aren buru izendatu zuten, 2003an Arona (Tenerife) herriko polizia buru eta 2005ean Tenerifeko Probintziako Komisario buru. Gil Rubiales 2008ko uztailaren 7an hil zen Santa Cruz de Tenerifeko bere bulegoan. Estatuaren, militarren eta eliza katolikoaren ohore ofizialekin lurperatu zuten .\nAuzi honetan kondenatutako beste polizia, Julian Marin Rios, Poliziaren Artezilari Taldearen buru izendatu zuten 1987ko irailean. Orain, Juli\u00e1n Mar\u00ednek, urteak daramatza Kitoko (Ekuador) Espainiako enbaxadan, \u00abAgregado de Interior\u00bb gisa.\nHasieran auzipeturiko beste hiru polizien kasuan, Ricardo S\u00e1nchez \u00abBrigada Central de Polic\u00eda Judicial\u00bb-eko inspektore-nagusi zen dagoeneko 92an, eta Juan Luis Mendez Madrilgo \u00abBrigada Provincial de Seguridad Ciudadana\u00bb-ko buru 94ean. Juan Antonio Gonz\u00e1lez Garc\u00edak ere oso kargu garrantzitsuak izan ditu, eta gaur egun \u00abComisar\u00eda General de la Polic\u00eda Judicial\u00bb-eko burua da .\nArregiren memorian.\nZizurkilen herriko plazari Joxe Arregi izena eman zioten 1981ean. 2008ko apirilaren 14an Angeles Lazkano (EAJ) buru zuen Zizurkilgo udalak izena aldatzea erabaki zuen \u00abbiktimen sentsibilitateari eraso\u00bb egiten ziola argudiatuta. Zinegotzi guztiek bozkatu zuten mozioaren alde, EAJko bost zinegotziek, EAko biek, eta PSE-EE, PP eta Aralar-EB koalizioko banak. Ezker Abertzalea 2007ko udal hauteskundeetan legez kanpo utzi zuten eta ez zuen ordezkaritzarik orduan udalbatzan . \nEuskal Herrian, Joxe Arregi hil zuteneko eguna gogoratzeko, Torturaren Aurkako Eguna egiten da otsailaren 13an zenbait taldek deituta, ez ezagupen ofizialarekin.\n\"Oso latza izan da\" esaldia, Arregik espetxean lagunei aitortua, bi libututako izenburuan agertu izan da:"}
{"id": "68826", "revid": "96586", "url": "https://eu.wikipedia.org/wiki?curid=68826", "title": "Bakearen eguna", "text": "Bakearen eguna () Richard Strauss konposatzaile eta musikari alemaniarrak zati bakarrean idatzitako opera bat da.\nLibretoa.\nHasiera batean, Straussen asmoa, \"Itzalik gabeko emakumea\" bere aurreko operan bezala, Stefan Zweigi laguntza eskatzea zen. Baina hau judu familiakoa zen, eta autoritate naziek debekatu egin zioten Straussi Zweigekin lan egitea. Operak kontatzen duen istorioa, Zweigi bururatu zitzaion, eta Joseph Gregor konbentzitu zuen operaren libretoa idatz zezan. Halaxe, azken hau izan zen Straussen opera honetako libretoa idatzi zuena. Hala ere, Zweigen eragina oso nabarmena da opera honen forma eta sustantzia dramatikoan.\nEstreinaldia.\nOpera honen mundu osoko estreinaldia, 1938. urteko uztailaren 24an gertatu zen, Munichen. Opera hau, Viorica Ursuleac sopranoari eta honen senar zen Clemens Krauss opera zuzendariari eskainia izan zen. Straussen asmoa, opera hau, bi zatitan banaturiko istorio baten lehen zatia izatea zen, Karl B\u00f6hmek Dresden zuzendurikoa. Istorio honen bigarren zatia, bere hurrengo opera izango zen, Dafne izenekoa.\nGaia.\nOperaren gaiak, gerraren aurkako sentimenduak adierazten ditu. William Mannek, sentimendu hauek, Alemania naziaren politika militar zehatzen kontagailu bezala deskribatzen ditu. Alemanian, opera hau, Munichen berpiztu zen 1960. urtean, eta 1995. urtean Dresden. Pamela Potterrek, opera honen bakearen aldeko eta gerraren aurkako azpitestuaren eskola azterketa bat egin zuen.\nIstorioa.\nGuardiako sarjentuak, soldadu independente baten aldetik, arerioa, landetxeari tiro egiteko prestatua dagoenaren abisua jasotzen du. Mezulari gazte italiar bat, Piamontekoa, zehazki, Enperadoreak herriko komandanteari bidalitako gutun batekin heltzen da, eta orduan, bere herriari buruz kantatzen du. Munizioen ofiziala, mosketaria eta beste soldadu batzuk, burla eginez, gazte horrek, gerra sekula ez duela ezagutu eta eurek bakea sekula ez dutela ezagutu komentatzen dute. Soldaduek, orduan, urrunetik datozen soinuak entzuten dituzte, lehenengo, arerioa izan daitekeela pentsatuz, baina jendea zitadelara hurbilarazten du. Komandantea, jendeari hitz egiteko agertzen da. Alkateak eta prelatuak, Komandanteari, amore emateko esaten diote, batak zein besteak, euren zatia erreklamatzen, eta arerioa alferrik sufritzen ari dela esanez. Komandanteak, edozein modutan, garaipen osoa bilatzen du, eta bere sentimenduak baztertzen ditu. Fronteko ofiziala agertzen da eta komandanteari, zitadelako munizioa erabili ezean, herria erori egingo dela esateko. Komandanteak, ordea, ez du onartzen munizio hori erabiltzerik.\nKomandanteak, Enperadoreak herriko jendeari bidalitako gutuna irakurtzen du. Bertan, enperadoreak, herriak ez duela amore eman behar dio, defendatu egin behar dela. Jendea, 30 urtez jarraian gerran egon ondoren, berebiziko protestak egiten ditu. Komandantea, erreakziorako prestatzen hasten da, eta jendetzari, sakabanatu eta bere seinalearen zain egoteko agintzen dio. Orduan, bere soldaduei, kanoiaren bolbora zitadelaren azpian prestatzeko eta metxa jartzeko agintzen die. Komandanteak, sarjentua deitzen du, eta honi, beronek lehenengoari Magdeburgoko guduan bizia nola salbatu zion gogorarazten dio, eta orain, herria salbatzeko zortea eskaintzen dio. Sarjentuak ezezkoa ematen dio, ofizialaren eta soldadu independentearen munizioekin. Italiar mezulariari eskerrak eman ondoren, komandanteak, bere tropei, lanean hasteko agintzen die.\nMaria, herriko komandantearen emaztea, zitadelan sartzen da, eta jendetzari eta bere senarrari abisatzen die. Komandantea bera sartzen da, bere emazteak, honi emandako agindua, zitadelan ez sartzeko, alegia, desobeditu egin duela ikusirik. Euren ahotsak euren duetoan kontrastea egiten dute. Maria, gerraz asperturik dago, Komandantea, berriz, pozez zoratzen eta barruan biztanle guztiak dituela, zitadela leherrarazteko bere plana nola izango den kontatzen du. Beharbada, horrela, komandanteak ihes egiteko eskaintza egingo dio, bere salbaziorako. Mariak, bere senarraren ondoan jarraituko duela promes egiten du.\nKanoien tiroen soinuak entzuten dira, itxuraz, arerioaren eraso baten seinale bezala. Sarjentuak, bolboraren metxa pizteko esaten dio komandanteari, baina honek nahiago du borrokatzea. Hurrengo soinua, edozein kasutan, urruneko kanpai hotsak dira, eta herriko bertako kanpaiak batzen zaizkio gero. Sarjentuak, orduan, Holsteingo tropak hurbiltzen ari direla dio, baina ez eraso egiteko asmoz. Loreak eta bandera zuriak dakartzate. Komandanteak, arerioaren trikimailua dela uste du. Alkatea eta prelatua, edozein kasutan, pozarren daude, prozesioa ikusten, hau, komandanteak esandako seinalearekin nahastuz.\nHolsteindarren komandantea herrian sartzen da, herriko komandantearen bila eta Hogeita Hamar Urteko Gerraren berriak eskaintzen dizkio. Egun horretan bertan gerra amaitu dela, alegia, armistizioa sinatu baita. Komandanteak zakar jokatzen du Holsteindar komandanteari egin dion harreran, eta, iraindu egiten du, bere ezpatatik tiratuz. Holsteindar komandanteak, bere ezpata luzatzen du, baina ez du tiratzen. Mariak, orduan, bere burua bi komandanteen artera botatzen du, bien artean bakeak egin ditzatela erregutuz. Eta, inork espero ez zuela, bi komandanteak besarkada batean biltzen dira. Opera, adiskidetze koru batekin amaitzen da."}
{"id": "68827", "revid": "105290", "url": "https://eu.wikipedia.org/wiki?curid=68827", "title": "Navarra, las cuatro estaciones", "text": "Navarra, las cuatro estaciones 1972 urtean eginiko filma zen. Pio Caro Barojak egin zuen film etnografiko hau.\n2007an, Nafarroako Gobernuak berrargitaratu zuen dokumentala.\nCaro Baroja anaiek 1970 eta 1971 artean Nafarroako ohiturak grabatu zituzten: ihauteriak (Lantz, Ituren edo Zubieta), erromeriak (Uxueko Ama, Itzagako San Miel...), almadiariak, baserritarrak laiak erabiltzen eta abar."}
{"id": "68828", "revid": "729377", "url": "https://eu.wikipedia.org/wiki?curid=68828", "title": "Joxe Arregi (frantziskotarra)", "text": ""}
{"id": "68829", "revid": "56334", "url": "https://eu.wikipedia.org/wiki?curid=68829", "title": "Joxe Arregi Olaizola", "text": "Joxe Arregi Olaizola (Azpeitia, Gipuzkoa, 1952ko azaroaren 8a), frantziskotar ohi eta idazlea da. Gaur egun Zestoan bizi da.\nParisko Institutu Katolikoan Teologian lizentziatu eta doktoratu zen. Gasteizko eta Deustuko Teologia Fakultateetan irakasten du. Horrez gain \"Hemen\" erlijio-aldizkariaren sortzailea eta zuzendaria da."}
{"id": "68830", "revid": "105290", "url": "https://eu.wikipedia.org/wiki?curid=68830", "title": "Ere erera baleibu icik subua aruaren", "text": "Ere erera baleibu icik subua aruaren 1970. urtean eginiko filma zen. Jose Antonio Sistiaga Mossok egin zuen animaziozko film hau. Honek 17 hilabete eman zituen zeluloidea eskuz margotzen. 1968ko Zinebian Mikeldi Saria lortu zuen. \u201cHitz\u201d asmatuak erabili zituen Sistiagak bere film luze esperimentalaren izenburutzat.\nBatzuen ustez, munduko lehendabiziko film abstraktua izan zen."}
{"id": "68831", "revid": "512", "url": "https://eu.wikipedia.org/wiki?curid=68831", "title": "Irrintzi (filma)", "text": "Irrintzi 1978 urtean eginiko euskal filma zen. Mirentxu Loiartek egin zuen film hau."}
{"id": "68832", "revid": "119347", "url": "https://eu.wikipedia.org/wiki?curid=68832", "title": "I\u00f1aki Arranz", "text": "I\u00f1aki Arranz Iba\u00f1ez (Gasteiz, Araba, 1963 - ) euskal idazlea da. Frantses Filologian doktorea da. Gasteizko Udalean kultur-teknikari gisa egiten du lan."}
{"id": "68834", "revid": "59723", "url": "https://eu.wikipedia.org/wiki?curid=68834", "title": "Javier Agirresarobe", "text": "Javier Agirresarobe Zubia (Eibar, Gipuzkoa, 1948ko urriaren 10a -) Euskal Herriko argazkilaria eta zinemako argazki-zuzendaria da, Europako argazki-zuzendari onenetakoa. Bere karreran zehar hogeita hamarretik gora filmen argazkiaz arduratu da, zuzendari garrantzitsuenekin elkarlanean.\nBesteak beste, \"Segoviako ihesa\" (1981), \"La muerte de Mikel\" (1982, \"Mikelen heriotza\"), \"Luna Negra\" (1989), \"Bwana\" (1996) eta \"Plenilunio\" (2000) egin ditu Imanol Uriberekin; \"27 ordu\" (1986) eta \"Secretos del coraz\u00f3n\" (1997) Montxo Armendarizekin; \"Beltenebros\" (1991) eta \"El perro del hortelano\" (1997) Pilar Mir\u00f3rekin; \"La madre muerta\" (1993) Juanma Bajo Ulloarekin; \"Tierra\" (1996) Julio Medemekin, \"La ni\u00f1a de tus ojos\" (1998) Fernando Truebarekin eta 2001eko Alejandro Amenabarek zuzendutako \"The Others\" filma.\nGoya Saria ere irabazi izan du bere lanarengatik behin baino gehiagotan: 1992an (\"Beltenebros\"), 1996an (\"Ant\u00e1rtida\") eta 1997an (\"El perro del hortelano\"), besteak beste. 1995ean bere lanbideari buruzko liburua argitaratu zuen Euskadiko Filmategiaren eskutik, \"En el umbral de la oscuridad\" izenburuaz."}
{"id": "68835", "revid": "512", "url": "https://eu.wikipedia.org/wiki?curid=68835", "title": "Ikusmena (filma)", "text": "Ikusmena 1980. urtean Montxo Armendarizek eginiko film laburra da."}
{"id": "68836", "revid": "119347", "url": "https://eu.wikipedia.org/wiki?curid=68836", "title": "Agur Txomin", "text": "Agur, Txomin 1981. urtean Javier Rebollok eginiko film laburra da."}
{"id": "68838", "revid": "56334", "url": "https://eu.wikipedia.org/wiki?curid=68838", "title": "Javier Rebollo", "text": "Francisco Javier Rebollo Fern\u00e1ndez (Bilbo, 1950eko urriaren 19 -) euskal zinema zuzendari, gidoigile, ekoizle eta argazkigilea da. Lan Zinema produkzio-etxea sortu zuen.\nBilboko Goi Mailako Ingeniaritza Industriala Eskolan lizentziatu zen. Gaztetatik aritu zen argazkigintzan. 1968an Juan Ortuostekin batera, Bilboko Unibertsitateko Zine-Kluba sortu zuen."}
{"id": "68840", "revid": "119347", "url": "https://eu.wikipedia.org/wiki?curid=68840", "title": "Ibarrun", "text": "Ibarrun Senpereko auzoa da.\nJakingarriak.\nJentilizioa \"ibarrundar\" da. Berau izan zen Senpere herriko lehen auzoa, \"Ibarren\" izenarekin. Bertako ur-errota 1652an eraiki zen, auzolanean. Atarian honako inskripzioa aurki daiteke: \"Hau da errota senpereco herriac eraguinaracia. 1652\"\nAuzoko zenbait etxe zahar:\nOspakizunak.\nIbarrungo festei \"Mikeliak\" izena ematen zaie, irailean -San Migelen- ospatzen direlako."}
{"id": "68842", "revid": "105290", "url": "https://eu.wikipedia.org/wiki?curid=68842", "title": "Ahantzenborda", "text": "Ahantzenborda Senpereko auzoa da."}
{"id": "68843", "revid": "105290", "url": "https://eu.wikipedia.org/wiki?curid=68843", "title": "Altziburua", "text": "Altziburua Senpereko etxe bat da\nOlha auzoan kokatua."}
{"id": "68844", "revid": "119347", "url": "https://eu.wikipedia.org/wiki?curid=68844", "title": "Amotze", "text": "Amotze Senpereko auzoa da.\nAuzotarren jentilizioa \"amoztar\" da.\nHistoria.\n1813ko azaroaren 10ean, Espainiako Independentzia Gerra garaian, Wellingtongo markesak zuzendutako Erresuma Batuko hirugarren dibisioak bertako zubia konkistatu zuenean Soult mariskalak zuzendutako napoleondar armada bitan zatitu eta Ugaranako gudua irabazi zuen.\nNortasun handikoa, aspalditik auzoko kaperaren inguruan herrigune txikia egon da; XX. mendearen hasieran kaperaren atzean trinketa zuen ostatua eta eskola publikoa zeuden.\nElkarteak.\nIparraldeko Bertsolarien Lagunak elkarteak auzoko Larraldea kultura etxean du egoitza.\nOspakizunak.\nAmotzeko festak uztailaren hasieran ospatzen dira."}
{"id": "68845", "revid": "105290", "url": "https://eu.wikipedia.org/wiki?curid=68845", "title": "Bidegurutzea", "text": "Bidegurutzea Senpereko auzoa da."}
{"id": "68847", "revid": "59723", "url": "https://eu.wikipedia.org/wiki?curid=68847", "title": "Gotham City", "text": "Gotham City Batman superheroiaren abentura gehienak gertatzen diren hiria da. Lehenengo aldiz, 1941. urteko otsailean agertu zen superheroi horren istorioetan, Detective Comicsen 48. alean. Haren aurretik, Batmanen abenturak New Yorken edo zehaztu gabeko hiriren baten gertatzen ziren.\nOinarria.\nGotham City Pittsburgh edo New Yorken oinarrituta asmatu zen, baina ezaugarri askoz ilunago eta areagotuekin.\nIzena.\nGotham izena (\"God damn\" \u2014madarikatua\u2014 ingelesetik datorrena) New Yorken antzinako ezizen bat da.\n1970eko hamarkada.\nHamarkada horretatik aurrera, hiriak are itxura ilunagoa izan zuen, aurreko bi hamarkadetan ez bezala. Horrela, Batmanen istorioak hantxe islatzen zituen.\nEtorkizuneko Batman.\nIzenburu hori duen marrazki bizidunetako telesailean, Gotham hiriak itxura askoz etorkizunekoagoa du.\nGothamen txikizioa.\nTroika, Aftershock, Destroyer eta, batez ere, Inoren Lurraldea sagetan, hiriak hainbat hondamendi jasan behar izan zituen eta Batman eta haren aliatuek ahitzeraino ahalegindu behar izan ziren hiria berreraikitzeko.\nBertan bizi diren beste pertsonaia batzuk.\nDC Comics komiki argitaletxearen beste pertsonaia baten egoitza ere bada Gotham Hiria: Jack Kirbyk 1972. urtean asmaturiko Etrigan deabruarena, hain zuzen ere."}
{"id": "68848", "revid": "105290", "url": "https://eu.wikipedia.org/wiki?curid=68848", "title": "Herburua", "text": "Herburua Senpereko auzoa da.\nSara eta Ainhoa zein Dantxariarako bidegurutzean dago."}
{"id": "68849", "revid": "119347", "url": "https://eu.wikipedia.org/wiki?curid=68849", "title": "Helbarrun (Senpere)", "text": "Helbarrun Senpereko auzoa da.\nAzkainerekiko mugatik hurbil dago, RD-918 errepidearen ertzean.\nJakingarriak.\n\"L'Auberge Basque\" sona handiko jatetxea auzo honetan dago."}
{"id": "68850", "revid": "137486", "url": "https://eu.wikipedia.org/wiki?curid=68850", "title": "Estado de excepci\u00f3n", "text": "Estado de excepci\u00f3n 1976 urtean eginiko film laburra zen. I\u00f1aki Nu\u00f1ezek egin zuen film hau Araba Films produkzio-etxeari esker.\nSinopsia.\nFilmak Guda Zibilak markatutako familiaren historia azaltzen du, aita Gernikako bonbardaketan eta semea polizia frankistak hilak dituela.\nArazoak.\nPelikulak 1977ko Oberhausengo Zinemaldiaren sariak lortu arren, arazo asko sortu zituen bai I\u00f1aki Nu\u00f1ez zuzendariari bai bere taldeari. Hauek atxilotuak ziren 1976ko urrian eta pelikula bera bahituta zen 1978an."}
{"id": "68851", "revid": "512", "url": "https://eu.wikipedia.org/wiki?curid=68851", "title": "Gazteluko Haitza", "text": "Gazteluko Haitza Zaraia mendilerroan dagoen mendi bat da. Aumategiga\u00f1a eta Andarto artean dago, bietatik antzerako tartean. 1.027 metroko garaiera du, eta, Zaraiako mendilerroko mila metrotik gorako mendien artean, bigarren txikiena da, Pagobedeinkatuta mendiaren ondoren. Mendi hau, Alabita eta Deguria artean dago, bi haranen erdi-erdian.\nIrispideak.\nMendi honen iparraldean, Ezateko lepoa dago, mendi hau Andartogandik banatzen duen lepoa. Toki honetatik zuzenean igo daiteke mendi honen tontorrera. Ezateko lepora iristeko, lehenik Deguria haran ingurura heldu behar da, edo Alabitara. Urkulutik, Bolibartik edo Mendiolatik lor daiteke hori. Eta hortik, iparraldera, Alabitatik abiatuz gero edo hegoaldera, Deguriatik abiatuz gero, jo behar da.\nBeste bide bat, askoz izugarriagoa, eta eskalatzaile trebeentzat, mendi honen mendebaldetik doan bidea da.\nBerezitasunak.\nEzateko lepoan, hil harri bat dago. Mendiaren tontorrean, berriz, prisma laukiluze erako harri bat dago. Harri honen aldeetako bat, erabat laua da. Besteak berriz, erliebe altuan gurutze bat darama"}
{"id": "68852", "revid": "1545", "url": "https://eu.wikipedia.org/wiki?curid=68852", "title": "I\u00f1aki Nu\u00f1ez", "text": "I\u00f1aki Nu\u00f1ez Rosados (Gasteiz, Araba, 1953ko uztailaren 31) zinema zuzendaria, gidoigilea eta ekoizlea da."}
{"id": "68854", "revid": "1545", "url": "https://eu.wikipedia.org/wiki?curid=68854", "title": "Antonio Eceiza", "text": ""}
{"id": "68855", "revid": "1491", "url": "https://eu.wikipedia.org/wiki?curid=68855", "title": "Ikuska (dokumental-saila)", "text": "Ikuska euskarazko film dokumental-sail aitzindaria izan zen, 1970eko hamarkadaren bukaeran eta 1980ko hamarkadaren hasieran eginikoak. Sailaren ekoizleak Antxon Ezeiza eta Luis Iriondo izan ziren; eta babesleak, berriz, Bertan Filmak, Orbegozo Fundazioa eta Euskadiko Kutxa. 35 milimetrotan grabatu zituzten. Argazkilaria Javier Agirresarobe zen.\nSorrera (1979-1984).\nAntxon Ezeizak eta Luis Iriondok abiatutako proiektua izan zen Ikuska film labur dokumentalen saila. Frankismo osteko Euskal Herria erretratatuko zuten proiektu zinematografikoak egin nahi izan zituzten, euskal zinearen oinarriak finkatzen hasteko, eta pixkanaka, industria bat garatzeko. Hala, 21 lanez osatutako bilduma egitea ebatzi zuten, kultura, gizartea eta politika landuko zituzten dokumentalak, euskaraz errodatutakoak, alderdi politikoengandik aldenduta eta kutsu ideologikorik gabeak.\n\"Ikuska\" saileko film bakoitzak bere gidoilaria eta bere zuzendaria zituen, eta film guztiek Euskal Herriko gaiak jorratu dituzte.\nBertsio digitalak (2016).\nEuskal Komunikabideen Hedapenerako Elkarteak (EHKE) 2016an 21 dokumental horiek berreditatu zuen euskarri digitalean. Bertan Filmeak eta Euskadiko Filmotekaren laguntzarekin eta Laboral Kutxaren babesarekin, dokumentalak formatu Digitalean berrargitaratu zituen EKHEk. Bi formatutan plazaratu zituzten: liburua eta 3 DVD eta eduki berberak dituen USB txartela.\nJatorrizko bertsioak 35 milimetrotan errodatu zirenez, zinema areto komertzialetan soilik eskaini zitezkeen, eta horrek kultur elkarteak eta parrokiako aretoak kanpo utzi zituen.\nZuzendariak.\n35 milimetrotan errodatu zituzten, lan guztiak homogeneoak izan zitezen, eta Caja Laboral Popularrek, Orbegozo Fundazioak eta Cegasak lagundu zuten proiektua finantzatzen. Ezeizarekin batera (lau zuzendu zituen), Jose Luis Egea, Pedro Olea, Anton Merikaetxebarria, Xabier Elorriaga, Koldo Izagirre, Juanba Berasategi, Koldo Larra\u00f1aga, Jose Juli\u00e1n Bakedano, I\u00f1aki Eizmendi, Montxo Armendariz, Mirentxu Loiarte (emakumezko bakarra), Imanol Uribe, Juan Miguel Guti\u00e9rrez eta Pedro de la Sota zinegileek ere osatu zituzten laburrak, eta ikusmin handia piztu zuten.\nKatebegi bat Euskal Zinema Nazionalaren historian.\nIkuska saila aitzindari izan zen, Euskal Herria bere osotasunean hartzen zuelako, herritarrak eurak zirelako euren kezka eta arazoak kontatzen zituztenak, euskara berreskuratzeko eta erabiltzeko urrats kualitatibo bat izan zelako, eta pentsaera askotako pertsonen arteko Elkarlaneko ezohiko eredua izan zelako.\nBaina Ikuska sailak tamalez ez zuen lortu euskal gizartearengana modu normalizatu batean iristea. Eta ez zuen batere jarraipenik izan hurrengo hamarkadetako zinemagintzan. Parte hartu zuten zuzendari gehienak Madrilera itzuli ziren Ikuska saila bukatu zenean, beren euskal ibilera hura anekdota gisa geratu zelarik. Ezeiza, Berasategi eta Izagirre izango ziren salbuespen bakarrak.\nIkuska saila katebegi bat gehiago izan zen etenez beteta dagoen Euskal Zinema Nazionalaren katean, Baina katebegi hura ostarte eder bat eder bat ere izan zen Euskal Herriko laino itsasoan. \nAntxon Ezeizarentzat Ikuska proiektuak Euskal Herrian zinema egitea ahalbidetu nahi zuen, Madrilen mendean egon gabe. 1980ko hamarkadan, euskal zinema nazionalari buruzko eztabaida sutsua egon zen, gero 1990eko hamarkadan eztabaida hori itzali egin zen pixkanaka, ulertuta euskal zinema dela Euskal Autonomia Erkidegoan ekoizten dena. "}
{"id": "68856", "revid": "11782", "url": "https://eu.wikipedia.org/wiki?curid=68856", "title": "Arraitz", "text": "Arraitz hitzak adiera batzuk ditu."}
{"id": "68857", "revid": "119347", "url": "https://eu.wikipedia.org/wiki?curid=68857", "title": "Arraitz (Ultzama)", "text": "Arraitz Ultzamako (Nafarroa) Arraitz-Orkin kontzejuko bi herrietako bat da. 2007ko urtarrilaren 1eko erroldan, Arraitzek 144 biztanle zituen.\nAbauntzeko haitzuloa.\nHerri honetan Abauntz izeneko kobazuloa dago kokatua. Bertan, hainbat indusketa arkeologiko burutu ditu Zaragozako unibertsitateko irakaslea den Pilar Utrillak. Haietan, 1993an eta 1994an, grabaketak zituzten hainbat harri topatu zituzten. Erradiokarbonoz datatu eta kalibratu ondoan ondorioztatu zuten markek 13.660 urte zituztela.\nMarka horiek mapa bat osa zezaketen (Europako zaharrena izanen litzatekeena, hortaz), aurrean dagoen San Gregorio mendiarena hain zuzen. Izan ere, ibaia, ibaiadarrak, lautada eta abar izan daitezkeen irudiak agertzen baitira. Hala argitaratu zuen Utrillak behintzat \"Journal of Human Evolution\" aldizkarian."}
{"id": "68858", "revid": "58701", "url": "https://eu.wikipedia.org/wiki?curid=68858", "title": "Orkin", "text": "Orkin Ultzamako Arraitz-Orkin kontzejuko bi herrietako bat da. 2007ko urtarrilaren 1eko erroldaren arabera, herriak 43 biztanle ditu."}
{"id": "68859", "revid": "46380", "url": "https://eu.wikipedia.org/wiki?curid=68859", "title": "Jorge Agirre", "text": "Jorge Agirre (Zegama, Gipuzkoa, 1885eko apirilaren 23a - New York, Ameriketako Estatu Batuak, 1947ko ekainaren 21a) euskal idazlea zen. \"Gure Mutilak\" aldizkariko sortzaile eta kolaboratzaile izateaz gain, hurrengo komunikabideetan hainbat artikulu idatzi zituen: \"Jesus'sen Biotzaren Deya\", Donostiako \"Argia\" astekaria, \"Yakintza\" eta \"El Mensajero del Corazon de Jesus de Bilbao\" argitalpeneko euskarazko bertsioan. 1934an 544 orrialdeko \"Luistarren Eliz-liburua\" idatzi zuen. Latinoamerikan \"Militantes\" aldizkaria sortu zuen."}
{"id": "68860", "revid": "729687", "url": "https://eu.wikipedia.org/wiki?curid=68860", "title": "Jorge Aguirre", "text": ""}
{"id": "68861", "revid": "512", "url": "https://eu.wikipedia.org/wiki?curid=68861", "title": "Patxi Altuna", "text": "Aita Patxi Altuna Bengoetxea (Azpeitia, Gipuzkoa, 1927ko irailaren 8a - Azpeitia, Gipuzkoa, 2006ko urtarrilaren 20a) euskalaria, euskal idazlea eta jesulaguna izan zen. Euskal aldizkarietan hainbat artikulu idatzi zituen, Nornai eta Kanpaxa goitizenak erabiliz maiz.\nBizitza.\nBatxilergoa Xabierren egin zuen. 1945ean Jesusen Konpainiako Loiolako nobiziatuan sartu zen, eta bi urte eman zituen. 1947 eta 1950 bitartean Urdu\u00f1ara Junioradoa egitera joan zen. Latina eta grekoa aise menderatzen zituenez, 1949an nagusiak \"perficita\" egitera bultzatu zuen. Beraz, 1949an Loiolara itzuli eta Luis Azagrarekin batera, \"perficit\" urtea egin zuen.\n1950etik 1953ra Filosofia ikasi zuen eta O\u00f1an (Burgos) lizentziatu. Ikasketak amaitu orduko, Salamancako Unibertsitate Zibilean sartu eta Ikasketa Klasikoak ikasten hasi zen. 1957an lizentziatu zen. 1957tik 1958ra, Doktoregoko ikasketak egin zituen. 1958an Teologia ikasketak hasi zituen O\u00f1an, eta Innsbrucken (Austria) segitu zituen 1959tik 1962ra. 1961eko uztailaren 26an apaiztu zen.\n1962tik 1963 arte, Hirugarren Probantza ikasketak egin zituen Gandian, jesulaguna izateko ikasketen azken urratsa, alegia. 1963ko uztailean Euskal Herrira itzuli zen, Donostian irakasle aritzeko. Bertan mezak eman zituen halaber eta 1964ko abuztuaren 15ean, azken botoak egin zituen.\nEuskara batuaren sorkuntzan funtsezkoa izan zen 1964an Baionako Euskal Idazkaritza. Txillardegiren bultzadaz abiaturik, idazle gazteek bidea ibiltzeari ekin zioten, baina lehenengo unetik adineko euskalari jakintsuen babesa izanik (Piarres Lafitte, Piarres Larzabal, Piarres Xarriton, Koldo Mitxelena, Imanol Berriatua, Patxi Altuna...). 1964ko abuztuan abiatu zen biltzar hura, eta hango iritziak eta erabakiak urtebete geroago argitaratu ziren. Hiru atal zituen txostenak:ortografia, deklinabidea eta aditza. Garrantzizko ezaugarri batez hornitu zuten biltzarra: hasieratik bertatik planteatu zen mugimenduaren izaera nazionala, eta horren erakusgarri izan zen, besteak beste, dokumentuaren bukaeran \"h\" letra erabili beharreko hitzen zerrenda argitaratzea, bereziki Hego Euskal Herriko idazleen informaziorako prestatua, bi tradizioen arteko lotura egiteko, nahiz eta gero letra hori euskara batuaren kontrakoen gerra-ikur bihurtu. Hortaz, biltzarrean emandako gomendioak betetzen hasi ziren gazteak eta adinekoak beren testuetan, aldi berean Euskaltzaindiari, batasunerako bidean pauso sendoak eman zitzan eskaria eginez.\nDonostiako Jesuiten elizan ematen zuen meza euskaraz. Hasieran, hamabost egunetik behin; eta azkenik, igandero. Hasieran bere mezetan jende gutxi biltzen zuen; baina, haren elizkizunak ospea hartuz joan zirenez, geroz eta jende gehiago bildu zuen. Francoren diktaduraren garai haietan adierazpen askatasuna murritza izanagatik, gai jakin batzuez hitz egiteko eta salatzeko ausardia erakutsi zuen. Horregatik, poliziak isuna jarri zion, eta ezkutuko poliziak Altunaren mezetara joaten hasi ziren, zaindu beharreko pertsonatzat hartu zutelako.\n1974ko abenduaren 8an, Ama Birjinaren egunean, meza eman zuen. Aste hartan zehar, Donostian poliziak hogei gazte atxilotu zituen ETAko ustezko kideak zirelakoan. Patxik gazte horien egoera salatu zuen, eta bere sermoia \"Hortikan zaude Euskal Herriko seme gaixo...\" abestiarekin amaitu zuen. Hori zela eta, polizia bila joan zitzaion, baina ez zuten aurkitu, Azpeitiara bazkaltzera joan zelako. Gipuzkoako Ikasketa Unibertsitario eta Teknikoko erretoreak Patxiri abisua eman, eta hark hurrengo egunean bere burua aurkeztu zuen polizia etxean. Hurrengo egunean Espainiako Auzitegi Gorenaren aurrera eraman zuten, eta 1974ko abenduaren 10ean Carabanchelgo kartzelan sartu zuten, ETAko presoen aldeko apologia egitea egotzita. Han beste apaiz batzuekin izan zen. 1975eko martxoaren 10ean aske utzi zuten, 90 eguneko zigorra osorik beteta.\n1976an Gipuzkoako Ikasketa Unibertsitario eta Tekniko eskolan, Bilboko Deustuko Unibertsitatean eta Gasteizko Euskal Herriko Unibertsitatean Euskal Filologia karreraren sortu zen. Orduz geroztik, Patxi Altunak karrera hartan irakasle aritu zen.\nEuskaltzaindiak 1965ean euskaltzain urgazle izendatu zuen; eta euskaltzain oso, berriz, 1980an, Jose Maria Lojendioren ordez.\n2000-2001 ikasturtean eman zituen azkenekoz Euskal Filologiako ikasketak Deustuko Unibertsitateko Donostiako campusean eman zituen azken urtea. 2001eko uztailean Loiolara itzuli zen."}
{"id": "68862", "revid": "6327", "url": "https://eu.wikipedia.org/wiki?curid=68862", "title": "Egeo itsaso", "text": ""}
{"id": "68863", "revid": "105290", "url": "https://eu.wikipedia.org/wiki?curid=68863", "title": "Itsasontzien kutsadura", "text": "Itsasontzien kutsadura itsasontziek munduko itsasoetan dute eragina da, bertako urak kutsatuz, eta batez ere berotegi-gasak eta olio isuriak dira.\nEzaugarriak.\nKarbono dioxidoaren (CO2) igorketa merkatalontzi mundialetik etorrita espero zen baino 3 aldiz handiagoa da, \u201cThe Guardian\u201d egunkariaren iritziz. Emisio hauek urtero 1120 milioi tonatara heldu dira, emisioen %4,5 izango litzatekeena. Gobernuarteko taldeek emisioak 400 tona baino gutxiago izango litzatekeela kalkulatu zuen, baina argi dago kalkulu diferentzia handia dagoela zenbaki hauek ikusiz.\nBestaldetik, ikerketa berrientzat, herrialde ezberdineko zientifikoak eramanda, datu askok zehatzagoak erabili ziren petrolio eta itsasontzi industriak hornituta. Aditu hauek ondorio batzuetara heldu zuten, igorketak pentsatutako baino askoz handiagoa izan da baina 2020. urterako %30 batean handituko da. Emisio hauek europar herrialdeengatik ez da kontutan hartu aldaketa klimatikoaren borrokan helburuak finkatzeko.\nMerkatalontzien emisioak aurreko kalkuluak ontzijabeak erositako erregai kantitateetan oinarritzen ziren, baina NBEaren azkenengo ikasketan beste datu batzuk erabili ziren, ala nola, ontzien motorren tamaina eta nabigazioaren denbora. NBEren txosten batean adierazten den bezala, itsasontzien industrietatik etorritako beste kutsagarri batzuk, CO2 emisioak baino erritmo handiagoan handitzen dira.\nSulfuro eta kedar emisioek, biriketako minbizia, arnas arazoak eta euri azidoa eragiten dutenak, hurrengo 12 urtetan %30 baino gehiago handituko dela kalkulatzen da.\nKalifornian, Epaile Gorenak esan du Estatu Batuetako uretan dauden itsasontziek berotegi efektuzko gasen emisioak murriztu behar direla. Ingalaterran, Gobernuarentzako itsasontzien emisioak klima aldaketaren helburuetariko bat izango da. Europar Batasunaren erregulazio berrietan itsasontziei erregai garbiagoak erabiltzeko derrigortuko da.\nIndustriek komertzio mundialaren %90 baino gehiago banatzen du eta komertzioaren handipena ontzien handitzea darama. Gaur egun efizienteagoa da edukiontzi bat eramatea Pekindik Londresera autobidetik 100 km garraiatzea baino.\n70 hamarkadatik, itsasontzi komertzial gehienek erregai pisutsua erabili dute, petrolioaren prozesuzko azpiproduktu bat graduazio handiagoko erregaiarentzako. Hiltzeko moduko bigarren mailako efektuak ditu, sulfuro dioxidoa, karbono dioxidoa, oxido nitrosoa eta azido sulfurikoaren jarioa adibidez.\nHidrokarburo bidezko itsaso kutsadura modu ezberdinetan gertatu daiteke. Alde batetik itsasontzien istripuak daudenez isuri handiak daude. \"Prestige\" onziaren kasua da, petrolio pisutsuaren 60.000 tona baino gehiagoko isuriak egon ziren eta dimentsio handiko marea beltza 2890km baino gehiagoko kosta eraginik, milaka hegazti petroliotsurik eta osasunari eragin zuen.\nBaina kutsadura ez da soilik istripuen kausaz, itsasontzien ihesak ere badira. Algeciraseko Badian isuri kantitate altuak jasaten dira Espainiako itsas trafiko handiena duen zona delako.\nEz da ahaztu behar kirol portuak, kaiak, atrakaleku eta beste instalazio batzuk dituena jolas-untzia jabetza pribatua izanik. Jolas-ontziak uraren hertzetan kokatzen dira, itsasontziek sortutako kutsadura, portuko aktibitateak eta ur emaria uretara heldu daiteke zuzenean. Kirol portuetako kutsagarri posibleak petrolio, gasa, diesela, antiizoztaile, detergente eta disolbatzailea izan daitezke.\nBunkering / Itsasoan hornitu.\nBunkering itsasontzi batetik beste itsasontzi batera erregaia transferitzea da. Manipulazio zaila da itsasora hidrokarburoen isuriak eragiten duelako maiztasun handiarekin, normalean tamaina txikiko gabarrarekin (2.000 tona baino gutxiago kargatzeko) egiten da. Bestaldetik, Gibraltarren ontziekin edo gasolindegi flotanteekin egiten da, 80.000 eta 100.000 bitartean garraiatzen dute, UE beste edozein leku batean baimendurik ez dagoena.\nGibraltarren 3 gasolindegi flotante daude, soilik kasko bikoitza duen gasolindegi bat dago (UE legislazioek exijitzen duen bezala), Bunker Gibraltarreko Europa Suplire. Europa Venture (Bunker Giblartarkoa ere) eta Vermoileko Vema Baltic ezin izango zuten beste edozein elkarteko portuan sartu.\nAlgeciraseko Bahia bunkering bolumenez 4. postu mundialean dago, urtero erregaien 6 milioi tona garraiatzen dira. Gibraltarren komertzializatzen den petrolioaren %40 CEPSA findegiez hornitu egiten da.\nFindegiak.\nFindegi hauetan ingurugiroaren kutsadurari eragiten diote. GESAMP-ko datuen arabera, itsasaldeko %20 findegiek hidrokarburo bidez itsasoa kutsatu egiten dute. Espainian existitzen diren 10 findegietatik soilik bat ez da itsasaldean aurkitzen, Repsolek duen findegia da Puertollanon (Ciudad Real).\nBeste 9 findegiak hauek dira: Tarragonan, Coru\u00f1an eta Cartagenan Repsol enpresako 3; Tenerifen, Huelvan eta Cadizen Cepsa enpresako beste 3 findegi; Bilbon Petronor beste enpresa bat, Castellon BP Oil Espainia enpresa bat; eta Tarragonan ASESA (%50 Repsol eta %50 Cepsa).\nEmisio Estataleko Erregistro eta Kutsadura Igorle ustez, petrolio findegiek urtero 27.142 tona kutsagarri igortzen dute atmosferara (berotegi efektuzko gasak kontabilizatu gabe) eta uretara 9850 tona substantzia arriskutsu zuzenean botatzen dute. Nahiz eta 10 instalazio izan, finketa 3. sektorea da uretara isurketari dagokionean.\nPetrolio plataformak.\nPlataforma petroliferoen ustiapena hidrokarburo bidezko beste kutsadura iturri bat da. Nahiz eta Espainiako petrolio produkzioa oso garrantzitsua ez izan, oraindik hidrokarburoen erauzketa existitzen da, itsasokoak gehienak. La Lora edo Ayaluengo (Burgos) lurreko aztarnategi eta Casablanca, Boqueron eta Rodaballo (Tarragonan) plataformak Espainiako puntu bakarrak dira gordina erauzketari dagokionez.\nProspekzioak ere garrantzitsuak dira kutsadurari buruz hitz egiten denean. Bi fasez osatuta dago, lehenengo fasean itsas-barreneko karakteristika fisikoak zehazten dira eta gordina aurkitzeko probabilitatea zehazten da. Horretarako uhin akustikoak igortzen dira presio altuko kanoi baten bidez 215-230 bitarteko maila soinuarekin, lokatza sortuz uhin sismikoen inpaktuagatik eta lurpeko elementu kutsagarrien ihes posibleak artseniko, beruna edo bentzenoa adibidez.\nBigarren fasean laginak hartuko dira zulaketa bidez. Zulaketa hauek kutsadurazko istripuen kausaz izaten dira eta hidrokarburoen hondakinek hondartzetan bukatzen dute."}
{"id": "68865", "revid": "105290", "url": "https://eu.wikipedia.org/wiki?curid=68865", "title": "Hunspell", "text": "Hunspell ortografia egiaztatzailea eta morfologia aztertzailea da, egitura morfologiko aberatsak eta karaktere sorta konplexuak erabiltzen dituzten hizkuntzentzako bereziki garatutakoa. Hasiera batean hungarierarentzako garatu zen software hau. Software librea da, GPL / LGPL / MPL lizentzia hirukoitzarekin argitaratzen delarik.\nHunspell MySpell softwarean oinarrituta dago, eta azken honek erabiltzen dituen hiztegiekin bateragarria da. MySpellek 8 biteko ASCII karaktere sortak erabiltzen ditu, eta Hunspell, ordea, UTF-8 Unicode bezala kodetutako hiztegiak erabiltzeko gai da.\nHurrengo software paketeek Hunspell darabilte:"}
{"id": "68867", "revid": "105290", "url": "https://eu.wikipedia.org/wiki?curid=68867", "title": "Errotaberria", "text": "Errotaberria Senpereko auzoa da."}
{"id": "68868", "revid": "131345", "url": "https://eu.wikipedia.org/wiki?curid=68868", "title": "Bakerako Unibertsitatea", "text": "Bakerako Unibertsitatea Nazio Batuen erakunde akademikoa da. 1980an sortu zuen Nazio Batuen Asanblada Orokorrak, eta egoitza nagusia Ciudad Colonen du (Costa Rica)."}
{"id": "68869", "revid": "105290", "url": "https://eu.wikipedia.org/wiki?curid=68869", "title": "Ihintz (Senpere)", "text": "Ihintz Senpereko (Lapurdi) auzoa da."}
{"id": "68870", "revid": "1519", "url": "https://eu.wikipedia.org/wiki?curid=68870", "title": "Olha (Senpere)", "text": "Olha edo Ola Senpereko auzoa da."}
{"id": "68871", "revid": "105290", "url": "https://eu.wikipedia.org/wiki?curid=68871", "title": "Uhaldekoborda", "text": "Uhaldekoborda Senpereko auzoa da."}
{"id": "68872", "revid": "105290", "url": "https://eu.wikipedia.org/wiki?curid=68872", "title": "Urguri", "text": "Urguri Senpereko auzoa da."}
{"id": "68873", "revid": "105290", "url": "https://eu.wikipedia.org/wiki?curid=68873", "title": "Xerrenda", "text": "Xerrenda Senpereko auzoa da, Amotzen ekialdean kokaturik dagoena.\nAuzotarren gentilizioa \"xerrendar\" da."}
{"id": "68876", "revid": "336", "url": "https://eu.wikipedia.org/wiki?curid=68876", "title": "Lobby", "text": "Lobby hitza ingelesetik dator (\"etxeko sarrera\" edo \"itxarongela\" esan nahi du), benetako esanahia presio taldea edo interesak defenditzen dituen talde bati aplikatzen bazaio ere. Politika munduan edota erabaki ekonomikoak hartzen diren guneetan antolatzen dira \"lobby\" edo presio talde horiek, enpresa, familia edo eskualde bati ondo etorriko zaizkion legeak edo arauak hartu ditzaten agintariek."}
{"id": "68880", "revid": "448", "url": "https://eu.wikipedia.org/wiki?curid=68880", "title": "Elosu (argipena)", "text": "Elosu hainbat tokiren izena da:"}
{"id": "68881", "revid": "105290", "url": "https://eu.wikipedia.org/wiki?curid=68881", "title": "Gorordo (mendia)", "text": "Gorordo mendia Zaraia mendilerroko mendietako bat da. Urkuluko urtegiaren iparrekialdean dago, Orkatzategi menditik iparraldera. Honengandik, Urrexola Garai o\u00f1atiar auzoak banatzen du. 692 metroko garaiera du, eta Galarrixa eta inguruko beste mendi batzuk bezala, tontor belartsukoa da.\nIrispideak.\nUrrexola Garai o\u00f1atiar auzotik irtenda, iparralderantz dagoen lehen tontorra, Gorordo Txiki da, 656 metrokoa. Honen tontorrera igo ondoren, 45 metroko altuera jeitsi behar da, hemendik, zuzen-zuzenean, Gorordo mendiaren tontorrerantz abiatuz. Tontorra belartsua eta zuhaitzez josia du, eta honek, bertara doanari, Urkulu urtegiaren bista galarazten dio."}
{"id": "68882", "revid": "1105", "url": "https://eu.wikipedia.org/wiki?curid=68882", "title": "Untzillaitz", "text": ""}
{"id": "68883", "revid": "1545", "url": "https://eu.wikipedia.org/wiki?curid=68883", "title": "Metropolis (Superman)", "text": "Metropolis fikziozko hiri bat da. Superman bizi den lekua da DC Comics komiki argitaletxearen komikietan. Metropolisen lehen agerpena, Action Comicsen 16. alean izan zen, 1939. urtean.\nJatorria.\nJoe Shusterrek, Supermanen bi sortzaileetako batek, Metropolis sortzeko, Toronto, bere jaiolekua eta Cleveland nahastu zituen. Azken hiri hontan, beranduago, bizitzen jarriko zen, eta Jerry Siegel, Supermanen beste sortzailea ezagutuko zuen. Honen ondoren, baina, New Yorken analogia bihurtuko zen.\nBenetako Metropolis.\nAmerikako Estatu Batuetan, hainbat herri eta hiri daude izen hau dutena, baina, bere burua, \"Supermanen bizilekua\" bezala hartzen duena, Illinoiseko estatuan dago, eta euren herriko heroia, ahal duten moduan ospatzen dute. Modu horietako bat, Supermanen estatua erraldoi bat, superheroi honen museo bat, Supermani buruzko urteroko jaialdi bat eta herriko egunkarian datza, Metropolis Planet izenekoa, fikziozko Metropoliseko Daily Planet egunkarian oinarritua.\nKokapena.\nDCren beste hainbat fikziozko hiriena bezalaxe, Metropolisen kokapena ere aldatzen joan da urteen poderioz. Ohi, ordea, Amerikako Estatu Batuetako ekialdeko kostaldeko hiri handi bat bezala azaldu izan da.\nMetropolis, New York egunez eta Gotham City, Batman bizi den hiria, New York gauez dela esan izan da. Alderaketa hau egin izana, Frank Millerri eman izan zaio.\nKrisia Amaigabeko Lurretan izeneko istorioaren aurretik gertatu izan ziren istorioetan, Smallville, autoa gidatzen joateko moduko distantzian agertzen da, baina kokapen zehatzik gabe. 1986. urtetik aurrera, bere kokapena Kansasen aipatu izan da.\nSmallville telesailean, Metropolis Kansasen edo inguruko estaturen batean dagoela dirudi. Elkarrizketa batean, Smallville telesailaren sortzaileek, Metropolis Smallvilletik 160 kilometrora dagoela esan zuten. Atal batean, gutun bat \"Metropolis KA\" helbidearekin agertzen da, hiria Kansasen dagoela idorokiz, baina Kansas estatuaren posta laburdura KS da, eta ez KA."}
{"id": "68885", "revid": "1545", "url": "https://eu.wikipedia.org/wiki?curid=68885", "title": "Metropolis", "text": "Metropolis izenarekin honako kontzeptu hauek izendatzen dira:"}
{"id": "68886", "revid": "56334", "url": "https://eu.wikipedia.org/wiki?curid=68886", "title": "Conil de la Frontera", "text": "Conil de la Frontera Cadizko probintzian dagoen udalerri andaluziarra da. 41 m-ko altueran eta Cadiztik 43 km-tara kokaturik, 2007ko datuen arabera 20.301 biztanle zituen 87 km\u00b2-tan banaturik.\nHistoria.\nConil de la Frontera feniziarren garaian sortu zuten. Hauek hasi ziren atuna arrantzatzen almadraba teknika erabiliz. Feniziarren ondoren kartagoarrak ezarri ziren herrian, eta atunaren arrantzarekin jarraitu zuten. Gazitzeak gordetzeko eraikinak ere egin zituzten. \nErromatarrek Via Augusta eraiki zuten inguru hartan.\nErromatar inperioa erori ondoren, bisigodoek, bandaloek eta bizantziarrek Conil sakeatu zuten. 711. urtean musulmanek konkistatu zuten lurralde hura.\n1265ean kristauek musulmanak garaitu zituzten, eta \"de la Frontera\" gehitu zioten herriari, kristau erresumen mugan geratu zelako. \nKristauen agintepean, Juan Alonso Perez de Guzman izan zen hiriko lehen erregidorea. Honek erregeek emandako pribilegio bat zeukan, eremu hartan atuna arrantzatzeko. Hiria defendatzeko, Torre de Guzman dorrea eraiki zuen, eta baita defentsarako beste eraikin batzuk ere. Adibidez, harresia.\nEkonomia.\nHistorikoki arrantza izan da herriaren oinarri ekonomikoa, baina XXI. mende hasieran turismoa ere sektore garrantzitsua da.\n1980ko hamarkada erdialdean Conileko portu eta itsasargi berria eraiki zituzten, Roche ibaiaren alboan, herrigune nagusitik kilometro batzuetara. Ordura arte txalupek ez zeukaten porturik, eta hondartzan egoten ziren."}
{"id": "68888", "revid": "512", "url": "https://eu.wikipedia.org/wiki?curid=68888", "title": "El Gastor", "text": "El Gastor Cadizko probintzian dagoen udalerri andaluziarra da. 520 m-ko altueran eta Cadiztik 131 km-tara kokaturik, 2007ko datuen arabera 1.901 biztanle zituen 28 km\u00b2-tan banaturik."}
{"id": "68889", "revid": "512", "url": "https://eu.wikipedia.org/wiki?curid=68889", "title": "Grazalema", "text": "Grazalema Cadizko probintzian dagoen udalerri andaluziarra da. 812 m-ko altueran eta Cadiztik 142 km-tara kokaturik, 2007ko datuen arabera 2.218 biztanle zituen 28 km\u00b2-tan banaturik."}
{"id": "68890", "revid": "512", "url": "https://eu.wikipedia.org/wiki?curid=68890", "title": "Jimena de la Frontera", "text": "Jimena de la Frontera Cadizko probintzian dagoen udalerri andaluziarra da. 99 m-ko altueran eta Cadiztik 164 km-tara kokaturik, 2007ko datuen arabera 10.025 biztanle zituen 28 km\u00b2-tan banaturik."}
{"id": "68891", "revid": "12891", "url": "https://eu.wikipedia.org/wiki?curid=68891", "title": "Medina-Sidonia", "text": "Medina Sidonia Cadizko probintzian dagoen udalerri andaluziarra da. 337 m-ko altueran eta Cadiztik 40 km-tara kokaturik, 2007ko datuen arabera 11.320 biztanle zituen 28 km\u00b2-tan banaturik."}
{"id": "68892", "revid": "336", "url": "https://eu.wikipedia.org/wiki?curid=68892", "title": "Kilometro karratu", "text": ""}
{"id": "68893", "revid": "336", "url": "https://eu.wikipedia.org/wiki?curid=68893", "title": "Metro karratu", "text": ""}
{"id": "68895", "revid": "6327", "url": "https://eu.wikipedia.org/wiki?curid=68895", "title": "Astur-leonera", "text": ""}
{"id": "68903", "revid": "58701", "url": "https://eu.wikipedia.org/wiki?curid=68903", "title": "Axut", "text": "Axut 1977 urtean eginiko film esperimentala zen. Jose Maria Zabalak egin zuen film hau. Axut 1976ko Veneziako Biurtekoan estreinatu zen, eta bere egilearen 35 mm-ko film luze bakarra da. \nObra irekia, surrealista eta sinbolikoa da, eta elkarrizketarik eza soinu-bandaren aberastasunak ordezkatzen du, azken buruan, egilea Mikel Laboaren kolaboratzailea izan zen.\nZabalaren hitzetan, argumenturik topikoena, adulterioarena, metafora gisa erabiltzea zen oinarrizko ideia. Adulterioa bera maitasunaren metafora egokia da, Eros jainkoarena, zeharka izaerazko gutuna ematen baitio, hain otzandu eta gehiegikeriaz erabili ondoren kontzeptu huts bihurtu den egoera batean edo, are okerrago, bere zentzua bere ezeztapen bihurtu den egoera batean.\nSinopsia.\nTradizionala eta modernoa nahasten dituen ikonografia batetik abiatuta (fraideak, sorginak, exekutiboak, artzainak, karlistak, lapurrak, soldaduak, nanoak...) eta musikaz eta soinuez osatutako soinu banda batekin jarraituz, Zabalak zirku metafisiko bat konposatu zuen. Doinu honek modu poetiko eta umoristikoan euskal errealitateko hainbat alderdi ukituko ditu."}
{"id": "68904", "revid": "58701", "url": "https://eu.wikipedia.org/wiki?curid=68904", "title": "Jose Maria Zabala", "text": "Jose Maria Zabala (Irun, 1949) euskal zinema zuzendari, musikari eta argazkigilea da.\nMikel Laboarekin sarritan gitarra jo zuen, elkarreko ikuskizunak antolatuz.\nFilmagintza.\nHemen garrantzitsuenak jasotzen dira:"}
{"id": "68905", "revid": "15251", "url": "https://eu.wikipedia.org/wiki?curid=68905", "title": "Pedro de la Sota", "text": "Pedro de la Sota Zorrakin (Buenos Aires, Argentina, 1949ko apirilaren 24a -) euskal zinema zuzendari eta gidoigilea da.\nBizitza eta ibilbide artistikoa.\nFrancoren garaipenaren ondoren erbesteratutako familia abertzalean sortu zen. Gaztetan etorri zen Europara eta zinemagintza landu zuen Parisen. Zinemako hasierako lanak, dokumentalak, Frantzian egin zituen. Euskal Herrian egin zuen lehen dokumentala \"Nortasuna\" (1976) izan zen, Remigio Mendiburu eskultorearen ingurukoa. 1980an egin zuen lehen film luzea, \"Sabino Arana\", baina oso kritika txarrak izan zituen. Ondoren \"Ikuska\" sailean parte hartu zuen 17.a, \"Matxitxako itxasguda\" (1983) eta 19.a, \"Euskara\" (1984) egin zituen. 1989an egin zuen bere lan nagusia, \"Viento de c\u00f3lera\" film luzea, Juan Echanove eta Aitana S\u00e1nchez-Gij\u00f3n protagonista gisa."}
{"id": "68906", "revid": "1105", "url": "https://eu.wikipedia.org/wiki?curid=68906", "title": "Tomas Alva Edison", "text": ""}
{"id": "68907", "revid": "119347", "url": "https://eu.wikipedia.org/wiki?curid=68907", "title": "Nortasuna (filma)", "text": "Nortasuna 1976 urtean eginiko film dokumentala da. Pedro de la Sotak egin zuen film hau Remigio Mendiburu eskultoreari buruz."}
{"id": "68908", "revid": "1519", "url": "https://eu.wikipedia.org/wiki?curid=68908", "title": "El proceso de Burgos", "text": "El proceso de Burgos 1979 urtean eginiko film dokumentala da, izen bereko gertaera historikoan oinarritutakoa. Imanol Uribek egin zuen film hau. \n1979ko Donostiako Zinemaldiaren \"Perla del Cant\u00e1brico\" saria lortu zuena (gaztelaniaz egindako film onenaren saria 1979ko edizio hartan). Zinemaldiko emanaldia ez zen erraza izan, Imanol Uribek urte batzuen buruan gogoratu zuen bezala: dirua eskaini zioten dokumentala lehiatik ateratzeko; proiekziorako kopiak furgoneta inkognito batetik ia klandestinoki sartu zituzten aretoetara, baina azkenean emandakoan ez zen kontrako erreakzio berezirik izan.\nEdukia.\nPelikula honek elkarrizketak eta testigantzak biltzen ditu Burgosko epaiketarekin lotutako jendearekin. Gogora ekartzen duenez, ETAk Melit\u00f3n Manzanas 1968an erail ondoren prozesu judiziala etorri zen 1970eko abenduaren 3an, oihartzun handia izan zuena munduan eta bide horretatik Frankismoaren hasierako asmoak aldarazi zituena. Gipuzkoan ezarri zen salbuespen egoera eta izandako ehundaka atxiloketak ere aipatzen dira dokumentalean."}
{"id": "68910", "revid": "1545", "url": "https://eu.wikipedia.org/wiki?curid=68910", "title": "Mari\u00e1n (filma)", "text": "Mari\u00e1n 1977 urtean eginiko filma da. Luis Mart\u00ednez Cort\u00e9sek egin zuen film hau Nafarroako Pirinioetan kokatuta."}
{"id": "68911", "revid": "336", "url": "https://eu.wikipedia.org/wiki?curid=68911", "title": "1934ko Iraultza", "text": "1934ko Iraultza 1934ko urrian Espainiako hainbat eskualdetan izandako altxamendua izan zen, Espainiako Bigarren Errepublikako zentro eta eskuineko agintarien aurka, sozialistak, komunistak eta anarkistak elkarturik. Asturiasen izan zuen eragin handiena, baina Katalunian eta Euskadin ere eragin nabarmena izan zuen. Gobernuak marokoar tropak eta Legioa bidali zituen Francisco Francoren zuzendaritzapean. Hildako asko egon ziren, errepresio oso gogorra izan baitzen: fusilatuak, torturatuak, kartzelaratuak...langile buru askori heriotza zigorra ezarri zitzaien, baina Alcal\u00e1-Zamorak kommutatu zituen.\nAltxamenduaren helburua Espainiako Bigarren Errepublika kentzea zen, horren ordez Errepublika Sozialista bat ezarriz.\nAurrekariak.\nEzkerraren eta eskuinaren arteko tentsioa areagotuz joan zen 1934ko uztailetik aurrera gertatutako hainbat ekintzaren ondorioz. Hilabete hartan, nekazal langileek greba egin zuten, eta hainbat diputatu sozialista atxilotu zituzten; gainera, gobernuak debekatu egin zuen alderdi politikoetan eta sindikatuetan izena ematea eta euskal udalerriek gobernuaren aurkako batzarra egin zuten, Kontzertu Ekonomikoei eraso ziela eta; eraso horrien ondorioz, euskal nazionalistak eta sozialistak elkartu egin ziren. Beste alde batetik CEDAk, irailean, jendetza handia bildu zuen Covadongan eginiko manifestazio batean.\nGiro nahasia zegoela ondo ikusten da behean, anarkista talde boteretsu hauek egindako deialdian:\nMeatzarien iraultza Asturiasen.\n1934ko Iraultzan, Asturiasen egoera askoz ere gogorragoa izan zen. Aldez aurretik, bat egin zuten sozialistek, anarkistek eta komunistek mugimenduari ekiteko, eta lurralde hartan benetako iraultza-egoera bizi izan zen. Hogeitalau ordutan, Asturiasko langile eta meatzariek meatzaldeetako Guardia Zibilen kuartel gehienak hartu zituzten. Okupatu ere egin zuten Trubiako arma-fabrika, Oviedo, Avil\u00e9s eta Gij\u00f3ngo meatzaldeetako langile-taldeen laguntzaz. Bitartean, langileen patruilek Pajaresko mendatea okupatu zuten gobernuak bidalitako militarren etorrerari garaiz aurre egiteko. Aldi berean, herriaren hornidurarako eta borrokalari gehiago hartzeko zerbitzuak antolatu zituzten langileen batzordeek matxinaturiko aldeetan, hiriak hartu eta gobernuak bidalitako militarrei ganoraz aurre egin ahal izateko. Halatan, langileen benetako aginte iraultzailea eratu zen Asturiasen eta gobernuaren indarrei aurre egiteko prest zegoen Estatu txiki baten antzera jardun zuten.\nAsturiasko iraultza-saioa bultzatu zutenek ez zuten amore eman eta Gobernuak Francisco Franco jeneral eta Gerra Ministerioaren aholkulariaren eskutan utzi zuen haren errepresioa. Kolonietako tropak, beren ankerkeriak famatu zituen legionarioak eta gudari afrikarrak, bidaltzea erabaki zuen Francok.\nAsturiasko langileen erresistentzia gotorlekuek bi astean iraun zuten, Espainiako armadako elite-tropen aurrean. Errepresioa izugarria izan zen: milatik gora hildako, hiru milatik gora zauritu. 30.000 lagun sartu zituzten kartzelan. 1936ko uztaileko altxamenduaren saio txiki bat bezala ikusten dute gaur egun historialari askok.\nGerra Zibila baino lehenago urteetako gertakari ezagunenetarikoa izan zen. Nahiz eta geroago amnistia orokor bat egon bi aldeko partaideei, bi aldeek gorrotoz eta mesfidatiz egon ziren gerra eztanda egin zuen arte. Alde batetik eskuinak ea beste aldean esker ideologiakoak.\nEuskal Herrian.\nBizkaian eta Gipuzkoan abertzaleek Iraultzaren alde egin ez bazuten ere, urriaren 5ean UGTek greba orokorrera deitu zuen. Zenbait ekintzale eta ELA kideen laguntzarekin sozialistek industria guneak eta meategiak okupatu zituzten urriaren 12ra arte, Espainiako Gobernuak armadari esku hartzeko agindua eman zion arte, hain zuzen ere. Iraultzak, Gipuzkoan, Eibar eta Arrasaten eta Bizkaian, Ezkerraldean, batez ere Sestao eta Portugaleten, arrakasta lortu zuen. Matxinada bukatu zenerako Hego Euskal Herrian 40 hildako izan ziren, tartean ezkertiarrek eraildako buruzagi karlistak eta armadak Eibar eta Arrasaten eraildako grebalariak.\nArrasaten, non matxinada arrakastatsuena izan zen, langileek errepublika sozialista aldarrikatzeaz gain, Marcelino Oreja Elosegi hil zuten, diputatu karlista eta Uni\u00f3n Cerrajeraren presidentea zena. Iraultzaren buruzagiak preso hartu bazituzten ere, 1936an, Fronte Popularrak boterea berreskuratu zuenean, amnistiatu eta kale irten ziren."}
{"id": "68912", "revid": "512", "url": "https://eu.wikipedia.org/wiki?curid=68912", "title": "Ubrique", "text": "Ubrique Cadizko probintzian dagoen udalerri andaluziarra da. 330 m-ko altueran eta Cadiztik 118 km-tara kokaturik, 2007ko datuen arabera 17.362 biztanle zituen 71 km\u00b2-tan banaturik."}
{"id": "68913", "revid": "1545", "url": "https://eu.wikipedia.org/wiki?curid=68913", "title": "Luis Cortes", "text": ""}
{"id": "68914", "revid": "512", "url": "https://eu.wikipedia.org/wiki?curid=68914", "title": "Tarifa", "text": "Tarifa Cadizko probintzian dagoen udalerri andaluziarra da. 7 m-ko altueran eta Cadiztik 101 km-tara kokaturik, 2007ko datuen arabera 17.619 biztanle zituen 419 km\u00b2-tan banaturik.\nAfrikatik gertuen dagoen hiri europarra da, Gibraltarko itsasarteak banatzen du eta Marokotik 14 km-tara dago. Gainera, hiri honetan Ozeano Atlantikoak eta Mediterraneo itsasoak bat egiten dute, Tarifako lurmuturrak markaturik.\nOso ezaguna da surf jarduerengatik.\n2011. urtean, Europako Justizia Auzitegiak ebatzi zuen Tarifak oraindik ez zituela hondakin urak arazten. Eginbehar hori 2000. urterako bete beharrekoa zen."}
{"id": "68916", "revid": "512", "url": "https://eu.wikipedia.org/wiki?curid=68916", "title": "Ni se lo llev\u00f3 el viento, ni pu\u00f1etera falta que hac\u00eda", "text": "Ni se lo llev\u00f3 el viento, ni pu\u00f1etera falta que hac\u00eda 1981 urtean eginiko film komikoa da. Luis Mart\u00ednez Cort\u00e9sek egin zuen film hau.\nSinopsia.\nAmadeo argazki-denda batean lan egiten duen gaztea da, agirientzako argazkiak egiten, ezkontzak... baina izar bilakatzeko ametsa du."}
{"id": "68917", "revid": "6327", "url": "https://eu.wikipedia.org/wiki?curid=68917", "title": "Asturiaseko Iraultza", "text": ""}
{"id": "68918", "revid": "1310", "url": "https://eu.wikipedia.org/wiki?curid=68918", "title": "Javier Balza", "text": "Javier Balza Aguilera (Bilbo, 1957ko irailaren 22a - ) euskal herritar politikaria da. Deustuko Unibertsitatean Zuzenbidean lizentziatua da. EAJko militantea da eta Eusko Jaurlaritzan karguak izan ditu. 1981tik aurrera Eusko Jaurlaritzaren abokatua izan zen, batez ere Espainiako Auzitegi Konstituzionalaren aurrean. Hortik aurrera Garapen Legegileko Zuzendari izan zen 1987tik aurrera, 1988an Erregimen Juridikoaren Zuzendaria izan zen eta 1991an Garapen Autonomiko eta Erregimen Juridikoarako Kontseilariordea izan zen. 1995an ardura berdinarekin Idazkari Orokorra izan zen. 1999tik 2009ra bitartean Herrizaingo Sailburua izan zen.\nEzkonduta dago eta bi seme ditu."}
{"id": "68919", "revid": "134768", "url": "https://eu.wikipedia.org/wiki?curid=68919", "title": "Jose Luis Bilbao", "text": "Jose Luis Bilbao Eguren (Bilbo, Bizkaia, 1957ko urtarrilaren 24a) euskal herritar politikaria da, Bizkaiko Foru Aldundiako Ahaldun Nagusia 2003tik 2015era. Bilboko Matiko auzoan jaio zen familia jeltzale batean. EHUn lizentziatu zen Sarrikoko Ekonomia Zientzien Fakultatean. 1976an EAJra afiliatu zen eta EGIko antolakuntza arduraduna izan zen.\n1983an Bizkaiko Batzar Nagusietako kide hautatu zuten. Bertan hainbat ardura ezberdin garatu ditu. Aurrekontu eta Finantzetako arduraduna izan zen, bai eta Presidentetzako ahalduna eta ahaldun nagusiaren idazkari orokorra ere. Nekazaritzako ahalduna eta Bizkaiko Garapen Konsortzioko presidentea izan da.\nJosu Bergara ahaldun nagusia izan zen garaian (1999-2003) barne lanean egon zen EAJn. I\u00f1igo Urkullurekin harreman onak zituen eta honek Luis Maria Retolazaren ardura hartu zuenean Bilbaok botere handia hartu zuen Bizkaian. Hautagai aurkeztu zuten Jose Angel Corres, Karmelo Sainz de la Maza edo Juan Luis Laskurain bezalako izenen gainetik.\n2003ko maiatzaren 25ean bera buru zuen hautagaitzak gehiengo osoa lortu zuen hauteskundetan eta beraz Espainiako Trantsizioaz geroztiko Bizkaiko IV. Ahaldun Nagusia izan zen. 2007an berriro hautatu zuten, honakoan EAren laguntzarik gabe.\nHorretaz gain euskara eta gaztelania ondo menperatzen ditu, eta maila txikiagoan frantsesa. Athleticeko bazkidea da, Berango Futbol Klubaekoa eta Euskadi Txirrindularitza Fundaziokoa. Ezkondua dago, hiru seme ditu eta Getxon bizi da."}
{"id": "68921", "revid": "105290", "url": "https://eu.wikipedia.org/wiki?curid=68921", "title": "Alkerdi", "text": "Alkerdi Urdazubiko auzoa da. Bertan daude Alkerdi eta Berroberriko haitzuloak, Goi Paleolitoko aztarnategi garrantzitsuak. 2008ko urtarrilaren 1eko erroldaren arabera, 74 biztanle ditu."}
{"id": "68922", "revid": "512", "url": "https://eu.wikipedia.org/wiki?curid=68922", "title": "Dantxarinea", "text": "Dantxarinea Urdazubiko auzoa da. Lapurdi eta Nafarroa Garaiaren arteko mugan dago eta mugaren bestaldean Dantxaria izeneko herria dago.\nIzena.\nJoanes de Quirno XVIII. mendeko euskal baleazale eta dantzariari zor zaio, bere emaztea zen Joana Dunaterekin batera, egun mugaren bi aldetan aurkitzen diren Dantxaria (Lapurdi) eta Dantxarinea (Nafarroa), Ainhoa eta Urdazubiko, hurrenez hurreneko, auzoen izena.\nJoanesek bale arpoilari gisa diru puska bat bildu zuen eta 1733an eta bere emazte Joana Dunaterekin lur batzuk erosi zituzten Ainhoan, Lapurdi eta Nafarroaren arteko muga-mugan. Hiru etxe eraiki zituzten bertan eta Dantcharinea izena eman zieten.\nHiru etxe horien inguruan beste batzuk eraiki ziren gerora, gaur egun Lapurdiko Dantxaria eta Nafarroan kokatzen den Dantxarinea gunea osatuz.\nInguru naturala.\nDantxarinea Urdazubiko auzo bat da, Alkerdi, Landibar, Larrainta, Leorlas, Telleria, Iribere eta Koilar auzoguneekin batera.\nAuzo horretan, Lapitxuri eta Ugarana edo Urdazuri ibaiek bat egiten dute, azken hori Donibane Lohizunen itsasoratzen da.\nEkonomia.\nAuzoko jarduera ekonomiko nagusia merkataritza da. Garai batean, mugalarien eta benten lurraldea izan zena, gaur egun merkataritzan jarduten duten saltzaile, dendari eta ostalarien kokalekua da, auzoa dendaz, ostatuz eta merkataritza-gunez beterik dagoelako. XX. mendean Hego Euskal Herriko jendea eskura ez zituen edota Hegoaldean ezohikoak ziren produktuak erostera hurbiltzen zen arren (elektrotresnak, kirol materiala, etab.), XXI. mendean erosketak egitera Ipar Euskal Herriko jendea bertaratzen da, nagusiki tabakoa, gasolina, diesela edota Iparraldean baino merkeago dauden produktuak."}
{"id": "68923", "revid": "105290", "url": "https://eu.wikipedia.org/wiki?curid=68923", "title": "Landibar", "text": "Landibar Urdazubiko auzoa da. Azken erroldaren arabera 97 biztanle ditu eta itsasoaren mailatik 134 metrora dago.\nInguru naturala eta kokapena.\nN-121B errepideak herritik gertu (mendebaldetik) igarotzen da.\nHistoria.\nAuzoari buruzko idatzizko lehen dokumentua XV. mendearen amaierakoa da. Bertan, Urdazubi eta Baztan udalerriek inguruetako mendien erabilerari buruz izandako eztabaida zehazten zen.\nDemografia.\n1887an herriak 172 biztanle zituen eta XX. mendeak aurrera egin ahala gutxituz joan da biztanleria, 1981eko erroldaren arabera 103 pertsona baino ez ziren bizi herrian."}
{"id": "68924", "revid": "93674", "url": "https://eu.wikipedia.org/wiki?curid=68924", "title": "Leorlaz", "text": "Leorlaz (Leorlas) Urdazubiko (Nafarroa Garaia) auzo bat da. Han daude Ikaburuko leizeak.\nHistoria.\n1930 arte, auzoa etxagune izan zen. Auzoari buruzko idatzizko lehen dokumentua XV. mendearen amaierakoa da. Dokumentu horretan jasota dago Urdazubi eta Baztan udalerriek inguruetako mendien erabilerari buruz izandako eztabaida.\nDemografia.\n1887an 45 biztanle zituen, 64 1910ean, 33 1930ean, 36 1940an, eta 39 1981ean.\nEtxeak eta Baserriak.\nLeorlas auzoan ondoko hogeita bi etxe eta baserri daude: \nGure ametsa, Kikerrenea, Agerraldea, Eskola zaharra, Gurutzealdea, Karakotxea, Maskonea, Matxingonea, Harkadia, Petesansenea, Maskoneko borda, Gantxenea, Eskola, Aldapan, Eguzkialde, Urgoiz, Lezeondoa, Lezeak, Iratzeta, Sarratenea, Urtxumealde, Ikaburua."}
{"id": "68925", "revid": "105290", "url": "https://eu.wikipedia.org/wiki?curid=68925", "title": "Telleria (Urdazubi)", "text": "Telleria Urdazubiko auzoa da."}
{"id": "68926", "revid": "1519", "url": "https://eu.wikipedia.org/wiki?curid=68926", "title": "Telleria", "text": "Telleria hitzak adiera batzuk ditu."}
{"id": "68927", "revid": "1954", "url": "https://eu.wikipedia.org/wiki?curid=68927", "title": "Martin Berasategi", "text": "Martin Berasategi Olazabal (Donostia, Gipuzkoa, 1960ko apirilaren 27a) sukaldaria da, Euskal Herriko sukaldaritza modernoaren ordezkari nagusietako bat. Familiak jatetxe bat zuen Donostiako Parte Zaharrean, Bodeg\u00f3n Alejandro izenekoa, eta hantxe hasi zuen bere prestakuntza, amaren eta izebaren gidaritzapean, tarteka-marteka Frantzian egonaldiak eginez osatu zuena. Hogeita bat urtearekin hartu zuen bere gain jatetxearen ardura, eta bost urte geroago (1986) Michelin Gidaren izar bat lortu zuen.\nMartin Berasategi taldeari izena ematen dio eta hainbat jatetxe dauzka. Horien artean ezagunena, \"Martin Berasategi\" izenekoa, Lasarten dago eta hiru izar ditu Michelin Gidan. 2008an munduko 29. jatetxe onena bozkatua izan zen. Taldearen beste jatetxeak dira Kursaal batzar jauregikoa Donostian eta Guggenheim museokoa Bilbon."}
{"id": "68929", "revid": "1830", "url": "https://eu.wikipedia.org/wiki?curid=68929", "title": "Harri (argipena)", "text": "Harri izenak hainbat adiera ditu:"}
{"id": "68930", "revid": "880", "url": "https://eu.wikipedia.org/wiki?curid=68930", "title": "Galegoa", "text": ""}
{"id": "68931", "revid": "59723", "url": "https://eu.wikipedia.org/wiki?curid=68931", "title": "Associa\u00e7om Galega da L\u00edngua", "text": "Associa\u00e7om Galega da L\u00edngua edo AGAL (\"Hizkuntzaren Galiziar Elkartea\") galizieraren normalkuntza helburu duen elkarte erreintegrazionista da. 1981ean sortu zen.\nAGALek galiziera hizkuntza talde galaikoportugesaren parte dela azpimarratzen du. Horrela, galizieraren izaera autonomoa aitortzen badu ere, galiziera hitz egin nahiz idazteko testuinguru lusofonora begiratu beharra aldarrikatzen du. Bestela esanda, AGALen ustez, galiziera hizkuntza-talde galaiko-portugesak Galizian hartzen duen izena da. Horrela, galizieraren idaztarau estandarra (edo RAGen arauak) ez du onartzen eta 1983an galizierarako idaztarau propioak kaleratu zituen, \"Estudo cr\u00edtico das normas ortogr\u00e1ficas e morfol\u00f3xicas do idioma galego\" izenarekin.\nHizkuntza galaiko-portugesaren nazioarteko bost biltzar antolatu zituzten 1984-1996 artean. Bigarrenean, Txillardegik eta Txepetxek parte hartu zuten 1987 urtean. Hirugarrenean, Julen Arexolaleibak, Joxe Inazio Marko Juanikorenak, Txepetxek eta Koldo Zuazok hitzaldi bana irakurri zuten 1990 urtean. Laugarrenean, Xabier Isasi joan zen, 1993 urtean.\n1995etik, \"Ag\u00e1lia\" hiruhilabetekaria argitaratzen du. Halaber, Univers\u00e1lia eta Cria\u00e7om liburu bildumak kaleratzen ditu.\n2001etik 2007ra, Bernardo Penabade izan zen AGALeko presidente, eta 2007tik aurrera, Alexandre Banhos.\nAGALen sorrera.\nGalizieraren arazoei aurre egiteko, egoera politiko berriak (Galiziako Autonomia Estatutua) baliatzeko beharra izan zen 1981eko maiatzean Compostelan egindako hainbat bilkuraren ondorioa. Horretarako, elkarte bat sortzea erabaki zen (AGAL), helburu gisa \"galizieraren hizkuntza zein gizarte erreintegrazioa lortzea, eta bereziki, idatzizkio adierazpenetan, hizkuntzalaritzaren arloan eta berezkoa duen kultura-arloan (galiziar-luso-afrikar-brasildarra) erreintegrazioa lortzea\" zuena. (AGALen lehenengo Estatutuetatik hartutako hitzak)\nUrte bereko ekainaren 9an, sortze-agiria idatzi zen Coru\u00f1an: Xavier Alcal\u00e1, Ant\u00f3nio Gil Hern\u00e1ndez, Manuel Miragaia, Jos\u00e9 Maria Monterroso eta Jo\u00e1m Carlos R\u00e1bade elkarteko kide gisa agertu ziren. Urrian, elkartea legeztatu zuten, eta abenduan, lehenengo Kontseilu Nazionala aukeratu zuten, Xavier Alcal\u00e1 kide sortzaileak zuzenduta.\n1986an, \"Mesa pola Normalizaci\u00f3n Ling\u00fc\u00edstica\" (Hizkuntzaren Normalizaziorako Biltzarra) sortzea babestu zutenen artean egon zen AGAL.\n2018an, arau bikoitza (binormatibismoa) programa-ardatz gisa hartzeko apustua egin zuen.\nOhorezko kideak.\nBere historian zehar, eta lehenengo urteetan bereziki, AGALek hainbat pertsona Ohorezko kide izendatu ditu:\nAGAL argitaratzaile gisa.\n\"Consorcio Editorial Galego\"ra (Galiziar Argitaletxeen Partzuergoa) sartu ondoren, 2008an, AGALi argitaletxe izaera aitortu zitzaion ofizialki. Hala ere, elkartearen hasiera-hasieratik, Ramom L\u00f4pez Suevosen, Ricardo Carvalho Caleroren, Elvira Soutoren, Carlos Garridoren, Carles Rieraren, Manuel Mar\u00edaren, Ernesto Guerra da Calen, Jo\u00e3o Guis\u00e1n Seixasen edo Jenaro Marinhas del Valleren saiakera lanak, kongresu agiriak eta olerki-liburuak, antzezlanak edota eleberriak argitaratzen zituen dagoeneko.\nHorietaz gain, \"Ag\u00e1lia\" aldizkaria ere argitaratzen hasi zen 1985ean. Hasieran, hiruhileko maiztasuneko argitaratzeak zituen, baina egun, seihilekokoa da.\n2010ean, AGAL Editora izenekoa izatetik \"Atrav\u00e9s Editora\" izenekoa izatera pasa zen, eta bilduma batzuei ere izen berriak jarri zizkieten. Bere estreinaldian, Carlos Taiboren, S\u00e9chu Senderen edo Ugia Pedreiraren lanak argitaratu zituen."}
{"id": "68933", "revid": "499", "url": "https://eu.wikipedia.org/wiki?curid=68933", "title": "AGAL", "text": ""}
{"id": "68936", "revid": "880", "url": "https://eu.wikipedia.org/wiki?curid=68936", "title": "Parot Doktrina", "text": ""}
{"id": "68937", "revid": "219", "url": "https://eu.wikipedia.org/wiki?curid=68937", "title": "Garraitz", "text": ""}
{"id": "68939", "revid": "25421", "url": "https://eu.wikipedia.org/wiki?curid=68939", "title": "Gas Natural", "text": "Gas Natural moduan honako kontzeptuak adieraz daitezke:"}
{"id": "68940", "revid": "105290", "url": "https://eu.wikipedia.org/wiki?curid=68940", "title": "Pastitxe", "text": "Pastitxe estiloa literaturan eta beste arte batzuetan erabiltzen den teknika bat da: testuak, estiloak edo autoreak imitatzen dira, obra berean. Frantsesetik dator hitza (\"pastiche\"), hasieran italiera bazen ere (\"pasticcio\"), marrazkiei aplikatuta: jatorrizkoa bezain ondo eginda zeuden margoen kopiei esaten zitzaien pastitxe.\nLiteraturan XX. menden erabili zuen lehen aldiz Marcel Proust idazlea \"Pastiches et melanges\" liburuan, XIX. mendekoko autore batzuen estiloa imitatuz.\nZineman ere gero eta gehiago erabili ohi da, batipat, zinema posmodernoan."}
{"id": "68942", "revid": "1830", "url": "https://eu.wikipedia.org/wiki?curid=68942", "title": "Rafa Rueda", "text": "Rafa Rueda (Mungia, 1972ko abenduaren 28a -) euskal abeslari eta gitarrajole bizkaitarra da, pop-rock arlokoa. Halaber, Broken Bihotz eta Pi L.T. taldeetako abeslaria izan zen eta 2015etik aurrera Zarauzko Lou Topet taldeko gitarrista ere bada.\nBiografia eta lanak.\n\"Kea\".\nRafa Rueda Pi.L.T. taldeko abeslari eta gitarrista gisa eman zen ezagutzera 1990eko hamarkadan, batez ere \"Hil da jainkoa\" kantu arrakastatsuari esker, baina azken urteotan metal musika baztertu eta pop-rockarekin lotutako bakarkako ibilbidea garatu du. Hain zuzen, Pi.L.T.-en etenaldi bat aprobetxatu zuen bere bakarkako lehen diskoa grabatzeko, beste hiru musikariren laguntzarekin: David Gonzalez baxu jotzaile eta Pi.L.T.-eko taldekidea -gaur egun Berri Txarraken jotzen du-, Joakin G. Pikaza gitarrista -Ama Say eta Zein? taldeetan aritutakoa- eta Borja Barrueta bateria jotzailea. \"Kea\" (Metak) izenburua jarri zion hamar kantuz osaturiko lanari. Pi.L.T.-en diskoen soinu esperimentaziotik urruti, kantuak biluztera jo zuen Ruedak bakarkako lehen diskoan. Jeff Buckley, Elvis Costello edota The Beatlesen eragina jaso zuen Ruedak kantu haietan.\nRuper Ordorikak ahotsa jarri zuen diskoari izena ematen dion kantuan.\n\"Saredun eskua\".\nHiru urte geroago heldu zen \"Saredun eskua\" (Gaztelupeko Hotsak, 2006), bere bigarren diskoa, baina horren aurretik Estepan Urkiag \"Lauaxeta\" poetaren omenezko diskoa koordinatu zuen: \"Ehungarrenean hamaika. Lauaxeta 2005\" (Gaztelupeko Hotsak, 2005). Hainbat kantarik parte hartu zuten diskoan, eta Rafa Rueda ekoizpen artistikoaz arduratu zen, \"Kanta ari\u00f1a\" abestia sortu eta grabatzeaz gain. Disko hartako musikariekin grabatu zuen \"Saredun eskua\" -David Gonzalez, Rufo Urbina eta Mikel Azpiroz (Lau Behi, Elkano Browning Cream)- eta zenbait lagunengana jo zuen hitzak osatzeko: Gotzon Barandiaran, Jon Benito, Kirmen Uribe eta Edorta Jimenez idazleak, Unai Iturriaga bertsolaria...\nUrte berean Azkarateko (Nafarroa) Katarain estudiora itzuli zen Rueda, Txuma Murugarren eta Petti kantariekin batera partekatutako \"Hauxe\" diskoa (Gaztelupeko Hotsak) grabatzeko. Bakoitzak bina abesti grabatu zituen. Ruedarenak: \"Hodeietan\" eta \"Boga boga\" herrikoiaren moldaketa.\n\"Zuhaitz okerretan gora noa\".\nHirugarren diskoarekin autoekoizpenaren bidea hartu zuen Ruedak.\u00a0\"Zuhaitz okerretan gora noa\" (2008) AEBetako musikariekin grabatu zuen, Jonan Ordorika soinu teknikariaren eta Fernando Saunders baxu jotzailearen arteko adiskidetasunaren ondorioz. Lou Reeden taldeko musikariaz gain, Jane Scarpantoni biolontxelo jotzailea (Lou Reed, Bruce Springsteen, Sheryl Crow, Patti Smith eta beste hainbatekin aritutakoa), J. T. Lewis bateria jotzailea (Marianne Faithfull, Living Colour, Herbie Hancock, Lou Reed\u2026) eta Zeljko McMullen soinu artista izan zituen ondoan Ruedak. Baita Joseba Irazoki gitarrista nafarra ere (Atom Rhumba, Petti\u2026). \"Loturak\" kantua aukeratu zuten singlea izateko eta Mikel Clementek zuzendu zuen bideoklipa. Diskoko hamar kantuen artean John Cale galestarraren (The Velvet Underground) \"Paris 1919\" kantuaren bertsio bat dago.\nMusika eta poesia ikuskizunak.\n2010. urtean \"Haragizkoa\" ikuskizuna martxan jarri zuten Ruedak eta Edorta Jimenez idazleak. Omar Navarrok -Jimenezek poesia lanak sinatzeko erabiltzen duen heteronimoa- urte berean kaleratutako \"Haragizko amoreak\" (Susa) liburuko poemak musikatu zituen Ruedak, eta Jaime Nieto baxu jotzailearen eta Joseba Barrenetxea argazkilariaren laguntzaz ikuskizuna osatu zuten. Ondoren, disko batean jaso zuten elkarlana.\nHori ez zen izan Ruedaren lehen esperientzia musika eta poesia ikuskizunetan. 2003. urtean \"Zaharregia, txikiegia agian\" ikuskizuna sortu zuen Kirmen Uribe, Mikel Urdangarin, Bingen Mendizabal (Nahiko, Hertzainak) eta Mikel Valverde marrazkilariarekin batera. Hamar urte geroago, taldea berriz elkartu zen \"Jainko txiki eta jostalari hura\" sortzeko eta taularatzeko. Horrez gain, \"Gabrielen lekua\" sentikarian (2013) parte hartu du Ruedak. Musika, bertsoa, antzerkia eta poesia biltzen ditu Gabriel Arestiren omenez sortutako ikuskizun honek, eta Ruedaz gain, Andoni Ega\u00f1ak eta Oier Guillanek hartzen dute parte.\n\"Enaren geometria\".\n\"Enaren geometria\" (2011) izan zen Ruedaren bakarkako laugarren eta. \"Etengabeko aldaketen\" inguruko diskoa zen, Ruedak berak aurkezpenean azaldu zuenez, eta diskoaren letren egilea izan zen. Ohi bezala, Jonan Ordorikarekin grabatu zuen Azkaraten, baina musikari taldea eraberritu zuen: Txus Aranburu eta Arkaitz Miner (Tapia eta Leturia, Ruper Ordorika...), Iban Urizar (Andrakan, Cafe Teatro\u2026), Jaime Nieto, eta PI.L.T.-en taldekide izandako Jose Manuel Sampedro \"Xanpe\". Aurrekoa bezala, autoediziora jo zuen Ruedak diskoa argitaratzeko, baina kasu honetan bere webgunean eta kontzertuetan bakarrik jarri zuen salgai. \"Ez al dakizu\" izan zen diskotik ateratako singlea.\nEkoizle gisa egindako lanak.\nEkoizle gisa, Pettiren \"On\", Txuma Murugarrenen \"Hegazkinen arima\", Anje Duhalderen \"Sorminetan\", Jon Enbeitaren \"Hainbeste, hain gitxi\" eta Kokein taldearen \"Kokein\" diskoetan egin du lan. Musikari gisa, Mikel Urdangarin eta Txuma Murugarrenekin harreman estua izan du, haien zuzeneko taldean eta diskoetan jo baitu. Jabier Muguruza eta Kashba-en diskoetan ere parte hartu du, beste hainbat kolaborazioren artean.\nAntzerkirako musika lanak ere egin ditu: \"Lauaxeta herri opereta\" (Maskarada, 2005), \"Otehitzari biraka\" -Mikel Urdangarin eta Bingen Mendizabalekin batera- (Kukai-Tanttaka, 2006), \"Ohean\" (Maskarada, 2008) eta \"Antartikako lorea\" (Erre produkzioak, 2010). Halaber, Gernikako bonbardaketaren 75. urtemugako ospakizunen barruan, \"Hemen gaude\" ikuskizunaren alderdi musikalaz arduratu zen Rueda.\nLou Topet.\n2015etik aurrera Lou Topet taldearekin aritu da. \"Abesti bat gutxiago\" diska egin zuen lehenengo, estatubatuar abeslarien moldaketekin. \"Pete Seeger gogoan\" diskan Pete Seegerren abestiak euskaldundu zituzten, euskaraz omenaldia eskaintzen.\n\"Hiri kristalezkoa\".\n2017an \"Hiri kristalezkoa\" diska aurkeztu zuen, hamar kantuz osatuta. Abestiak bederatzi idazlek idatzi zituzten: Harkaitz Cano, Unai Iturriaga, Gotzon Barandiaran, Miren Amuriza eta Leire Bilbao tartean. Abestietako bateko letra berea da, ordea. Diskoan Jaime Nieto, Txus Aranburu eta Ander Zulaika musikarien lanarekin kontatu zuen eta Elkar estudioan grabatu zuen."}
{"id": "68945", "revid": "119347", "url": "https://eu.wikipedia.org/wiki?curid=68945", "title": "Trebujena", "text": "Trebujena Cadizko probintzian dagoen udalerri andaluziarra da. 69 m-ko altueran eta Cadiztik 57 km-tara kokaturik, 2007ko datuen arabera 6.906 biztanle zituen 69 km\u00b2-tan banaturik."}
{"id": "68946", "revid": "512", "url": "https://eu.wikipedia.org/wiki?curid=68946", "title": "Olvera", "text": "Olvera C\u00e1dizko probintzian dagoen udalerri andaluziarra da. 643 m-ko altueran eta C\u00e1diztik 194 km-tara kokaturik, 2007ko datuen arabera 8.643 biztanle zituen 194 km\u00b2-tan banaturik."}
{"id": "68947", "revid": "512", "url": "https://eu.wikipedia.org/wiki?curid=68947", "title": "Espera", "text": "Espera Cadizko probintzian dagoen udalerri andaluziarra da. 164 m-ko altueran eta Cadiztik 82 km-tara kokaturik, 2007ko datuen arabera 3.998 biztanle zituen 123 km\u00b2-tan banaturik."}
{"id": "68949", "revid": "58701", "url": "https://eu.wikipedia.org/wiki?curid=68949", "title": "Liguriako itsasoa", "text": "Liguriako itsasoa (; ) Mediterraneoaren besoa da, Liguria eta Toscana eskualdeek (Italia) eta Korsika (Frantzia) eta Elba (Italia) uharteek mugatzen dutena. Genova kostaldeko hiririk garrantzitsuena da."}
{"id": "68951", "revid": "219", "url": "https://eu.wikipedia.org/wiki?curid=68951", "title": "Monte Bianco", "text": ""}
{"id": "68952", "revid": "105290", "url": "https://eu.wikipedia.org/wiki?curid=68952", "title": "Gran Paradiso", "text": "Gran Paradiso Italiako mendia da, Alpeetako mendikatean eta Aostako Harana eta Piemonte eskualdeen artean kokatua, Frantziako mugatik hurbil."}
{"id": "68953", "revid": "105290", "url": "https://eu.wikipedia.org/wiki?curid=68953", "title": "Ortler", "text": "Ortler alemanieraz edo Ortles italieraz Italiako mendia da, Alpeetako mendikatean eta Trentino-Adige Garaia eskualdean kokatutakoa, Suitzako mugatik hurbil."}
{"id": "68954", "revid": "201", "url": "https://eu.wikipedia.org/wiki?curid=68954", "title": "Afrikako Banaketa", "text": ""}
{"id": "68956", "revid": "105290", "url": "https://eu.wikipedia.org/wiki?curid=68956", "title": "Monte Viso", "text": "Monte Viso edo Monviso (\"V\u00edsol\" okzitanieraz) Italiako mendia da, Alpeetako mendikatean eta Piemonte eskualdean kokatutakoa, Frantziako mugatik hurbil."}
{"id": "68957", "revid": "105290", "url": "https://eu.wikipedia.org/wiki?curid=68957", "title": "Presanella", "text": "Presanella Italiako mendia da, Alpeetako mendikatean eta Trentino-Adige Garaia eskualdean kokatutakoa."}
{"id": "68958", "revid": "512", "url": "https://eu.wikipedia.org/wiki?curid=68958", "title": "Alfontso III.a Leongoa", "text": "Alfontso III.a Handia ( - Zamora, 910eko abenduaren 20) Asturietako eta Leongo erregea izan zen (866 - 910). Ordo\u00f1o I.a Asturietakoaren semea zen.\nBiografia.\nMusulman omeiarren aurkako borroka bultzatu zuen, Le\u00f3n eta Gaztelako zati handi bat konkistatuz. Oporto eta Coimbra 868 eta 878. urteetan hurrenez hurren konkistatu zituen. 869 inguruan, Iru\u00f1eko Erresumarekin aliantza sinatu zuen: aliantza bermatzeko Gartzia I.a Eneko Nafarroakoaren alaba zen Ximena ezkondu zuen, era berean, bere arreba zen Leodegundia Ordo\u00f1ez Leongoak izen ezezaguneko Iru\u00f1eko printze bat ezkondu zuen.\nBere kronikan, lehen baskoiak esaten zitzaien lekuan Araba eta Bizkaia izenak azaltzen dira.\n910ean hiltzean erresuma bere hiru semeen artean banatu zuen:"}
{"id": "68959", "revid": "23317", "url": "https://eu.wikipedia.org/wiki?curid=68959", "title": "Marmolada", "text": "Marmolada Italiako mendia da, Alpeetako mendikatean eta Veneto eta Trentino-Adige Garaia eskualdeen artean kokatutakoa. Dolomita mendietako altuena da.\nUrtzen ari den glaziar bat dago bertan, Marmoladako glaziarra."}
{"id": "68962", "revid": "105290", "url": "https://eu.wikipedia.org/wiki?curid=68962", "title": "Gardako aintzira", "text": "Gardako aintzira (italieraz: \"lago di Garda\" edo \"Ben\u00e0co\") Italiako antzirarik handiena da, Alpeetako ingurualdean kokatutakoa.\nLonbardia, Veneto eta Trentino-Adige Garaia eskualdeen artean hedatzen da, eta ia 370 km\u00b2ko azalera dauka.\nInguruko udalerriak.\nDesenzano, Peschiera, Lazise, Garda, Malcesine, Riva eta Sal\u00f2 inguruko udalerri nagusiak ditugu.\nUharteak.\nGardako uhartea handiena da eta San Biagiokoa bigarrena azalerari dagokionez. Trimelone, Sogno eta Olivikoak beste hiruak dira."}
{"id": "68964", "revid": "336", "url": "https://eu.wikipedia.org/wiki?curid=68964", "title": "Aleksandr Oparin", "text": "Aleksandr Ivanovitx Oparin, errusieraz \u0410\u043b\u0435\u043a\u0441\u0430\u043d\u0434\u0440 \u0418\u0432\u0430\u043d\u043e\u0432\u0438\u0447 \u041e\u043f\u0430\u0440\u0438\u043d, (Uglitx, 1894ko martxoaren 2greg./otsailaren 18ajul. - Mosku, 1980ko apirilaren 21a) sobietar biokimikaria izan zen, biziaren jatorriari buruzko ikerketetan aitzindaria izan zena. Horretaz gain, biokimika industrialaren arloan ere ekarpen baliotsuak egin zituen.\nIkerketa garrantzitsuenak.\n1925ean Oparinek ospe eta entzutea emango zion hipotesia plazaratu zuen, Lur gaineko biziaren sorreraz; bere ustez, Lurreko antzinako atmosfera, bizia agertu aurretik, oxigenorik gabekoa zen, metano, hidrogeno eta amoniako bezalako gasak zituena. Gas horiek aktibatzerakoan (adibidez, deskarga elektrikoen bitartez, duela 4.000 milioi urte gertatu zenaren antzera -garai hartan ekaitzak eta tximistak oso bortitzak baitziren-) haien arteko erreakzio kimikoek aminoazido eta beste molekula organikoak sortuko lituzkete. Molekula organiko horiek pilatzerakoan polimeroak agertu ziren, eta hortik abiatuta egitura konplexuagoak, gaur eguneko zelulen aitzindariak (koazerbatu izenekoak).\nOparinen hipotesia teorikoa zen, zientzialari honek astronomia, kimika, geologia eta biologiari buruz zekien guztia biltzen zuena. Ez zuen oinarri enpirikorik, baina. Hipotesiaren baieztapena ez zen 1953. urtera arte heldu, Miller-ek eta Urey-ek haien esperimentu ospetsua burutu arte."}
{"id": "68965", "revid": "98220", "url": "https://eu.wikipedia.org/wiki?curid=68965", "title": "Maggiore", "text": "Maggiore (italieraz: \"Lago Maggiore\", \"Aintzira Nagusia\" edo \"Verbano\", piemonteraz: \"Lagh Magior\", lombardieraz: \"Lach Magiur\") Alpeen hegoaldeko isurialdean kokatutako aintzira da. Italiako Lonbardia eta Piemonte eskualdeetan eta Suitzako Ticinoko kantonamenduan hedatzen da.\n212 km\u00b2ko azalera dauka eta Italiako bigarren aintzirarik handiena da.\nInguruko udalerriak.\nLocarnoko udalerriak izena ematen dio Suitzako aldean. Alde italiarrean, Verbania, Luino eta Arona dira udalerri nagusiak.\nUharteak.\nBella, Madre, Pescatori (edo Superiore) eta San Giovannirenak Piemonte aldeko uharteak dira (\"Isole Borromee\"). Ticinokoak San Pancrazio (edo Grande) eta Sant\u2019Apollinare (edo Isolino) ditugu eta Partegora Lonbardiakoa."}
{"id": "68966", "revid": "201", "url": "https://eu.wikipedia.org/wiki?curid=68966", "title": "Oparin", "text": ""}
{"id": "68967", "revid": "105290", "url": "https://eu.wikipedia.org/wiki?curid=68967", "title": "Comoko aintzira", "text": "Comoko aintzira (italieraz: \"Lago di Como\"; lombardieraz: \"Lagh de Comm\") Lombardian, Italiako iparraldean, dagoen jatorri glaziar aintzira da. Alpeetako ingurualdean kokaturik dago, Suitzako mugatik hurbil.\n146 km\u00b2-ko azalera dauka eta Italiako hirugarren aintzirarik handiena da.\nInguruko udalerriak.\nIzen bereko hiriak izena ematen dio."}
{"id": "68968", "revid": "9214436", "url": "https://eu.wikipedia.org/wiki?curid=68968", "title": "Eski", "text": "Eskia elurraren gainean praktikatzen den kirola da, eskiatzailearen boten zolari lotutako xafla mehe bi erabiliz. Eski-denboraldia azaroaren amaieran hasten da eta apirilaren hasieran amaitzen da gutxi gorabehera, klimaren arabera betiere. Halaber, eskia urte osoan ere praktikatzen da, izan ere, Tignes bezalako glaziarrak dituzten lekuak daude Frantzian, non kirol hau praktikatzeko urteko denboraldia urriaren amaiera hasten den. Nazioarteko Batzorde Olinpikoak (NOB) eta Nazioarteko Eski Federazioak (FIS) eski-ekitaldi lehiakor asko onartzen dituzte. \nBadago ur gainean egiten duten beste mota bat, \"eski nautikoa\" edo uretakoa izena duena.\nHistoria.\nEskiaren lehen zantzuak K.a 8000. urtean izan ziren Altaian. Errusian aurkitu zen eskirik zaharrena, K.a 6000 urtekoa. K.a. 2500. urtean gizaki batek ehiztari baten irudia grabatu zuen harri gainean Radoy uhartean, Norvegian. Irudiko ehiztariak larruz estalitako hiru metroko ohol makur bana du oinetan.\nEskiari buruzko lehen idatziak VI. mendean egin zituen Prokopio historialariak, horietan elur gaineko lasterketa bat deskribatu zuen. Snorri Sturluson islandiar poetak Ull jainkoa aipatu zuen bere obran. Ull eskiaren jainkoa zen eta, Sturlusonen hitzetan, \u201c\"hain da arkulari eta eskiatzaile trebea, inork ezin baitu harekin lehiatu\"\u201d. Txinan ere aurkitu dituzte Eskandinaviako herrietan animaliak ehizatzen zituztela testigantza idatziak, oinetan zeramatzaten \"egurrezko zaldien\" gainean. Jens Emmahusen kapitainak Norvegiako lehen eski-eskuliburua idatzi zuen 1733an.\nMerkataritza harremanei eta migrazio mugimenduei esker, eskia Europan, Ipar Amerikan eta Japonian zabaldu zen. Hasiera batean gehienbat garraiorako erabili zen, baina geroago, gerra garaian ere, ejertzitoak, beren mendiko batailoietan, eskiatzaileak trebatzen hasi ziren. Eski-lasterketa militarrak Norvegian egin ziren XVIII. mendean, eta eski-gerra mende horren amaieran aztertu zen. Ondoren, eskiatzeko era desberdinak sortu ziren, hala nola, alpetarra, iraupen-eskia, freeride...\nBerezitasunak.\nEskia praktikatzen duena eskiatzailea da, eta \"snowboarder\" ohola erabiltzen badu. \nXede-aldaketek barne hartzen dituzte oinarrizko garraioa, jolas-jarduera bat edo neguko kirol lehiakor bat. \nTradizioz eskia errotuago egon den eskualdeetan, aisialdiko eta lehiakortasuneko eskiak iraupen-eskia, mendiko eskia eta nazioarteko eski alpinoaren aldaerarik ezagunenak izan ditzake.\nEtimologia.\n\"Ski\" hitza nordiko zaharreko \"sk\u00edth\"-etik dator, eta 'makila' edo 'egur zatia' esan nahi du, eta, aldi berean, \"-skied\" indoeuropar errotik dator , 'moztu' esan nahi duena. \nFridtjof Nansen esploratzaile eta zientzialari norvegiarrak dokumentatu zuen finlandiar dialekto batzuetan \"sueski\" hitza erabiltzen zela objektu bera izendatzeko. Gero, Siberia eta Mongolia arteko Alt eskualdean, elurretan irristatzeko objektu bat izendatzeko, \"ski-\"ren fonetikoki antzeko hitz bat erabiltzen zela konturatu zen.\nIkaskuntza prozesua.\nEski-eskolak ez dira ezinbestekoak, oso erabilgarriak badira ere; izan ere, horietan hasiberrientzako eski-teknikak urratsez urrats ikasten dira, eta, ondoren, bakoitza bere kabuz jarrai dezake. Lehenik eta behin, ekipamenduarekin ohitu eta eroso sentitu behar da. Lehen urratsa aldapa batean eski gainean zutik mantentzea da. \nJarrera bi alderditan banatzen da: gorputzaren angelu zuzena eta eskien ertzak ondo kokatzea. Ertzak ondo finkatzeko, eskiak aldaparen maldarekiko perpendikular jarri behar dira, eta ez erortzeko, aldakak mendi tontorraren aldera bultzatu eta gorputzeko goiko zatia beherantz makurtu behar da. Posizio egokia belaunak apur bat tolestuta eta aurrerantz pixka bat okertuta izatea da. Era berean, buruak aurrera begiratu behar du, eta eskiak pixka bat bananduta egon behar dira, gutxi gorabehera aldaken zabaleraren arabera. Azkenik eskiek elurraren gainean lauak egon behar dute, izan ere, jarrera hori lehorrean praktikatzea gomendatzen da horretara ondo egokitzeko. Ziria funtsezko teknika da elurraren kirolean hasten den edonorentzat, horri esker abiadura kontrolatzeko, balaztatzeko eta birak egiteko aukera ematen baitu. Teknika hau eskiak V forman jartzea datza, puntak edo aurreko aldeak elkarrekingandik oso hurbil egon daitezen eta atzeko aldeak bereizita, belaunak tolestu eta barrurantz elkartuz. \nOinarrizko beste alderdi bat biraketa-teknika da. Horri dagokionez, kontuan hartu beharreko funtsezko bi elementu daude: angelua eta inklinazioa. Angelua zure gorputzarekin (koma moduan) inklinazioa doitzeko egin behar den alboko kurbadurari dagokio. Inklinazioak gorputzak biratzean duen bertikaltasunari egiten dio erreferentzia. Biraketa ireki batean eta abiadura txikian gorputza ia tente egon behar da, hau da, bertikalean. Aldiz, biraketa oldarkor batean, makurtu egin behar da, biratzen ari den aldeko eskuarekin elurra ia ukitu arte.\nMotak.\nAlpetarra.\nEski alpinoa da eski-motarik ezagunena. Eski mota hau ohikoena da pistetako eski-estazioetan, non elurra artifizialki prestatzen baita elur-azalera trinkoarekin. Teleaulkiak erabiltzen dira mendi gailurrera iristeko, ondoren eskiatzen jaisteko. \nPistak hasiberritik aurreratura sailkatzen dira eta bakoitza koloreen arabera banatzen da. Berdea hasiberrientzat, urdina gutxienekoa dakitenentzat, gorria aurreratuentzat eta beltza adituentzat. Eski alpetarrek botak dituzte, eskiaren finkapenetan katigatzen direnak, puntan zein orpoan, erortzean bota jaurtitzen laguntzeko eta horrela hankak babesten ditu.\nGizonezkoen eta emakumezkoen eski alpinoa Neguko Jokoetan parte da 1936ko Garmisch-Partenkirchen (Alemania) Olinpiar Jokoetatik.\nNordikoa.\nEski nordikoa, iraupen-eskia edo mendi-eskia, mendi, baso edo propio prestatutako pista lauetan praktikatzen da, iraupen-eskiak erabiliz. Iraupen-eskia gutxienez 6.000 urte dituen giza jarduera dela uste da. Hasierako garaietan, iraupen-eskia Iparraldeko herrialdeetan garraiobide gisa erabiltzen zen. Eskiak leku batetik bestera mugitzeko aukera ematen zuen, eta bizirauteko baliabideak ere baziren, jendea eskiak erabiliz ehizara joaten baitzen.\nEski mota horretarako, makila luzeak erabili behar dira, aurrerantz bultzatzen laguntzen duten ukondoenparean daudenak. Ibilaldi lasaia izan daiteke edo, eskiatzenden lurraren arabera, nahiko zaila. Eskiak luzeak eta meheak dira, eta botak malguak; eskiei eusteko diseinatuta daude, orpoak altxatzeko libre uzten dituzten finkagailuen bidez. Eski estilo honekin, beharrezkoa da giza indarra erabiltzea muinoak igotzeko igogailu bat hartu beharrean.\nElurtutako lurra zeharkatzeko, oinkaden mugimendu bat erabil daiteke, oinez egiten den bezala, edo patinage-mugimendu bat, izotz-patinentan bezala.\nTelemark.\nTurismoko eskiatzaileek orpoak finkatzen dituzte aldapa bat jaisteko, baina telemark-eskiatzaileek orpoak libre uzten dituzte jaistean. Telemarkeko eskiatzaileek oin bat bestea baino aurrerago jartzen dute eta atzeko hankaren orpoa gorantz eusten dute.\nTelemark-eskiatzaile askok mendiko eskiak erabiltzen dituzte. Ekipamendu eta teknika hau eski alpinoko estazio batean edo pistatik kanpo erabil daiteke. Pistatik kanpo eskiatu ahal izateko, ekipo osagarrien bat behar da, hala nola eskalada-larruak eta elur-jausien aurkako segurtasun-ekipamendua, bai eta elur-jausien aurkako entrenamendu egokia ere.\nMendiko eskia.\nMendiko eskia, pistatik kanpoko eskia edo freeride ere deitua, eski-eremu baten mugetatik kanpo egindako edozein eski-mota da. Mendi bat igo eta eskiatzeko ibilbide bat aukeratzea da kontua. Eski mota honetan mendi osoa zeharkatu daiteke, eta ez bakarrik hasiberriak izango diren bidezidorretatik.\nMendiko eskiek finkapen teknikoak izan ohi dituzte, orpoa libre egon dadin puntak eskiei lotuta dauden bitartean, errazago igotzeko; foka-larruak ere erabiltzen dira elurretan irrist ez egiteko. Mendiko eskiatzaile batzuk mendira igotzen dira, eskiak bizkarrean dituztela, eta gero mendian behera eskiatzeko jartzen dituzte. Mendiko eskia egin aurretik, behar-beharrezkoa da elur-jausiak ebaluatzeko eta erreskatatzeko behar bezala prestatuta egotea.\nAkrobaziazko eskia.\nAkrobaziazko eskia edo \"freestyle\" pista, parke eta hodi-erdietan airean akrobaziak egiteko erabiltzen den eski-estiloa da. Eski mota honetako eskiek finkapenak dituzte, baina normalean punta bikiak dituzte, hau da, eski bakoitzaren aurreko eta atzeko aldeak gorantz egiten duela, atzera eta aurrera joan ahal izateko. Akrobaziazko eskiaren ekipamenduan kaskoa erabili behar da, janzkera solteagoa erabiltzen da eski tradizionaleko lasterketekin alderatuz, mugimenduak askatasun osokoak izan daitezen.\nXX. mende erdialdean sortu zen eta Joko Olinpikoetara 1992. urtean heldu zen Albertvillen. Gaur egun, kirol lehiakorra da, eta atletak hainbat diziplinatan lehiatzen dira: antenak (jauziak), akroa (errutina koreografiatua), mogulak (eskiatzeko eta jauzi egiteko erabiltzen diren pistetako zuloak), big air (birak eta hainbat posizio Air-en), eta mogul dualak (bi lehiakide aurrez aurre moguletan).\nEski egokitua.\nEski egokitzaileari esker, desgaitasun fisikoa duten pertsonek parte har dezakete, hala nola paralinpikoek, hainbat ekipamendu egokiak erabiliz. Eski-estazio gehienek eskiatzaile egokituentzako instalazioak dituzte, baina bidez aurretik egiaztatu beher da.\nEski-jauzia.\nEski-jauzia edo tranpolina jauzia prestatutako gainazal inklinatut batetik irristatzean datza, bertatik aireratzen da. Jauziak bi osagai konbinatu behar ditu: batetik, luzera ahalik eta handiena, eta bestetik, eskiatzailearen teknika baloratzen dira. 1924az geroztik, Neguko Olinpiar Jokoetako modalitatea da.\nAbiadura-eskia.\nAbiadura-eskia FIS-ren barnean dagoen eski-diziplina bat da, aldapa bat lerro zuzen batean jaitsi eta ahalik eta abiadura handiena lortzean datza. Abiadurako eskiatzaileek 200 km/h-ko abiadura gainditzen dute normalean eta airearen erresistentzia murrizteko latexezko edo poliuretanozko jantziak erabiltzen dituzte, baita kasko aerodinamikoak ere. 1992ko Albertvilleko Olinpiar Jokoetan erakustaldi kirola izan zen, nahiz eta ez den kirol olinpikotzat hartzen.\nLehiaketak.\nEski alpetarrak hainbat modalitate ditu:\nEski nordikoak ere beste hainbat modalitate ditu:\nEstazioak.\nMendikate edo mendilerroetan kokatuta daude eski estazioak. Elurraz gozatzeko prestatutako gune bat da, makina bereziek prestatu eta kolorez sailkatutako eski pista balizatuak dituzte. Pirinio eta Alpeak ohiko lekuak dira Europa mailan.\nEuskal Herrian, eski nordikoaren pistak daude:\nEspainiako estazioak:\nAndorrako estazioak: Grandvalira, Ordino Arcal\u00eds, Vallnord Pal Arinsal.\nFrantziako Pirinioako estazioak:\nFrantziako Alpeako estazioak: Alpe d'Huez, Portes du Soleil, Tres Valles, Mont Blanc Unlimited, Paradiski, Les 2 Alpes, Foret Blanche, Tignes/Val d'Isere...\nItaliako estazioak:\nSuitzako estazioak: Zermatt, Verbier, Champery, Crans Montana, Saas Fee, Arosa...AEBko estazioak: \nKanadako estazioak:"}
{"id": "68969", "revid": "336", "url": "https://eu.wikipedia.org/wiki?curid=68969", "title": "Liechtestein", "text": ""}
{"id": "68970", "revid": "59723", "url": "https://eu.wikipedia.org/wiki?curid=68970", "title": "Albaniera", "text": "Albaniera (, ahoskatua, edo , ahoskatua) indoeuropar hizkuntza da, Europako hego-ekialdean ia 6 milioi pertsonak hitz egiten dutena.\nHistoria.\nLehenengo idazkiak erlijio arlokoak dira, \"Formula e pag\u00ebzimit\" izenekoak: 1462an idatzitako bataio agiri modukoak dira, baina badago testu zaharragorik, eztabaidan egon arren. Lehen liburu ezaguna mezatako \"Meshari\" izenburukoa da, 1555ekoa.\nLehendabiziko hiztegia (latina-albaniera) XVII. mendekoa da: egileak Frang Bardhi, Andrea Bogdani eta Nilo Katalanos dira.\n1887ko martxoaren 7an, albanierazko lehen eskola Korcan zabaldu zuten eta 1908an, Manastirren (Mazedonia). Hizkuntzan adituek batzartu eta gaur egungo alfabetoa finkatu zuten.\nAzkenik, 1970eko hamarkadan Tiranan eta Pristinan \"Drejt\u00ebshkrimi i gjuh\u00ebs shqipe\" eta \"Fjalori drejtshkrimor i gjuh\u00ebs shqipe\" argitaratu zituzten, besteak beste, eredu estandarra finkatzeko liburuak.\nOfizialtasuna.\nAlbania eta Kosovon hizkuntza osoki ofiziala da; aldiz, Mazedonia eta Montenegron, partzialki ofiziala, udalerrien arabera. Italian babestuta dago.\nDialektoak.\nAlbaniako bi dialekto nagusiak \"gheg\" (Shkumbin ibaiaren iparraldean mintzatua) eta \"tosk\" (ibaiaren hegoaldean) dira. Horrez gain, Albaniatik at hitz egiten diren eta berezko izaera hartu duten albanieraren aldaerak ondoko hauek dira:"}
{"id": "68971", "revid": "219", "url": "https://eu.wikipedia.org/wiki?curid=68971", "title": "Indoeuropar hizkuntz", "text": ""}
{"id": "68972", "revid": "336", "url": "https://eu.wikipedia.org/wiki?curid=68972", "title": "Alpetar marmota", "text": "Alpetar marmota edo Pirinioetako marmota (\"Marmota marmota\") Europan aurki daitezkeen bi marmota espezietan handiena da, baita gure kontinenteko karraskaririk handiena ere. \"Sciuridae\" familian sailkaturik dago katagorriekin batera, baina bai itxura eta baita portaera aldetik ere, ez dute animalia hauekiko antz handirik. Pirinioetako animaliarik ezagunenetariko bat da, ia mendizale guztiek ikusi, edo gutxienez entzun, dutena.\nEzaugarriak.\nMarmota karraskari handia da,3\u00b44-5\u00b47kg-ren artean pisatzen du. Buru txikia eta belarri motzak ditu.\nMarmota alpetarra 50-58 cm luze da buztanik gabe, eta 13-16 cm-ko buztana izan ohi du, gainerako karraskariekin alderatuta nahiko txikia dena. 3,4-5,7 kg artean pisatu ohi dute, nahiz eta 8 kg-ko indibiduoak ere ezagutu izan diren. Burua eta gorputza sendoak dira, hankak txikiak, eta belarriak txikiak, hotzari aurre egiteko moldatuak. Larruazala arre grisaxka da eta sabel aldea horixka izan ohi da. Buztanaren amaiera, aldiz, iluna izan ohi da.\nBurua eta gorputza sendoak ditu, hanka txikiak eta belarri txikiak (hotzari aurka egiteko)\nMarmotak oso lagunkorrak dira. Soinu ezberdin asko erabiltzen dituzte beraien artean komunikatzeko, gehienbat arriskua dagoenean. Janaria biltegiratzen dute eta negua lo ematen dute. Egunean 23 ordu egiten dute lo. Lo dauden bitartean 10 aldiz orduko arnas egiten du. Lo ez dagoenean berriz, 2100 aldiz egiten du arnas. 2-20 kideko familietan bizitzen dira, normalean bikotea eta bere umeak.\nHabitata.\nIngurune menditsuan bizi den animalia da. Pirinioetan 1.300 eta 2.800 metro arteko garaieretan daude, nahiz eta kolonien %67 1.800 eta 2.400 metro arteko garaieretan aurkitu diren. Harkaitz bloke handidun belardi malkartsuetan bizi ohi da eta beren bizi-ingurunea hainbat faktoreren menpe dago, elikagaien eskuragarritasuna, intsolazioa (hegoaldera begira dauden ingurune eguzkitsuak, batez ere), harrapariengandik ihes egiteko ikuspen ona eta zulatzeko lur erraza.\nAipaturiko faktoreetatik garrantzia handiena duena, itxura denez, malden orientazioa da. Hegoaldera begira dauden larreek eskuragarritasun trofiko oparoagoa eskaintzen dute eta honenbestez, marmotek distantzia laburragoak burutu behar dituzte jatekoa lortzeko. Ondorioz, ehizatuak izateko probabilitatea asko jaisten da. Indibiduo gazteen biziraupena elurraren menpekoa da, eta iparraldera begira dauden maldetan elurrak denbora gehiagoz irauten du.\nMarmota alpetarra bizi den mendietan, behealdeko muga basoek ezartzen dute, eta goialdekoa, berriz, larreen periodo begetatiboaren laburtasunak. Izan ere, marmotek 5 hilabete behar dituzte, gutxienez, urteroko ziklo biologikoa burutzeko eta 2.400 metrotik gora, landarediaren eskuragarritasuna laburragoa da.\nPirinioen mendebaldean, hainbat marmota taldek, ingurune karstikoak kolonizatzea lortu dute. Hauetako adibide garbi bat da Larrako mendigunea. Kasu hauetan, animaliek urak kareharrian sorturiko zulo eta arrakalak erabiltzen dituzte eta indusketek ez dute apenas sakonerarik izaten. Jokaera hau, batez ere, kolonizazioaren hasieran eman zen, eta gaur egun, lur sakoneko zelaietan ere induskatzen dituzte beren zuloak.\nBanaketa.\nMarmota alpetarra Europan besterik aurkitzen ez den animalia da, Tatra mendiak (Polonia), Karpatoak, Apeninoak, Alpeak eta Pirinioetan, hain zuzen ere. Alpeen ekialdean du jatorria animaliak, baina iragan den mendean gainerako mendiguneetan sartu zuen gizakiak berriz ere. Pirinioetan Pleistozeno edo Holozenoaren hasieran galdu bazen ere, ipar isurialdean 1948an sartu zuen berriz ere Marcel Couturier naturalistak, arrano beltza sarrioengan edukitzen ari zen eragina txikitze aldera. Hala ere, marmota izena aipatzen ez den arren, XVIII eta XIX. mendeko hainbat idatzitan antzerako animalia baten berri ematen dute hainbat naturalistak. Egun, Pirinio guztian zabaldu den espeziea da eta Euskal Herrian, Nafarroako mendi garaienetan aurki daiteke.\nUgalketa.\nEmeek hiru urterekin lortzen dute heldutasun sexuala, eta 2-3 kume izaten dituzte aldiko. Haurdunaldiak 33-34 egun iraun ohi du eta jaioberriek 30 gramoko pisua izan ohi dute. Ilerik gabe eta begiak itxita jaiotzen dira. Bi aste pasa ondoren, ilez estalirik, lehen aldiz gordelekutik irteten dira. Hilabete izan arte,berriz,ez dira gordelekutik jan eta jolastera irteten.\nGazteek gutxienez, bi urtez irauten duten familiarekin, baina eme nagusiak ugaltzen da bakarrik.\nHibernazioaren ondoren ugaltzen dira. Arrek elkarren artean borroka handik izan ohi dituzte, elkarri segika eta \u201cboxeatzen\u201d ibiltzen direlarik. Emeek koloniako edozein ar onartzen dute. Kopula gertatu aurretik, bikotea garrasika eta elkarri kolpeka aritu ohi da, atzeko hanken gainean tenteturik eta aurreko hankekin elkarri helduta hozka egin nahian.\nBizimodua.\nMarmotak, normalean, talde txikietan bizi ohi diren animaliak dira, baina ez da arraroa familia batzuk bat egin eta talde handiak sortzea\nEgunez ibiltzen diren animaliak dira marmotak. Egunaren zati handiena janari bila jarduten dute eta oso animalia sozialak dira. Beren taldekideak ez diren indibiduoekin harremanak izan ditzakete. Eguneko aktibitate zikloa bimodala da, aktibitate handieneko muturrak goizean eta iluntzean izan ohi baitira. Egunaren hasieran gordelekuaren sarrera nagusiaren kanpoaldean kokatzen dira elkar garbitzeko. Ondoren, elikagaiak bilatzeari ekiten diote eguerdira arte, normalean. Intsolazio handieneko orduak gordelekuan sarturik igaro ohi dituzte. Iluntzean berriz ere janaria bilatzeari ekiten diote.\nUrriaren amaieratik apirilaren amaierara arte hibernatzen dute animalia hauek. Lur azpian sorturiko gordelekuetan, hotzarekiko isolatzen dira eta gorputzeko tenperatura 4,6 eta 7,6 arteko tenperaturara jaisten da. Era berean, arnas erritmoa minutuko 2-3ra jaisten da eta bihotz-taupada bakarra izan ohi dute hamar minutuko. Negurako erreserbak pilatze aldera, marmotek landare ugariren zurtoin eta sustraiak jaten dituzte eta larruazalaren azpian gantz geruza lodia eratzen dute.\nMarmotak hibernazioa bukatzerakoan elurraren presentzia ohikoa izan ohi da hainbat lekutan.\nElikadura.\nLoredun landare belarkarez elikatzen dira, bereziki. Normalean dieta belarjalea duten arren, landare-espezie batzuk oso gogoko dituzte loraldian dauden garaian, bereziki \"Fabaceae\", \"Asteraceae\" eta \"Apiaceae\" familiakoak. Gramineoen kontsumoa askoz ere txikiagoa da, eta zurezko landareena ia hutsaren hurrengoa.\nHarkaitz blokedun larreetan elikatzen dira batez ere animalia hauek. Badirudi loraketaren hasieran dauden landareekiko preferentzia dutela. Udaberriaren amaieran, batik bat zelai harritsuetan hazten diren landarez elikatzen dira.\nLoretan dauden landareak jaten dituzten arren, ez dago argi loreak marmoten elikagai gustukoenak diren. Zurtoina, loreak, fruituak eta haziak, berriz, ez dituzte horrenbeste atsegin (%24), baztertzen dituztela garbi dago. Dieta ezberdina da familia edo eremu bateko landarediaren arabera. Kumeak dituzten familia batean, eme helduaren beharrizan energetiko eta metabolikoak asetzeko aldakortasunak egon daitezke.\nElikatzeko modua: bi eskuak erabili ditzakete elikagaia manipulatzeko.\nEspezieen arteko elkarrekintzak.\nMarmota hainbat etsai dituen animalia da. Marmoten harrapari nagusiak Pirinioetan Arrano beltza (\"Aquila chrysaetos\"), zakurra (\"Canis familiaris\") eta azeria (\"Vulpes vulpes\") dira. Ugatza (\"Gypaetus barbatus\") ere marmotez elikatzen da noizbehinka. Frantziako Pirinioetan hilik aurkituriko hartz baten urdailean ere marmota bat agertu zen. Predazio kasurik erregistratuta ez dagoen arren, marmotek alarma-oihuak egin edo ihesean hasten dira belatz gorrien (\"Falco tinnunculus\") eta belatxinga mokohorien (\"Pyrrhocorax graculatus\") presentzia detektatuz gero.\nOnuragarritasuna.\nDesagertzeko arriskuan dauden animalia batzuen elikagaia direnez, animalia horiek janari faltagatik ez dira galtzeko arriskuan egongo."}
{"id": "68973", "revid": "219", "url": "https://eu.wikipedia.org/wiki?curid=68973", "title": "Gipuzkoako Foru Aldundi", "text": ""}
{"id": "68975", "revid": "6327", "url": "https://eu.wikipedia.org/wiki?curid=68975", "title": "MARMOTA", "text": ""}
{"id": "68976", "revid": "201", "url": "https://eu.wikipedia.org/wiki?curid=68976", "title": "Alexandre Oparin", "text": ""}
{"id": "68977", "revid": "201", "url": "https://eu.wikipedia.org/wiki?curid=68977", "title": "Aragoiko Alfontso III.a", "text": ""}
{"id": "68978", "revid": "336", "url": "https://eu.wikipedia.org/wiki?curid=68978", "title": "Wulfenita", "text": "Wulfenita Pb(MoO4) formula kimikoa duen minerala da. Bere izena Franz Xavier von Wulfen (1728-1805) austriar mineralogistari zor dio, hurak aurkitu baitzuen lehen aldiz.\nBere gogortasuna 3-3,5 artekoa da Mohs eskalan, haustura irregularra du, esfoliazio diskretua, distira adamantinoa du eta marraren kolorea zuria da.\nMeatoki inportanteenak Estatu Batuetan, Mexikon, Marokon, Namibian eta Iranen daude."}
{"id": "68981", "revid": "77002", "url": "https://eu.wikipedia.org/wiki?curid=68981", "title": "Mazedoniera", "text": "Mazedoniera (, \"makedonski jazik\", ahoskatua) indoeuropar hizkuntza da, jatorriz Europako hego-ekialdean egindakoa, diasporan ere komunitate esanguratsuak egon arren.\nGrafia zirilikoa du eta bulgariera da haren mintzairarik hurbilena."}
{"id": "68983", "revid": "336", "url": "https://eu.wikipedia.org/wiki?curid=68983", "title": "Gaborone", "text": "Gaborone (tswaneraz eta ingelesez ahoskatua) Botswanako hiriburua eta hiri handiena da, herrialdeko hegoaldean kokatutakoa Hegoafrikarekiko mugan. Bere biztanleei gaboronetar diete eta, 2011ko erroldaren arabera, 231.626 ziren (herrialdeko biztanleriaren %10a)"}
{"id": "68984", "revid": "336", "url": "https://eu.wikipedia.org/wiki?curid=68984", "title": "Moroni", "text": "Moroni (, \"M\u016br\u016bn\u012b\") Afrikako hiria da, Komoreetako populatuena eta hiriburua dena, Komora Handia uharteko mendebaldeko kostaldean kokatutakoa. Portua da eta aireportua dauka Hahayan (HAH kodea) 30 kilometrotara."}
{"id": "68985", "revid": "219", "url": "https://eu.wikipedia.org/wiki?curid=68985", "title": "Komore", "text": ""}
{"id": "68986", "revid": "12788", "url": "https://eu.wikipedia.org/wiki?curid=68986", "title": "Komore Handia", "text": "Komore Handia () edo Ngazidja Afrikako hego-ekialdeko uhartea da, Komoreetako handiena eta mendebaldeen dagoena. 1.147 kilometro koadroko azalera dauka, eta 379.367 biztanle zituen 2017an. Bertan dago Moroni, herrialdeko hiriburua."}
{"id": "68987", "revid": "512", "url": "https://eu.wikipedia.org/wiki?curid=68987", "title": "Badaia", "text": "Badaia Arabako mendebaldean kokatuta dagoen mendigune karstikoa da. Badaiaren ekialdean Gasteiz dago, mendebaldean Kuartango, hegoaldean Iru\u00f1a Oka eta iparraldean Zuia. Tetxa edo Subillako haitzarte ikusgarriak banatzen du mendebaldean daukan Arkamu mendilerrotik. Mendilerroaren zatirik handiena lur komunala da, Badaiako Mendilerroko Erkidegoak kudeatua.\nMendigunea 800-1.000 metro inguruko tontorrek osatzen dute, eta Oteros da garaiena. Gaur egun, argindarra sortzeko haize errota ugari ditu gainaldean."}
{"id": "68989", "revid": "12788", "url": "https://eu.wikipedia.org/wiki?curid=68989", "title": "Moh\u00e9li", "text": "Moh\u00e9li edo Mwali Indiako ozeanoko uhartea da, Afrikako hego-ekialdean dagoena, Komoreetako erdialdean. 290 kilometro koadroko azalera dauka, eta 51.567 biztanle zituen 2017an. Mutsamudu da uharteko hiriburu eta hiri nagusia."}
{"id": "68990", "revid": "336", "url": "https://eu.wikipedia.org/wiki?curid=68990", "title": "Anjouan", "text": "Anjouan edo Ndzuwani Indiako ozeanoko uhartea da, Afrikako hego-ekialdean dagoena, Komoreetako ekialdean. 424 kilometro koadroko azalera dauka, eta 327.382 biztanle zituen 2017an. Mutsamudu da uharteko hiriburu eta hiri nagusia."}
{"id": "68995", "revid": "23317", "url": "https://eu.wikipedia.org/wiki?curid=68995", "title": "Baskonia (argipena)", "text": "Baskonia lurralde bat da, eukaraz normalean Euskal Herria izenarekin ezagutzen dena:\nBeste esanahi hau ere izan dezake:\nKirol-talde hauetako bat ere izan daiteke:\nBestelakoak: "}
{"id": "68998", "revid": "56334", "url": "https://eu.wikipedia.org/wiki?curid=68998", "title": "Marmota", "text": "Marmota (\"Marmota\" generoa) karraskari handia da. \"Sciuridae\" familian sailkaturik dago katagorriekin batera, baina bai itxura eta baita portaera aldetik ere, ez dute animalia hauekiko antz handirik. 8 kilo inguru pisatzen dute, 55 cm luze izaten dira, eta 18 cm garai. Eguneko ugaztuna da, eta belarjalea. Marmotaren ernaldia 5 hilabetekoa da.\nEuskal Herrian.\nLehenengo marmotak 1948an sartu ziren Pirinioetan, Alpetatik ekarritako aleez kolonia bat antolatu zenean. Orduz gero marmoten kopurua handitzen ari da, eta kolonia berriak aurkitzen dituzte etengabe.\nMarmotek Pirinioetan harrapari espezifikorik ez dutenez eta oso moldagarriak direnez, beldurgarri heda daitezke eta arazo ekologiko larriak sor ditzakete.\nMarmotaren harrapariak.\nHauek dira marmotaren harrapari nagusiak:"}
{"id": "69000", "revid": "6327", "url": "https://eu.wikipedia.org/wiki?curid=69000", "title": "Marmota marmota", "text": ""}
{"id": "69001", "revid": "512", "url": "https://eu.wikipedia.org/wiki?curid=69001", "title": "Setenil de las Bodegas", "text": "Setenil de las Bodegas Cadizko probintzian dagoen udalerri andaluziarra da. 640 m-ko altueran eta Cadiztik 157 km-tara kokaturik, 2007ko datuen arabera 3.016 biztanle zituen 82 km\u00b2-tan banaturik."}
{"id": "69002", "revid": "512", "url": "https://eu.wikipedia.org/wiki?curid=69002", "title": "Paterna de Rivera", "text": "Paterna de Rivera Cadizko probintzian dagoen udalerri andaluziarra da. 127 m-ko altueran eta Cadiztik 56 km-tara kokaturik, 2007ko datuen arabera 5.354 biztanle zituen 14 km\u00b2-tan banaturik."}
{"id": "69003", "revid": "512", "url": "https://eu.wikipedia.org/wiki?curid=69003", "title": "Prado del Rey", "text": "Prado del Rey Cadizko probintzian dagoen udalerri andaluziarra da. 440 m-ko altueran eta Cadiztik 105 km-tara kokaturik, 2005eko datuen arabera 5.968 biztanle zituen 49 km\u00b2-tan banaturik."}
{"id": "69004", "revid": "1545", "url": "https://eu.wikipedia.org/wiki?curid=69004", "title": "Puerto Real", "text": "Puerto Real Cadizko probintzian dagoen udalerri andaluziarra da. 8 m-ko altueran eta Cadiztik 12 km-tara kokaturik, 2007ko datuen arabera 38.354 biztanle zituen 197 km\u00b2-tan banaturik."}
{"id": "69005", "revid": "512", "url": "https://eu.wikipedia.org/wiki?curid=69005", "title": "Puerto Serrano", "text": "Puerto Serrano Cadizko probintzian dagoen udalerri andaluziarra da. 168 m-ko altueran eta Cadiztik 105 km-tara kokaturik, 2007ko datuen arabera 7.005 biztanle zituen 80 km\u00b2-tan banaturik."}
{"id": "69007", "revid": "1545", "url": "https://eu.wikipedia.org/wiki?curid=69007", "title": "Le Pays des Basques", "text": ""}
{"id": "69009", "revid": "1545", "url": "https://eu.wikipedia.org/wiki?curid=69009", "title": "Dinamo Zagreb-Izar Gorri istiluak", "text": "Dinamo Zagreb-Izar Gorri istiluak esaten zaie 1990eko maiatzaren 13an Kroaziako hiriburua den Zagreben egon ziren iskanbilei. Dinamo Zagreb taldeko \"Bad Blue Boys\" zaleen eta Belgradko Izar Gorri taldeko \"Delije\" zaleen arteko borrokak egun osoan zehar suertatu ziren eta 60 pertsona inguru zaurituak izan ziren.\nAurrekariak eta testuingurua.\nBi taldeen arteko tirabirak ugariak ziren betidanik, bi taldeak Jugoslaviako futbol lehen mailako bi talde indartsuenak izaten ohi zirelako. 1990. urtean, tentsio soziala areagotu zen. Erregimen komunista erori ostean, lehenengo hauteskunde askeak ospatu ziren eta federazioko herrialdeetan alderdi nazionalistek lortu zuten gehiengoa. Kroazian, maiatzaren 6ko bigarren itzulian, Franjo Tu\u0111manen Kroaziako Batasun Demokratikoak lortu zuen gehiengoa. Eslovenia eta Kroaziako agintari berriek Jugoslaviaren egitura konfederazio baten eredurantz mugitu nahi zuten, eta horrek Serbian garaile atera zen Slobodan Milo\u0161evi\u0107en eta Jugoslaviako aparatu militarraren interesekin egiten zuen talka.\nBeraz, hauteskundeetatik aste eskasa igaro baino ez zelarik, 3000 \"Delije\" zale erradikal bidaiatu ziren Zagrebera. Itxuraz, zale hauek \u017deljko Ra\u017enatovi\u0107 zuten buruzagi. Geroago, Ra\u017enatovi\u0107 buruzagi serbiarra izango zen Balkanetako Gerran. 15.000 eta 20.000 ikusle inguru egon zen harmailetan.\nGatazka.\nPartidua hasi baino ordu batzuk lehenago jada hasi ziren lehenengo borrokak. Kaleetan hainbat liskar egon ziren Dinamo eta Izar Gorriren zaleen artean. Hala ere, arazo larrienak Maksimir estadioan suertatu ziren. \"Delije\"ak, haien gune isolatuan, publizitate-panelak apurtzeari ekin zioten eta pixkanaka lortu zuten Dinamoren jarraitzaileengana ailegatzea. Jarraitzaile hauei hautsitako eserlekuekin eta arma zuriekin egin zieten eraso, \"Zagreb Serbia da\" edo \"Tu\u0111man akatuko dugu\" bezalako kantuak botatzen zituzten batera.\n\"Bad Blue Boys\" taldeko kideak, haien etsaien jokabidea ikusita, zelaira indarrez jeisten saiatu ziren ordu erdi geroago, baina serbiar agindupeko poliziak ziztu bizian eraso zituen makil eta gas negar-jariolekin. Askoz gehiago izanda, zale kroaziarrek minutu batzuetan lortu zuten zelaira ailegatzea, haien etsai serbiarren aurka joateko asmoz. Poliziak errefortzuak bidali zituen ur-kanoi eta furgoneta armatuekin, biolentzia barreiatzeko. Ordu bat geroago, estadioaren inguruan oraindik zebilen borroka anitz, hainbat zauritu utzi zituztenak.\nBobanen ostikoa.\nGatazkaren zoramenaren barne, Dinamoren hainbat jokalari zelaian gelditu ziren, Izar Gorriko jokalariak jadanik aldageletara joanak zirelarik. Zvonimir Bobanek, Dinamoren kapitainak, jarraitzaile bati erasotzen ari zitzaion polizia bati ostiko bat eman zion. \"BBB\"ko zaleak Bobanengana joan ziren eta poliziatik babestu zuten. Gertakari honek ospe handia eman zion Bobani kroaziar nazionalisten artean. Jugoslaviako Futbol Elkarteak sei hilabetez baztertu zuen jokalaria. Gerora, honen inguruan horrela aritu zen Boban: \"Han nintzen ni, pertsonaia publiko bat, bizia, ibilbide profesionala eta ospeak ekar zezakeen guztia arriskatzeko prest, eta guzti hori uste bakar batengatik, xede batengatik, kroaziarron xedea alegia.\"\nOndorioak.\nIstilu hauek Jugoslaviako Lehen Mailaren desagerpenerako lehen pausoa izan ziren. Denboraldi bat gehiago jokatu zen, Kroazia, Eslovenia, Mazedonia eta Bosnia-Herzegovina independentzia aldarrikatu eta guda hasi zen arte. Istilu hauek, sinbolikoki, Kroaziar Independentziaren Gudaren lehenengo pausotzat ematen dute kroaziar batzuek."}
{"id": "69010", "revid": "1519", "url": "https://eu.wikipedia.org/wiki?curid=69010", "title": "Uxanabilla", "text": ""}
{"id": "69012", "revid": "6327", "url": "https://eu.wikipedia.org/wiki?curid=69012", "title": "Dinamo Zagreb", "text": ""}
{"id": "69013", "revid": "23317", "url": "https://eu.wikipedia.org/wiki?curid=69013", "title": "GNK Dinamo Zagreb", "text": "NK Dinamo Zagreb Kroaziako futbol talde bat da, Zagreb hirikoa. 1945ean sortu zen garai hartan Zagerben zeuden hiru kluben (HA\u0160K, Gra\u0111anski eta Concordia) batasunarekin. Gra\u0111anskiren kolore urdina hartu zuen eta HA\u0160Ken estadioan jokatu zuen.\nIzena.\nKroaziaren independentziarekin batera bertako liga eta kopa jokatzen hasi ziren. Dinamok orduan izen komunista alde batera utzi eta hasierako \"HA\u0160K-Gra\u0111anski\" izena hartu zuen eta 1993an berriz aldatu zuen \"Kroazia Zagreb\" izen abertzaleagora. 2000 urtean Dinamo izena berreskuratu zuen.\nHistoria.\nJugoslaviako Errepublika Federal Sozialistaren garaian talde indartsua izan zen eta Belgradeko Izar Gorriarekin jokatzen zituen partidak gogoangarriak ziren. 4 liga eta 7 kopa irabazteaz gain 1966an Feria Kopa, UEFAren aurrekaria zena, irabazi zuen, Europako txapelketa bat irabazi duen talde kroaziar bakarra izanik. 2012ko abenduko UEFAren koefizientearen arabera Europako taldeen zerrendan 75.a zen.\nKroazian erabat nagusi da, Liga eta Kopa titulu gehien irabazi dituen taldea delarik. 2006 eta 2016 arteko Ligak irabazi zituen, azken bi urteetan Liga eta Kopa batera. 2018an ere txapelketa biak eskuratu ditu."}
{"id": "69015", "revid": "56334", "url": "https://eu.wikipedia.org/wiki?curid=69015", "title": "I\u00f1aki Otxoa de Olza", "text": "I\u00f1aki Otxoa de Olza Segin (Iru\u00f1ea, Nafarroa, 1967ko maiatzaren 29a - Annapurna, 2008ko maiatzaren 23a) eskaladako eta alpinismoko irakaslea eta mendi-gidaria zen. Guztira 15 zortzimilako igo zituen: 12 nagusi, 2 errepikapen eta bigarren mailako 1. Bakarrik Annapurna eta Kanchenjunga falta zitzaizkion munduko 14 zortzimilakoak igotzeko, 16 pertsona soilik lortu duten balentria; haien artean, bi euskalherritar: Juanito Oiarzabal eta Alberto I\u00f1urrategi.\nEl Pais, Diario de Navarra, Diario de Noticias, Desnivel, Gure mendiak eta Revista Campo Base hedabideetan artikuluak idatzi ohi zituen, eta TVE 1ko \"Al filo de lo imposibleko\" 7 espediziotan parte hartu zuen.\nAzken gailurra.\n2008ko maiatzaren 19an, Annapurnaren tontorrera iristeko 100 metro besterik falta ez zitzaionean bat-bateko ondoeza izan zuen. Eskuetan izozte zantzuak zituen eta konortea galtzeko zorian egon zen. Bere laguna, Horia Colibasanu mendizale errumaniarra, medikuekin kontaktuan jarri zen eta neurologoak I\u00f1aki ahalik eta lasterren jaistea gomendatu zion, garun-edema bat izan zezakeelako. I\u00f1aki Horiaren zaintzapean egon zen IV. kanpamentuan (7.400 metrora) erreskate taldea bere bila noiz iritsiko zain.\nMaiatzaren 22an mendizale suitzarrez osatutako erreskate-taldea I\u00f1aki zegoen lekura heldu zen. Ueli Steck mendizaleak I\u00f1akiri sendagaiak eman zizkion eta Simon Anthamattenn, berriz, III. kanpamentuan geratu zen aginduen zain. I\u00f1akik ezingo balu bere kabuz jaitsi, Denis Urubko mendizale kazakhstandarrak eta Don Bowie kanadarrak osatzen duten beste erreskate-talde bat antolatuta zegoen. Halaber, beste hirugarren erreskate-talde bat ingurura gerturatzen ari zen. Azken erreskate-talde honek 6.200 metrotara igo zitekeen helikopteroa eduki zezakeen.\nAzkenik, bost egun konorterik gabe egon ondoren, maiatzaren 23an goizeko 8:45ean (12:30ak Nepalen) zendu zen. Bere gorpua Annapurnan bertan uztea izan zen bere azkeneko nahia.\nFilma.\n2012ko irailean Donostiako Zinemaldiko \"Zinemira\" atalean eta irailaren 27an Iru\u00f1ean Otxoa Olzaren erreskatea azaltzen duen \"Pura vida\" izeneko filma estreinatu zen."}
{"id": "69016", "revid": "732017", "url": "https://eu.wikipedia.org/wiki?curid=69016", "title": "I\u00f1aki Ochoa de Olza", "text": ""}
{"id": "69017", "revid": "732019", "url": "https://eu.wikipedia.org/wiki?curid=69017", "title": "I\u00f1aki Otxoa Olza", "text": ""}
{"id": "69020", "revid": "1310", "url": "https://eu.wikipedia.org/wiki?curid=69020", "title": "Marieta-Larrinzar", "text": ""}
{"id": "69021", "revid": "1310", "url": "https://eu.wikipedia.org/wiki?curid=69021", "title": "Etxabarri-Urtupina", "text": ""}
{"id": "69022", "revid": "732095", "url": "https://eu.wikipedia.org/wiki?curid=69022", "title": "Open Office", "text": ""}
{"id": "69023", "revid": "95298", "url": "https://eu.wikipedia.org/wiki?curid=69023", "title": "Vladim\u00edr Holan", "text": "Vlad\u00edmir Holan (Praga, 1905eko irailaren 16a - 1980ko martxoaren 31) poeta eta narratzaile txekiarra izan zen.\nBizitza.\n1911n Podolira joan zen oinarrizko ikasketak egitera. 1919an ostera ere Pragan da, eskolaratzearekin jarraitzeko. Holanen lehen lana 1926koa da: \"Blouzniv\u00fd v\u011bj\u00ed\u0159\". 1929an Italiara joan zen eta hurrengo urtean \"Triumf smrti\" eman zuen argitara, Mallarme idazle sinbolista frantsesaren estilotik gertuko lana. 1932an hitz lauzko lehen lana sortu zuen: \"Kolury\"; urte berean ezkondu eta \"\u017divot\" (\"Bizitza\") aldizkarian hasi zen lanean erredaktore. Prosa idazten jarraitu zuen eta 1937 inguruan Parisen da, garaikide zituen hainbat pentsalari eta intelektual txekiarren ondoan: Josef \u0160\u00edma, Bed\u0159ich Van\u00ed\u010dek eta Anton\u00edn Kyval.\nHitleren mehatxua hor nonbait, 1938an \"Z\u00e1\u0159\u00ed 1938\"(\"1938ko iraila\") lana dator, gizartetik hurbil den poesia engaitua. Espainiako poesiak erakarria eta V\u00e1clav \u010cern\u00fd hispanistaren laguntza tartean Gongoraren hainbat lan itzultzen jardun zuen. Hurrengo urteetan eten barik jarraitu zuen idazten. Nazien okupazioaren lekuko da giro horren isla jasotzen duen eta osatu zuen egunerokoa, eta 1947an, sobietarrek behin liberatuta, \"Tob\u011b\" eta \"Rudoarm\u011bjci\" eman zituen argitara. Gerra amaituta Pragako auzo batera jo zuen eta han emango ditu hil bitarteko urteak. Holanen lana ez ei zetorren bat estatuaren ildoarekin eta bazter geratu zen. Ordutik aurrera baina bere lan onenak sortzeari ekin zion.\nHolanen poesia sinboloek osatua da, eta gaua osagai garrantziatsua da haren irudikapenetan, mamu eta misterioek ezaugarritua. Ahal eta ezinaren arteko mugak, esna eta lo egotearenak, arrazoimen eta imajinazioarenak... muga horiek guztiak lanbroak dira oso Holanen poesian.\nJoseba Sarrionandiak Holanen bost poema itzuli zituen euskarara, eta Izkiriaturik aurkitu ditudan ene poemak liburuan (Pamiela, 1985) eman argitara.\nKanpo loturak.\n[[Kategoria:Txekiar Errepublikako idazleak]]\n[[Kategoria:Pragatarrak]]\n[[Kategoria:Txekiar Errepublikako katolikoak]]"}
{"id": "69024", "revid": "105290", "url": "https://eu.wikipedia.org/wiki?curid=69024", "title": "Obsidiana", "text": "Obsidiana harri estrusibo igneo gisa sortutako beira naturala da. Sumendietako laba felsikoak kristalak eratu gabe hozten direnean sortzen da. Normalean laba-isuri erriolitikoen ertzetan agertzen da, mota honetako labaren silizio-eduki altuak biskositate eta polimerizazio maila altuagoa eragiten baitu. Laba likatsu eta polimerizatu honetan barreiatze atomikoa zailagoa da eta kristalek ezin dute hazi. Kristalik eratzen ez denez, obsidianaren orri-ertzak ia molekulen tamaina bezain meheak izan daitezke. Ezaugarri honi esker, obsidiana gezien muturrak sortzeko erabili izan da historian zehar, eta gaur egun ere badauka antzeko erabilerarik, esaterako kirurgiarako eskalpeloak fabrikatzeko."}
{"id": "69029", "revid": "71145", "url": "https://eu.wikipedia.org/wiki?curid=69029", "title": "Labraza", "text": "Labraza Arabako hegoaldeko herri eta kontzeju bat da, Oion udalerrikoa. Hiribildu harresiduna da. Oiondik gertu dago, Nafarroa Garaiarekiko mugan.\nHistoria.\nErdi Aroko herria da. Antso VII.a Nafarroakoak forua eman zion 1196. urtean eta San Cristobal de Labraza izena jaso zuen. Gaztelu bati buruzko dokumentazioa dago, tartean tenenteen izenak, nahiz eta gaur egun gazteluaren arrastorik ia ez dagoen. Egungo herrigunean geratzen dira hormatal eta dorrearen aztarnak bakarrik, Goiko Plazan, etxez inguratuta. Antza, gazteluaren inguruan eraiki zen herria.\n1461ean, Guardiarekin batera, Gaztelako Erresuman sartu zen. 1501eko abuztuaren 14an Arabako Ermandadean sartu zen.\nGaur egun, 1977ko martxoaz geroztik Labraza eta Gorrebusto udalerriak Oiongo udalerrian sartu zituzten, eta kontzeju bihurtu.\n1996ko martxoaren 21ean, Eusko Jaurlaritzako Kultura Sailak Labrazako eremu arkeologikoa Euskal Autonomia Erkidegoko Kultura Ondarearen Inbentario Nagusian sartu zuen, \"monumentu multzo\" kategorian sailkatutako kultura ondasun gisa.\n2008ko ekainaren 13an Hiri Harresidunen Nazioarteko Bilguneak ematen duen saria lortu zuen.\nGarraioa.\nAraba Bus sareko lineak zerbitzua ematen dio herri honi:"}
{"id": "69033", "revid": "6327", "url": "https://eu.wikipedia.org/wiki?curid=69033", "title": "Izar gorri (futbol taldea)", "text": ""}
{"id": "69034", "revid": "23317", "url": "https://eu.wikipedia.org/wiki?curid=69034", "title": "Belgradeko Izar Gorria", "text": "Belgradeko Izar Gorria Futbol Kluba (serbieraz \u0424\u0443\u0434\u0431\u0430\u043b\u0441\u043a\u0438 \u043a\u043b\u0443\u0431 \u0426\u0440\u0432\u0435\u043d\u0430 \u0437\u0432\u0435\u0437\u0434\u0430 \u0411\u0435\u043e\u0433\u0440\u0430\u0434, \"Fudbalski klub Crvena zvezda Beograd\") Serbiako futbol talde bat da, Belgrad hirikoa. Jugoslavia ohiaren garaian, txapelketa gehien irabazi zituen jugoslaviar taldea zen. Serbiaren garaian, aldiz, Ligan FK Partizanen itzalean egon arren, Kopa gehienak berak irabazi ditu.\nGaraipenik handienak 1991 urtean izan zituen Europako Kopa eta Kontinente artekoa irabazi zituenean.\nHistoria.\nJugoslaviako aroa.\n1945eko otsailean Bigarren Mundu Gerra amaitzear zela Serbiar gazte antifaxisten Ligako kide batzuek sortu zuten. Gerra aurretik zeuden futbol taldeak desegin egin ziren eta SK Jugoslavia taldearen hondarretan oinarritu zen Izar Gorria. Bere zelaia eta jantziak hartu zituen. Berehala iritsi ziren lehenengo garaipenak eta Jugoslaviak bere horretan iraun zuen artean txapelketa gehien irabazi zuen taldea izan zen, 19 Liga eta 12 Kopa.\n1991 urte ikusgarria.\n1986an taldeak aldaketa nabaria izan zuen eta Europako talde onenekin lehiatuko zen talde indartsua osatzeko erabakia hartu zen. 1991ean heldu zitzaion aukera Ljupko Petrovic entrenatzaile zuela Europako Kopako finala jokatu baitzuen Barin maiatzaren 29an. Olympique de Marseille zuen aurkaria eta partida 0-0 bukatu ondoren penaltietan erabaki zen auzia eta jugoslaviarren 5-3 irabazi zuten. Onodren Tokion Kontinente artekoa jokatu zuten eta hau errazago irabazi zuten, 3-0 emaitzaz Colo-Colo talde txiletarraren aurrean.\nSerbiako aroa.\n2006 arte Serbia eta Montenegrok elkarrekin jarraitu zuten eta txapelketak Jugoslaviako Liga izenaz jarraitu arren jadanik Serbiarrek monopolizatuta zeukaten liga zen. Egoera honetan Belgrade bertakoa zen FK Partizan nagusitu zitzaion Ligan, baina azken urteetan titulu ugari irabazi ditu eta palmaresean gainditu egin du.\nJokalari ezagunak.\nUrrezko baloiaren saririk ez du inork irabazi baina zilarrezkoa eskuratu zuten Dejan Savi\u0107evi\u0107ek eta Darko Pan\u010devek 1991ean. Beste jokalari ezagun batzuk Dragan Stojkovi\u0107, Robert Prosine\u010dki eta Dragan D\u017eaji\u0107.\nEuskal taldeen aurkako partidak.\nIzar Gorriak kanporaketa bakarra jokatu du euskal taldeen aurka:"}
{"id": "69035", "revid": "6327", "url": "https://eu.wikipedia.org/wiki?curid=69035", "title": "Izar Gorri (futtbol taldea)", "text": ""}
{"id": "69036", "revid": "6327", "url": "https://eu.wikipedia.org/wiki?curid=69036", "title": "Belgradko Izar Gorria", "text": ""}
{"id": "69037", "revid": "448", "url": "https://eu.wikipedia.org/wiki?curid=69037", "title": "Belgradoko Izar Gorria", "text": ""}
{"id": "69038", "revid": "6327", "url": "https://eu.wikipedia.org/wiki?curid=69038", "title": "Red Star Belgrade", "text": ""}
{"id": "69039", "revid": "44278", "url": "https://eu.wikipedia.org/wiki?curid=69039", "title": "La Rasa", "text": "La Rasa leku ezberdinak izendatzeko erabiltzen da:"}
{"id": "69041", "revid": "1310", "url": "https://eu.wikipedia.org/wiki?curid=69041", "title": "Urizaharra, Lagran eta La\u00f1oko Komunitatea", "text": ""}
{"id": "69045", "revid": "843", "url": "https://eu.wikipedia.org/wiki?curid=69045", "title": "Oinarri plaka", "text": ""}
{"id": "69048", "revid": "6327", "url": "https://eu.wikipedia.org/wiki?curid=69048", "title": "FK Crvena Zvezda", "text": ""}
{"id": "69050", "revid": "71145", "url": "https://eu.wikipedia.org/wiki?curid=69050", "title": "Altzola (Aia)", "text": "Altzola Aiako auzoa da. Altzola auzoa bere osotasunean Pagoetako natura parkean kokatuta dago .2007ko urtarrilaren 1eko erroldaren arabera, Altzolak 12 biztanle ditu.\nAltzola auzoak Aiako Laurgain, Etxetaballa eta Urdaneta auzoekin egiten du muga. Baita Zestoako Aizarna zein Errezilgo Erdoizta auzoekin.\nInguru naturala.\nAltzolako kaskoan elizaz gain, San Roman santuari dedikaturik, Telleri, Mojaetxe eta Serotegi etxeak daude. Baita Altzolako bigantxategi elkartearen bi pabelioi handiak ere.\n2009. en urtean berriturik. Serotegi eta Mojaetxe etxean jendea bizi da.\nSemeola baserria (bere lurrekin) eta Lanberri (Lamierriaga da bere berezko izena) baserria kendurik, Altzolako auzo guztia Gipuzkoako Aldundiaren jabetza dela.\nEliza eta Mojetxeren artean, frontoi zaharra dago.\nAipagarria da Altzolako hilerriaren forma ez ohizkoa, pentagonala baita. Hala ere hilerria erortzen hasita dago.\nGaur egun Altzolako etxe gehienak abandonatuta daude.\nTelleri eta Semeola baserrietan inor ez da bizi, baina etxeak zutik eta azienda gordetzeko erabiltzen dituzte oraindik.\nLanberri (Lamierriaga), Azkarate, Mojetxe eta Serotegi etxeetan jendea bizi da oraindik. Gainontzeko baserriak abandonatuta daude, edo ikuilun bilakaturik lehenengo baserriak eraitsi eta berreraikita, Arriarte eta Sorogain baserrien kasu.\nAltzolako auzoko kaskoan Atseden gune bat dago parkinarekin, umeentzako jostailuekin, mahai eta iturriarekin. Bertaraino heltzeko porlanezko bidea dago Urdaneta auzotik"}
{"id": "69052", "revid": "44278", "url": "https://eu.wikipedia.org/wiki?curid=69052", "title": "Andatza", "text": "Andatza Aiako auzoa da. 2007ko urtarrilaren 1eko erroldaren arabera, auzoak 252 biztanle ditu."}
{"id": "69053", "revid": "44278", "url": "https://eu.wikipedia.org/wiki?curid=69053", "title": "Arrutiegia", "text": "Arrutiegia Aiako auzoa da."}
{"id": "69054", "revid": "44278", "url": "https://eu.wikipedia.org/wiki?curid=69054", "title": "Elkano (Aia)", "text": "Elkano Aiako (Gipuzkoa) auzoa da. Zarauzko izen bereko enklabea inguratzen du. 2007ko urtarrilaren 1eko erroldaren arabera, auzoak 101 biztanle ditu."}
{"id": "69055", "revid": "44278", "url": "https://eu.wikipedia.org/wiki?curid=69055", "title": "Iruretaegia", "text": "Iruretaegia Aiako auzoa da. 2007ko urtarrilaren 1eko erroldaren arabera, auzoak 102 biztanle ditu."}
{"id": "69056", "revid": "44278", "url": "https://eu.wikipedia.org/wiki?curid=69056", "title": "Kurpidea", "text": "Kurpidea Aiako auzoa da. 2007ko urtarrilaren 1eko erroldaren arabera, auzoak 68 biztanle ditu."}
{"id": "69057", "revid": "3591", "url": "https://eu.wikipedia.org/wiki?curid=69057", "title": "Laurgain", "text": "Laurgain Aiako auzoa da. 2007ko urtarrilaren 1eko erroldaren arabera, auzoak 70 biztanle ditu.\nInguru naturala.\nLaurgain auzoko lur gehienak Pagoetako natura parkean kokatzen dira. Laurgainen ere Iturraran lorategi botanikoa dago.\nI\u00f1urritza biotopo babestuaren zabalpena dela medio, naturgune honen zati bat Laurgain auzoan kokatzen da egun. Bi naturgune hauek bere lurraldean kokaturuik, baiezta dezakegu auzo txiki honek ondare natural garrantzitusa biltzen duela bere baitan.\nBaserriak eta kultur eta arkitektura ondarea.\nOndarei dagokionez, Laurgain auzoan zenbait eraikin aipagarri daude:"}
{"id": "69058", "revid": "105290", "url": "https://eu.wikipedia.org/wiki?curid=69058", "title": "Olaskoegia", "text": "Olaskoegia Aiako auzoa da. 2007ko urtarrilaren 1eko erroldaren arabera, auzoak 248 biztanle ditu."}
{"id": "69059", "revid": "44278", "url": "https://eu.wikipedia.org/wiki?curid=69059", "title": "Santiagoerreka", "text": "Santiagoerreka (ofizialki Santio Erreka) edo \"Santiago Erreka\" Aiako auzoa da. 2007ko urtarrilaren 1eko erroldaren arabera, auzoak 253 biztanle ditu."}
{"id": "69060", "revid": "44278", "url": "https://eu.wikipedia.org/wiki?curid=69060", "title": "Urdaneta (Aia)", "text": "Urdaneta Aiako auzoa da. 2015eko urtarrilaren 1eko erroldaren arabera, auzoak 71 biztanle ditu.\nTxatxarromendi eta Indamendi mendietara igotzeko ohiko abiapuntuetako bat da."}
{"id": "69061", "revid": "26894", "url": "https://eu.wikipedia.org/wiki?curid=69061", "title": "Euskararen Nafar Kontseilua", "text": ""}
{"id": "69064", "revid": "880", "url": "https://eu.wikipedia.org/wiki?curid=69064", "title": "Ekintzale", "text": ""}
{"id": "69066", "revid": "15795", "url": "https://eu.wikipedia.org/wiki?curid=69066", "title": "Tolo\u00f1o mendilerro", "text": ""}
{"id": "69067", "revid": "6327", "url": "https://eu.wikipedia.org/wiki?curid=69067", "title": "Aralar mendilerroa", "text": ""}
{"id": "69077", "revid": "56334", "url": "https://eu.wikipedia.org/wiki?curid=69077", "title": "Mikel Reparaz", "text": "Mikel Reparaz Extramiana (Arbizu, Nafarroa Garaia, 1975eko abenduaren 22a) kazetaria da.\nBiografia.\nNafarroako Unibertsitatean Informazio Zientzietan lizentziatua, \"Euskaldunon Egunkarian\" eta \"Diario de Noticiasen\" egin zituen lehen pausoak. Gero, Euskadi Irratiko Eusko Legebiltzarreko korrespontsala izan zen. 2001ean, Gasteiztik Bruselara aldatu, hango albisteez gain, Ekialde Hurbileko, Ipar Irlandako edo Pakistango berriemaile bilakatu zen. 2004tik 2009ra, Radio Euskadiko albistegietako burua izan zen, eta 2009az geroztik EITBren albistegietako nazioarteko arduraduna ere. Ameriketako Estatu Batuetako (AEB) berriemaile izan zen bost urtez, 2013tik 2018ra.\n2020an, \"Las grietas de Am\u00e9rica\" izeneko liburua plazaratu du, Estatu Batuetako egungo egoerari buruzkoa. 2021eko Euskadi Literatura Saria irabazi du lan horri esker, gaztelaniazko saiakeraren kategorian."}
{"id": "69078", "revid": "336", "url": "https://eu.wikipedia.org/wiki?curid=69078", "title": "Mikel reparaz", "text": ""}
{"id": "69079", "revid": "448", "url": "https://eu.wikipedia.org/wiki?curid=69079", "title": "Segoviako ihesa (filma)", "text": "Segoviako ihesa 1981 urtean plazaraturiko film dramatikoa da, Imanol Uribek zuzendu eta Segoviako ihesean inspiratutakoa.\nEuskarazko elkarrizketak dituen inoizko pelikularik ospetsuena izan da: 658.634 ikusle izan zituen, 718.576,38 \u20ac-ko kopurua bilduz\nSinopsia.\n1977ko udan, erbestean dagoen preso ohi batek bere istorioaren xehetasunak azaltzen dizkio kazetari bati : 1976ko apirilean ETAko kide batzuek, beste antifrankista batzuekin batera, Segoviako espetxetik egindako ihesa. Porrot egin zuen lehenengo ihesaldi saio baten ondoren presoek ez dute etsitzen eta bigarren tunel bat egiten dute. Zortzi hilabetez lan egin ondoren, ihesa gauzatzen da, baina Nafarroan, Frantziako mugatik gertu, Guardia Zibilak iheslari bat hiltzen du aurrez aurreko; ondorengo egunetan iheslari gehienak atxilotzen dituzte. Espainiako Trantsizio Demokratikoaren garaietan, iheslariek ondorio ezberdinak biziko dituzte."}
{"id": "69081", "revid": "6811286", "url": "https://eu.wikipedia.org/wiki?curid=69081", "title": "Xabier Elorriaga", "text": "Xabier Gonzalez Elorriaga, ezagunagoa Xabier Elorriaga izenarekin, (Maracaibo, Venezuela, 1944ko apirilaren 1a - ) Euskal Herriko aktorea da.\nBizitza eta obra.\nGerra Zibilaren garaian erbesteraturiko familia baten semea. 1969an itzuli zen Euskal Herrira, eta orduan hasi zen antzezle lanak egiten, \"Kriselu\" taldean.\nBartzelonara joanda, kazetaritzako ikasketak egin ondoren, telebistako eskolak eman zituen Informazio zientzien fakultatean. Orduan egin zuen debuta zineman, Antoni Ribasen \"La ciutat cremada\" filmean (1975).\nOrduz geroztik, film askotan parte hartu zuen: Jos\u00e9 Antonio de la Lomaren \"Perros callejeros\" (1977), Jordi Cadenaren \"La oscura historia de la prima Montse\" (1977), Carlos Sauraren \"Los ojos\" \"vendados\" (1977), I\u00f1aki N\u00fa\u00f1ezen \"Toque de queda\" (1978), etab.\n1980ko hamarraldiko lehen erdia izan zen Elorriagaren garairik oparoena. 1980. urtean egin zuen lehen paper protagonista, Fernando M\u00e9ndez Leiteren \"El hombre de moda \"filmean. Urte berean egin zuen debuta zuzendari gisa, \"Ikuska\" saileko 4.a, \"Euskal Telebista,\" zuzenduz.\n1981ean Bigas Lunaren \"Renacer\" eta Imanol Uriberen \"La fuga de Segovia\" filmetan esku hartu zuen.\n1983an euskal zinemako bi lan garrantzitsutan parte hartu zuen, Alfonso Ungr\u00edaren \"Albaniaren konkista\", eta Imanol Uriberen \"Mikelen heriotza\". Hain zuzen, \"Albaniaren konkista\" gidoigilea den Arantxa Urretabizkaiarekin dago ezkonduta. Aldi berean \"Anillos de oro\" telesaio arrakastatsuan ere lan egin zuen.\n1984an Carlos Su\u00e1rezen \"El jard\u00edn secreto\" filmeko protagonista izan zen. 1985ean film ertain bat zuzendu zuen, \"Zergatik panpox,\" kritikarien iritziz lan bikaina eginez.\nOrduz geroztik, baina, behera egin zuen emeki-emeki Elorriagaren karrerak. 1987an Jos\u00e9 Antonio Zorrillaren \"Lauaxeta-A los cuatro vientos\" filmeko protagonista izan zen, baina filmak ez zuen arrakastarik izan. Ondoren egin zituen, besteak beste, Antxon Ezeizaren \"Ke arteko egunak\" (1989), Antoni Verdaguerren \"Havanera 1820\" (1993), eta Alejandro Amen\u00e1barren \"Tesis\" (1996).\nTelebistako lanari ere ez dio utzi, eta hainbat telesailetan parte du \"(Clase media, Canguros, Hospital...).\""}
{"id": "69082", "revid": "512", "url": "https://eu.wikipedia.org/wiki?curid=69082", "title": "Eskerregite eguneko bisitaria", "text": "Eskerregite eguneko bisitaria (ingelesezko jatorrizko izenburua: \"The Thanksgiving Visitor\") Truman Capoteren narrazioa da, 1968an argitara emandakoa. Ume bati beste batek eragindako jazarpena (bullying) eta hark asmatutako mendekua du kontagai.\nHaria.\nBuddyk hamar urte ditu eta egunero eskolarako bidean herriko beste gaztetxo batek, Odd Hendersonek, jazarri egiten du, jipoitu eta iraindu. Buddyren izekok, Sook andere\u00f1oak, egoera bideratu nahian, Eskerregite egunean Odd etxera gonbidatuko du.\nEuskarazko bertsioa.\nCapote, Truman. \"Eskerregite eguneko bisitaria\". Itzultzailea: I\u00f1aki I\u00f1urrieta. Literatura Unibertsala Bilduma, 10. zenbakia. Ibaizabal, 1991. 63 orr. . Liburuaren fitxa"}
{"id": "69084", "revid": "371", "url": "https://eu.wikipedia.org/wiki?curid=69084", "title": "Ubuntu Linux", "text": ""}
{"id": "69087", "revid": "512", "url": "https://eu.wikipedia.org/wiki?curid=69087", "title": "Mark Shuttleworth", "text": "Mark Shuttleworth (Welkom, Hegoafrika, 1973ko irailaren 18a - ) informatikari eta enpresaburu hegoafrikarra da.\nCanonical Ltd enpresaren fundatzailea da, software askeen enpresa sustatzailea. Espazioan iristean lehenengo afrikarra izan zen, mundu osoan bigarren espazio-turista.\nBiografia.\nMark Shuttleworthen aita zirujaua da eta ama erizaintza eskola bateko irakaslea. Lurmutur Hirian hazi zen, eta bertako unibertsitatean finantza eta informazioan \"BbusSci\" lortu zuen. Gainera, bere unibertsitateko internet sarearen lehenengo konexioen instalazioetan parte hartu zuen.\n1995. urtean, bere unibertsitateko azken urtean, Thawte enpresa sortu zuen. Interneteko ziurtagiri digitaletan espezializatutako enpresa da Thawte, 1999an VeriSign enpresari saldu ziona, 575 milioi dolarrengatik.\nCanonical Ltd enpresa sortu zuen 2004ko martxoan, software askea eta kode irekia sustatzeko. Ubuntu proiektua finantziatu ere egin zuen, Debianen oinarritutako GNU/Linux banaketa, alegia.\n2000ko irailean, HBD Venture Capital sortu zuen, enpresa mintegi eta kapital arriskuen hornitzailea. 2009ko abenduan Canonical Ltd enpresaren zuzendari izateari utzi zion.\nLinux eta software askearen aldeko mugimendua.\n1990eko hamarkadan Debian sistema eragilearen garapenean parte hartu zuen. 2001an, Hego Afrikan, Shuttleworth fundazioa sortu zuen, berrikuntza sozialei eskainia. Aldi berean, doako hezkuntza eta software askea ere lagundu zituen.\n2006ko urriaren 15ean Mark Shuttleworth KDEko babesle nagusiena zela jakinarazi zuten."}
{"id": "69088", "revid": "371", "url": "https://eu.wikipedia.org/wiki?curid=69088", "title": "Wikimedia", "text": ""}
{"id": "69089", "revid": "371", "url": "https://eu.wikipedia.org/wiki?curid=69089", "title": "Wikimedia Foundation", "text": ""}
{"id": "69091", "revid": "6327", "url": "https://eu.wikipedia.org/wiki?curid=69091", "title": "Rafa Diez", "text": ""}
{"id": "69092", "revid": "1830", "url": "https://eu.wikipedia.org/wiki?curid=69092", "title": "Leturiaren egunkari ezkutua", "text": "Leturiaren egunkari ezkutua Jose Luis Alvarez Enparantzak, \"Txillardegik\", idatzitako eleberria da, lehen aldiz 1957an argitaratua. Euskal literaturaren lehen eleberri modernotzat jotzen da, bereziki gaiaren nahiz giroaren aldetik. \nJoxeba Leturiaren egunkaria da eleberriaren ardatza, lehenengo pertsonan, egunkaria jaso duen ezezagun baten eskutik ezagutzera ematen dena. Leturia gazteak bere kezka existentzial larriak kontatuz abiarazten du egunkaria. Miren gaztearekin maitemindurik, kezkak gainditu eta luzez hausnartu ondoren harekin ezkontzea erabakitzen du. Ezkondu ondoren desengainua hartzen du eta ilusio guztiak galdurik, Parisera abiatzen da bizitza berri baten bila. Han dagoelarik, Mirenen gutuna jasotzen du; hilzorian dagoela kontatzen dio. Harekin izandako jarreraz damu, egunkaria eten egiten du. Egunkariaren biltzaile ezezagunaren eskutik jakingo da Leturiak bere buruaz beste egin duela.\nEuskal literaturako existentzialismoaren aitzindaritzatzat jo izan da nobela hau.\nSinopsia.\nUdalehen.\nI: Leturia bakarrik doa Zerubide parkera, jende artean ibiltzeak bakardadea sortzen dionez, bere buruarekin mintzatu eta barrua garbitzeko asmoarekin. Bere iritziz norbere buruarekin bakarrik topatzeko beldurrak bultzatzen gaitu jendartera. Bere burua aurkitzen laguntzeko hasten da egunkaria idazten. Zoriontsu izan nahi du. Bide horretan, landare, lore eta beste izakien bekaitza sentitzen haiek ez baitute inongo kezkarik. Bera haiek bezalakoa ez dela jabetzen da, ordea, eta zoriona aurkitu beharra du.\nII: Zerubidera itzultzen da beste egun batean eta hango natura liluratutarik geratzen da. Ezkontza ospakizun baten soinua entzunda, bikote harremanei buruz pentsatzen hasten da. Bizi-mugarri garrantzitsutzat hartzen du baina bizitzaren beheraldiaren hasiera dela deritzo; abantaila moduan egonkortasuna eta erabakiak hartu behar ez izatea ditu aldi berean, lehengo ametsak galbideak jartzen badira ere. Bere bizitza okerragoa dela uste du, ez baitaki nora jo. Halako batean, neskatxa bat inguratzen da parkeko urmaelera bere txakurrarekin eta begirada bat trukatzen dute.\nIII: Egun euritsu batean Zerubideko urmaelera inguratzen da berriz. Bere baitan murgildurik, zorion uneak bizi ditu; berehala aienatu egiten zaizkio errealitatera itzultzean. Parkean barrena paseatuz, neska gaztearekin topatzen da berriz ere. Agurtu egiten du baina neskak alde egiten du, lotsatuta edo.\nIV: Neska berriz ere topatzeko gogoarekin parkera doa beste egun batean, baina ez du aurkitzen. Itzultzean, Xabin lagunarekin topo egin eta berehala, neska pasatzen da aldamenetik. Lagunari esker neska ezagutzen du eta liluraturik geratzen da bere edertasunarekin. Miren du izena eta 17 urte ditu. Xabinek alde eginda, etxera laguntzen dio. Etxean gutun bat idazten dio, bere sentimenduak azalduz, gutuna noiz eta nola emango dion erabakitzeke. Harekiko sentitzen duen maitemina asaldatu egiten du, zoriona eta atsekabea sentituz aldi berean.\nV: Egun bat pasatzen da bera ikusi gabe; egonezinak harturik, bere etxe aldera abiatzen da, ezkutuan. Azkenean, Miren ikusi egiten du beste mutil batekin une labur batez, aski dena berarengan maitemina areagotu eta jelosia pizteko.\nVI: Egun batzuk pasatzen ditu triste Miren ikusi gabe, baina azkenean berarekin topo egin eta etxera laguntzen dio. Ezkaratzera heltzean, gutuna eskaintzen dio baina neskak ez dio hartu nahi.\nVII: Ez zuen espero Mirenek gutuna ukatzea. Lo hartu ezinik pasatzen du gaua eta gutunarekin izan duen jokabideaz damutzen da, oldarkorregi jokatu ote duen. Zalantzak asaldaturik dago, Mirenekin nola jokatu duen.\nVIII: Miren Izeta herrira doalako berria jasotzen du atsekabez.\nIX: Izeta Gipuzkoako mapa batean aurkitzen du eta hango bazterrak eder irudikatzen ditu, Miren han dagoenez gero.\nX: Miren ustekabean ikusten du hirian. Bere etxera laguntzen dio. Berarekin topo egiteko esperantzarekin, Zerubidera doa baina ez han ez du aurkituko. Bi lagunekin dantzaleku batera joan eta han beste mutil batekin ikusten du, lehengo mutil berdinarekin. Dantzalekutik ateratzean, moto batera igo behar direla ikusten ditu eta neskaren agurrari erantzuten dio. Jeloskor, gaua lo gutxi eginda pasatzen du.\nXI: Mireni gutuna idazten dio dantzalekuan gertatutakoak sorrarazi dion atsekabea eta sentitzen duen maitemina aitortuz. Gutunak Mirenengan sortuko duen sentimenduaren beldur bada ere, bidali egiten du.\nXII: Udabeteko giroaz gozatzen du Leturiak, jendearen joan etorria eta natura begiztatuz. Hala ere, Miren du beti gogoan, gutuna nola hartu ote duen.\nXIII: Iraila heltzen da eta Mirenengatik zertxobait lasaitu da, udako giroari esker. Egun batean, ordea, harekin topo egin eta paseo luze bat ematen dute berriketan; berarekin zebilen mutil hari buruz, ordea, ez dio ezer galdetu. Etxeraino lagundu ondoren, bere barrena aztertu eta lehen baino hotzago sentitzen du bere burua Mireni buruz.\nXIV: Goiz batean Miren topatu eta arratsaldean zinera joateko gonbita egiten dio. Leturiaren harridurarako Mirenek onartu egiten du. Zinean berari begira dago etengabe, guztiz liluraturik. Filma bukatu eta agurtzean, Mirenek egun batzuetarako kanpora doala esaten dio, Leturia atsekabeturik utziz.\nXV: Bizikletaz landa giroko bazter batera heltzen da Leturia bete tristura kontsolatzera. Mirenen lagun batekin hitz egin du lehen eta bere partez eskumuinak emateko eskatu dio.\nXVI: Kepa lagunarekin poteoan, Kepak Mirenen zein atal du gogokoen galdetzen dio, baina Leturiak erantzun ezinik geratzen da, Mirenen arima baita maite duena. Pertsonen ikuspuntu desberdinei buruzko gogoeta egiten du, munduko arazoak ikuspuntu subjektibo hauetatik datozela iradokiz. Arrazoiaren absolutua zalantzan jarriz, bakoitzak bere arrazoia duelakoan dago Leturia, bihotzez jokatzen baita. Horregatik ezin dio frogatu lagunari Miren zergatik maite duen. Maitasunak ziorik ez duela deritzo.\nXVII: Mireni opari bat bidaltzea pentsatzen du, baina bere maitasuna beste bikoteetan gertatzen den maitasunaren parean jartzea litzatekeela gogoetatzen du. \"Maite zaitut\" esatearekin berdin gertatzen da: zerbait arrunta iruditzen zaio, denek esaten baitute. Azkenean, opari egoki bat aurkitu eta postaz bidaltzen dio.\nXVIII: Biharamunean datorrela eta, irrikaz itxaroten du Leturia Mirenen itzulera. Zerubidera doa eta lehen aldiz Pintto txakurrarekin ikusi zuenean datorkio gogora. Gogoeta horrek tristatu egiten du, euren enkontrua ausaz gertatu baitzen eta gertagarri ere izan zitekeelako Miren ez ezagutzea.\nXIX: Itzetatik itzultzen denean, Mirenek Leturiak oparitutako eraztuna jantzita darama. Leturiak eskua hartu eta musu bat ematen dio. Mirenek maite duela aitortzen dio Leturiari eta honen gogoa berotu egiten da, horrenbeste nahigabe ondoren.\nXX: Zorionez beterik, Zerubidera joan da Leturia. Kalean, andre zahar txiro bat ikusten du eta errukiturik eskura duen diru guztia ematen dio, hiltzeko beldurraz gainera bizitzeko beste arrazoi bat izan dezan. Munduan dauden desberdintasunei buruzko gogoeta egiten du, nola nahasten diren zoriona eta atsekabea, heriotzak eta jaiotzak, aberatsak eta txiroak eta guztiari bidegabea deritzo.\nXXI: Egonezinak asaldatu egiten du Leturia, Mirenen musuek bere gogoa bete ez eta gehiago behar duela sentitzen baitu; berarekin ez dagoenean ere, triste sentitzen da. Belardian etzanda, landare eta intsektuen ikuskizuna datorkio begietara eta liluraturik geratzen da ikusgai dituen bizitza horien aurrean. Bizitza horiek eta berea ere nork ezagutzen dituen galdetzen dio bere buruari eta Miren datorkio gogora.\nXXII: Miren beste mutil harekin ikusten du eta ezin ulerturik geratzen da. Jelosiak hartzen du. Mirenek deitu egiten dio eta Leturiak gogor egiten dio hitz; Miren, berriz, samur. Biharamunerako zitatzen dira eta Leturiak mutil horri buruzko argibideak eman beharko dizkiola tematzen da, bien arteko harremanak jarraituko badu.\nXXIII: Biharamunean ikusten duenean, Leturiak zaplazteko bat ematen dio eta Miren negarrez hasten da. Berehala damutzen da eta besarkatu egiten du. Leturiaren jokabidea gaitzetsi eta mina egin diola adierazten dio. Azalpenak ematen hasten da: Andoni Iturzaeta da gaztearen izena eta aspaldiko adiskideak dira; Andonik bere maitasuna aitortu dio soldaduskan dagoela bidalitako gutunetan, baina berak ez dio erantzun; itzuli denean, Leturiarekin zegoela aitortzeko soilik geratu da berarekin. Hunkiturik eta maitasun-grina berriturik, Leturiak musukatzen eta ferekatzen da hasten da. Miren gabe ezingo dela bizi idazten du egunkarian.\nUda.\nAtal labur honetan Leturiaren egunkaria eten egiten da eta egunkariaren biltzaileak horren arrazoiei buruz egiten du gogoeta. Egunkaria etenda dagoen garaian Leturiak zoriontsu izan zela ondorioztatzen du, atsekabeak eta etsiak izaten baitira egunkaria idazteari ekiten diotenak bere iritziz. Areago, egunkariez gainera, poesiaren gai nagusia ere tristura dela aipatzen du. Horren arrazoia gisa, egunkariak eta poesia idazteak tristura arintzen duela aipatzen du. Bestalde, tristura eta larrimina pertsona guztien eta bizitza osoan zehar sentimendu orokorra dela adierazten du. Hortik guztitik, Mirenekin ezkondu omen den Leturia zoriontsu izan zela ondorioztatzen du. Deitoratu egiten du, halaber, egunkariaren bitartez Leturia tristea soilik ezagutzea.\nUdazken.\nI: Leturiak berriz ere idazten hastea zeinen zaila egiten zaion adierazten du, baina bere nahigabea handia da, Mirenekin ez baita zoriontsu eta lehengo larrimina berbera sentitzen duelako harekin. Ohikeria bilakatu da beren bizimodua eta tarteka bien artean grina izan bada ere, kea baizik ez da geratzen. Desiratzen zuena eskuraturik eta Miren gehiegiz goratu ote zuen, hutsunea sortzen ari zaio berriz ere. Mirenek maite egiten duela onartzen du, baina berak beste zerbait behar du. Harekiko sexu harremanek ere hustasunez uzten dute. Zoriona inoiz asetzerik ez dagoela gogoetatzen du, eta hala ere, ilun ikusten du bere etorkizuna eta ez daki zer egin.\nII: Zerubiden ezkonberrien bikotea ikusten du eta bera ezkondu zenekoa gogoratzen du. Orduko Leturia, guztiz zoriontsua, eta egungoa, nahigabez beterik, alderatzen ditu. Pakeko ezkonberriak begiztatzen ditu eta biziak ikusten ditu; bera, ordea, guztiz zaharkiturik. Aukeratu izanak lilura kendu diola ondorioztatzen du.\nIII: Jon lagunarekin topo egin eta biek ezagutzen duten ezkon bikote baten hausturaz mintzo zaio. Jarraian, ezkontzaren eragozpenei buruz hitz egiten dio, seme-alabek dakarten lotura besteak beste; ezkondu aurretik, probatu egin beharko litzatekeela ere diotso. Azkenik, lagunak hilobitzat jotzen du ezkontza. Bitartean, Leturia isil isilik dirau. Etxean, ordea, guztiz etsirik, ezkonduta gizartearen aurrean gezurrez bizi beharra madarikatzen du.\nIV: Mikelekin ere egon da. Neska batekin dabil guztiz maitemindurik, baina hala ere konpromisorik ez du nahi eta hilabete batzuen buruan eten egingo du harremana; bikote harremanen hasierako grina soilik bilatzen baitu, Don Juan moduan. Leturiaren iritziz, Mikelen zorionaren iturburua aukeratze eza da, baina azkenik ez aukeratzea aukeratzeko modua ere bada eta horrela, Mikelek bere burua engainatu besterik ez du egiten.\nV: Miren etxean utzi eta paseo bat ematera doa Leturia. Inguruan, gizontxoak ikusten ditu neskak seduzitzen; nazka ematen dio faltsukeria-ikuskizunak eta lizunkeria hutsa deritzo. Azkenik, ordea, dena, maitasuna barne, senak bultzatutakoa dela eta naturaren mendean gaudela ondorioztatzen du, Freud aipatuz. Etxera joan eta bat-batean gizon bihurturik ikusten du Miren. Erotzen hasia ote den.\nVI: Mirenengandik ihesi dabil Leturia. Miren eder ikusten ez duelakoan dago eta negarrez hasten da. Leturiak onartu egiten dio bere baitarako gorputzarekin loturiko nazka sentitzen duela. Ezkondu aurretik, Mirene gorputza bere sentimenduak asetzeko ez zen aski eta orain nazka ematen dio; orain, haren gorputzak grinaren mendean dagoela dakarkio gogora. Bien arteko harremana zailtzen doa; ez dute elkarrekin hitz egiten. Mirenek behin ere ez duela maite eta berekoi hutsa dela aurpegiratzen dio. Hala ere, besarkatu egiten du eta berak bai maite duela aitortzen dio. Momentuan bigundu egiten bada ere, bere pentsaera ez dela aldatu badaki.\nVII: Beste emakume batekin zer gertatuko zen pentsatzen hasten da, baina gauzak berdin izango zirela uste du azkenik, bera baita ezkonduta huts egin duena. Bizitza ez galtzeko, zerbait egin behar duela badaki.\nVIII: Zerubiden agure bati begira geratzen da eta bizitzaren iragankortasunaz hausnarketa egiten du. Agurea inguratu eta bizitza laster doala berresten dio eta heriotza ezinbestekoa. Bestalde, beretzat gerorik ez dagoela pentsatzen du. Berak bizi nahi du, ordea. Zerubiden, berriz, udazken giroa dago eta neguaren zantzuak daude.\nIX: Leturiak edanari ematen dio penak ahanzteko. Mirenengan nolatan bilatu nahi izan zuen zoriona, nolatan bilatzen den besteengan zoriona galdetzen dio bere buruari. Lilurak bultzatzen gaituela ondorioztatzen du azkenik.\nX. Ispiluen begiratuta ero itxuraz ikusten du bere burua, beste bat bailitzan, eta beldurra hartzen du; berdin jendearen begiradekin. Bart sesioa izan du Mirenekin eta ohean nabaritu du negarrez zegoela. Bihotza bigundu eta maitekorrago jokatzea pentsatzen du, baina beti bezala, gero badaki damutu egingo dela jokabide horretaz. Mirenek beste emakume batekin ibiltzen dela uste du eta gauzak miatzen dizkio. Horrela jarraitu ezin duelakoan dago.\nXI: Jon laguna, Mirenekikoa dela eta beti \"hipnotizatuta\" zegoela aurpegiratzen ziona, maitemindu egin dela jakin du. Jonek buruarekin jokatzen omen zuen, baina aitortzen du bihotzak gehiago ahal izan duela oraingo honetan. Hortik Leturiak berak egindako akatsa bera mundu osoan zabaldurik dagoela eta belaunaldiz belaunaldi errepikatzen dela baieztatzen du. Zentzugabea da bere iritziz bikotea aukeratzeko irizpidea: gehienetan bizi garen inguruan aukeratzen dugu bikotekidea eta beste batek aukeratuak garenean ere, haren zorion-egarria asetzeko gauza omen gara.\nXII: Edanda berriz, zorion mina maitasunaren liluraz asetzea bilatzen dugula gogoetatzen du, jakin gabe lilura iragankorra dela eta zoriona iraunkorra; beraz, liluraz zoriona ez dugula aurkituko ondorioztatzen du. Horregatik, helbururik ez dela finkatu behar uste du, ezer ez baita betirako; nahiak betekizun utzi behar direla, Budaren irakaspenei erreferentzia eginez.\nXIII: Etxean ezin ditu jasan Mirenen maitakeriak, beti \"maite zaitut\" eta horrelakoak esaten; hori dela eta, betiko istiluak sortzen dira.\nXIV: Betiko nekeak bizi arren, aspaldian ez du idatzi Leturiak. Bart, ordea, gertaera larria izan da. Ametsetan Miren itotzen zuen lepotik helduz. Miren garrasika hasi da eta bera ere bai, esnatu ezinik. Izututa zegoen Miren esnatu denean eta galdezka hasi zaio, bian berak amesgaiztoa besterik ez zela esan dio.\nXV: Etxetik alde egitea erabakitzen du, Mirenekikoa lilura besterik ez dela izan sinetsita. Parisera joango da, bizitza berri bat hasteko, Miren uzteak mina ematen badio ere, jakin baitaki okerragoa dela geratzea eta zuzendu nahi du beranduegi baino lehen. Mireni esango dio egun batzuetarako bakarrik doala, lan kontuak direla eta, berarekin joatea eragozteko.\nNegua.\nI: Trenean dagoela, Pariserako bidean, idazten du Leturiak. Biziberriturik eta ilusioz beterik dago, haur jaioberria bezala, bizitza berri bat herrialde eta hizkuntza berri batean. Mirenen agurra gogorra izan da, maite duela eta behar duela esanez; susmatu ere egiten zuen senarra galdu behar zuela. Leturiak, ordea, garbi dauka bere bidea bilatu behar duela.\nII: Parisko giro bizia liluratu egiten du. Hiri amaigabea eta ahaztezina da beretzat, mila bazter dituena \u2014eta horietako askoren aipamena ere egiten du\u2014. Hasieran Zerunbidera joaten zeneko sentipena dakarkio, gazte eta bizirik sentitzen baita.\nIII: Zorionbidea Jainkoa dela daki orain, betetasuna eta egiaren jatorri. Garbi dakusa orain emakumeen maitasunean ez duela zoriona aurkituko, ezta beste ezein lilurarekin ere. Horregatik, lilura guztiekiko lotura eten eta helmugak urruti jarri behar direla deritzo, amaigabean, inoiz hel ez gaitezen, beti zoriontsu izateko.\nIV. Aurreko ideiak berretsiz, beti aurrera jo behar dela deritzo, ohitura baita lilura hiltzen duena. Horregatik, erlijioa onetsi egiten du, bizitza osoa bide moduan planteatzen baitu, heriotzaren ondoren jarriz helmuga. Erlijioaren balioa frogatzeko, historian zehar izan duen presentzia etengabea adierazten du; erlijioaren balio eza froga ezinezkoa dela adierazten du, bestalde, bere faltsutasuna, mundutik at izatean, ezin baita frogatu. Gizakiaren akatsek eta larriminak ere frogatzen dute bizitza bide bat dela, bestela bizitzarekin nahiko izango genuke.\nV: Aurreko ideiak argituz, bizitza bidea bada ere, helmuga ere jakin behar dela idazten du Leturiak, nondik jo jakiteko, ibiltzea bera ez baita helburua. Nondik jo ez dugu jakiten eta itsu ibiltzen gara.\nVI: Jainkoari buruzko beste gogoeta zenbaiten artean, Jainkoa edo Absolutua gidari izan behar dugula dio, baina nola aurkitu?\nVII: Bizitzan eta munduan etengabe ibili eta higitzeak bakerik ez dakarrelakoan dago aldi berean. Munduak igarokorra soilik eskaintzen badu, garbi ikusten du bizitzak ezin duela gure hutsunea bete.\nVIII: Erlijio anitz dago munduan eta bakoitzak bereari eusten dio, bestearena arbuiatuz, guztiak postulatu eta dogmetan oinarriturik badaude ere. Zuzena eta egiazkoa zein den ezin esan, beraz. Bestalde, gizabanakoak ez du erlijioa aukeratzen, jaioterriz, familiaz eta kulturaz bertako erlijioa aukeratzen baita gehienetan, jostailu baikinen, norberak arrazoiz eta egiaz aukeratu duela uste arren. Berdin gertatzen da politikan eta maitasunean, nork bere herria defendatzen du eta maitalea ere herrikideen artean aukeratu ohi da. Beraz, ez gara aukeratzeko aske eta aukeramena Jainkoari soilik dagokio. Jakintza arloetan ere, zein postulatutik abiatu, egia desberdinetara helduko da. Ezin da, orduan, ezer ziurtatu eta fedez jokatu behar da. Itsu jokatzen dugu eta ondorenean soilik jakingo dugu noraino heldu garen.\nIX: Horri buruzko liburu bat irakurrita, heriotza bizitzaren muga eta absolutu dela adierazten du, bizitzari zentzua ematen diona, ezingo baita bizitza bi aldiz bizi. Kanposantuetako giro isila eta baketsua aipatzen du, kontrakarrean egonezina eta urduritasuna ere eragiten dituena, heriotzaren ondoren datorrenaren beldurrez edo. Leturiak, ordea, nahiago du kanposantua hiriko kale zaratatsuak baino. Parke txiki lasai batean dago: geldia eta baketsua izan arren, eta bizitzan ibili behar dela baieztatu arren, gustura dago han, hustasuna aurkitzen baitu bertan, egia aurkitu ezinik.\nX: Egia aurkitzeko, intuizioz edo aurreiritzietatik abiatu behar da eta adimenaz baliatuko da. Hala ere, egiara guztiz heltzea ez da posible. Egia, gainera, zorionerako bilatzen da, eta zoriona emozioa da eta ez dagokio adimenari. Adimenaz, beraz, ez gara helduko zorionera, ez da eskuratuko benetako egia, mugatua baita.\nXI: Bidea atzeman ezinik, bere burua arrotz ikusten du, ilunpean. Sacr\u00e9-C\u0153ur basilikarekin egiten du amets, han bildutako gazteen artean egon da Paris zabalari begira.\nXII: Egiaren bilaketa baso ilun batean gertatzen da eta horretan zuzi moduan adimena soilik daukagu, eskasa mundu osoko egia argitzeko. Orain arte, aurreko guztiek porrot egin dute bilaketa horretan. Beste alde batetik, nitasunari buruzko gogoetak egiten ditu: norbera erabat ausaz eta ustekabean jaio dela dio eta hutsa da mundu osoarekin alderaturik. Hortik ulertzen da aukeratu eta mundua adimenaz ulertzeko ezina. Horrela, aukeratzea gizabanakoaren sustraia ez dela adieraztera heltzen da Leturia, lehen pentsatzen zuenaren bestera.\nXIII: Mirenen gutuna jasotzen du: maite duela eta bere beharra duela erregutzen dio. Leturia guztiz hunkitu eta harenganako maitasuna berpizten zaio. Damu da Mirenekin nola jokatu duen, harro eta berekoi.\nXIV: Bere pentsamenduetan murgildurik dago berriz Leturia. Adimenak inora ez daramalarik, zoriona helburua duen sentimenduak, maitasunak hain zuzen, zorionera heltzea du helburu, nor bere burua besteari eskainiz. Adimena eta sentimendua alderaturik, sentimenduak gehiago betetzen duela deritzo. Maitatu beharrekoa bilatu behar da, ordea, zeinen zerbitzari izan, maitatzea nor bere burua sakrifikatzea den arren. Leturiak bera behar dutenen maitale eta zerbitzari ikusten du orain bere burua. Adimenaz egiara ezin iritsi badaiteke ere, Jainkoa badela sinestearekin betetasuna eskuratzeko aski dela deritzo.\nXV: Mirenen, eta bata aberriaren alde ere, bizi behar duela ikusten du argi orain Leturiak, nondik datorkion galdetu gabe, bera garai eta inguru bati dagokiola konturaturik. Altzurainera itzultzea erabakitzen du, Mirenei barkamena eskatuta bere egunkarian.\nXVI: Miren hilzorian aurkitzen du. Bere ingurukoek gorrotozko harrera egiten diote, baina Miren guztiz maitasunez hartzen du. Sendagilearengana doa.\nXVII: Medikuak Mirenek sendabiderik ez duela adierazten dio. Etsirik, Leturiak erruduntzat hartzen du bere burua. Errua garbitzeko, aurrerantzean guztizko maitasunez jokatzea erabakitzen du. Sendatzeko belarrak darabiltzan apaiz batengana doa laguntza bila. Mirenen alde otoitz egiten du.\nLiburua ohar batez amaitzen da, non biltzaileak kazetako albiste bat jasotzen duen, leize batera erorita egun batzuk lehenago galdutako gizon baten gorpua azaldu dela berri emanez, Joxeba Leturia itxura guztien arabera. Biltzaileak Leturiak ezagun zituen tokiak bisitatzen ditu, Zerubide eta Altzurain eta Leturiaren emozio berberak sentitzen ditu berak ere.\nKanpo estekak.\n[[Kategoria:Existentzialismoa| ]]\n[[Kategoria:1957ko liburuak]]\n[[Kategoria:Euskarazko eleberriak]]\n[[Kategoria:Txillardegiren eleberriak]]"}
{"id": "69095", "revid": "336", "url": "https://eu.wikipedia.org/wiki?curid=69095", "title": "Akrotiri eta Dhekelia", "text": "Akrotiri eta Dhekelia Erresuma Batuak Zipren dituen bi base subirano burujabe dira. Biak base militarrak dira, nahiz eta biztanleria zibila ere bizi. Zipretar lurraldearen %3a inguru hartzen dute.\nGobernua.\nBeste itsasoaz gaindiko lurralde britainiarrak ez bezala, Akrotiri eta Dhekelia, administrari batek gobernatzen ditu eta ez gobernatzaile batek. Gobernatzaile hau, Elisabet II.a erreginaz hautatua da eta Defentsa Ministerio Britainiarraren menpe dago.\nGeografia.\nAkrotiri Zipre hegoaldean kokaturik dago, Limasol hiriaren ondoan. Limasolgo aintzira gaziaren ertzean kokaturik dago, Zipreko aintzira handiena da eta uharteko hezegune garrantzitsuena ekologiari dagokionez. Base militarrak penintsula guztia hartzen du.\nDhekelia Larnaka hiriaren ekialdean kokaturik dago. Basearen iparraldeko zatiak nazioarteko Buffer eremua hartzen duenez iparraldean Ipar Zipreko Turkiar Errepublikarekin egiten du muga eta mendebaldean eta ekialdean Zipreko Errepublika du."}
{"id": "69096", "revid": "1310", "url": "https://eu.wikipedia.org/wiki?curid=69096", "title": "Lorategi-hiria", "text": ""}
{"id": "69097", "revid": "512", "url": "https://eu.wikipedia.org/wiki?curid=69097", "title": "Basilisko (agintaria)", "text": "Flabio Basilisko (k.o. ? - 476/477ko negua), Ekialdeko Erromatar Inperioko enperadorea izan zen 475eko urtarrilaren 9tik 476ko abuztu arte. Zenon I.a enperadoreak matxinada baten ondorioz Konstantinoplatik ihes egin zuenean iritsi zen Basilisko agintera. Bizantziar Inperioko \"agintaria\" izan zela ere esaten da zenbaitetan, Bizantziar Inperioa historian noiz hasten den oso argi ez baitago.\nBasiliskoren arreba Aelia Berina enperatriza zen, Leon I.a enperadorearen emaztea, hain zuzen. Bere koinatuari esker kargu militar garrantzitsuak lortu zituen eta, garrantzi gutxiko zenbait lorpenen ostean, 468. urtean Afrika iparraldeko bandaloen erresuma erasotzeko enkargua egotzi zioten. Inbasioa Bizantzioren historiako porrot handienetako bat izan zen, eta Basiliskok Leonen mesedea galdu zuen; Tarasikodissa isauriarra, ostera Zenon I.a, izango zen aurrerantzean Leonen kuttuna.\nBasiliskok Zenon agintariaren onarpen eza erabili zuen boterea lortzeko. Zenon inperioko probintzia basati batekoa zen, atzerritarra nolabait, eta hori ez zen Konstantinoplako biztanleen gogoko. Berina enperatrizak Zenonen aurkako konplot bat burutu zuen 475. urtean eta isauriarrak Konstantinoplatik alde egin bezain laster Basilisko agintari bihurtu zen. Zenon onartua izan ez bazen ere horrek ez zuen Basilisko onartua izango zenik esan nahi, kasu honetan bere politika erlijiosoak aztoratu zuen biztanleria; izan ere Basilisko monofisista zen eta monofisismoaren alde jokatu zuen, horrek hiriburuko kleroa asaldatu zuen, politika erlijioso berriaren etekin bakarra ekialdeko probintzien fideltasuna bermatzea izan zen. Kleroa ez zen ordea Basiliskoren aurkari bakarra izan, agintera iritsitakoan berarekiko fidelak ziren pertsonak ipini zituen administrazio inperialeko karguetan, horrek gorteko pertsonaia boteretsuenen gorrotoa ekarri zion baita Berina beraren aldentzea. Erbestean zen Zenonek ez zuen denbora galdu, Antiokian indarrak bildu eta Konstantinoplara itzuli zenean Basiliskok ezin izan zion aurre egin. Basilisko atxilotua eta exekutatua izan zen bere familiarekin batera 476-477 urteen arteko neguan nonbait.\nZenon eta Basiliskoren arteko gatazkak Ekialdeko Inperio Erromatarrak Mendebaldeko Inperio Erromatarra laguntzea ekidin zuen, izan ere aldi berdinean Odoakro buruzagi heruloak zuzendurik ostrogodoek Romulo Augustuloren agintaldiarekin amaitu zuten Mendebaldeko Erromatar Inperioa behin betiko suntsituz. Tronua berreskuratu berri zuen Zenonek ez zuen ezer egiterik jada, Odoakrok Inperio Erromatarraren ikurrak Konstantinoplara bidali zituen Zenon Inperio Erromatarreko agintari bakarra zela onartuz, Zenonek Odoakro Italiako gobernari izendatu zuen joko diplomatiko bikain honekin jarraituz, gauzak horrela Italia izenez inperioaren barnean bazen ere germaniarren eskuetan zen jada.\nBasiliskoren jatorria eta karrera.\nBasiliskoren jatorria ez da oso argia ez den arren ziurrenik Balkanetako penintsulan nonbait jaioa zen . Ziur dakiguna zera da Aelia Berina, Leon I.a agintariaren emaztearen anaia zela. Antiokiako Juan historialariaren idazki batean (209.1) Basilisko Odoakroren osaba izan zitekeela eritz daiteke izan ere historialarien arabera Basiliskoren iloba zen Armato Odoakroren anaia litzateke . Historialari gehienek ez dute Odoakro eta Basiliskoren arteko ahaidetasuna onartzen ez baita beste inon Basilisko inperioaz kanpoko jatorririk zuenik aipatzen . Basilisko Zenonis izeneko emakume batekin ezkondu zen eta Marko izeneko seme bat izan zuen behintzat.\nBasiliskoren karrera militarra Leon I.aren agindupean hasi zen. Agintariak bere koinatua Traziako \"dux\" izendatu zuen, hau da Traziako komandante gorena. Trazian zela bulgariarren aurkako kanpaina arrakastatsu bat burutu zuen 463. urtean. Garaipen hauen ostean \"Magister militum per Thracias\" izendatu zuten 464.ean eta zenbait garaipen lortu zuen godo eta hunoen aurka (466. eta 467. urte inguruan).\nTrazian buruturiko lanek Leon I.aren begiona lortu zioten eta gortean boterea lortzen joan zen. Aelia Berina emperatrizak asko egin zuen bere anaiaren karreraren alde eta 465. urtean kontsul erromatar izan zen baita ziurrenik \"patrizio\" maila lortu ere. Dena den, laster jausiko zen zorigaitza Basiliskorengan.\nBandaloen aurkako porrota.\n468. urtean Leon I.ak Basiliskoren karrerako eginkizun garrantzitsuena egotzi zion, Kartago eraso eta bertan hiriburua zuten bandaloak garaitzea. Historiako operazio militar handienetakoa dugu ezbairik gabe itsaso eta lurrez 10.000 eta 1000 ontziren artean eta 100.000 soldaduk parte hartuko zutelarik urrenez urren. Bandaloek Genseriko buru zutela 455. urtean Erroma sakeatu zuten eta hiria txikitzeaz gain Lizinia Eudoxia, Balentiniano III.a Mendebaldeko Inperio Erromatarreko agintariaren emaztea, eta bere bi alabak bahituz, espedizio hau \"erromatarren\" mendekua izango zen.\nErasoa Leon I.a (Ekialdeko agintaria zena), Antemio (Mendebaldeko agintaria) eta Marzelino jeneralaren (Iliriako gobernari independentea zen \"Magister militum\"a) artean adostu zuten. Basiliskori itsasoz Kartagora zuzenean joateko agindua eman zitzaion bitartean Marzelinok Sardinia hartuko zuen eta Edesako Herakliok, hirugarren ejertzito baten buruan, Libian (Kartagotik ekialdera) lur hartu eta ahal bezain azkar hiriburura lurrez urbilduko zen. Dirudienez indar guztiek Sizilian bat egin zuten handik erasoa hasi zutelarik.\nBai antzinako bai gaur egungo historialari eta kronistek Basiliskoren aginduetara operazio militar honetan parte hartu zuten gudari eta tropen estimazio desberdinak egin dituzte estimazio guztiek kopuru itzelak aipatzen dituztelarik dena den. Nizeforo Gregorasek 100.000 ontzi aipatzen ditu, Zedrenusek ordea zifra askozaz ere zuhurragoak eskaintzen ditu 1.113 ontziz hitz egiten duelarik bakoitzak ehun bat gizonekin . Ekonomiaren aldetik gastuen estimazio zuhurrenek espedizioaren kostua 64.000 libra urre izan zela iote, Ekialdeko Inperioan urte betean biltzen ziren zergak baino kopuru handiagoa .\nMarzelino eta Herakliok Sardinian eta Libian bereak beteak zituzten jada Basilisko \"Promontorium Mercurii\"-ra iritsi zenerako, gaur egun Bon lurmuturra izena duena. Espedizioak lur hartu zuen lekua Siziliaren azpian eta Kartagotik 40 miliatara legoke. Bizantzioko ejertzitoaren tamaina ikusirik Genserikok errendizioa eskaini zion Basiliskori errendizioaren baldintzak adosteko bost eguneko epearen truke . Dirudienez errendizioaren kontua ez zen Basilisko ezustean erasotzeko trikimailu bat baizik, izan ere, kapitulazioa adosteko eskainitako epean Genserikok bere flota bildu zuen eta erromatarren ontziteria eraso. Bandaloek erregaiez beteriko ontzi ugari prestatu zituzten, brulote deritzaie, eta erromatarren ontzien kontra bidali zituzten. Bruloteek gaur egungo torpedoen lana egiten zuten etsaien ontzien kontra talka egiterakoan hauei su eman edo lertu egiten zirelarik. Bizantzioko kapitainak maniobratzen hasi zirenerako bandaloen erasoa jaso zuten.\nBasiliskok bataila amaitu aurretik ihes egin zuen. Erromatarrek flota erdia galdu zuten erre, ondoratu edo hartua izan zelarik, flotaren beste erdiak Basilisko buruan zuela ihes egin zuen. Espedizioa berebiziko porrota izan zen. Herakliok basamortuan zehar atzera egin behar izan zuen Tripolitanara iristeraino, bertan bi urte iraun zituen agintariak itzultzea agindu zion arte. Marzelino Siziliaraino erretiratu zen non Basiliskorekin batu zen; Marzelino heraila izan zen ez da ziur Rizimero izeneko gizon baten eskuz edota bere kapitainen aginduz. Marzelino erail zutela jakin zuenean Genserikok erromatarrek beraiek bere etsairik itzelenak deuseztatzeak asko pozten zuela aitortu omen zuen.\nKonstantinoplara itzuli zenean Basilisko Hagia Sofiako elizan babestu zen hiriko biztanleen gorrotoarengandik ihesi eta agintariak mendekua hartu nahiko ote zuen beldurrez. Aelia-Berinak bere anaiaren alde egin zuen berriz ere eta Leonen barkamena lortu zuen zigor gixa Traziako Heraklea Sintikara herbesteratu zutelarik.\nAginterako bidea.\nGermaniarrek Konstantinoplako gortean zuten influentzia oso handia zen Leon I.a tronura iritsi zenean eta noizbait boterea eskuratu nahiko zutelakoan germaniarren boterea murriztu nahian aritu zen horretarako Basilisko oso garrantzitsua izan zelarik; 471 eta 472. urteen inguruan \"Magister millitum\" kargua zuen Aspar buruzagi alanoaren erailketan parte hartu zuen. Asparren erailketak Traziako biztanleak asaldatu zituen et hala Teodoriko Estrabon ostrogodo traziarra buru zuela Traziako probintzia botere zentralaren kontra matxinatu zen.\nBasilisko bere iloba Flabio Armato laguntzaile zuela matxinaturiko probintziara bidalia izan zen erreboltarekin amaitu zuelarik. 474. urtean \"caput senatus\" kargua egotzi zioten, \"lehen senatari\" edo \"senatari goren\" karguaren antzekoa litzatekeena .\nLeon I.a hil zenean bere biloba Leon II.a izendatu zuten agintari baina oraindik umea zenez bere gurasoek jaso zuten boterea. Leon II.aren aita, Leon I.aren suhia, Zenon zen, buruzagi militar isauriarra. Germaniarrek gortean zuten influentzia ekiditeko Leonek isauriarrak izendatu zituen kargu garrantzitsuetan eta germaniarrak ordezkatzeko ekarririko isauriar horietako bat zen Zenon. Leon II.a agintari izendatu eta handik gutxira hil zen, 474. urtean, Zenon agintari bihurtu zelarik. Germaniarrak gortetik bidali zituzten baina azkenean isauriarrak ziren gobernuaren buruan eta nahiz eta inperio barnekoak izan atzerritarrak ziruditen guztiz. Agintaria \"atzerritarra\" izatea ez zen bizantziarren gogoko.\nIsauriarrek bazuten hiriburuko biztanleen eznahiaz beste etsairik, germaniarrak. Leon I.ak germaniar asko isauriarren truk ordezkatu zituen baina hala eta guztiz ere ejertzitoan, mendebaldeko probintzietan batik bat, germaniar asko zen oraindik eta ordeztu zituzten isauriarrak gobernuan egoteak asko aztoratu zituen; beraz mendebaldeko ejertzitoak, Teodoriko Estrabon ostrogodoa buru, Zenonen lehen ahuleziaz baliatu eta isauriarrei mendekua hartzeko gogo bizia zuen.\nHiriburuko biztanle eta gorteko grekoen eta ejertzitoan oraindik geratzen ziren germaniar guztien gorrotoaz gain bazen oraindik Zenonen kontrako hirugarren indar bat kasu honetan isauriarra agintaria bera bezalaxe. Bazen ejertzitoan Illo izeneko botere asko zuen jeneral isauriar bat, Zenonek Illok boterea kendu nahiko ziolakoan zegoen eta hori gutxi balitz Basiliskok Illo Zenonen kontra aritu zedin erosi zuela uste da. Zenonek Illo kargutik kendu zuen Illo bere etsai bihurtu zuelarik.\nPrest ziren jada Zenonen gainbehera ekarriko zuten hiru osagaiak, guztiak ongi antolatuko zituen eskua falta zen soilik eta esku hori Aelia-Berinarena izan zen. Berinak bazuen Patrizio izeneko maitale bat, Patriziok gortean kargu garrantzitsu bat zuen, \"Magister Officiorum\"a zen, eta Berinak Patrizio agintari bihurtu eta bararekin ezkondu nahi zuela uste da beraz Zenonen etsaiak batu eta Teodoriko Estrabon, Illo, Basilisko eta Armatoren (Basiliskoren ilobaren) laguntzarekin Konstantinoplako hiritarrak matxinatu eta Zenoni hobeena ihes egitea zela aholkatu zion. Zenonek aholkuari jarraiki altxor inperialaren zati handi bat bildu eta bere lagun isauriar zenbaitekin Konstantinoplatik alde egin zuen 474/475eko neguaren hasieran bosforoa zeharkatu zuelarik.\nBerinak hala nahi ote zuen hala ez oso argi ez badago ere Basilisko ez zen geldi egon eta hiriko biztanleriak eta senatuak agintari izenda zezatela lortu zuen, 475 urteko urtarrilaren 9an Basiliskok \"Augusto\" titulua jaso zuen Hebdomon jauregian gobernuko ministroen eta senatarien eskutik. Informazio iturri arabiarren eskutik Basiliskoren koroazioaren egunean, urtarrilaren 12an, goizeko bederatzietan egindako horoskopo bat bada zeinak Basiliskoren agintaldiak bi urte iraungo zituela dioen, ziurrenik horoskopo hau Zenonen jarraitzaile batek egina da. Tradizionalki Senatuak tronu-lapurrak agintari karguan konfirmatzeko ahalmena zuen eta horrela Basilisko agintari bihurtu zen. Harrigarria badirudi ere ez zen aurreko ehun urteetan estatu kolpe bidez agintea lorturiko agintaririk Konstantinoplako biztanleek Zenonen ihesaren ostean hirian geratzen ziren isauriar gehienak hil zituen gorrotoaren eskutik.\nBasiliskoaren agintearen hasiera lasaia izan zen eta bere sendia dinastia ofizial bihurtzen saiatu zen bere emazte Aelia Zenonisi Augusta titulua egotziz eta bere seme Marko Zesar izendatuz, izendapen hauen ohorez Basiliskok bera eta bere semeak gobernua partekatzen zutela zioten txanponak ekoitz zitzatela agindu zuen baita bere emaztearen titulua aipatzen zuten beste batzuk ere. Basilisko ez zen batere kudeatzaile trebea eta piskana piskana bere aliatuak galdu zituen.\nAgintea.\nUstelkeria eta Konstantinoplako sutea.\nZenonek ihes egin aurretik altxor inperialaren zati handi bat bildu eta berekin eraman zuen, inperioa diruz eskas zegoelarik. Dirua lortzeko bidea zergen gorapena eta kargu publikoen enkantea izan zen. Karguen salmentak eta zergek ezinegona ekarri zuten herritarren artean. Aurrekoez gain Epinikus Prefektuaren laguntzarekin, Berinaren laguna, elizarengandik dirua lortzen saiatu zen.\nBasilisko tronuratua izan eta handik gutxira sekulako sutea izan zen inperioko hiriburuan etxe eta eliza ugari erre zirelarik. Besteak beste sute hontan galdu zen Juliano agintariak eraikiriko liburutegi itzela erre zen bertan zeuden dokumentu asko betirako galdu zirelarik. Julianoren liburutegia basilika baten barnean zen gerora Justiniano I.ak eraikiko zituen lurrazpiko ur zisternetatik gertu. Galdu ziren dokumentuen artean hogeita hamabost metro luzeko pergamino bitxi bat legoke non urrezko hizkietan izkribaturik Homeroren \"Odisea\" eta \"Iliada\" zeutzan; horretaz gainera, 120.000ren bat dokumentu ziren liburutegian. Igarleek sutea Basiliskoren zoritxarraren iragarpena izango zela esan zuten.\nAliatuen galera.\nZenon tronutik kentzeko elementu eta pertsonaia ugari batu bazen ere Basilisko tronuratua izan eta bere ezintasuna erakusten hasi zenean orduarteko bidelagunen traizioa jasan behar izan zuen.\nBasiliskorengandik aldendu zen lehenetarikoen artean bere arreba Aelia-Berina dugu. Basiliskok Patrizio, gorteko \"Magister Officiorum\"a herail zezatela agindu zuen harriskutsua izango zelakoan. Berinak Zenonen kontrako konspirazioa antolatu zuenean Patrizio tronuratzeko asmoa zuela uste da maitaleak baitziren eta horrela enperatriz izango zen berriz ere. Basilisko arreba baino azkarragoa izan zen ordea eta senatuak agintari izenda zezala lortu zuen. Agintari izan arren Patriziok gorteko kargu garrantzitsu bat zuen eta bere arrebaren laguntzarekin estatu kolpea jo ez zezan hil zuen. Kandido historialariaren arabera maitalea heraila izan zenean Berina Zenonen alde konspiratzen hasi zen Basilisko ohartarazi zuen arte. Armatori esker lortu zuen Berinak bizia salbatzea.\nGeneralak izan ziren urrengoak. Teodoriko Estrabonek Basiliskori kargua lortzen lagundu ostean ez zuen saririk jaso eta hori gutxi balitz kargua kendu zion Armato iloba \"Magiste militum\" izendatzeko. Armato Basiliskoren emazte Aelia Zenonisen maitale ote zeneko susmoa bada. Estrabonez gain Illo ere agintariarengandik aldenduz joan zen. Illo isauriarra zen eta Zenonen ihesaren ostean Basiliskok Konstantinoplan geratzen ziren isauriarren sarraskia eragotzi ez izana leporatzen zion.\nEztabaida erlijiosoa.\nBasilisko agintera heldu aurretik monofisisten eta ortodoxoen arteko eztabaida erlijiosoa pil-pilean zen. Ortodoxoek Kalzedoniako kontzilioan adosturikoaren aldekoak ziren, Jesusek berebaitan bi izate biltzen zituen: jainkotiarra eta gizazkoa; monofisistek ordea Jesusek izaera bakarra zuela zioten. Marziano agintariak 451. urtean antolaturiko Kalzedoniako kontzilioan Erromako aitasantuaren laguntzarekin monofisistak kristautasunaren bertsio ofizialetik kanpo geratu ziren baina inperioko ekialdeko probintzietan indar handia zuten oraindik (hala izango zen islama iritsi artean). Erromako aitasantua ortodoxiaren buru zen artean Alexandriako eta Antiokiako patriarkek, Timoteo II.ak eta Peter Fullok urrenez urren, monofisismoaren alde jo zuten. Kontziliotik kanpo zeudenez Timoteo eta Peter Fullori karguak kendu zizkieten.\nAgintari bihurtu zenetik Basilisko monofisisten aldeko agertu zen. Zakarias Eskolastikoren arabera Leon I.aren heriotzaren berri izan zuten monje egiptoar talde batek Konstantinoplarako bidea hasi zuten agintari berriari Timoteo II.aren barkamena eskatzera, hiriburura iritsi zirenerako Zenonek iada alde egin zuen; Patrizio herail ostean Basiliskoren sendagile Teozistok hartu zuen \"Magister Officiorum\" kargua; Teozisto delako hau monjeen zorionerako heuretako baten anaia zen eta horrela monjeek Basiliskorekin bilera bat izan ahal zuten. Teozisto, Aelia Zenonis enperatrizaren eta egiptoarren aholkuei jarraiki Basiliskok herbesteraturiko patriarka monofisisten itzulera ahalbidetu zuen, Timoteo II.a eta Peter Fulloren itzulera alegia gainera patriarkei heuren karguak itzuli zizkien.\n475. urteko apirilak 9an Basiliskok enziklika bat argitaratu zuen (\"Enkyklikon\") non gotzainei Kaltzedoniaz beste kontzilioak soilik onar zitzatela eskatzen zien, Kaltzedoniako erabakiak ukatzeko alegia. Enziklikaren onarpena ez zen bera izan inperioko probintzia guztietan: ekialdeko gotzain gehienek begionez hartu bazuten ere mendebaldekoak asaldatu zituen. Konstantinoplako Akazio patriarkak ez zuen enziklika sinatu eta hiriburuko biztanleen laguntzarekin Hagia Sofia elizako ikonoak zapi beltzekin estali zituen Basiliskori aurre eginez.\nZenonen itzulera eta Basiliskoren heriotza.\nBasiliskoren lehen erabakietako bat Illo eta bere anaia Trokundo Zenon atxilotzera bidaltzea izan zen. Zenon isauriara itzuli zen eta bertatik eta Antiokiatik boterea berreskuratzeko lanak ekin zituen. Illo eta Torkundo Asia Txikian Zenonen atzetik zebiltzala Zenonen aldera pasatzeko eskatzen zieten gutun sekretuak iritsi zitzaizkien gorteko zenbait ministrok bidaliak. Boterea eman zioten hiritarrek orain boterea kendu nahi zioten Basiliskori Zenon agintari hobea zela ametitzeraino. Hiritarren ezinegonak bi iturri zituen: agintariaren monofisismoa eta diru truke postua lorturiko ministro eta funtzionarioen ustelkeria.\nIsauriara iritsi zenean Illok Longino, Zenonen anaia, preso hartu zuen eta bertako gotorleku batean gorde zuen. Azkenean Illo Zenonen aldera pasa zen osatuko zen gobernu berrian boterea izango zuelakoan. Zenon eta Illo biak batera Kostantinoplarantz abiatu ziren 476. urteko udaran atzetik ejertzitu duin bat zutela. Kontrako expedizioaren berriak hiriburura iritsi zirenean Basiliskok bere dekretu erlijiosoak baliogabetu zituen horrela patriarka eta biztanleen laguntza lortuko zuelakoan, berandu zen iada.\nErasoa hiritik urrun etetekotan Armato tropa lehial guztiak bildu zituen eta Asia Txikira pasa zen Zenoni aurre egitekotan. Basiliskok jakin gabe Armato eta Zenonek gutun sekretuak bidali zizkioten bata besteari eta azkenean Armatok bizi guztirako \"Magister militum\" kargua kontserbatu eta bere semea \"Zesar\" izendatzearen truke Zenoni kontra egingo ez ziola zin egin zion. Prokopio historialariaren arabera akordioak Armatoren semea Zenonen oinordeko izango zela ere jasotzen zuen. Zenonek agintea berreskuratu zuenean agindu lez Armatoren semea, Basilisko izenekoa hau ere, \"Zesar\" bihurtu zuen; hala ere nahikoa botere zuenean semeari kargua kendu eta aita hil zuen. Armatok esan bezala traizioa egin zion Basiliskori eta ejertzitua Zenonekin topo ez egiteko moduan desbideratu zuen isauriara joateko beste bide bat hartu zuelarik. Basiliskoren ondamendia gertu zen.\n476. urteko abuztuan Zenonek Konstantinopla setiatu zuen. Panoniako godoen buruzagi zen Amaleko Teodoriko, ostera Teodoriko Handia izango zena, Zenonekin aliatu zen. Panoniakoak Basiliskori lehialak ziren Teodoriko Estrabonen traziako godoei (\"foederati\") eraso zien. Bere laguntzaren truke Teodoriko Amalekoak Estrabonen \"Magister militum\" kargua jasoko zuen baita traziako ostrogodoei inperioak ematen zizkien diru-sariak. Zenbaiten ustez Zenon Konstantinoplara iritsi zenean ez zen defentsarik hiriburuan Estrabonek bere tropak panoniakoen kontra bidali baitzituen. Basilisko koroatu zuen senatuak Zenoni hiriko ateak ireki zizkion tronua berreskura zezala ahalbidetuz. Basilisko bere familiarekin hartu eta eliza batean gorde zen santutegiek eskeintzen zuten babesa lortuko zuelakoan. Azkenean Akazio patriarkaren mediazioarekin Zenonek odolik isuriko ez zela zin egin zuen elizatik ateratzea lortu zutelarik. Zenonek esana bete zuen arren azkenean mendekua hartu zuen: Basilisko, bere emazte Aelia Zenonis eta heuren seme Marko Kapadoziako gotorleku batera bidali zituen eta bertako husturiko ur zisterna batean giltzapetu zituzten gosez hil ziren arte. Eltonen arabera gotorlekuaren izena Limnae zen, Smithen arabera Kukusio eta Ebagrio Eskolastikoren arabera Akusio.\nBasiliskoren agintaldia hogei hilabetekoa izan zen. Historialarien arabera zenbaitetan general habila izan bazen ere engainatzen erraza zen eta ez zen inondik inora agintari trebea izan."}
{"id": "69100", "revid": "733550", "url": "https://eu.wikipedia.org/wiki?curid=69100", "title": "Zortzitar", "text": ""}
{"id": "69102", "revid": "336", "url": "https://eu.wikipedia.org/wiki?curid=69102", "title": "Monopolio", "text": "Ekonomian, monopolioa (grekeratik, \"mono\" -bat- eta \"polein\" -saldu-) dagoela esaten da merkatu batean ondasun edo zerbitzu baten eskaintza enpresa bakar baten esku dagoenean. Adibidez, urrutiko herri bateko okindegiak monopolio bat osatzen duela esan daiteke, bera baita herri mailako merkatuko ogi-saltzaile bakarra. Ondasuna eskaintzen duen enpresak, monopolista izena duena, \"merkatu-botere\" handia hartzen du, merkatuko salneurria eta eskaintzen den kopurua bere mendean dituelako, bereziki ordezko ondasunik eta merkatu-kuota kenduko dion lehiakiderik ez dagoelako eta monopolio iraunkorretan beste enpresen sarbidea sarrera-hesien bitartez eragozten delako. Hala ere, prezio igoera batek eskaria gutxitzen duela hartu behar du kontuan monopolistak. Enpresaren etekinak maximotzen dituen prezioa eta eskaintzen den kopurua jakiteko, monopolioaren eredu mikroekonomiko bat garatzen da, kostuak, eskaria, ekoizpena eta prezioa biltzen dituena. Monopolioak merkatuan ezartzen duen kontrola, oro har prezio altuagoak ezarriz eta kopuru txikiagoak eskainiz, eta sektore bateko enpresen arteko konkurrentzia ezak ekar dezakeen prezioen gehiegikeria eta produktuaren kalitatearekiko utzikeria direla eta gaitzetsi egin ohi da monopolioen existentzia. Horrela monopolioak ezabatu edo gutxienez arautzeko gomendioak, konpainien arteko lehia bultzatu eta efizientzia handiagoa lortzearren, egiten ohi dituzte ekonomialariek.\nMonopolioen sorburuak.\nOrdezko ondasunen inexistentzia eta eskariaren elastikotasuna.\nHertsiki, ekoizle oro da monopolista bere merkatuan. Adibidez, kale batean dagoen okindegiak \"kale horretan\" monopolio bat osatzen duela esan daiteke. Monopolioaren definizioa operatiboa izateko, ordea, merkatuan gertuko ordezko ondasunik ez dagoela edo ez direla aise eskuragarri ezartzen da baldintza gisa. Horrela, okindegiaren adibidean, bezeroa ogia erostera beste okindegi batera erraz joan daitekeenez, ogia ezberdina izan daitekeen arren, egoera ez da monopoliotzat hartzen.\nOrdezko ondasunak daudenean ere, enpresak monopolioaren antzeko merkatu-egitura sortzeko estrategia eraman dezake aurrera, merkatua segmentatuz edo zatituz. Enpresak merkatuko kontsumitzaile jakin batzuei bereziki zuzenduriko produktua merkaturatzen duenean eta kontsumitzaileek fideltasunez erantzuten badute, monopolio egoera baterantz abia daiteke. Epe luzera, ordea, monopolioa iraunkortasuna produktuaren ordezgarritasunaren mendean izango da.\nOrdezko produktuen inexistentzia eta ondoriozko monopolioaren merkatu-boterea eta indarra eskariaren elastikotasunaren bitartez neur daiteke. Elastikotasunak eskariaren aldakortasuna neurtzen du prezioaren aldaketen ondorioz. Ondasunak ordezkorik ez badu edo behar beharrezkoa bada, bere eskaria inelastikoa izango da (hau da, prezioak igo arren, eskaria ez da nabarmen aldatuko produktua beharrezkoa bada) eta monopolistak bere prezioak inposatu ahal izango ditu. Ondasuna behar beharrezkoa ez bada edo horren ordezko ondasunak badaude, enpresaren eskaria elastikoagoa izango da eta aukera handiak daude merkatu egoera monopoliotik baino konkurrentziatik gertuago izateko. Beraz, ordezteko ezintasuna erabatekoa eta betierekoa izaten ez denez, \"monopolio garbiak\" arraroak direla esan daiteke.\nSarrera hesiak.\nMonopolioak une jakin batean sektore batean enpresa bakar batek jarduten duelako sortzen dira. Baina monopolioak iraunkorra izan dadin sarrera hesiak izenekoak daude, beste enpresak sektore horretan sartzea eragozten dutenak, hala nola egin beharreko inbertsioaren tamaina handia eta patenteak. Jarraian, monopolio-egoera sorrarazi ohi duten sarrera hesien sailkapena egiten da, horietako batzuk loturik egon badaitezke ere:\nCournoten monopolio eredua.\nXIX. mendean eskola marjinalistaren aitzindaria izan zen Antoine Augustin Cournot ekonomialari frantsesak monopolistak bere etekinak maximotzeko finkatu beharreko prezioa eta ekoizpena ezarri zituen eredu mikroekonomiko batean.\nMonopolioaren eskari-kurba eta sarrera marjinala.\nKonkurrentzia perfektuan ez bezala, monopolistaren eskari-kurba beherakorra da: enpresa bakarra dagoenez, bera da merkatua eta bere eskari-kurba merkatuko eskari-kurba izango da. Horrela, erabakitzen duen prezio-aldaketa orok eragina izango du kontsumitzaileen aldetik eskatzen den kopuruan: prezioaren merketzeak eskariaren handitzea ekarriko du. Ez dago garbi, ordea, prezio-eskari konbinazio berriak enpresaren sarrerak gehituko dituen: sarrera marjinala, beraz, aldakorra izango da eta negatiboa ere izan daiteke, prezioa merketzean.\n&lt;small&gt;Goiko taulako lehen bi zutabeetan monopolista batek duen eskari-funtzioa agertzen da: prezio bakoitzeko, eskaria zein den. Sarrera totala prezio eta eskariaren kopurua bidertuz eskuratzen da. Sarrera marjinalak, berriz, prezioaren gehikuntza bakoitzean, sarrera totalaren aldaketa adierazten du. Monopolistak prezioa gehitu egin dezake, baina eskaria jeitsi egingo zaio horren ondorioz. Grafikoan, taulako prezio-eskari konbinazio diskretuak modu jarraituan azaltzen dira: goiko grafikoan, eskari-funtzioa (p: prezioa, q: eskari-kopurua) \"q=10-p/2\" da (beste era batera, \"p=20-2q\") azaltzen da. Sarrera totala (beheko grafikoan) \"pq\" da: \"20-2q\"\u00d7\"q=20q-2q^2\". Sarrera marjinala horren deribatua da, eskariaren aldaketa txikien ondorioz nola aldatzen den sarrera totala alegia: \"20-4q\". Sarrera marjinala eta eskari-funtzioa, goiko grafikoan, puntu beretik abiatzen dira: prezio altuenean saltzen den lehen unitateak prezio altueneko sarrera gehigarria ematen dio monopolistari. Sarrera marjinala negatiboa denean, sarrera totalak jeisten ari direla esan nahi du: monopolistak sarrera maximoak ditu (beheko grafikoko gailurra) sarrera marjinala 0 denean. Ohartu eskariaren lerroak batez besteko sarrera ere ematen duela: Bbs=pq/q=p, q desberdinetarako.\nMonopolistaren prezioa eta ekoizpena.\nAnalisi marjinalaren printzipioaren arabera, monopolistak ekoizten duen produktuaren azken unitatearen sarrera marjinala unitate horren kostu marjinalaren berdina izango da bere mozkina maximotzeko. Baldintza honetatik abiatuz honela frogatzen da ezarri beharreko prezioa, monopolistak bere etekinak maximotzearren.\nEnpresak unitate gehigarri bat ekoiztu eta merkaturatzea erabakitzen duenean eskuratzen duen sarrera marjinalak bi osagai ditu:\nBeraz, sarrera marjinala, prezio eta kopuru-efektuak gehituta, honela kalkulatzen da:\nMozkin maximoko puntuan kostu marjinala eta sarrera marjinala berdindu egiten dira:\nEta orduan hau izango da monopolistak mozkinak maximotzeko ezarri beharreko prezioa hau izango da:\nMerkatu-boterea.\nIkusten denez, monopolistak ezarri beharreko prezioa ez dago guztiz bere mendean, merkatuak inposatzen dion elastikotasunaren mendean baizik. Elastikotasuna oso handia (zenbaki negatibo handia, -100 esaterako) bada (monopolistaren produktuak ordezkoak baditu, esaterako), ezarri beharreko prezioa kostu marjinaletik zertxobait handiagoa izango da soilik, konkurrentzia perfektuan bezalatsu. Merkatuak ezarritako elastikotasuna txikia bada (zenbaki negatibo txikia, -2 esaterako), monopolistak \"merkatu-botere\" handia duenean alegia, prezioa kostu marjinaletik oso gora jarri ahal izango du monopolistak.\nArestiko emaitzetan oinarrituz, monopolistak prezioak finkatzeko duen merkatu-boterea neurtzeko Lerneren adierazlea erabiltzen da:\nKonkurrentzia perfektoan aritzen den enpresa batean jarri beharreko prezioa bat dator kostu marjinalarekin (\"P=KM\") eta beraz, \"L=0\" beteko da. Lerneren adierazlea zenbat eta handiagoa den, orduan eta merkatu-botere handiagoa izango du monopolistak.\nMonopolioaren gizarte-kostuak.\nCournoten ereduan, monopolioak konkurrentzia perfektuan baino kopuru txikiagoa ekoiztu eta merkaturatu eta prezio altuagoan saltzen du, mozkinak eskuratuz. Gogoratu behar da konkurrentzia perfektuan enpresak ez duela mozkinik eskuratzen, kostu marjinala prezioarekin berdindu behar baitu. Monopolioak eskuratzen dituen mozkinak konkurrentzia perfektuko kontsumitzaileen soberakinetik eskuraturisko transferentzia besterik ez da. Transferentzia horretaz gainera, badago kontsumitzaileen soberakin galera bat, inork jasotzen ez duena eta beraz berreskuraezina dena. Hain zuzen, monopolio-egoeran badira monopolioari eta kontsumitzaileei onuragarri zaizkien baina azkenean gauzatzen ez diren salerosketak: badaude kontsumitzaileak ekoiztutako unitate gehigarri bat erosiko luketenak kostu marjinala baino handiagoa den prezio bat ordainduz, baina ez monopolioak ezartzen duen prezio altuagoan.\nEfizientzia-galera horretaz gainera, monopolioaren gizarte-kostuak badu beste osagai bat, \"errenta ekonomikoak\" deritzona. Izan ere, monopolioa bere egoerara heldu eta bertan irauteko hainbat gastu izaten ditu, monopolio-egoera helburu izan gabe izango ez lituzkeenak. Horietan estatuari monopolioa atxiki eta babesteko eginiko presioak, ekoizpen txikiagoa burutzeagatik erabili gabeko ekoizpen-ahalmena eta publizitate-kanpainak.\nMonopolioak eta politika ekonomikoa.\nEstatuak monopolio bat desegitea neurri egokitzat jo daiteke, kontsumitzaileek irabazia monopolioaren galera baino handiagoa delako. Berezko monopolioan, ordea, neurri hau aurrera eramatea zailagoa da, monopolioa jarduera ekonomikoaren beraren ezaugarriengatik, jasaten dituen kostu finko altuengatik hain zuzen, sortzen baita. Berezko monopolioak kontrolatzeko horiek jabetza publikokoak bihurtu izan dira, prezio eta kopuru efizienteagoak ezartzeko. Historiak, ordeak, estatu-monopolio horiek egokiak ez direla frogatu izan du: enpresa pribatuek baino ahalegin txikiagoak egiten dituzte ekoizpena eraginkortasunez burutzeko eta askotan interes politikoen mendean izaten dira.\nJabetza publikoaren aukera monpolioaren erregulazioa izan daiteke, bereziki prezio arautu maximo bat ezarriz. Monopolioak ez diren egoeretan, prezio maximoek produktuen eskasia eta merkatu beltza ekartzen dituzte batzuetan; monopolioetan, ordea, erabaki egokia izan daiteke, betiere prezioa batezbesteko kostu totaletik gora badago. Prezio maximo bat finkatzean, monopolistaren prezioa baino txikiagoa, estatuak kontsumitzailearen soberakina handitu egiten du, prezio horretatik gora gehiago ordaintzeko prest dauden kontsumitzaile gehiago baitaude. Monopolistak bere mozkinak gehitzen dituen prezio- eta kopuru-efektuak zenbat diren izango da: prezio txikiagoarekin mozkina galtzen du unitate bakoitzeko, baina aldi berean gehiago saldu ere egiten du. Edonola ere, prezio arautu maximoak monopolistak berez sorraratzen duen efizientzia-galera berreskuratu egiten du. Muturrean, prezio arautu maximoa batezbesteko kostu totalarekin bat datorrenean alegia, monopolistak ez du mozkinik eskuratzen, baina kontsumitzailearen soberakina konkurrentzia perfektuko egoerako mailara itzultzen da.\nPrezio-diskriminazioa.\nPrezio-diskriminazioa izaten da monopolioak bere mozkinak gehitzeko erabiltzen duen estrategia arrunt bat. Printzipioz monopolioak ezartzen duen prezioari uko egin baina aldi berean monopolioaren kostu marjinaletik gora dagoen prezio merkeago bat ordaintzera prest dauden kontsumitzaileak badaude. Kontsumitzaile horientzat produktuaren prezio berezi bat eskainiz, monopolioak saldutako unitate horiengatik mozkin gehigarriak eskuratzen ditu, hasierako prezioan izandako mozkinak galdu gabe. Estrategia honen adibide bat, trenbide-konpainiek (maiz monopolio moduan jarduten dutenak) bidaiari arrunt, ikasle eta adineko pertsonentzat ezartzen dituzten prezio bereziak dira. Ikasle eta adineko pertsonentzako prezio bereziak ezarriko ez balira, bidaiari arruntei dagokien mozkinak soilik eskuratuko lituzke, ikasleak eta adineko pertsonak ez baileudeke prest prezio arrunta ordaintzeko. Prezio bereziekin, ordea, kolektibo horien kontsumitzaile bilakatu eta mozkin gehigarriak gaineratzen dituzte, betiere prezio horiek kostu marjinaletik gora badaude."}
{"id": "69103", "revid": "119347", "url": "https://eu.wikipedia.org/wiki?curid=69103", "title": "Siete calles", "text": "Siete calles 1981. urtean eginiko euskal film komikoa da. Juan Ortuoste eta Javier Rebollok egin zuten Bilboko Zazpikaleetan kokaturiko komedia hau. Lan Zinemak ekoiztua, 1981eko Donostiako Zinemaldiaren zuzendari berrien Saria lortu zuen.\nSinopsia.\nAstebete batean, zazpi pertsonai boxeolari ohi baten inguruan dabiltza negozioak egiten."}
{"id": "69104", "revid": "1028", "url": "https://eu.wikipedia.org/wiki?curid=69104", "title": "Pottokiak", "text": "Pottokiak () haurrentzako komiki sail bat da, Pierre Culliford \"Peyo\" (1928-1992) marrazkilari belgikarrak sortua. Basoko izaki urdin eta txikiak dira (hiru sagar garai), galtz eta txano zuriz jantziak.\nOndoren, marrazki bizidun bihurtu zituzten AEBetan (\"The Smurfs\"), eta euskaraz ETB 1ek eman zuen.\nPertsonaiak.\n\"Pottokina\" pottoki eme bakarra da. \"Pottoki Aita\"k bizarra du eta gorriz janzten du. Gainontzeko pottokiak berdinak dira eta denek zuriz janzten dute. \"Gargamel\" gizakia eta \"Azrael\" bere katua gaiztoak dira.\nBeste hizkuntza batzuetan.\nEsan bezala, Pottokien jatorrizko izena \"Schtroumpfs\" da, frantsesez, baina beste hizkuntza batzuetan pertsonaiek izen hauek harzten dituzte:"}
{"id": "69105", "revid": "1519", "url": "https://eu.wikipedia.org/wiki?curid=69105", "title": "Agur Everest", "text": "Agur Everest 1981. urtean eginiko euskal filma da. Everest mendira eginiko 1974 eta 1980eko euskal espedizio bien istorioa kontatzen du.\nSinopsia.\n1974an espedizio euskaldun batek Everesteko gailurretik 300 metrora erretiratu behar izan zuen montzoia zela eta, 1974ko Tximist Espedizioa izan zen. 1980an, beste espedizio bat gailurrera heldu zen, Everest Euskal Espedizioa, zeinean Martin Zabaletak gailurra lortu zuen. Film honetan bi espedizioetako irudiak jasotzen dira. \nEkoizpena.\nLehenen espefiziokoa 35mmtan filmatu zuten Fernando Larrukertek eta Angel Lermak. Larrukertek bazuen esperientzia zinegile gisa, ko-egile izan baitzen \"Ama Lur\" filmean (1968). Ukitu intimista bezain epikoa eman zion grabaketari, non mendizaleen sentipenak ziren nagusi, eta gailurra lortu ez izana bigarren planoan geratu zen.\nBigarren espediozan ez zen zinegile profesionalik izan eta, Super 16mm formatuan Juan Ignacio Lorentek, Martin Zabaletak eta espedizioko gainerako beste kide batzuek egin zituzten filmaketak. Gailurra egin ondoren itzuleran, Londresen egindako errebelatze lanetan 45 minutu kaltetu ziren, eta Everest gailurreko ikurrinaren jartzea ere galdu zen."}
{"id": "69108", "revid": "1105", "url": "https://eu.wikipedia.org/wiki?curid=69108", "title": "Potxokiak", "text": ""}
{"id": "69109", "revid": "119347", "url": "https://eu.wikipedia.org/wiki?curid=69109", "title": "Beibalea", "text": "Beibalea edo Beheko Bailara Asteasuko (Gipuzkoa) auzoa da. 2007ko urtarrilaren 1eko erroldaren arabera, auzoak 108 biztanle ditu."}
{"id": "69110", "revid": "119347", "url": "https://eu.wikipedia.org/wiki?curid=69110", "title": "Albaniaren konkista", "text": "Albaniaren konkista () 1983 urtean eginiko euskal filma da. Alfonso Ungr\u00edak XIV. mendeko Nafarroako konpainiaren istorioa kontatzen du.\nSinopsia.\nLuis Beaumontekoa, Nafarroako Karlos II.aren anaia, etxera itzultzen da Frantziako Karlos V.aren aurka porrot egin ondoren. Baina bere handinahikeriak Mediterraneoz beste aldera eramaten du Joana bere emaztearen eskubideen alde.\nNafarroako Karlos II.ak konpainia bat prestatzen du anaia laguntzeko asmotan, Albanian balentriak eta une latzak biziko dena."}
{"id": "69111", "revid": "119347", "url": "https://eu.wikipedia.org/wiki?curid=69111", "title": "Elizmendi", "text": "Elizmendi edo Elemendi Asteasuko (Gipuzkoa) auzoa da. 2007ko urtarrilaren 1eko erroldaren arabera, auzoak 266 biztanle ditu."}
{"id": "69113", "revid": "119347", "url": "https://eu.wikipedia.org/wiki?curid=69113", "title": "Upazan", "text": "Upazan Asteasuko (Gipuzkoa) auzoa da. 2007ko urtarrilaren 1eko erroldaren arabera, auzoak 72 biztanle ditu."}
{"id": "69114", "revid": "336", "url": "https://eu.wikipedia.org/wiki?curid=69114", "title": "Ardenetako Gudua", "text": "Ardenetako Gudua edo Bulgeko Gudua Bigarren Mundu Gerrako gudualdi garrantzitsua izan zen, 1944ko abenduaren 16tik 1945eko urtarrilaren 25era jazo ziren hainbat operazio militarrek osatzen dutena. Izenak dioen bezala, Ardenetan gertatu zen, Frantzia, Belgika eta Luxenburgok elkarbanatzen duten basoz jositako eskualdean, hain zuzen ere.\nGudua abenduaren 16an hasi zen, alemaniar armadak aliatuen posizioen aurkako ustekabeko ofentsiba bati ekin zionean. Hirugarren Reicharen helburua, aliatuen fronte-lerroa erdibitzea zen, eta horrela Anberes belgikar hiria hartzea, sektore horretan zeuden lau armada aliatu inguratu eta suntsituz eta etsaia, bere hornidura gune nagusiena gabe utziz. Modu horretan, indar aliatuak oso kaltetuak geratuko ziratekeen, eta Alemaniak, Ardatzeko gainontzeko kideekin batera, bake-itun bat sinatzera behartuko zituzkeen, bere ofentsiba gaitasun guztia, gainera zetorkion Ekialdeko Frontean ipini ahal izateko.\nArdenetako ofentsiba, isiltasun osoan prestatu zuten alemaniarrek, irrati bidezko komunikazioak ere ekiditeraino. Nahiz eta Ultra informazio zerbitzuak alemaniarren eraso bat aurreikusi, eta Estatu Batuetako Hirugarren Armadak tamaina handiko ofentsiba bat espero izan, erasoa ustekabe handi bat izan zen aliatuentzat. Honi guztiari, aliatuen hasiera bateko gehiegizko konfiantza sentsazioa, beren ofentsiba planekiko gehiegizko arreta eta egindako aire-errekonozimendu kaxkarra gehitu zitzaizkion, alemaniarren erasoa erraztu zuten faktoreak, zalantzarik gabe. Honez gain, egun hartan eguraldi petrala zegoen, aliatuen hegazkin gehienak ezin izan zutelarik babes egoki bat ematera aireratu. Bitartean, alemaniarrek, aliatuen lerroko erdialdean gune ahul bat erasotu eta hautsi zuten, amerikarren Lehenbiziko Armadaren sektorean, aurreratze nabarmen bat lortuz. Modu honetara, Wehrmachtak ia Antwerperaino heltzen zen ateragune bat () lortu zuen frontean, aliatuek kontrolaturiko zonaldean sartzen zena bete-betean.\nAmerikarren aldetik, heriotza gehienak borrokaldiaren lehenbiziko hiru egunetan gertatu ziren, Infanteriako 106. Dibisioko hiru erregimentuetatik bik, beren burua errenditu behar izan zutelarik. Estatubatuarrentzat ardenetakoa izan zen Bigarren Mundu Gerrako gudurik odoltsuena, 19.000 hil baitziren. Edonola ere, alemaniarrek ez zituzten erdietsi ofentsibaren hasieran finkatu zituzten helburuak, eta hurrengo asteetan, aliatuek gogor kolpatu zituzten alemaniarrek irabazi berri zituzten posizioak. Alemaniarrek, azkenik, atzera egin behar izan zuten, Siegfried Lerrora arte. Gainera, borroka-esperientzia handia zuten unitate alemaniar asko oso kaltetuak suertatu ziren, nola gizon hala material aldetik."}
{"id": "69115", "revid": "9213822", "url": "https://eu.wikipedia.org/wiki?curid=69115", "title": "Patxi Biskert", "text": "Patxi Biskert Manterola (Zizurkil, 1952ko irailaren 19a - ) gipuzkoar aktorea eta zinema ekoizlea eta zuzendaria da. Hamarnaka pelikulatan hartu du parte ibilbide profesional luzean, 1980ko hamarkadan bereziki nabarmendua, \"Tasio\" izanda ospe gehien eman dion pelikula. Aurreko hamarkadan arlo politikoan militantzia erakutsi zuen, baita kartzela ezagutu ere.\nEuskal Herritik kanpo urteak eman zituen bizitzen 1990eko hamarkadan, eta azkenik bertara itzuli zen, Nafarroara.\nBiografia.\nHondarribiako baserri batean hezi zen, Jaitzubia auzoan. Hamalau urte zituela Eibarrera joan eta metalurgian lan egiteari ekin zion. 18 urte zituela, lantegira Gasteiza lekualdatu zuten eta hara joan zen Patxi Biskert ere. Sindikalismoan sarturik, ETA politiko-militarraren kide bilakatu zen. 1972an atxilotu eta hiru urte eman zuen kartzelan 1975ean atera arte. Segoviako ihesa ospetsuan parte hartu zuen.\nEgun Errotz herrian bizi da, Sakanan, Fuerteventuran (Kanariar Uharteak) eta gero Ourenseko Ribeira Sacra eskualdean urteak eman eta gero. \nZinemako ibilbidea.\nZinema munduan lanean kasualitatez hasi zen, \"Segoviako ihesa\" (1981) filmean bere papera antzezteko aukeratua izan zenean. Imanol Uribe eta Angel Amigo, filmeko zuzendari eta ekoizleak, ihesa bizi izan zuten benetako pertsonaiez gerturatu nahi izan zuten, hala, filmak sinesgarritasun gehiago izango zuelakoan. Urte berean, Alfonso Ungr\u00edaren \"Albaniaren konkista\"n (1983) eta Pedro Olearen \"Akelarre\" (1984) filmetan parte hartu zuen. Bere lehenengo paper-nagusia Montxo Armendarizek eta Elias Kerexetak eskaini zioten \"Tasio\" (1984) filmean lan egiteko. \nGalizian bizi zelarik, ekoizle lanak egin zituen gai etnografikoak edo historikoak jorratuta, hango inauteriei buruzko dokumental bat besteak beste. Gaur egun, Pello Mari Ota\u00f1o bertsolariari buruzko pelikula bat, \"Ombuaren itzala\". \n\"Oreina\" izan da aktore moduan agertu den azken filma. "}
{"id": "69117", "revid": "71145", "url": "https://eu.wikipedia.org/wiki?curid=69117", "title": "Gorrebusto", "text": "Gorrebusto (ofizialki \"Barriobusto / Gorrebusto\") Arabako Oion udalerriko herrietako bat da. Oiondik 10 km-ra kokatuta dago.\nBuenpajera errekak zeharkatzen du herria.\nHistoria.\n1196an Barriobusto Gorrebusto izeneko herrixka zen. Urte horretan Nafarroako Antso Azkarrak Labrazari eman zion Foruan. 1601ean 7 lagun baino ez ziren bizi. XIX. mendean, Gorrebusto Labrazatik independizatu zen. Gaur egun, 1977ko martxoaz geroztik Gorrebusto eta Labraza udalerriak Oiongo udalerrian sartu ziren eta administrazio batzar bihurtu ziren.\nKomunikazioak.\nGorrebusto ondorengo errepideekin komunikatuta dago:\nGarraioa.\nAraba Bus sareko lineak zerbitzua ematen dio herri honi:"}
{"id": "69118", "revid": "1105", "url": "https://eu.wikipedia.org/wiki?curid=69118", "title": "Barriobusto", "text": ""}
{"id": "69119", "revid": "3280", "url": "https://eu.wikipedia.org/wiki?curid=69119", "title": "Nafarroako Antso Azkarra", "text": ""}
{"id": "69121", "revid": "119347", "url": "https://eu.wikipedia.org/wiki?curid=69121", "title": "Lost in Bilbao", "text": "Lost in Bilbao Bilboko kultur eskaintzari buruzko ikus-entzunezko saioa da, euskaraz eta gaztelaniaz. Astero egiten dute programa berri bat eta www.lostinbilbao.tv webgunean eskegitzen dute. Bost pertsonako lantaldea arduratzen da horretaz: Ruben Sanchez, Libe Otegi, Cristina Fernandez, Garazi Rodriguez eta Aiora Kintana. Loogic.com webguneko arduradunek historiako lehen \"metrobideoblog\"a zela adierazi zuten, metropoli bati eskainitako aurreneko bideo bloga alegia."}
{"id": "69122", "revid": "77706", "url": "https://eu.wikipedia.org/wiki?curid=69122", "title": "Teodoro Hernandorena", "text": "Teodoro Godofredo Hernandorena Barandiaran (Zizurkil, 1898ko abenduaren 6a - Donibane Lohizune, 1994ko azaroaren 9a) euskal herritar politikari eta kulturgilea izan zen.\nBiografia.\nGainontzeko anai\u2010arrebak bezala (bost bizirik eta beste hiru hilak), Teodoro Godofredo Hernandorena Barandiaran (Godo adiskide minentzat) Zizurkilgo udaletxean jaio zen 1898an, Espainiak Kuba galdu zuen urte berean. (\"\u201cHauek ez ziren Zizurkil batean jartzeko izenak!\u201d\", zioen berak). Aita, Nikolas, Mendigorriako nafarra jatorriz, herriko praktikantea zen, aitona bezala. Ama berriz, Juana, Legorretatik etorria, maistra Zizurkilgo eskolan.\nGarai hartako Zizurkilek 889 biztanle zituen, ia guztiak euskaldunak. Baina Teodororen aitak eta amak, biak euskaraz zekitenak izan arren, seme\u2010alabek gaztelania ondo menderatu behar zutelako\u2010edo, erdal giroan hezi zuten familia. Berak zioenez,\nHernandorenaren biografian sakontzeko ezinbesteko da Begi Kolpea izenburua daraman Xabier Lasa historialari eta kazetariaren lanari erreparatzea. Larramendi Kultur Bazkunaren eskutik Lasak argitara emandako haren biografia mardulak jasotzen duen bezala, Teodoro Hernandorena galdutako belaunaldi baten ikurra izan zen. Gizon txiki eta bizia, zizurkildarraren bizitza filmetako abentura bat izan zela esan daiteke. Bere izena daraman Zizurkilgo Hernandorena Kultur Elkarteak ere herriko politikari eta kulturgizonaren biografia laburra argitaratu zuen 2011n.\nHamar urte zituela apaizgaitegira eraman zuten bere gogoaren aurka, Andoaingora lehenik eta, hiru urte ondoren, Gasteizera. Han ezagutu zituen Barandiaran eta Lekuona zaharra. Lau urte ondoren, ordea, eta aita zeharo haserretu zitzaion arren, apaizgaitegia utzi eta Zizurkilera itzuli zen. Segidan, Zaragozara joan eta medikuntza ikasketak burutu zituen. Basurtuko erietxean pare bat urtez aritu eta gero, mundua ikusteko burutapena nonbait eta harat eta honat ibili zen itsasontzi batean, mediku\u2010lanetan. Lau urtez Villabonako sendagile izan ostean, odontologia ikasketak egin zituen Madrilen. Itzulita, laster ireki zuen dentista\u2010kontsulta, Villabonan bertan lehenik, Donostian gero, Prim kalean.\n1929an Villabonako Albea sendagile ezagunaren Mercedes alabarekin ezkondu zen. Bikotea bederatzi seme\u2010alaben familia osatzera iritsiko zen.\nTeodoro Hernandorena Zaragozan euskaltzaletu eta Donostian eta Bilbon abertzaletu zen. Bigarren Errepublikaren atarian, Euzko Gaztedin sartzea erabaki zuen. Hernanin 1931n abertzaletasunaren aldeko lehen hitzaldia eman zuenetik, geraezina gertatu zen haren ibilbide politikoa 36ko gerra heldu bitarte, Jose Ariztimu\u00f1o \"Aitzol\" apaizaren ondoan gehienetan.\nBerehala EGIko lehendakari izendatu zuten eta Jose Antonio Agirre lehendakariarekin eta Telesforo Monzonekin batera mitinlari eta antolatzaile modura nabarmendu zen, euskaraz beti. Azkoitiko 1932ko mitinean zin egin zuen: \"\u201cde hoy en adelante no hablar\u00e9 m\u00e1s que en euskera\u201d\". Hernandorenaren ardura izan zen, besteak beste, 1933ko Aberri Egunaren prestaketa, ospatzen zen bigarrena, \"Euzkadi\u2010Europa\" lemapean.\nUrte berean, Joxe Ariztimu\u00f1o Aitzol laguntzaile hartuta, \"Euzkadi\" izeneko filma dokumentala errodatu zuen, lehen euskal dokumental luzea izan zena (110 min.). Hernandorenak burutu zituen filmaren ekoizpena, zuzendaritza eta muntaia. Ezagutzen zen film horren kopia bakarra Bilboko EAJren egoitzan zegoen jasota eta, tamalez, Bilbo erori zenean frankistek hartu eta erre zuten.\nArlo guztiak ukitu zituen gure zizurkildarrak: Poxpolin taldea antolatu zuen, Euzko Mendigoxale Batza indartu, Euzko Nekazari Bazkuna, baserritarren sindikatua izan nahi zuena eratzen lagundu zuen... Gipuzkoako Abesbatza sortu zuen eta Jesus Guridiren \"Amaya\" opera Bartzelonan errepresentatzea lortu zuen. 1933an, Aitzolekin batera, \"Euzko Pizkundea\" izeneko erakundea eratu zuen, intelektualak euskal kulturara eta abertzaletasunera erakartzeko asmoz. Euskal kazetaritzaren eragile, Errepublika aldarrikatuz geroztik, Joseba Zubimendirekin batera euskarazko lehen irratsaioa egin zuen 1932an. Kirol arloan ere etengabe jardun zuen: Pilota, Futbol, Atletismo, Plater\u2010tiratzaile, Txirrindulari\u2026 batzak antolatu zituen. Baita Mendizale Batza, 1936an Hernioko gailurrean egindako bilkuran.\nHernandorenaren kuttunak pilota eta bertsolaritza ziren. \"Gipuzkoako Pilota Batzaren\" lehendakari, Euskadiko lehen txapelketa antolatu zuen 1936an. Teodoro bera pilotazale txukuna zen: zesta\u2010puntan maila polita erakutsi zuen eta 1926an Gipuzkoako txapelketa lortu zuen. Baina gehienbat errebotean jardun zuen. Berak argitaratu zuen, 1932an, errebote-jokoaren lehen araudia, euskaraz eta euskara errazean, herriko hizkeran, era didaktikoan. Hernandorenarentzat errebotea euskaltasunerako bidea zen. Teodorori zor diogu, baita ere, Hazparne eta Villabonaren arteko lehen neurketaren prestaketa, 1930ean. Bertsolaritzaren su\u2010garrak harrapatu zuen beti. Teodorok antolatu zuen, esaterako, Euskal Herriko Bertsolari I. Txapelketa Nagusia, 1935ean. Baserrik jantzi zuen lehen txapela hura.\nBitartean Hernandorena politika\u2010lanetan ere murgilduta zebilen. 1934an Gipuzko Buru Batzarreko lehendakari izendatuta, ehunka mitin eman zituen Euskal Herriko bazter guztietan, baita Zizurkilen bertan ere (1936.02.02), ikusmin handia sortu zuena. Espainiako Gerra Zibilean Bilbora joan zen lehenik ezkutuka eta, handik, 1937an, Iparraldera. Kolpistak Hego Euskal Herri osoaz jabetu eta gero ere, Euzko Jaurlaritzak bultzatutako Eresoinka kultura enbaxadan parte hartzen jarraitu zuen, munduari euskaldunen egoera azalduz, 1939ra arte.\nDonibane Lohizunen zabaldu zuen kontsulta berria eta familia bertara eraman zuen. 1948an Lapurditik Parisera aldatu zuen bizilekua baina Euskal Herriari oso estuki lotuta jarraitu zuen beti. Hegoaldera 1952an itzuli zen lehen aldiz. Bigarrenez, 1956an, Zizurkilera etorri zen aitaren hiletara.\nPolitika utzita, kulturgintzari heldu zion Iparraldean, bertsolaritzari bereziki. Hamaika urrats eman zituen Lapurdi, Nafarroa Beherean eta Zuberoan bertsolaritzaren alde, bertsolari bila. Ez zuen aurkitu hegoaldean bezalako bertso\u2010girorik, Iparraldeko bertsolariek ez baitzuten oso fama onik garai haietan, ez ziren oso begi onez ikusiak. Haren lanak, ordea, fruituak eman zituen eta Iparraldean herriz\u2010herri eta auzoz\u2010auzo ibili ondoren, Hernandorena izan zen Mattin eta Xalbador, besteak beste, lehen aldiz jendaurrean aurkeztu zituena, Donibane Lohizunen. \"\u201cMattin eta ni, Hernandorenari esker ezagutu gaitu Euskal Herriak\u201d\", zioen Urepeleko artzainak. Hori dela-eta urtero-urtero antolatzen da bertsolari gazteentzako Hernandorena Saria.\n1966an Paris utzi eta Euskal Herrira itzuli zen. Azken 25 urteak Hondarribian eman zituen, Txingudiko itsaslabarraren gainean, faroaren parean eraiki zuen \"Arkaitz\" etxean. Ogibidez dentista, kontsulta zabaldu zuen Hondarribian bertan baina bere barruko zaletasun handiei eusten saiatu zen: bertsolari txapelketak antolatzen, errebotea suspertzen\u2026 Beti ikusi zuten euskararekin eta euskal kulturarekin zerikusia zuten ekitaldietan. Heriotza Donibane Lohizuneko ospitalean iritsi zitzaion 1994an, 96 urte bete eta handik hiru egunera.\nGora handiko omenaldiak jaso ditu Hernandorenak, merezimendu osoz. Ospetsuena, agian, Donostiako Victoria Eugenia antzokian jaso zuena 1992ko Bertsolari Egunean. [Zizurkil]] ere gogoan zuen: 1986an omenaldia eskaini zioten Oiartzungo bertsozaleek. Zizurkilgo udalak herriko argazki bat bidali zion opari gisa eta Hernandorenak oso ondo hartu zuen:\nGero, berandu bada ere, Zizurkilgo herriak omenaldi kuttuna egin zion: haren jaiotetxeko kaleari \"Teodoro Hernandorena\" izena eman zitzaion.\n\"Ni ez naiz jaio inoren mende egoteko\", zioen Teodoro Hernandorenak. Norbaitek idatzi bezala, ttipia baina handia gogotik."}
{"id": "69123", "revid": "1491", "url": "https://eu.wikipedia.org/wiki?curid=69123", "title": "Buruntza", "text": "Buruntza (441 m) Donostialdeko mendi bat da. Andoain (hegoaldera), Lasarte-Oria (iparraldera) eta Urnieta (ekialdera) herrien artean dago, hango herriguneetatik ere nahiko hurbil. Mendia ipar-ekialdetik hego-mendebalderako norabidean luzatzen da. Ikusgarriak dira mendiaren ekialdeko magalean dauden harrobiak, neurri handi batean mendia desitxuratu dutenak. Gailurretik gertu, Burdin Aroko kastro edo antzinako herrixka gotortu baten aztarnategia dago, \"monumentu-multzo\" izendatua. 2013 urtetik Euskal Y sareko trenbideak zeharkatzen du tunel batez mendebaldetik ekialdera. Gertuko gailur nabarmenak Andatza (mendebaldera) eta Adarra (ekialdera) dira.\nKondaira.\nKondairaren arabera, Buruntza menditik Sansonek habailaz botatako harri handiak sortu zuen \"Aballarri\" izeneko gailurra Adarra mendian. Hona kondaira jasotzen duen testigantza:\nHistoria.\nBurdin Aroko herrixka.\nBurdin Aroko garaiko herrixka gotortua txikia da (ez da hektarea batera iristen) eta 441 metroko garaieran kokatua dago, babeserako moldaturiko haitz batean, iparralderantz malda handiarekin. Hegoaldetik 200 metro inguruko harresia dago. Herrixkaren kokapena Buruntza mendiak eskaintzen duen ikuspegi zabalagatik eta babeserako aukerengatik aukeratu zela uste da.\nIndusketa arkeologikoa.\n1989ko maiatzean aurkitu zuen herrixka Carlos Olaetxeak. Urte hartan Gipuzkoako Burdin Aroko herrixkak aurkitzeko prospekzio kanpaina beste zonalde batzuetan egiten ari ziren, baina Aranzadi Zientzia Elkartean abisu bat jaso ondoren Buruntza ere aztertu zuten. Tontorretik 50 metro ingurura, hegoaldeko hegalean, tamaina txikiko terraza egitura bat aurkitu zuten, gutxi gorabehera 5 metroko zabalerakoa, eta baita, harresi edo terrazari eusteko horma osatzen duen kareharrizko harri-koskor metaketa bat ere. Terraza bi aldeetatik iparraldeko malkarrak ixten du, 0,77 hektareako azalera osatuz. Terraza mozten duen mendi-bidean ontzi baten hondoko zeramika porotsu zati batzuk aurkitu zituzten. Ondoren, inguru horretan 1x1 metroko laginketa bat egin zuten 25 zentimetro sakonduz, emaitza oso positiboekin: gutxienez hiru ontziren zatiak aurkitu zituzten eta baita hainbat ikatz zatitxo ere, New Jersey-ko Teledyne Isotopes-ek egindako datazioaren arabera k.a. 860 (\u00b1 90) urtekoak direnak. Emaitza ikusirik, indusketa kanpaina abiatu zuten Andoaingo Udalak babestuta eta Gipuzkoako Foru Aldundiak diruz lagunduta.\n1992 eta 1996 artean indusketa lanak egin zituzten Carlos Olaetxearen zuzendaritzapean.\nBuruntzako mendiko buzoia.\nBuruntzako mendiko buzoia 1936koa da, gerra aurrekoa. \"Basabide\" blogeko Fernando J. P\u00e9rez-en esanetan Euskal Herrian zutik irauten duen mendiko buzoirik zaharrena izan liteke. \"Mendikat\" webguneko Javier Urrutiaren esanetan berak ikusi duen zaharrena da. Euskal Herriko lehen mendiko buzoia Anboton jarri zuen Bilboko Kirol Klubak 1915eko maiatzaren 30ean mendizaletasuna bultzatzeko asmoz, baina aste batzuetara apurtuta agertu zen.\nGerra zibila.\nTestuingurua.\nAndoainerantz jo aurretik, Nafarroatik Gipuzkoara sartutako bi zutabe frankistek bat egin zuten Jose Iruretagoyena Solchaga koronelaren aginduetara: batetik, Lizarratik abiatu, uztailaren 20an Altsasu hartu, eta Oria bailaratik sartu ondoren, abuztuaren 10ean Tolosa hartu zuten Pablo Cayuela Ferreira teniente koronelaren tropak, eta bestetik, Berastegitik Tolosa inguratuz Leaburutik etorritako Latorre-renak. Bi helburu zituzten: Donostia estutu eta Oiartzungo sektoreko indarrekin bat egitea, eta Tolosa segurtatzea, jeltzaleek defentsa-lerro bat ezarria baitzuten Azpeitiko errepidea moztuz.\nBitartean, Andoaingo errepublikarrek defentsa prestatu zuten, eta gudariak Belabietarantz abiatu ziren Berastegitik eta Leitzaranetik zetozen kolpistei bidea moztu asmoz. Lehen borrokaldia abuztuaren 11an izan zen, eta hiru errekete eta Andoaingo Nicolas Agirre, Kaxtro, hil ziren. Tolosa erori ondoren, hurrengo egunean, Andoainerantz abiatu ziren frankistak eta errepublikarrak Buruntza - Santa Barbara - Oriamendi - Santiagomendi ilarara erretiratu ziren. Ilara horrek Astigarraga - Errenteriakoarekin bat egiten zuen, Donostia hegotik eta ekialdetik babestuz.\nAndoaingo borrokaldia.\nAbuztuaren 16an Latorre zutabeko bi taldeek, Becerra eta Tutor komandantearen agindupean, San Esteban ermita ingurua eta Goiburu auzoa hartu zituzten. Becerra komandantea, sei blindaturekin Andoaingo erdigunera sartu zen, baina geratu egin behar izan zuen Zumea kalean, Donostia eta Tolosa arteko tranbiaren kotxe-tokian, bertan lubakitutako errepublikarrek tiroka erantzun ondoren. Andoaingo defentsan parrokiako dorrean ere metrailadore bat ezarri zuten. Lehen saiakeran ez zuten lortu herrira sartzerik, eta inguratzea erabaki zuten: Cayuelaren tropek ezkerreko frontea ziurtatu zuten, Zizurkil, Aduna eta Sorabilla hartuz. Frankisten aurrerapena galarazi asmoz, errepublikarrak Santa Krutz eta Bekoplazako zubiak lehertzen saiatu ziren, baina ez zuten lortu guztiz suntsitzea. Abuztuaren 16ko gauean, inguratuak izateko arriskuaren aurrean, Buruntzako posizioetara atzera egitea erabaki zuten. Hurrengo egunean, kolpisten kamioi blindatuen zutabea herrira sartu zen, eta Tutorren tropak Urnietarako bidean dauden gainetan kokatu ziren. Abuztuaren 18 eta 20an hegazkin errepublikarrek Andoain bonbardatu zuten, hiru hildako eta bi zauritu eraginez.\nHerritarren ihesaldia.\nAndoaingo udal artxibategiko dokumentazioaren arabera, herriko populazioaren ehuneko hamarrak, 363 herritarrek, ihes egin zuten uztailaren 23 eta abuztuaren 18 artean. Gehienak Gipuzkoako beste herrietara ebakuatu zituzten, asko Donostia eta Zumaiara, eta gutxi batzuk Frantziara.\nBuruntzako borrokaldia.\nAndoain okupatu ondoren, tropa kolpisten hurrengo helburua Buruntza hartzea izan zen, Donostia hegoaldetik babesteko defentsa-lerroko kokapen garrantzitsua zelako. Erasoa prestatzeko posizioak ezarri zituzten Leizotz auzoko Asu baserriko zelaietan, herriko kaskoan eta Sorabillan. Abuztuaren 22an Belkoain mendia hartzen saiatu ziren, ustez errepublikarrek abandonatu zutelako, baina Azpeititik etorritako gudariek aurre egin zieten. Hurrengo egunean, abuztuaren 23an, Buruntzako operazioak hasi ziren. Becerraren taldeak Derrepente baserriraino iristea lortu zuen arren, atzera egin behar izan zuten, ezin izan zituztelako errepublikarrak lubakietatik kanporatu. Abuztuaren 30eko goizaldean Buruntza hartzea lortu zuten arte egunero egon ziren borrokaldiak mendian, eta abiazio errepublikarrak Andoain bonbardatzen jarraitu zuen. Frankisten bandoan 80 hildako egon ziren eta Xabier Lasa Bergararen arabera 16 errepublikar hil ziren.\nOndorengo gertaerak.\nBuruntza hartu ondoren borrokaldiek inguruetan jarraitu zuten. Irailaren 5ean Estenaga mendia eta Oria auzoa okupatu zituzten frankistek. Irailaren 6an Urnietara sartu ziren, baina atzera egin behar izan zuten. Kolpistek Errenteriako sektoreko defentsa lerroak gainditu eta Santa Barbara hartu ondoren errepublikarrek kostalderantz erretiratu behar izan zuten.\nBuruntzako gurutzea.\nBuruntzako 10 metroko altuerako gurutzea Espainiako Gerra Zibilaren ondoren Falange Espa\u00f1ola Tradicionalista y de las Jonsen Andoaingo bulego nagusiaren ekimenez altxarazi zen bando nazionalean hildakoen omenez. Gurutze hau Gerra Zibila eta diktadura goraipatzen duten Euskadiko ikur eta monumentu publikoen katalogoan zerrendatua dago. 2021eko abenduaren 17tik 18rako gauean Ernai gazte erakundeak bere gain hartutako ekintza batean eraitsi zuten arte han jarraitu zuen gurutzeak, baina ez oroigarritzat jarri zuten plakak, 1960ko hamarkadan ezezagunek txikitu baitzuten. Testu hau zuen plaka horrek:\nEraikitzea.\n1939ko uztailaren 26an Andoaingo Udalbatzak baiezkoa eman zion Falange Espa\u00f1ola Tradicionalista y de las Jonsek gailurrean gurutzea jartzeko egindako eskaerari eta Gipuzkoako baso-bulegoari jakinaraztea erabaki zuten. Udal korporazioak bat egin zuen erakunde falangistak emandako arrazoiarekin: \"En memoria de los ca\u00eddos en esta Santa Cruzada que gracias a Dios y a nuestro invicto Caudillo termin\u00f3 felizmente\" (Gurutzada Santu honetan eroritakoen oroimenez, zeinak amaiera zoriontsua izan duen Jainkoari eta gure Buruzagi garaitu gabeari esker). 1939ko abuztuaren 21ean Gipuzkoako baso-bulegoaren agiria jakinarazi zen Andoaingo Udalbatzan, baimena berresteaz gain, poza agertu zuten ekimenagatik.\n1939ko irailaren 3an inauguratu zuten. Meza ospatu zuten mendian agintari eta herritarrak bertan zirela eta ondoren tontorrera joan ziren gurutzea bedeinkatu eta Buruntzako borrokaldietan hildako frankisten aldeko errespontsu bat errezatzera. Egun gutxira, irailaren 24an, beste gurutze bat inauguratu zuten gertu dagoen Belkoain mendiaren gainean.\nGurutzearen oinean dagoen zementuzko bankuan eskuz egindako inskripzio hau irakur daiteke: \"ju 1939\".\nFrankoren diktaduran gurutzean ikurrina jartzea.\nFrancoren diktadura garaian, ikurrina debekatua zegoenean, San Roke egun batean ikurrina jarri zuten ezezagunek Buruntzako gurutzeko puntan. Guardia zibilek ikurrina kentzeko agindua eman zuten.\nEraistea.\n2021eko abenduaren hasieran ezezagun batzuk gurutzea eraisten saiatu ziren tresneria profesionala erabiliz: oinarrian dagoen porlana bi aldetatik puskatu ondoren, barruko burdin batzuk errotaflexarekin ebaki zituzten. 2021eko abenduaren 17tik 18rako gauean eraitsi zuten. Ernai gazte antolakundeak bere gain hartu zuen eraisketa Twitterren idatzitako txio baten bidez:\nBuruntzaldeko Ernaik Kronikari bidali zion oharrean adierazi zuenez Buruntzako gurutzeak izaera eta helburu faxistak zituen eta herri honek jasandako zapalkuntzaren eta inposizioaren aldarria zen, 1936ko kolpe militarrean parte hartuz hil zirenak omentzeko eraiki zelako inguruko herri guztietatik ikus zitekeen leku estrategiko batean. 2021ean Euskal Herrian horrelako ikur frankistak egoteak faxismoari gorazarre egitea zilegi zela erakusten zuela esan zuten eta garrantzitsua iruditzen zitzaiela ikur horiei dagokien esanahia ematea eta ezabatzea.\nErreakzioak.\nPSE-EE eta EAJk osatutako Andoaingo Udaleko Gobernu Taldeak adierazpen bat argitaratu zuen gurutzearen aurkako erasoa gogor gaitzetsiz eta Andoainek errespetuan eta bizikidetzan oinarritutako udalerria izan behar duela nabarmenduz. Gurutzeak andoaindarrentzat duen balio sinboliko garrantzitsua ere azpimarratu zuten eta gurutzearen jatorriarekin bat ez etorri edo arbuiatu arren, alde bakarreko inposizio-ekintzak arbuiatzen dituztela adierazi. Gertatutakoa bizikidetzaren mahaira eramateko asmoa agertu zuten. Aurretik Udalean ordezkatutako alderdi guztiekin adierazpen instituzional bat adosten saiatu zirela gaineratu zuten, baina EH Bildu eta Elkarrekin Podemosek ezezkoa eman zietela.\nAndoainen frankismoak eragindako biktimen eskubideen alde lan egiten duen \"Oroituz, Andoainen\" elkarteak agiria zabaldu zuen. Andoaingo Udal artxiboko dokumentuek, prentsa historikoak eta lekukotza pertsonalek gurutzearen jatorriaren gaineko zalantzarik ez dutela uzten adierazi zuten. Gurutzea Buruntzako punturik altuenean jarri ordez inguruko herrietatik gehien ikusten den lekuan jartzea erabakitzean, bando frankistako hildakoak ohoratzeaz gain, nork irabazi zuen eta nork agintzen zuen ikusarazi nahi izan zutela, biktimak umiliatuz. Elkartea 2007ko memoriaren legearekin oso kritikoa da, baina beren ustez egokiena ikur frankistak kentzea agintzen duen kapitulua aplikatuz Buruntzako gurutzea dagoeneko erretiratuta egotea litzateke, aldi berean Buruntzaldeko herritarren artean pedagogia eginez, gurutzearen historiari buruzko ezjakintasuna handia delako.\nLasarte-Oriako PSE-EEk, EAJk eta ELOPek (Elkarrekin Lasarte-Oria Podemos) adierazpen bateratua bidali zioten Txintxarri herri aldizkariari gertaera arbuiatuz. Gurutzea frankistek estatu-kolpearen ondorengo gerra garaitzean eraiki zuten arren, herritarrek esanahi berria emanez onartua zutela eta Buruntzaldean esanguratsua zela adierazi zuten, eta azpimarratu zuten gurutzea eraistea errespetu falta iruditzen zitzaiela gurutzeari beste esanahi bat ematen zietenekiko.\nMemoria historikoa berreskuratzearen alde lan egiten duen Lasarte-Oriako Islada Ezkutatuak taldeak ere oharra bidali zuen Txintxarri herri aldizkarira. Buruntzako gurutzea demokraziaren aurka altxatutakoek gerra irabazi ondoren eraikitako monumentua zela zalantzarik ez dagoela adierazi zuten, eta helburua erregimena sortzen lagundu zutenen glorifikazio eta oroitzapena zela. Elkarteak gogorarazi zuen 2007ko abenduaren 26ko 52/2007 Memoriaren Legearen arabera herri-administrazioek horrelako oroigarriak kentzeko eskumena izan arren, ez dutela horrelakorik egin. Sinbolo frankista hauek aspaldi desagertuta egon beharko luketela esan zuten eta horren ardura administrazio publikoak hartu beharko lukeela bere gain, ez beste edozein erakundek. Beren ustez eraisketa inguruko biztanle gehienen iritzia kontuan hartu gabe egin zen eta gurutzearen iraupena ikusita, kanpaina pedagogiko bat egin behar zen sinboloaren jatorria eta esanahia ezagutzera emateko.\nEspainiako Abokatu Kristauen salaketa.\n2022ko uztailaren 18an Tolosako 3. Instrukzio Epaitegiak bideokonferentzia bidez deklaratzera deitu zuen Ernairen legezko ordezkaria, Espainiako Abokatu Kristauen Fundazioak salaketaren ondorioz. \"Erlijio sentimenduen aurkako delitua, gorrotoa bultzatzea, ondareari kalteak eragitea\" eta \"legez kanpoko elkartzearen larrigarria\" aipatzen ziren salaketan. Ez zen epaiketarik egin.\nErnairen plaka.\n2022ko uztailaren 18an Ernaik plaka bat jarri zuen gurutzea egondako hormigoizko plataformaren ertz batean. Sare sozialetan zabaldu zuten bideo batean, Buruntzakoaz gain, frankismoan zutitu eta Ernaiko kideek eraitsitako gurutzeak egondako hainbat lekutan plakak jartzen ageri dira: Ondarroa, Lemoa, Barakaldo...\nTestu hau du plakak:\nBuruntzako ikurrina.\n2022ko urriaren 1ean, ikurrina jarri zuten Andoaingo abertzale batzuk Buruntzako tontorrean masta handi baten gainean, 2021eko abenduan Ernaiko kideek eraitsi zuten arte gurutzea egondako lekuan. Ikurrina eta masta zuria metalezkoak dira. Egituraren oinarrian ikurrina noiz jarri zuten ikus daiteke: \"2022-X-1\". Prestaketa lanak astean zehar egin zituzten. Ikurrina eta masta bizkarrez igo eta Buruntzako tontorrean bertan muntatu zuten egitura. Urriaren 28an ikurrina zutitu zuen Andoaingo talde abertzaleak ekintzaren irudiak dituen bideoa zabaldu zuen.\nEkonomia.\nBuruntzako harrobiak.\nBuruntzan bi harrobi daude: bat Andoaingo lurretan kokatua, 1910ean hasi ziren ustiatzen, bestea Andoain eta Urnieta artean zatitua, 1956an.\n1910ean Rezola zementu lantegiak errentan hartu zuen Andoaingo herri-lurretan kokatutako harrobia. Urtean 2.000 metro kubiko eskuratzen zituzten. A\u00f1orgako fabrikatik urrun egon arren, garai hartan proiektuan zegoen Donostia eta Tolosa arteko tranbia erabiltzen hasi ziren laster, konboi berezietan ontziratze erregularrak eginez.\n1950eko hamarkadan harriaren lehen haustura egiteko eraikin bat jarri zuten harrobian. Ordura arte A\u00f1orgako fabrikan egiten zuten lan hori. Une hartan egunean 400 tona ekoizten zituen harrobiak batez beste.\nOndasun nabariak.\nSan Roke baseliza.\nSan Roke baseliza 340 metroko altueran dago, Buruntza mendiko tontorretik gertu, harrobiaren gainean. Zementuzko eraikin txiki bat da. 4,3 x 3 metroko barne azalera du, eta 3,8 metroko altuera. \"ERROKE DEUNA\" idazkuna duen burdin forjatuzko ate batek ixten du eraikina. Barrualdea azulejo zuriz apaindua dago. San Rokeren hiru irudi egon dira baselizan. Baselizatik gertu mahaiak eta tximinia dituen zementuzko babeslekua dago.\nTradiziozkoa zen abuztuaren 16an, San Roke egunean meza errezatzea. Data horretan Andoaingo Buruntza auzoko jaiak ospatzen dira.\nKultura.\nUrtezahar eguneko erromeria.\nLasarte-Oriako Ostadar Saiarre Kirol Taldeak eta Ttakun Kultur Elkarteak hamaiketakoa eta erromeria antolatzen dute urteko azken egunean Buruntzako San Roke ermitan. 2020 eta 2021ean bertan behera utzi zuten ospakizuna COVID-19 pandemiagatik.\nIgoera.\nOhiko igoera Azkorteko lepoan hasten da (210 m), non baseliza bat dagoen, eta ongi markatutako bidezidor batetik jarraitzen du gailurreraino, non porlanezko kristau gurutze handi bat dagoen. Gailurretik hego mendebaldera San Roke baseliza txikia eta aterpe bat daude."}
{"id": "69125", "revid": "512", "url": "https://eu.wikipedia.org/wiki?curid=69125", "title": "Abitaine", "text": "Abitaine (frantsesez eta ofizialki \"Abitain\"; gaskoiz \"Avitenh\") Pirinio Atlantikoak departamenduko udalerria da. Okzitaniako Bearno eskualdean dago."}
{"id": "69126", "revid": "1105", "url": "https://eu.wikipedia.org/wiki?curid=69126", "title": "Abitain", "text": ""}
{"id": "69127", "revid": "103793", "url": "https://eu.wikipedia.org/wiki?curid=69127", "title": "Arhantze", "text": "Arhantze (frantsesez eta ofizialki \"Ance\" eta gaskoiz \"Ansa\") Pirinio Atlantikoak departamenduko udalerria da, Baretos edo Baretetze ibarrean (Bearno) kokatutakoa, Okzitanian."}
{"id": "69128", "revid": "1105", "url": "https://eu.wikipedia.org/wiki?curid=69128", "title": "Ance", "text": ""}
{"id": "69129", "revid": "9296478", "url": "https://eu.wikipedia.org/wiki?curid=69129", "title": "Iraitz-sistema", "text": "Iraitz-sistema edo iraitz aparatua gernua eratzeaz, metatzeaz eta kanporatzeaz arduratzen den organoen multzoa da. Gernuaren bitartez metabolismoko hondakin nitrogenodunak, hots, urea, kreatinina eta azido urikoa, eta beste substantzia toxikoak kanporatzen dira organismotik. Iraitz-sistema bi giltzurrunez eta gernu-bide multzo batez osatuta dago. Oinarrizko iragazketa-unitateei nefrona deritze eta giltzurrun bakoitzak 1.000.000 nefrona inguru ditu. Giltzurrunek gernua sortzen dute eta osmorregulazio prozesuaz arduratzen dira. Giltzurrunetan eratutako gernua gernu-maskurira garraiatzen da ureterren bidez, eta bertan metatzen da uretraren bitartez kanporatzen den arte.\nEzaugarri nagusiak.\nIraitz-aparatua gernuaren bidez hondakin metabolikoen eta gehiegizko gatzen eta toxinen kanporaketaz arduratzen den organoen multzoa da. Urea da kanporatzen den hondakin-substantzia nagusietako bat eta gernuaren bitartez kanporatzen da. Gernua odolaren iragazpenaren ondorioz eratzen da giltzurrunen azpiunitateak diren nefronetan.\nGizakien iraitz-aparatuak bi atal nagusi ditu:\nNefrona.\nGiltzurruna maila mikroskopikoan nefrona deritzen unitate funtzionalez osatuta dago eta giltzurrun bakoitzak 800.000 eta 1.000.000 nefrona inguru ditu. Odol-plasmaren iragazpena eta gernuaren eraketa nefronan gertatzen dira. Gernua hodi-biltzaileek biltzen dute ondoren. Giltzurrun bakoitzean 250 hodi-biltzaile daude eta bakoitzak 4000 nefronaren gernua jasotzen du.\nNefronaren egitura konplexua da, giltzurrun-tubulu batekin kontaktuan dagoen giltzurrun-korpuskulu batez osatuta dago.Giltzurrun-korpuskulua Bowmanen kapsulaz eta haren barnean dagoen glomeruluaz osatuta dagoen egitura esferoidala da. Iragazki glomerularra isurtzen den tubulua hiru zatitan banatzen da: tubulu bihurgunetsu proximala, Henleren lakioa eta tubulu bihurgunetsu distala.\nGiltzurrunaren jarduera nagusia nefronan gertatzen da. Nefrona bakoitzean arteriola aferente deritzon odol-hodi txiki bat sartzen da eta glomeruluetara odola eramaten du. Arteriola eferentearen bitartez, odolaren kontrako ibilbidea bideratzen da.\nGernuaren eraketa.\nGernuaren eraketaren oinarria nefronetan gertatzen diren hiru urratsetan banatu daitezke. Hiru urrats nagusiak ondorengoak dira:"}
{"id": "69130", "revid": "154149", "url": "https://eu.wikipedia.org/wiki?curid=69130", "title": "Mikelen heriotza", "text": "La muerte de Mikel 1984 urtean eginiko euskal filma da. Imanol Uribek Mikel ETAkidearen istorioa kontatzen du.\nSinopsia.\nBizkaiko kostaldeko herri txiki bateko botikaria hil denean, bere bizitzaren eragileak \"flashback\" bidez kontatzen dira: emaztea utzi eta Bilboko trabesti batekin tratuak, ezker abertzaleko militantzia eta errepresioa, eta abar.\nBotikaria zen euskal itsasbazterreko herritxo batean bizi zen Mikel eta oso modu ilunean hil da. Bere homosexualitatea onartzeak planteatzen dizkion arazoak nabarmentzen dira, bai eta bere emazte Bego\u00f1a eta ama Maria Luisari dagokionez, bai kide duen alderdi abertzaleari dagokionez, Fama trabestiarekin abentura bat izan ondoren.\nEragile guzti hauek Mikel tragikoki bukatzera bultzatuko dute."}
{"id": "69131", "revid": "6327", "url": "https://eu.wikipedia.org/wiki?curid=69131", "title": "Iraitz aparatua", "text": ""}
{"id": "69132", "revid": "336", "url": "https://eu.wikipedia.org/wiki?curid=69132", "title": "Espinela", "text": "Espinela XY2O4 formula orokorra duen mineral-klasea da. Espinelak kristal-egitura kubikoa (isomerikoa) jarraituz kristalizatzen dira, anioi oxidoek Bravaisen sareta kubikoak eratzen dituztelarik eta X eta Y katioiak saretako leku oktaedriko eta tetraedrikoak betez. X eta Y katioi bibalente, tribalente edo kuatribalenteak izan daitezke, esaterako magnesioa, zinka, burdina, manganesoa, aluminioa, kromoa, titanioa edo silizioa. Anioia normalean oxidoa den arren, badaude gainerako anfigenoez osatutako espinelak ere."}
{"id": "69134", "revid": "119347", "url": "https://eu.wikipedia.org/wiki?curid=69134", "title": "Akelarre (1984ko filma)", "text": "Akelarre 1984 urtean eginiko euskal filma da. Pedro Oleak Euskal Herriko Aro Modernoko istorioa kontatzen du.\n1984ko martxoaren 8an estreinatu zen nahiz eta lehen (otsailean) Berlinalen aurkeztu, non Urrezko Hartzarako hautagaia zen.\nSinopsia.\nXVI. mende bukaerako Nafarroako herri txiki bat feudalismo egoera anker bat pairatu beharrean dago. Garazi (Silvia Munt), sorgina zelako erretako emakume baten biloba, amodiozko triangelu batean dago: I\u00f1igo, On Fermin Anduezakoa herriko jauntxoaren semea utzi eta Unai baserritarrarekin harremanetan hasten da. Egoera jasanezin honetan, jauntxoek Inkisizioaren laguntza eskatzen dute.\nFilma egiazko sorgin ehiza batean oinarritzen da, Nafarroako Araitz bailaran gertatua 1595. urtean. Pelikula grabatu ere bertan grabatu zuten."}
{"id": "69136", "revid": "371", "url": "https://eu.wikipedia.org/wiki?curid=69136", "title": "Iparraldeko Autobidea", "text": ""}
{"id": "69138", "revid": "58701", "url": "https://eu.wikipedia.org/wiki?curid=69138", "title": "Pedro Olea", "text": "Pedro Olea Retolaza (Bilbo, 1938ko ekainaren 30a - ) bizkaitar zinema zuzendari, ekoizle eta gidoigilea da.\nBiografia.\nEuskal zinemagintza modernoaren aintzindarietako bat izan zen Olea. 1960. hamarkadan estreinatu zuen bere lehen film luzea, \"Parque de juegos\" (1963), eta orduz geroztik hogei film inguru zuzendu ditu. Azken urteetan filmatu dituen lanak \"El d\u00eda que nac\u00ed yo\" (1991), \"El maestro de esgrima\" (1992), \"Morir\u00e1s en Chafarinas\" (1994) eta \"M\u00e1s all\u00e1 del jard\u00edn\" (1996) dira, lauak beste horrenbeste nobelatan oinarrituak. Film luzeak zuzentzeaz gain, hamalau gidoi idatzi ditu, horien artean \"Akelarre\" (1984) eta \"Anabel\" (1964) edota \"El maestro de esgrima\" (1992) filmarena bera. Tarteka antzezle eta ekoizle lanak ere egin ditu, eta dokumentalak ere zuzendu ditu. 1998an, esaterako, Bilboko Athletic taldeari buruzkoa egin zuen mendeurrena zela eta, eta 2000. urtean Bilbo zaharberrituaren inguruan euskal zuzendari talde batek osatutako egitasmoan parte hartu zuen. Urte berean, \"Bajo la \u00faltima bandera\" izeneko proiektu berri baten inguruko lanetan zebilen."}
{"id": "69139", "revid": "90523", "url": "https://eu.wikipedia.org/wiki?curid=69139", "title": "Klabier", "text": ""}
{"id": "69140", "revid": "13906", "url": "https://eu.wikipedia.org/wiki?curid=69140", "title": "Giltzurrunak", "text": ""}
{"id": "69142", "revid": "9221391", "url": "https://eu.wikipedia.org/wiki?curid=69142", "title": "Tasio", "text": "Tasio 1984 urtean eginiko euskal filma da. Montxo Armendarizek egin zuen Eusko Jaurlaritza, ETB eta TVEren laguntzarekin.\nSinopsia.\nTasio, Lokiz mendilerroaren magalean dagoen herri batean osasuntsu eta zoriontsu hazten den haurra da. 8 urterekin, familiaren beharrak tarteko, mendian hasi behar du lanean, aitak egiten dituen txondorretan laguntzen. 14 urterekin ikazkina egiten da eta handik gutxira Paulina ezagutuko du, bere bizitzako emakumea izango dena. Nahiz eta garai hartako zirkunstantziek gizonak lan finko batera egokitzera eta herrietatik hirietara emigratzera behartzen dituzten, Tasiok nahiago izango du bere askatasun pertsonala mantendu eta mendian bizi, bakardaderik handienean.\nFilma benetako pertsonaia baten bizitzan dago oinarriturik: Anastasio Otxoa Ruiz (Tasio), ikazkin askea eta ezkutuko ehiztaria, 1916an Zu\u00f1igan jaioa eta 1989an Berrotzako Valderrota mendian hil zena."}
{"id": "69143", "revid": "1545", "url": "https://eu.wikipedia.org/wiki?curid=69143", "title": "Erreporteroak", "text": "Erreporteroak 1983 urtean eginiko euskal filma da. I\u00f1aki Aizpuruk zuzendu zuen drama politiko hau.\nEuskarazko elkarrizketak dituen inoizko bigarren pelikularik ospetsuena izan da: 90.085 ikusle izan zituen, 133.446,54 \u20ac-ko kopurua bilduz\nSinopsia.\nBi lagun, elkarrekin lan egin- erreportari gisa- eta bizi dira 1980 eta 1981 urteetan. Bere ikuspuntu ideologiko ezberdinek 1981ko otsaileko gertaerak ikusita (Espainiako erregea Gernikan, Jose Maria Ryanen hilketa, estatu kolpea...) bion arteko arazoak sortuko dituzte."}
{"id": "69144", "revid": "44278", "url": "https://eu.wikipedia.org/wiki?curid=69144", "title": "Mitikile", "text": "Mitikile Zuberoako antzinako udalerria izan zen. 1842an Larrori eta Mendibilerekin batera Mitikile-Larrori-Mendibile udalerria osatu zuen.\nToponimia.\nFrantsesezko toponimoa \"Moncayolle\" da. Historian zehar toponimoa idazteko itxura ezberdinak erabili dituzte:\nBiztanleriaren bilakaera.\nIturria : Cassini proiektua\nIkustekoak.\nSanta Garaziren eliza XVII. mendean eraikia eta XVIII. et XIX. mendeetan berreraikia izan zen.\nElizak hiru puntako kanpandorrea du, Hirutasuna adierazteko.\nEuskara.\nMitikilen Pettarrako euskara mintzatzen da, zuberotarra."}
{"id": "69145", "revid": "56334", "url": "https://eu.wikipedia.org/wiki?curid=69145", "title": "I\u00f1aki Aizpuru Zubitur", "text": "I\u00f1aki Aizpuru Zubitur (Leitza, 1946 -) euskal zinema zuzendari, gidoilari eta argazkigilea da.\nBiografia.\nIndustria Ingeniaritza Teknikoko ikasketak burutu arren, 1976an, Visnews, britaniar albiste agentziarako korrespontsal gisa lanean hasi zen, baita Televisi\u00f3n Espa\u00f1olarako kolaboratzaile bezala ere. Bestalde, BBC eta NBC bezalako atzerriko telebista kateentzat hainbat erreportaje errealizatu ditu. 1986. urteaz geroztik, Andoaingo Zinema eta Bideo Eskolako (ESCIVI) zuzendari eta kudeatzailea da.\n2004an \"Amnesiak\" izeneko film luzearen ekoizlea ere bazen."}
{"id": "69146", "revid": "336", "url": "https://eu.wikipedia.org/wiki?curid=69146", "title": "Tirango itsasartea", "text": "Tirango itsasartea Egiptoko Sinai penintsula eta Saudi Arabiako Shayk Humayd lurmuturraren artekoa da. Bost kilometroko luzera du eta Itsaso Gorriko urak eta Aqabako golkoko urak bertan batzen dira. Itsasarte honetan daude Tiran eta Sanafir uharteak. Uharte hauek estrategikoak izan ziren Israel eta Egiptoren artean izandako Sei Eguneko Gerran. Egipton Tinango itsasartea Israelgo itsasontziei itxi zienean, Israelek interbentzio militarren bidez erantzun zuen"}
{"id": "69148", "revid": "336", "url": "https://eu.wikipedia.org/wiki?curid=69148", "title": "Tirango itsasarte", "text": ""}
{"id": "69150", "revid": "90799", "url": "https://eu.wikipedia.org/wiki?curid=69150", "title": "Zabor", "text": "Zaborra edo hondakinak zerbait ekoiztu, erabili edo desegin ondoren geratzen den materiala da, bere hasierako balioa galdu edo erabilgarria ez delako berrerabili, baztertu edo botatzen dena. Zabor terminoa balio ez duen edozein hondakini dagokio, edo nahi ez den eta botatzeko asmoa dagoen edozein materiali. Zaborra eta berrerabil edo birzikla daitezkeen hondakinak desberdinak dira.\nEkonomia Lankidetza eta Garapenerako Erakundeak (ELGA) \u00abhondakintzat\u00bb jotzen ditu \u00abekoizten diren testuinguruan balio ekonomikorik lortu ez duten ekoizpen- eta kontsumo-jardueretan sortutako gaiak\u00bb. \u00abHondakinak maneiatzea\u00bb terminoa hainbat hondakin mota biltzeko, tratatzeko eta ezabatzeko giza kontrola izendatzeko erabiltzen da. Ekintza horiek hondakinek ingurumenean eta gizartean duten eragin negatiboaren maila murrizteko dira.\nNormalean, bilketa egiteko aurreikusitako lekuetan uzten da, eta zabortegietara edo beste lekuren batera bideratuko da. Gaur egun, termino hori erabiltzen da aprobetxagarriak ez diren eta, beraz, tratatu eta osasun-arazoak edo ingurumen-arazoak saihesteko prestatu beharko liratekeen hondakinen zatikiak izendatzeko; horregatik, birziklatzea hondakinak berreskuratzean datza, bizitza erabilgarri berria duen objektu bihurtzeko.\nHondakinen konposizioa estuki lotuta dago sortzen diren lekuaren eta denboraren bizi-mailarekin eta jarduera ekonomikoarekin. Industriaren asmakuntza eta garapena zuzenean lotuta daude sortutako edo eragindako hondakin motekin. Hondakinen osagai batzuek birziklatzeko balio ekonomiko eta errentagarria dute. Hondakin biodegradagarriak, hala nola elikagaiak eta hondakin-urak, modu naturalean desagertzen dira oxigenoari edo aire zabalari esker, mikroorganismoek eragindako deskonposizioaren ondorioz. Hondakin biodegradagarrien deuseztapena kontrolatzen ez bada, hainbat arazo sor ditzake, besteak beste, giza agente patogenoak indartzearen ondorioz osasunari eragiten dioten berotegi-efektuko gasen askatze orokorra.\nSailkapena.\nHiri hondakinen sailkapena hainbat irizpideren arabera egin daiteke: jatorriaren, ezaugarri fisiko-kimikoen, arriskuaren, tratamenduaren edo fluxu-taldearen arabera.\nSailkatze instalazioak.\nHondakin gehienak nahasiak jasotzen dira, etxekoak zein industriakoak.\nGure kontzientzia ekologikoa handiagoa den arren, oraindik ere, hondakin guztiak poltsa bakarrean biltzen dituen gehiengo bat dago, birziklapena zailduz eta garestituz.\nHori ekiditeko, hondakinak sailkatzeko instalazioak sortu izan dira.\nPlanta horiek mota guztietako hondakin nahasiak jasotzen dituzte, eta, prozesu ezberdinen bitartez, mekaniko zein eskuzkoak, hondakinak motaren arabera bereiztea lortzen dute.\nBanandutako zatiki nagusiak hauek dira:\nEspazioko zaborra.\nEspazioko zaborra Lurraren inguruan orbitan dauden gizakiek sortutako gauzaki multzoa da, dagoeneko inolako erabilerarik ez duena.\nEspazioko zaborra unibertsoa eta batez ere Lurraren orbita zikintzen duten giza hondakinek osatzen dute, eta zenbait zentimetrotik hainbat metrotara arteko objektuak izan daitezke. Zabor hauek ez dira guk eguneroko kontsumoan botatako zaborraren erakoak, sateliteetatik eta espazio ontzietatik askatutako objektuak baitira, jada erabilpenik ez dutenak.\nHonela, zerua lainorik gabe dagoen gau izartsu batean gora begiratzen badugu, lurraren orbitan biraka ari diren zenbait puntu distiratsu ikusiko ditugu. Hauetako batzuk satelite artifizialak izango diren arren, gehienak espazioko zaborrak dira. Gaur egun 21.901 objektu daude orbitan espazioan, eta urtetik urtera zenbaki hori handitzen da. Hala ere, piezak, objektuen zatiak eta bestelako zaborra kontuan hartuta, zentimetro bat baino txikiagoak diren 128 milioi objektu daude, 1-10 cm arteko 900.000 eta 10 cm baino handiagoak diren 34.000 objektu daude orbitan. "}
{"id": "69151", "revid": "201", "url": "https://eu.wikipedia.org/wiki?curid=69151", "title": "Pottoki", "text": ""}
{"id": "69153", "revid": "58701", "url": "https://eu.wikipedia.org/wiki?curid=69153", "title": "Melodrama", "text": "Melodrama, melologoaren antzekoa baina hainbat pertsonaiekin, musikak azpimarratutako sentimendu zatiez beterik dagoen antzerki lan bat da. Etimologikoki, antzerki musikala bezala definitu daiteke.\nMelodrama definitzen lehena, Jean-Jacques Rousseau filosofo frantziarra izan zen. Honela definitu zuen: \"drama mota bat non, hitza eta musika elkarrekin egon beharrean, bata bestearen atzetik aurkezten diren eta, non, hitz egindako esaldia, nolabait, esaldi musikalak aurkeztua eta prestatua den\".\nJacinto Benavente literaturako Nobel Sariaren eraginak, oraingo melodramaren oinarriak jarri zituen. Melodrama, telebistan dago telenobela gisa.\nEgun, melodrama hitza, edozein ikusentzunezko edozein aktore lani ematen zaio, non, ikusentzulearen sentimenduak, musikak lagunduak edo eraginak diren, hau modu nabarmenean egina. Zineak eta telesailek, barra-barra erabiltzen dute musikalizazioa, sentimenduak eragin edo igortzeko, baina ez dira melodrama bezala kontsideratuak, hitz hau, destainazko etiketa bihurtu baita, euren musikalizazio eta gehiegizko sentimentalismoarekin, euren edukiarekin baino emozio gehiago eragiten saiatzen diren lanentzat.\nZineari dagokionez, melodrama hitzak emozio edo moral karga handia duten pelikulak hartzen ditu, pertsona bakoitzaren gustuaren arabera. Pelikula dramatikoak dira ahal bezain errealistenak izaten saiatzen direnak, eta hainbat zine zuzendari daude halako pelikulak egiten dituztenak. Honek ez du, inola ere, narratiba, denbora edo efektu berezi edo bisualekin esperimentatzerik nahi ez dutenik esan nahi, baizik eta uneoro, giza zentzu bat ematea bilatzen dutela. Horien artean Olatuak apurtzen, Lars von Trierrena, Pianista, Michael Hanekerena, Pertsona, Ingmar Bergmanena eta Azkeneko Tangoa Parisen, Bernardo Bertoluccirena daude."}
{"id": "69155", "revid": "1545", "url": "https://eu.wikipedia.org/wiki?curid=69155", "title": "Akrotiri", "text": "Akrotiri izan daiteke:"}
{"id": "69156", "revid": "201", "url": "https://eu.wikipedia.org/wiki?curid=69156", "title": "Dhekelia", "text": ""}
{"id": "69157", "revid": "1519", "url": "https://eu.wikipedia.org/wiki?curid=69157", "title": "Olifante", "text": "Olifantea elefante letaginetan tailatutako haize musika tresnak ziren. Erdi Aroko zaldunek, abisu seinale gisa jotzen zituzten.\nOlifante batzuk, oso modu aberatsean apainduta zeuden, benetako arte obrak bezala kontsideratuak izan direnak. Oso ohikoa da, instrumentu hau adarrarekin nahastea, nahiz eta inongo zerikusirik ez duten."}
{"id": "69159", "revid": "105290", "url": "https://eu.wikipedia.org/wiki?curid=69159", "title": "Lumapas", "text": "Lumapas Bruneiko Brunei eta Muara barrutian kokatua dagoen mukim edo azpibarrutia da. Brunei eta Muara barrutiko hegoaldean kokatua dago.\nMugak.\nUr azpibarrutiak eta Kianggeh azpibarrutia ditu iparraldean, Kota Batu azpibarrutia eta Pulau Berambang, azken azpibarruti honetako uhartea, iparraldean eta ekialdean. Limbang Sarawak estatu malaysiarrekoa, ekialdean eta hegoaldean, Pengkalan Batu azpibarrutia, mendebaldean, eta Kilanas azpibarrutia mendebaldean eta iparraldean."}
{"id": "69160", "revid": "119347", "url": "https://eu.wikipedia.org/wiki?curid=69160", "title": "Bizkaiko Golkoa (filma)", "text": "Bizkaiko golkoa 1985 urtean eginiko euskal filma da. Javier Rebollok egin zuen.\nSinopsia.\nLukas kazetaria Bilbora itzuli da urte asko pasa ondoren. Lehenengo bizimodu korapilotsuari berriro lotu eta Olatz ezagutzearekin batera dena nahastuko da."}
{"id": "69161", "revid": "1545", "url": "https://eu.wikipedia.org/wiki?curid=69161", "title": "Golfo de Vizcaya", "text": ""}
{"id": "69162", "revid": "1830", "url": "https://eu.wikipedia.org/wiki?curid=69162", "title": "Kalabaza tripontzia", "text": "Kalabaza tripontzia marrazki bizidunetako euskal film bat da, Juan Bautista Berasategik 1985ean egina. Euskal Herriko ipuin eta kondaira tradizionaletako heroi eta pertsonaietan oinarritzen da. Mito unibertsalak atzoko eta gaurko Euskal Herriko antzeztokietan.\n\"Kalabaza tripontzia\" Donostiako Zinemaldian estreinatu zen, eta, kritikaren eta ikusleen harrera ona ez ezik, lehiaketako Ohorezko Aipamena ere jaso zuen.\nMugarria euskal animazioan.\nEuskarazko lehen animazio film luzea da. Marrazkiaren estiloak antz handiagoa du Disney etxearen klasizismoarekin, urte horietan hain boladan zegoen japoniar marrazki bizidunarekin baino. \nIpuin bakoitzak estilo bat du, ez da, bada, narrazio-batasunik, ez eta estilo homogeneorik; aitzitik, alde grafiko nabarmenak dira ipuinen artean. Planteamendu-ugaritasun horrekin, estilo bakarraren aldeko apustuaren arriskua saihestu nahi zuen Berasategik. Ohartu zen \"Kalabaza tripontzia\" film aitzindaria zela, eta hainbat proba egin nahi zituen, estilo zehatz bat aukeratu aurretik.\nSinopsia.\nEspazioan dagoen satelite bibotedunak erakutsiko du Kalabaza Tripontziaren mundua. Mundu magiko honetan animaliak, Kukubiltxo, Tartalo, hitz egiten duen eraztun miraritsua, sua botatzen duen 7 buruko herensugea eta Galtzagorri bizi dira.\nGaraiari kritika.\nMitologian zentratu arren, garaiko hainbat konturen aipamenak egiten dira. Hirigintzaren kritika ankerra dakusagu -Eibar erakusten da, herri kaotiko bat, non errepideak etxeen gainetik baitoaz-, eta, bestalde, euskal egoera politikoaren azterketa garratza egiten -hor dira zibilez jantzitako polizia tipikoak, adibidez, beren betaurreko beltzen atzean, udaletxeko herri-eztabaidan-. Ipuin horixe da inspirazio handikoena film osoan."}
{"id": "69163", "revid": "201", "url": "https://eu.wikipedia.org/wiki?curid=69163", "title": "Hondakinak", "text": ""}
{"id": "69164", "revid": "201", "url": "https://eu.wikipedia.org/wiki?curid=69164", "title": "Hondakin", "text": ""}
{"id": "69166", "revid": "105290", "url": "https://eu.wikipedia.org/wiki?curid=69166", "title": "Adi\u00f3s peque\u00f1a", "text": "Adi\u00f3s peque\u00f1a 1986 urtean Imanol Uribek eginiko euskal pelikula da. Nazioartean Bilbao Blues zuen izena, Alemania izan ezik non Cocaine Connection zuen izena.\nSinopsia.\nBeatriz Artetxe (Ana Belen) aitaren laguntzari esker aurrera ateratzea lortu duen abokatu gaztea da. Lukas Iturriaga (Fabio Testi), berriz, kokaina saltzen duen gaztea da. Bion arteko muga itsasadarra da, muga fisikoa baino ekonomikoa, ezkerraldea eta eskuinaldea banatzen duena."}
{"id": "69168", "revid": "119347", "url": "https://eu.wikipedia.org/wiki?curid=69168", "title": "27 ordu", "text": "27 ordu 1986an eginiko Euskal Herriko film bat da. Montxo Armendarizek egin zuen, Eusko Jaurlaritzaren eta ETBren laguntzarekin. Gaztelaniaz grabatua, euskarara bikoiztu zuten gero.\nSinopsia.\nJon (Martxelo Rubio) Donostian bizi da. Filmak haren bizitzako 27 ordu kontatzen du: egun bateko goizeko zazpietatik biharamun goizeko hamarrak arte."}
{"id": "69169", "revid": "336", "url": "https://eu.wikipedia.org/wiki?curid=69169", "title": "Lupu beltz", "text": "Lupu beltza, karbunkoa edo ikatza \"Bacillus anthracis\" bakterioak eragindako gaixotasun larria da, zoonosi bat dena. Horrek esan nahi du animaliek (gehienbat hausnarkariek) gizakia kutsatzen dutela.\nIngelesdunek lupu beltzari \"antrax\" ere deitzen diote. Euskaraz lupu beltza, karbunkoa edo ikatza da \"Bacillus anthracis\"ek eragindako gaitzaren izena. Antraxa larruazaleko gaitza da, \"Staphylococcus\" batek sortutakoa, karbunkoarekin zer ikusirik ez duena. Karbunkoa eta antraxa batzuetan sinonimo bezala erabiltzen badira ere (ingelesdunen eragina dela eta), bi gaitz guztiz desberdinak izaten dira.\nKarbunkoa aspalditik da ezaguna. Biblian aipatzen da gaitza behin baino gehiagotan. Historian zehar izurrite handiak gertatu dira, Europan XVII. mendean gertatutakoa ospetsuena izanik, abereak zein gizakiak milaka akabatu zituena.\nXX. mendearen azken hamarkadetan karbunkoaren baziloa erabilia izan da gerra bakteriologikoan: bazilo honen esporek karbunkoa sortzeko gaitasuna dute, eta oso erraz manipulatzen dira; horrek eraginkortasun handia ematen die arma biologiko gisa.\nEragilea.\n\"Bacillus anthracis\"-ek, \"Bacillus\" guztien antzera, esporak (endosporak) sortzeko gaitasuna du. Espora moduan baziloek bizirik irauten dute luzaro, ingurunearen baldintzak aurkakoak izan arren. Karbunkoaren sorreran esporek zerikusi handia dute, lurrean bideragarri izaten direlako epe luzean.\nInfekzioa.\nAnimalia belarjaleek karbunkoa harrapatzen dute aho-bidetik: kutsatutako lur bateko belarra jaterakoan esporak irensten dituzte.\nGiza kutsapena ez da oso ohikoa, eta abereak gobernatzen dituztenen artean ematen da gehienbat: baserritar, albaitari, artzainengan... Gizakiarengan baziloen sarrera azaletik gertatu ohi da, azaleko zauriak izanik karbunkoaren esporek gorputzean erabiltzen duten atea. Arnas bidetik ere harrapa daiteke gaitza, animalia kutsatuen larruazalean dauden esporak arnastean. Bigarren bide hau arraroagoa izan arren, gaixotasun larriagoa ere eragiten du.\nErasobidea.\nBazilo patogenoak bere birulentzia areagotzen duten bi arma ditu: kapsula eta toxinak. Kapsulak makrofagoen aurrean babesten du bakterioa, bere fagozitosia saihestuz. Ekoizten dituen toxinak (hiru motakoak) oso indartsuak dira, eta animaliaren zein gizakiaren heriotzaren errudunak dira.\nSintoma klinikoak.\nAnimaliengan sukarra, odoljarioak, edema eta anorexia agertzen dira, nahiz eta sintomak zein inkubazio epea desberdinak izan animaliaren arabera. Hausnarkariak dira gehien kutsatzen direnak (behiak, ardiak, ahuntzak...).\nGizakiarengan karbunko motaren arabera sintomak desberdinak dira:\nTratamendua.\nPenizilina da gaixotasun hau tratatzeko antibiotiko egokiena. Septizemia gertatu aurretik hartu behar da, odolera pasatutakoan bakterioak bere toxina hilgarria askatzen baitu.\nTxerto bat dago, lurralde endemikoetan animaliei ematen zaiena.\nOsasunerako Mundu Erakundeak (O.M.E.-k) emandako datuen arabera karbunko kasu gutxi ematen dira gizakietan, zaila baita animalia kutsatuengandik esporak gizakiarengana pasatzea. Animalientzako eremu endemikoak dira Afrika eta Asiako zenbait lurralde."}
{"id": "69170", "revid": "512", "url": "https://eu.wikipedia.org/wiki?curid=69170", "title": "Apomahats", "text": "Apo-mahatsa (\"Dioscorea communis\") \u00f1amearen Dioscoreaceae familiako landare loreduna da, Europa, Afrikako Ipar-sartalde eta Asiako Sartaldekoa.\nApo-mahatsa 2-4 m-rainoko garaiera izaten duen landare igokari belarkara da, aihen biribilduduna. Hostoak bihotz formakoak ditu, kiribilduak, 10 cm-ko luzera eta 8 cm-ko zabalera izan daitezkeenak eta 5 cm-rainoko luzera izan ahal duen txortena dutenak. Landare dioikoa da, landare ar eta emeak dituena. Bakarka gutxi nabarmentzen diren lore laru berdexkak ditu, 3-6 mm-ko diametroko eta sei petalokoak; lore arrak 5-10 cm-ko luku lirainetan, emeak talde laburragotan. Fruituak baia gorri eta distiratsuak dira, 1 cm-ko diametrokoak. Landarearen zati guztiak, baita nahiko handiak diren bere tuberkuluak ere, pozoitsuak dira."}
{"id": "69171", "revid": "9405557", "url": "https://eu.wikipedia.org/wiki?curid=69171", "title": "Martxelo Rubio", "text": "Martxelo Rubio Urkia (Donostia, 1966ko martxoaren 5a) euskal aktorea da. \"Goenkalen\" Kandidoren papera egiten du.\nBiografia.\nKasualitatez sartu zen zinema munduan Javier Agirresaroberen eskutik. Argazki zuzendariak, \"27 ordu\" filmaren castingera aurkezteko gomendatu zion eta paper protagonista bat lortu zuen. Harez geroztik, Madrilera joan eta Cristina Rotarekin Interpretazio Ikasketak burutzea erabaki zuen."}
{"id": "69172", "revid": "1491", "url": "https://eu.wikipedia.org/wiki?curid=69172", "title": "Patxo Telleria", "text": "Francisco de Sales \"Patxo\" Telleria (Indautxu, Bilbo, Bizkaia, 1960ko uztailaren 22a) aktorea, zinema zuzendaria eta antzerkigilea da. \"Martin\" telesailaren gidoilaria ere izan da. Mikel Martinezekin batera, Ez Dok Hiru Bikoteatroa antzerki taldean lan egiten du batez ere, antzezle eta gidoilari.\nBiografia.\nTxikitatik Indautxuko Santiago Apostol ikastetxeko ikaslea zenetik joera eta erraztasuna zuen sketchak montatzeko, irakasleek horrelakorik eskatzen zutenean.\nDeustuko Unibertsitatean lizentziatu zen Pedagogian baita Euskal Filologian ere Euskal Herriko Unibertsitatean. 1980ko hamarraldiko erdialdera hasi zen antzerkiko eta telebistako aktore lanak egiten. 20 urterekin gurasoen familiatik atera zenean pisukide zuen Imanol Agirrerekin hurbildu zen behin Maskarada taldeko entsaioak ikustera, gustatu zitzaion eta taldean geratu zen zazpi bat urtez. Antzerkiko debuta Bilboko Campos Antzerkian egin zuen Dario Foren obra bateko elizmutil (\"monaguillo\") papera egiten; kasualitatez 8 urte zituela eliz-mutilarena ere egin zuen El Caserio zartzuelan bere aitak eskatuta. Maskarada konpainia hura frankismo ondorengo lehenengoa izan zen euskarazko antzerkia sortzen. Lehenengo lanak moldaketak ziren edo taldeka landutakoak inprobisazioa baliatuta.\nMaskarada utzita Aitor Mazorekin lan batzuk idatzi zituen.\nTentazioa ekoiztetxearekin lan egiten du gidoilari gisa. 2009an egin zuen bere lehen filma zinema zuzendari gisa (\"Hodeiak pintatzeko makina\"). Tartean Teatroa konpainia sortu zuen Jokin Oregirekin Bilbon eta Mikel Martinezekin batera lan egiten dute hainbatetan. Horretan lantzen duten umore motan beti jolasten da hitzekin eta hizkuntzarekin, gehienetan euskararekin eta euskaldunberriaren zailtasun eta pasadizuekin.\nLanak.\nAntzezlanak idatzi ditu baita telebistarako eta zinemarako gidoiak ere.\nAntzerkia.\nPatxo Telleriak sortuak dira Ez Dok Hiru Bikoteatroaren antzezlanetako askoren testuak. Guztira hauek dira berak sortutako gidoiak:"}
{"id": "69173", "revid": "105290", "url": "https://eu.wikipedia.org/wiki?curid=69173", "title": "Astamahats", "text": "Astamahats \"Bryonia\" generoko hamabi espezieren izen arrunta da.\"Bryonia\" generoko landareak igokari kiribildun bizikorrak dira, dioikoak, hosto palmatu eta galtzarbeko lore talderekin. Fruituak globulu formako baia leunak dira.\nHeskaietan hazten den \"Bryonia alba\" espeziaren izen arrunta astamahats ale-beltz da. Europan zortzi barietate daude finkatuta.\nEspezie batzuk sendabelar legez erabiltzen dira.\nLepidoptera generoko espezie batzuen larbek, \"Mamestra brassicae\" espeziearenak barne, elikagai legez erabiltzen dute \"astamahatsa\"."}
{"id": "69174", "revid": "15795", "url": "https://eu.wikipedia.org/wiki?curid=69174", "title": "Satar", "text": ""}
{"id": "69178", "revid": "1982", "url": "https://eu.wikipedia.org/wiki?curid=69178", "title": "Tamus communis", "text": ""}
{"id": "69182", "revid": "63274", "url": "https://eu.wikipedia.org/wiki?curid=69182", "title": "Paco Sagarzazu", "text": "Paco Sagarzazu Badiola (Donostia, 1940ko urtarrilaren 31 - ) euskal aktorea da.\nBiografia.\nBere lehen kontaktua zinema munduarekin idazketarako bokazioarekin lotuta dago. Xaribari antzerki taldeak interpretatutako \"Balantzatxoa\" izeneko haurrentzako antzezlan bat idatzi zuen. Juan Miguel Guti\u00e9rrez zuzendariak muntaia ikusterakoan zinemara eramatea proposatu zion eta 1978an, haurrentzat euskaraz filmatutako lehen film luzea bilakatu zen. Klara Badiola aktorearen bitartez, \"Segoviako ihesa\" filmaren castingera aurkeztu zen eta bertan paper bat lortu zuen. Hortik aurrera, zinema munduan arituko da lanean hainbat produkziotan parte hartuz.\n1976az geroztik, 40 urteko ibilbide oparoa egin du aktore donostiarrak ordutik. Dozenaka telebista saiotan, antzezlanetan eta filmetan parte hartu du 40 urteko ibilbidean; besteak beste, \"Ehun metro\" (1986) \"Obaba\" (2005), \"Aupa Etxebeste!\" (2005) eta \"Agur, Etxebeste!\" (2019) euskal film ezagunetan.\n2023ko irailaren 26an, Donostiako Zinemaldiak, EPE (Euskal Produktoreen Elkartea ) eta IBAIA ekoizle-elkarteek ematen dute ohorezko saria da eta euskal zinemagintzaren alorreko pertsona ospetsu baten ibilbidea aitortzeko ematen den Zinemira saria jaso zuen."}
{"id": "69183", "revid": "23317", "url": "https://eu.wikipedia.org/wiki?curid=69183", "title": "FC Dinamo Mosku", "text": "Moskuko Dinamo (errusieraz \u0424\u0443\u0442\u0431\u043e\u043b\u044c\u043d\u044b\u0439 \u043a\u043b\u0443\u0431 \u0414\u0438\u043d\u0430\u043c\u043e \u041c\u043e\u0441\u043a\u0432\u0430), Moskuko futbol talde bat da, Errusiakoa. Sobietar Batasunaren garaian, MVDri lotua egon zen. Egun, Errusiako Premier Ligan jokatzen du.\nErrusiako futbol talderik zaharrena da eta inoiz bigarren mailara jeitsi ez den bakarra, ez Sobietar Ligan ez eta Errusiakoan ere. Hala ere ez du inoiz Errusiako Liga irabazi.\nHistoria.\nDinamoren sustraiak XIX mendean aurkitzen dira, 1887an sorturiko \" Morozovtsi Orekhovo-Zuevo Moskva\" taldean hain zuzen ere. Lantegi hortako langileek osatu zuten. XX mende hasieran Moskuko hainbat liga irabazi zituen. 1923an hartu zuen gaur egungo Dinamo izena eta egitura.\nSobietar Batasunaren garaian oso talde oparoa izan zen 11 Liga eta 6 Kopa irabaziz. Europa mailan ez zuen titulurik lortu baina 1972ko Errekoparen finalera iritsi zen. Bartzelonan jokatu zen final hura eta 3-2 galdu zuen Glasgow Rangersen aurka.\nErrusiako Liga 1992an abiatu zen eta 1994ko bigarren postua du emaitzarik onena. 1995ean Errusiako futbol kopa irabazi zuen. 2016an 15. postuan gelditu eta historian lehen aldiz maila galdu zuen baina hurrengo urtean gora egin du berriz.\nAreto futbola.\nAreto futbol talde indartsua ere badu. Hona hemen palmaresa:"}
{"id": "69184", "revid": "735278", "url": "https://eu.wikipedia.org/wiki?curid=69184", "title": "Jose Mari Velez de Mendizabal", "text": ""}
{"id": "69185", "revid": "735279", "url": "https://eu.wikipedia.org/wiki?curid=69185", "title": "Jose Maria Velez de Mendizabal", "text": ""}
{"id": "69186", "revid": "12788", "url": "https://eu.wikipedia.org/wiki?curid=69186", "title": "Jesus Mari Elejalde", "text": "Jesus Mari Elejalde Plazaola (Aramaio, 1935eko martxoaren 7a - Gasteiz, 2020ko otsailaren 20a) arabar apaiza eta idazlea izan zen. Lan handia egin zuen sorterriko historia ikertzen eta ezagutzera ematen. Aramaioko Udalak herriko seme kuttun izendatu zuen 1999ko irailaren 26an.\nBizitza.\nJesus Mari Elejalde Aramaioko Azkoaga auzoko Salturralde baserrian jaio zen, 1935eko martxoaren 7an. 24 urterekin apaizturik, Oletan eta Ubidean jardun ostean, Ekuadorrera joan zen misiolari. Aramaiora itzuli, eta bertako parroko izan zen urte luzez. Horrez gain, Fagorren aritu zen lanean hainbat urtez. Aramaioko ondarea jasotzeko lan ugari egin zuen, eta zenbait liburu idatzi zituen. Ameriketatik sorterrira itzuli eta familiako etxean urte luzez bizi izan ondoren, Gasteizko seminarioko erresidentzian eman zituen azken urteak.\nIdazlanak.\nAramaiori buruzko liburu hauek idatzi zituen:\nHalaber, hainbeste artikulu argitaratu zituen egunkari eta aldizkarietan."}
{"id": "69187", "revid": "735286", "url": "https://eu.wikipedia.org/wiki?curid=69187", "title": "Jesus Maria Elejalde", "text": ""}
{"id": "69188", "revid": "512", "url": "https://eu.wikipedia.org/wiki?curid=69188", "title": "Patxi Uribarren", "text": "Aita Patxi Uribarren Leturiaga (Etxaguen, Aramaio, Araba, 1942ko urriaren 31 - ) Uribarren baserrian jaiotako euskal karmeldar, idazle, irakasle, itzultzaile eta euskaltzaina da. Santutxun bizi izan zen unibertsitatean ikasten hasi zen garaitik, Bilbon, 2010era arte. Une honetan Markina-Xemeinen bizi da.\nIkasketak.\nIkasketa orokorrak hainbat tokitan burutu zituen: Zornotza, Alesbes, Markina, eta Gasteizko karmeldarren etxeetan. Teologiako lizentziatura Bilbon burutu zuen 1969an, Bego\u00f1ako Karmelo komentuan eta Deustuko Unibertsitatean urte bina ikasiz. Geroago Filosofia eta Letren lizentziatura ere eskuratu zuen Deustuko Unibertsitatean 1974an; lizentziatura-txostena Aramaioko toponimiaz egin zuen Koldo Mitxelenaren zuzendaritzapean. Lizentziatura bien txostenak euskaraz idatzi zituen, garai haietan hori ohikoa ez bazen ere. 1972an Euskaltzaindiko D eta B irakasle tituluak bereganatu zituen.\nLangile eta ekintzailea.\nBizkaiko Foru Aldundian itzultzaile lanak egiten aritu zen 1983 eta 2007 bitartean, erretiratu zen arte. Bera izan zen lehiaketa bidezko lehen itzultzaile ofiziala Bizkaiko Foru Aldundian.\nEuskal alorrean lan ugari egindakoa da gehienetan antolatzaile eta irakasle moduan.\nSantutxuko Gau-eskolak antolatu zituen Jose Ramon Etxebarria eta beste adiskide batzuekin Karmelo elizako lokaletan, eta hamabost urtez eman zituen eskolak bertan. Hurrengo urteetan, gau-eskola haietako irakasleen artean euskara ikasteko \"Euskalduntzen\" metodoa (hiru liburuki) eta Alfabetatzen liburua prestatu zituzten.\nGarai hartan Deustun zegoen EHUko Irakasle Eskolan euskarari lekua egiteko planak gertatzen aritu zen; Hezkuntza Zientzien Institutuaren (HEZI) laguntzaz Irakasle Eskolako ikasleentzat udako ikastaro trinkoen antolatu zituen; eta Euskaltzaindiko \"D\" eta \"B\" tituluetarako ikastaroen antolatzaile, irakasle eta epaimahaiko kide izan zen, jardun hori 1091ean Eusko Jaurlaritzaren esku utzi zen arte.\n1976an hasi zen beharrean Leioako Zientzia Fakultatean eta Deustuko Irakasle Eskola hartan, euskararen irakaskuntza antolatzen. Geroago 1978an, Euskal Filologia espezialitatea abian jartzeko ekimenean ere parte hartu zuen. Zazpi urtez Euskal Filologiako irakasle izan zen Irakasle Eskolan; alfabetatze, dialektologia eta morfosintaxi eskolak eman zituen bertan.\nEuskaltzaina.\n1971z gero, euskaltzain urgazle izan da, 2008ko irailaren 26an euskaltzain oso izendatu zuten arte, Henrike Kn\u00f6rrek utzitako tokia betetzeko. \"Izan zirelako gara, eta garelako izango dira\u201d izeneko sarrera hitzaldia irakurri zuen Aramaion 2010eko maiatzaren 28an. 2017an Euskaltzaindiak euskaltzain oso emeritu izendatu zuen Joan Mari Torrealdairekin batera.\n1976tik zenbait batzordetan parte hartu izan du, batzordekide lanetan edota aholkulari lanetan: irakaskuntza, euskalduntze-alfabetatzea, hiztegigintza, onomastika, euskalkiak, euskararen sustatzea, eta abar.\nIdazlanak.\n\"Bostak bat\" lantaldearen bost sortzaileetako bat izan zen 1981ean. Taldeak \"Adorez\" hiztegi-sorta bultzatu zuen.\nHainbat lagunen artean sorturiko \"Hizkuntzaz jabetzen (0-6)\" liburua ere aipagarria da (2012).\nHonetaz gainera, \"Zeruko Argia\", \"Anaitasuna, Jakin,\" \"Karmel\", \"Herria 2000 Eliza, Euskara, Mahatsondo eta Txirritola\" aldizkarietan hainbat artikulu eta itzulpen argitaratu izan ditu. \"Euskaldunon Egunkaria\" eta \"Berria\" egunkarietan ere argitaratu ditu hainbat gogoeta euskaraz.\n\"Gogoz\", karmeldar ikasleen aldizkariaren sortzailea eta zuzendaria izan zen 1965-1969 urteetan Bilboko Karmelon.\nEuskal komunitate zientifikoaren Inguma datu-basean, berak sorturiko 125 lan baino gehiago bildu dira.\nIkerlanak.\n\"Bostak bat\" lantaldeko zenbait ikerketan ere parte hartu izan du. Ikerlan ugari egin ditu, gehienak \"Adorez\" taldearekin eginda: 1) \"Aramaioko toponimia (1973-1974)\", 2) \"Elizako irakurgaietako lexiko bateratua\", 3) \"Bizkaierarako lexiko propioa,\" eta 4) \"Lino Akesoloren lexikoa.\"\nEuskal Itzultzaile, Zuzentzaile eta Interpretarien Elkarteko kide izanik Klasikoak pentsamendu sortarako itzuli beharreko liburuak aukeratzeko sortutako batzordean aritu zen 1992 eta 2009 artean."}
{"id": "69189", "revid": "8593776", "url": "https://eu.wikipedia.org/wiki?curid=69189", "title": "Pedro Pujana", "text": "Pedro Pujana Agirregabiria (Aramaio, Araba, 1915eko ekainaren 29a - 2001) Olaeta auzoko Kortazarrena baserrian jaiotako apaiza eta euskal idazlea zen. 1944. urtean apaiztu egin zen. Euskararen alde gogotik lan egin zuen. 1979an euskaltzain urgazle izendatu zuten, eta geroago, 1995ean, euskaltzain ohorezko. 2000. urtean, Bilboko Liburu Azokak omenaldia egin eta Urrezko Luma saria eman zion.\nGaztetan hasi zen euskarazko hainbat aldizkaritan kolaboratzen. Besteak beste, \"Euzkadi, Zeruko Argia, Agur, Zer, Karmel, Kardaberaz\" edota \"Euskerazaintza\" aldizkarien bidez zabaldu zituen hainbat urtez bere idazlanak. 1970ean eman zuen argitara bere lehen liburua, \"Euskal aditza bizkaieraz\". 1977an bere sorterriko euskara aztertu zuen, \"Oletako euskal aditza\" libururako, eta 1979an \"Oletako euskal aditza/Flexiones hika del Valle de Leitz, del valle de Angiozar, Bergara, de Zeanuri y de la zona de Vitoria\" argitaratu zuen. Izan ere, Arabako jatorrizko euskara gehien eta sakonen aurkeztu duenetakoa izan zen Pedro Pujana. Itzultzaile gisa ere nabarmendu zen. Azken urteetan euskalgintzaren inguruko elkarte eta erakunde askoren esker oneko omenaldiak jaso zituen. 1995ean ohorezko euskaltzain izendatu zuen Euskaltzaindiak, eta 1999. urtean Aramaioko Seme Kuttun izendatu zuen bere jaioterriko Udalak. Euskal Herriko argitaletxeek ere omen egin zioten 2000. urteko Bilboko Liburu Azokan, euskararen alde egindako lan oparoagatik, Urrezko Luma emanez.\nIdazlanak.\nBetidanik Aramaio aipatu izan du bere lanetan:"}
{"id": "69190", "revid": "96586", "url": "https://eu.wikipedia.org/wiki?curid=69190", "title": "Manuel Marulanda", "text": "Pedro Antonio Mar\u00edn, Manuel Marulanda V\u00e9lez edo Tirofijo ezizenez ezagutzen dena (Genova, Kolonbia, 1930eko maiatzaren 12a - ?, 2008ko martxoaren 26a) urte luzez FARCeko buru izandako gerrillaria zen. Mundu osoan egon den gerrilaririk zaharrena izan zen. 2008ko maiatzaren 24n Kolonbiako Gobernuak hilik zegoela esan zuen eta hurrengo egunean FARCek berak hala adierazi zuen. 1964an FARCen sortzaileetako bat izan zen.\nBere ordez Alfonso Cano jarri zuten FARCeko buru."}
{"id": "69193", "revid": "336", "url": "https://eu.wikipedia.org/wiki?curid=69193", "title": "Tirofijo", "text": ""}
{"id": "69194", "revid": "336", "url": "https://eu.wikipedia.org/wiki?curid=69194", "title": "Pedro Antonio Marin", "text": ""}
{"id": "69195", "revid": "1491", "url": "https://eu.wikipedia.org/wiki?curid=69195", "title": "3000 hiztegia", "text": "3000 hiztegia Bostak Bat lantaldeak Adorez proiektuaren baitan 1996an sortutako euskara-gaztelania eta gaztelania-euskara hiztegia da. 2001ean lehen bertsioa eguneratu zen. Euskaltzaindiaren Hiztegi Batuan agertzen diren sarrera, azpisarrera eta adiera guztiak jaso zituen, eta azken bertsioa argitaratu zen urtera arte Euskaltzaindiak emandako arauak jarraitzen ditu."}
{"id": "69197", "revid": "1491", "url": "https://eu.wikipedia.org/wiki?curid=69197", "title": "Morris hiztegiak", "text": "Morris hiztegiak Mikel Morrisek sortutako euskara-ingelesa eta ingelesa-euskara hiztegiak dira. Hiru dira:"}
{"id": "69198", "revid": "59723", "url": "https://eu.wikipedia.org/wiki?curid=69198", "title": "Hiztegi Batua", "text": "\"Hiztegi Batua\" 1991 eta 2015 urteen artean argitaratu zen euskara hiztegi ortografiko arau-emailea zen. Gaur egungo \"Euskaltzaindiaren Hiztegia\"ren oinarria izan zen. 2013ko martxoaren 6an argitaratu zen hiztegiaren bigarren itzulia, Euskaltzaindiaren webgunean, Akademiak arautu zituen 42.942 hitz forma (36.845 hiztegi sarrera eta 6.097 azpisarrera) bilduta.\nEuskaltzaindiak sortu zenetik hiztegi alorrean hartu zituen erabaki eta gomendio guztiak hartzen zituen bere mendean; hots, aurreko erabaki edo gomendioren bat ados ez bazetorren hiztegi horretan esaten denarekin, horrixe jarraitu behar zitzaion eta ez hari. Hortaz, \"Hiztegi Batua\" da, Euskaltzaindiaren arabera, euskal hitzen, aldaeren eta horien guztien erabileren zuzentasuna edo egokitasuna erabakitzeko irizpidea.\nHitzen hautua.\nForma bat edo beste aukeratzeko orduan, bi irizpide nagusi hauek hartu ditu kontuan Euskaltzaindiak:\nHiztegian jasotzen ez diren hitzei buruz esan behar da, bestalde, Euskaltzaindiak ez dituela oraingoz onartzen, baina ezta gaitzesten ere. Euskaltzainek nahiago izan dute alderdiren batetik eragozpenen bat agertzen duten hitzak bigarren ekinaldiko azterketa zehatzagoaren ondoren onartzeko utzi, euskaldunen egungo premia larriek hertsaturik arinkeriaz jokatu baino. Erraza da forma bat proposatzea; ez hain erraza, askotan, alde guztiei begiraturik etorkizunerako egokiena gerta daitekeena eskaintzea. Euskaltzaindiak bigarren era horretan aritu behar du ezinbestean.\nAldaerak.\nTradizioko testuetan, euskal hitz askok hainbat aldaera agertzen dituztela jakinekoa da. Horrelakoetan, noski, aldaera bat onartu du Euskaltzaindiak eta besteak baztertu, oro har. Aldaera baztertuekin bitara jokatu du: batetik, gaur egun zalantzaren bat sortzen dutenak berariaz baztertu dira, aldaera baztertuari izartxo bat erantsiz eta \"e.\" [ = erabil] ikurraren ondoan forma hobetsia adieraziz: \"erropa* e. arropa\", adibidez; bestetik, batasunak hogeita hamar urteko bidea ibili ondoren gehiengo zabalak euskalkikotzat jotzen dituen aldaerak \u2014\"barri\" edo \"izandu\" bezalakoak, esaterako\u2014 ez dira aintzat hartu hiztegian. Beste batzuetan, hitza bera baztertu da, haren ordezko bat erabili behar dela adieraziz. Dena dela, esan behar da \"e.\" ikurra daramaten hitzok adierarik arruntenetan soilik gaitzesten direla: esaterako, \"kartera e. diru(-)zorro\", \"paper(-)zorro\" sarrerak adierazten du adiera horretan, eta ez bestetan, gaitzesten dela \"kartera\"ren erabilera; \"kartera\" hitzaren beste adierez ez da lehen idatzaldi horretan ezer esaten.\nNola erabili.\nHainbat hitzen formaren ondoan\" Bizk., Ipar. eta Naf., Gip.\"... ikurrak ematen dira. Euskalki markaren bat azaltzen duten hitz horiei buruz esan behar da ez dela inondik ere Euskaltzaindiaren asmoa, marka horiek eranstean, horrelako hitzak baztertzea; aitzitik, euskalki hitzok \"Hiztegi Batua\"n sartzeak adierazten du Euskaltzaindiak bultzatu egin nahi dituela idazleak hitz horiek erabiltzera \u2014jakinaren gainean eta nori bere senak agintzen dion eran, jakina\u2014 horrela euskaldun guztien ondare komuna bihurtuz joan daitezen.\n\"Heg.\" ikurraren esanahia bestelakoa da, eta bitarikoa. Batzuetan, ikur horren bidez delako hitza berria dela adierazi nahi da eta gaztelaniaz ez dakitenentzat ezin ulertuzkoa \u2014\"aleazio\", esaterako\u2014; horrelako hitz askok bikotea osatzen dute \"Ipar.\" marka daramaten hitzekin \u2014\"Heg.\" ikurra duen \"alfonbra\"k \"Ipar.\" duen \"tapiz\"ekin adibidez\u2014. Kasu horietan, Euskaltzaindia ez da gauza izan euskaldun guztiok batu gaitzakeen forma bakar bat eskaintzeko eta, oraingoz, horrelako bikoteekin etsi behar izan du. Beste kasu batzuetan, \"Heg.\" ikurrak \u2014\"aspertu\"ren lehen adieran, esaterako\u2014 adierazten du delako erabilera Hegoaldekoa soilik dela eta horrelakoetan, noski, ez zaio horiek erabiltzeari inolako oztoporik jarri nahi, inork irakurtzean batzuk eta besteak bereizten arazorik izango ez duelakoan.\nBeste hitz mota batek ere argibide berezia behar du: \"h.\" [ = hobe] ikurra erantsi zaienak, hain zuzen. Horietan ere bi multzo bereizten dira. Lehen multzoa euskalki marka daramaten hitzek osatzen dute. Horrelakoetan, \"hobe\" hori Euskal Herri osoari begira idazten diren testuetako erabilerari soilik dagokio eta hitz edo aldaera horiek egokiak dirateke beste kasu batzuetan, \"Herria\" astekarian, \"Bizkaia\" gehigarrian edo herri aldizkarietan idazterakoan, adibidez. Bigarren multzoa bestelakoei \u2014hots, \"zigarro [...] 2 Heg. 'zigarro txikia' h. zigarreta\" edo \"partidu Heg. 1 h. partida [...]\" bezalakoei\u2014 dagokie. Horiei buruz, Euskaltzaindiak esan nahi du ohartzen dela ez direla denak idazle guztiek egoera guztietan eta berehala onartzekoak eta agian bide zuhurrena pausokakoa dela, testu jaso eta formalenetatik hasiz eta bigarren urrats baterako utziz ahozko erabilerei lotuenak. Hor ere, senak eta egoerak erakutsiko dio idazle edo esatari bakoitzari nola joka arauok betetzeko erantzukizunean.\nSarrera nagusien ondoan, tradizioan lekukotasun sendoa duten elkarketazko eratorriak eta esapideak jaso dira azpisarrera gisa. Horietan ere, eratorri edo esapide jakin bat ez agertzeak ez du esan nahi hura baztertzen denik \u2014berariaz arbuiatzen ez bada, bederen\u2014, baina ezta zernahi eratorri edo esapide onartzen denik ere."}
{"id": "69199", "revid": "105290", "url": "https://eu.wikipedia.org/wiki?curid=69199", "title": "Zabalganeko parkea", "text": "Zabalganeko parkea Gasteizko Eraztun Berdea osatzen duten parkeetako bat da. Hiriaren mendebaldean dago, Zabalganeko auzo berrien eta Zuhatzu herriaren artean. 1993an sorturiko parke hau, Gasteiz erdigunetik lau kilometrora dago eta 45 hektareako azalera dauka."}
{"id": "69200", "revid": "105290", "url": "https://eu.wikipedia.org/wiki?curid=69200", "title": "Hego Amerikako Nazioen Batasuna", "text": "Hego Amerikako Nazioen Batasuna (; ; , eta Unasur edo Unasul laburtuta)\" batasun supranazionala da, Hego Amerikako herrialdeen integrazioaren prozesuan.\nBatasun hau gorpuztu zuen ituna 2008ko maiatzaren 23an sinatu zen Brasilian (Brasil). Hitzarmen honen arabera, Batasunaren egoitza Quiton (Ekuador) da ezartzekoa, parlamentua Cochabamban (Bolivia), eta haren bankua, Hegoaldeko Bankua (; ; ), Bogotan (Kolonbia)."}
{"id": "69201", "revid": "336", "url": "https://eu.wikipedia.org/wiki?curid=69201", "title": "Cust\u00f3dio", "text": "Cust\u00f3dio Miguel Dias de Castro (Guimaraes, Portugal, 1983ko maiatzaren 24a), Cust\u00f3dio bezala ezaguna dena, Moskuko Dinamo errusiar futbol taldean jokatzen duen jokalari portugaldarra da.\nPostua.\nErdilari defentsibo bezala jokatzen du ohi.\nZenbakia.\nBere oraingo taldean, Moskuko Dinamon, 27 zenbakia erabiltzen du.\nKarrera.\n2001. urterarte, Vit\u00f3ria SC taldean jokatu zuen, Portugalen. 2001. urtetik 2007rarte Sporting Clube de Portugal edo Sporting de Lisboa taldean jokatu zuen. Talde hontan eman zuen bere azken denboraldian, Paulo Bento taldearen entrenatzaileak, taldeko kapitain bezala izendatu zuen. 2007an, Moskuko Dinamo taldeak fitxatu zuen.\nSelekzioen nazioarteko txapelketak.\n21 urtez azpiko UEFAren Selekzioen Europar txapelketan parte hartu du, 2 alditan, 2004. urtean eta 2006.ean."}
{"id": "69202", "revid": "105290", "url": "https://eu.wikipedia.org/wiki?curid=69202", "title": "Gorordo Txiki", "text": "Gorordo Txiki Zaraia mendilerroan dagoen mendi bat da. O\u00f1atiko mendebaldean dago, Aretxabaletarekin duen mugatik gertu. Urrexola Garai auzotik iparralderantz ikusten den lehen mendia da. 656 metroko garaierarekin, mendilerro honetako mendirik txikienetako bat da.\nIrispideak.\nUrrexola Garai o\u00f1atiar auzotik iparralderantz joz gero, berehala hel daiteke mendi honen tontorrera."}
{"id": "69204", "revid": "1150", "url": "https://eu.wikipedia.org/wiki?curid=69204", "title": "Nafarroako Gerra Zibil", "text": ""}
{"id": "69205", "revid": "3280", "url": "https://eu.wikipedia.org/wiki?curid=69205", "title": "Tibault II.a", "text": ""}
{"id": "69206", "revid": "15795", "url": "https://eu.wikipedia.org/wiki?curid=69206", "title": "Iru\u00f1eko Gartzia III.a", "text": ""}
{"id": "69207", "revid": "336", "url": "https://eu.wikipedia.org/wiki?curid=69207", "title": "Helikoptero", "text": "Helikopteroa helize horizontal bat edo bik jasotako eta higiaraziko aireontzi mota da. Izena frantsesezko \"h\u00e9licopt\u00e8re\" hitzetik datorkio, Gustave de Ponton d'Amecourtek lehen aldiz erabilia 1861ean.\nLeonardo da Vinci antzeko ibilgailua asmatu zuen Pizkunde garaian, baina XX. mendearen hasiera arte ez zituzten lehenengo hegaldiak egin. Izan ere, Jacques eta Louis Breguet anaia frantziarrek 1907 burutu zuten lehendabizikoa, \"Gyroplane No.1\" izeneko ibilgailuarekin. Urte batzuk geroago, Juan de la Cierva espainiarrak, 1923an, \"autogiro\" izena zuen ibilgailua asmatu zuen.\nHelizeari mugimendua errotore bertikal batek ematen dio, eta hori mugitzeko bi era dira: mekanikoki, barne-errekuntzako motor baten energia engranaje batzuen bidez helizera igorriz, eta helizean finko dituen erreakzio turbinen eraginez. Lehenengo moduan, eta erreakzio efektuaren eraginez, helikopteroaren fuselajeak errotorearen aurkako norabidean biratzeko joera du; arazo hori konpontzeko motor nagusiak bultzatutako helize horizontal orekatzaile bat du helikopteroak isatsean. Bigarren moduan, erreakzioko helikopteroetan, fuselajea eta errotorearen artean transmisio mekanikorik ez dagoenez gero, ez da halakorik gertatzen.\nHelikopteroaren mugimendu horizontala errotorea okertuz eta helizeko pala bakoitzaren makurtze angelua aldatuz egiten da. Bigarren Mundu Gerratik aurrera helikopteroak aurreramendu handia izan du hegazkintza zibilean (soroetan intsektu-hiltzaileak botatzeko, salbamenduak egiteko, trafiko gidaritzarako, etab.) nahiz militarrean. Tamaina askotako helikopteroak dira: lagun bakar bat hartzen dutenak eta baita 100 bidaiari sartzeko adinakoak ere."}
{"id": "69209", "revid": "336", "url": "https://eu.wikipedia.org/wiki?curid=69209", "title": "Floren Aoiz", "text": "Floren Aoiz Monreal (Tafalla, Nafarroa Garaia, 1966ko apirilaren 2a) ezker abertzaleko politikaria, idazlea eta iruzkingilea da.\nPolitikan gazte sartuta, Nafarroako Foru Erkidegoko Parlamentuan Herri Batasunaren ordezkari izan zen 1987tik 1997ra bitartean. Herri Batasuneko mahaikidea eta Jon Idigorasekin batera bozeramailea 1992z geroztik. Nafarroa Garaian HBren antolakuntzaren arduraduna ere izan zen.\n1997ko abenduan, Espainiako Auzitegi Gorenak 7 urteko espetxealdia ezarri zion, HBren beste mahaikideekin batera, ETArekin kooperatzea leporatuta. Izan ere, HBk ETAren bideo bat jarri zuen hauteskunde-propagandan. Aoiz eta gainerako mahaikideak kartzelan izan zituzten 1999ko uztaileraino, hau da, Espainiako Konstituzio Auzitegiak alderdiak jarritako helegiteak onartu zuen arte. Aske utzi ondoren, HBra itzuli zen, baina oraingo honetan hain kargu nabarmenetan aritu gabe.\nBaltasar Garzonek, talde armatuko kidea izatea egotzi zion 2002an, beste 21 mahaikide ohi edo une horretako mahaikiderekin batera.\n2007an, Nafarroako Foru Erkidegoko Parlamenturako hauteskundeetan, Pernando Barrena buru zuen Abertzale Sozialisten zerrendan agertu zen, nahiz eta atzera samarreko postu batean (29.ean). Edonola ere, azkenean Auzitegi Gorenak deuseztatu zuen zerrenda hori.\nHainbat liburu idatzi ditu, Nafarroako historiari eta Euskal Herriko gatazkari buruz. \"Garan\" zutabegilea da, eta Euskadi Irratian iruzkingilea. Egun Iratzar Fundazioko zuzendaria da."}
{"id": "69210", "revid": "1150", "url": "https://eu.wikipedia.org/wiki?curid=69210", "title": "Florencio Aoiz", "text": ""}
{"id": "69212", "revid": "336", "url": "https://eu.wikipedia.org/wiki?curid=69212", "title": "MVD", "text": "Ministerstvo Vnutrennij Del (MVD), Errusiar Inperioko, SESBeko eta Errusiar Federazioko Herrizaingo Ministerioa da. Ministerio honen egoitza nagusia, Moskun dago.\nErrusiar Inperioa.\nMinisterio hau, Alejandro I.a tsarrak sortu zuen, 1802. urtean, Petri Handia tsarraren instituzio zaharrak aldatzeko erreforma prozesuan. Inperioaren euskarri garrantzitsuenetako bat izan zen, polizia indarren eta guberniya edo gobernatura orokorren administrazioa gainbegiratzeaz arduratzen baitzen. Hasierako bere eskumenen artean, kartzelak, suhiltzaile zerbitzuak, estatuko enpresak, posta zerbitzuak, estatuko orube eta eraikinak, errepidea, osasuna, erlijioa, natur baliabideak eta noblezia aurkitzen ziren. Eskumen hauetako asko, beste ministerio eta gobernu instituzio batzuetara paseak izan ziren hamarkada horren erdialdera.\nIraultza mugimenduaren hazkundea eta Alejandro II.a tsarraren hilketaren ondoren, \"Estatu Polizia Sailak\" jarauntsi zituen Hirugarren Sekzioko polizia sekretuaren betebeharrak, eta ahaltsuago zen Gendarmeen Zerbitzu Berezia Ojranara pasa zen. Lehen Mundu Gerraren garaian, sail honek kontraespioitza sekzio bat sortu zuen.\n1917ko Otsaileko Iraultzaren ondoren, jendarmeak eta Ojrana deseginak izan ziren, iraultzaren aurkakoak kontsideratuak izan baitziren.\nSESB garaia.\nUrriko Iraultzaren ondoren, boltxebikeek, tsarren garaiko indar polizialekin amaitu zuten eta \"Langile eta Nekazarien Militsiya\" sortu zuten, SFSR errusiarraren NKVDren pean.\n1946ko martxoan, herri komisariatu guztiak (NK) ministerio bezala berrizendatuak izan ziren (M). Honela, NKVD MVD (SESBekoa) bere hasierako izenera itzuli zen, NKGB bere filiala bezala, SESBeko MGB izatera pasako zena. Bigarren Mundu Gerran lortutako sobietar errepublika berriek ere, euren Herrizaingo Ministerioa sortuko zuten. MVD, denbora batez, polizia sekretuaren arduraduna izan zen, Lavranty Beriak, 1953ko martxoan MGBrekin batu ondoren. Beriaren garbiketak, bi zerbitzu hauek, urte beteren ondoren, berriz banatzea eragin zuen. Honen ondoren, MVDk, bere barne segurantza betebeharrak mantendu zituen (polizia) eta KGB berriak, estatu segurantza (polizia sekretu) funtzioak hartu zituen.\nNikita Khrustxevek, burokrazia borrokatzeko eta lenindar printzipioak mantentzeko bere ahaleginean, Batasuneko MVD desegitea agindu zuen. Ministerio honek, existitzeari utzi zion 1960. urteko urtarrilean, eta bere funtzioak, errepublika ezberdinetako herrizaingo ministerioetara paseak izan ziren. Errusiako SESFeko MVDak, Ordena Publikoaren Segurantzaren Ministeriora aldatu zuen bere izena.\nLeonid Brezhnevek, 1966ko uztailean, berriz sortu zuen Batasuneko Segurantza Ministerioa, beranduago, ministro bezala (oroipen negargarrikoa) Nicolai Shchyolokov izendatuz. Errusiar sobietar errepublikako ministerioa, bigarren aldiz desegina izan zen, lehen aldia NKVDren sorrerarekin gertatuz. MVDk bere jatorrizko izena berreskuratu zuen 1968an\nMVD berriak jokatu zuen paperik eztabaidagarriena, delitu ekonomikoen aurka borrokatzea izan zen, hau da, merkataritza pribatua desegitea, jatorrian, lege sozialistak debekatua. Borroka honek, ez zuen sekula arrakastarik izango ekonomia planifikatuaren akatsak zirela eta. Akats hauek, horniketa eskasia eragiten zuen, eta espekulazioarentzako tartea uzten zuen.\n1980ko hamarkadaren erdialde ingurura \"herriko militsiya\"ren irudia hondatu egin zen, neurri handi batean, ofizial eta izena emandakoen ustelkeria eta antolakuntzarik gabeko portaeragatik (kasurik aipagarriena, KGBko langile bati egindako lapurreta eta hilketa bat izan zen, 1983an, Moskuko Metrora bidalitako miliziano batzuen aldetik). MVDko kargu altu batzuek, ministroak berak barne, gaizkile eta itzaleko negozioen aldetik eroskeriak jasotzen zituztela deskubrituko zen.\nErrusiar Federazioa.\nMinisterio hau, 1990. urtean, Errusiako SESFen MVDa izatera pasako zen Ministro Kontseilua eta Sobiet Gorenaren berritze prozesuan, eta mantendu egin zen Errusiak SESBetik bere independentzia aldarrikatu zuenean. Egun Militsiya, trafiko polizia eta herrialdearen lurraldearen barnean zabaldurik dauden tropen arduraduna da. \"Polizia Fiskala\"ren desagerpenaren ondoren, delitu ekonomikoak ere ikertzen ditu.\nInperioko MVD eta NKVDren eskumen zaharrak, kartzelak eta suhiltzaile zerbitzua, adibidez, berriki, Ez Ohiko Egoeren Ministeriora eta Justizia Ministeriora paseak izan dira. Azken berrantolakuntzak, NKVDren errektoria zaharrak desegin zituen, sailen alde."}
{"id": "69213", "revid": "119347", "url": "https://eu.wikipedia.org/wiki?curid=69213", "title": "Etsaiak", "text": "Etsaiak 1987an Lekeition sortu zen hardcore punk taldea da.\nIbilbidea.\nLekeition (Bizkaia) sortu zen Etsaiak, 1987an. Azken hamarkadan Euskal Herrian izan den hardcore, punk eta trash talderik arrakastatsuenetakoa da. Erritmo azkar eta bortitzak eta hitz salatzaile eta aldarrikatzaileak landu ditu hogei urte hauetan, eta hasierako estilo eta izpirituarekiko fideltasun handia erakutsi du. Nolabait, 80ko hamarkadako taldeen punk filosofiaren ordezkaria izan zen 90eko hamarkadan, eta horri eusten dio gaur egun ere. Lauzpabost urteko geldialdiaren ostean, 2008an agertokietara itzuli zen, \"Apurtu arte\" izeneko diskoa aurkezteko zuela.\nHasierako taldetik Aitor Ibarra Auo (ahotsa) eta Paul Erdozia (bateria) baino ez dira gelditzen Etsaietan. Haiekin batera Jokin Erdoziak (baxua) eta Martin gitarristak osatu zuten taldea Lekeitioko gaztetxean, eta 1987ko abuztuaren 15ean eman zuten lehen kontzertua, gaztetxean bertan. Haatik, hurrengo urteetan aldaketa ugari izan ziren taldean, baina I\u00f1igo Arrasate I\u00f1igito eta Txarri gitarristak sartzearekin batera, sendotu egin zen Etsaiak. Gaztelaniaz eta euskaraz abesten zuen taldeak lehen urte haietan.\nLehen maketa 1991n grabatu zuten, Lorentzo Records estudioan (Berriz, Bizkaia). Grabazioa ordaintzeko dirurik ez zutenez, kamiseta batzuen truke erabili ahal izan zuten estudioa, bi egunez. Euskal Herrian autogestioaren bidez banatu zuen taldeak maketa, baina Espainian Madrilgo Potencial HC arduratu zen hura zabaltzeaz. Maketa hura CD formatuan berrargitaratu zuten urte batzuk geroago, zuzeneko beste kantu batzuekin batera, \"Amen\" izenarekin (Oihuka, 2003).\n1992an, Jokin Erdoziak taldea utzi zuen, eta Josu Arrasate Artrofi-k hartu zuen haren lekua. Maketaren oihartzuna Esan Ozenki diskoetxeko arduradunengana heldu zen, eta lehen diskoa grabatzeko proposamena egin zioten taldeari. Maxi bat grabatzea zen hasierako asmoa, baina azkenean disko luzea bihurtu zen, bi zatitan grabatua. Beren kantuena bezalako abiadura bizia hartu zuen taldearen ibilbideak lehen diskoa kaleratu eta gero. Gaztetxe eta etxe okupatuetan hasi ziren jotzen, baina, kontzertuz kontzertu eta diskoz disko, milaka gaztek egin zuten bat taldearen doinu eta mezu bortitz eta zuzenekin. Gorakada horretan, izugarri bultzatu zituen Negu Gorriak taldeak, hainbat kontzertu hasteko gonbidatu baitzituen.\n1990eko hamarkada oso emankorra izan zen taldearentzat. \"Presoak S.O.S.\" (Esan Ozenki, 1994), \"Gerra zikina\" (Esan Ozenki, 1995), \"Bakearen guda\" (Esan Ozenki, 1997) eta \"Askatasunaren taupada\" (Esan Ozenki, 1999) diskoak argitaratu zituen, eta Euskal Herriko jaialdi jendetsuenetan parte hartu zuen: Egin Txotx, Egunkariaren Jaia, Euskal Herria Zuzenean, Ibilaldia, Elkartasun Eguna... Tarte horretan, zenbait aldaketa jazo ziren taldekideen artean: Keu Agirretxea (gitarra), Mikel Arakistain (baxua), Afrika Bibang (ahotsa) eta Aritz Elordieta Toki (perkusioa) sartu ziren taldean, besteak beste. Halaber, Euskal Herrian ez ezik, Mexikon ere arrakasta handia lortu zuen 80ko hamarkadako euskal punk taldeen jarraitzaileen artean (La Polla Records, Eskorbuto, RIP...). Ondorioz, hiru alditan, 1993, 1995 eta 1999an, joan ziren Etsaiak Mexikora kontzertuak ematera. Kuban, Suitzan, Katalunian eta Frantzian ere aritu zen taldea. RIP taldearekin harreman berezia izan dute Etsaiek, eta haren izpirituaren ordezkotzat jo daiteke. \"Antimilitar\", \"Lepoan hartu\", \"Mundo muerto\", \"Crimen de estado\" eta Arrasateko taldearen beste zenbait kantu jo eta grabatu dituzte Etsaiek.\nGipuzkoan Oiartzungo Pagoa aretoan eta Lapurdin Kanboko Gazte Topagunean grabatuko zuzeneko disko batekin itxi zuen Etsaiak taldeak 90eko hamarkada zirraragarria. Hurrengo urtean, Kaos (Metak, 2001) argitaratu zuen, baina ondoren lan erritmoa moteldu egin zuen taldeak. Proiektu paraleloak martxan jartzeko baliatu zuten taldekideek geldialdia: Auok Pin Pan Pun Band sortu zuen, Paul Erdoziak Nok taldea, I\u00f1igo Arrasatek Txapelpunk, eta Keu Agirretxeak Fjord eta UEK. Lehen maketa berrargitaratu ostean, 2003an, etenaldia egitea erabaki zuen taldeak. Hurrengo urteetan, une jakin batzuetan baino ez ziren elkartu, kontzertu bakan batzuk emateko, hala nola Gazte Topagunean eta Donostiako Aste Nagusian, baina 2007an berriz kantuak sortzeari ekin zioten, eta 2008an \"Apurtu arte\" (Baga Biga) kaleratu zuten, Etsaien azken diskoa. Aurretik, Keu Agirretxeak eta Mikel Arakistainek taldea utzi zuten, eta haien ordez Txusek hartu zuen gitarra, eta Artrofi taldera itzuli zen. Hasierako estilo eta jarrerari eutsi dio taldeak lan horretan, eta bide beretik segitzeko asmoa du.\nEtsaiakEroak.\nAzken itzulera amaitu ondoren Auo abeslariak punk talde berri bat osatu zuen musikari gazteekin eta \"EtsaiakEroak\" izena eman zion 2016an bertan bost abestitako diska bat kaleratu zuten \"Naufragoak\" izenekoa. Urtero atera izan ditu diskoak baina aurreneko luzea 2019ko \"Antisozial\" izan zen."}
{"id": "69214", "revid": "105290", "url": "https://eu.wikipedia.org/wiki?curid=69214", "title": "Mentiri", "text": "Mentiri Bruneiko Brunei eta Muara barrutian dagoen mukim edo azpibarrutietako bat da. Brunei eta Muara barruti honen iparrekialdean dago.\nMugak.\nIparraldean, Hegoaldeko Txinako Itsasoarekin muga egiten du, Serasa mukim edo azpibarrutiarekin ekialdean, Bruneiko badiarekin hegoaldean, Kota Batu Mukim edo azpibarrutia hegomendebaldean eta Berakas A eta Berakas B mukim edo azpibarrutiak mendebaldean."}
{"id": "69217", "revid": "512", "url": "https://eu.wikipedia.org/wiki?curid=69217", "title": "Angastue", "text": "Angastue (frantsesez eta ofizialki \"Angous\" eta gaskoieraz \"Ang\u00f3s\") Pirinio Atlantikoak departamenduko udalerria da."}
{"id": "69218", "revid": "1105", "url": "https://eu.wikipedia.org/wiki?curid=69218", "title": "Angous", "text": ""}
{"id": "69219", "revid": "1105", "url": "https://eu.wikipedia.org/wiki?curid=69219", "title": "Ang\u00f3s", "text": ""}
{"id": "69223", "revid": "512", "url": "https://eu.wikipedia.org/wiki?curid=69223", "title": "Aramitze", "text": "Aramitze (frantsesez eta ofizialki \"Aramits\" eta okzitanieraz \"Ar\u00e0mits\") Pirinio Atlantikoak departamenduko udalerria da, Baretoseko ibarrean (Bearno) kokatutakoa."}
{"id": "69224", "revid": "1105", "url": "https://eu.wikipedia.org/wiki?curid=69224", "title": "Aramits", "text": ""}
{"id": "69225", "revid": "1105", "url": "https://eu.wikipedia.org/wiki?curid=69225", "title": "Ar\u00e0mits", "text": ""}
{"id": "69226", "revid": "6327", "url": "https://eu.wikipedia.org/wiki?curid=69226", "title": "Lago Maggiore", "text": ""}
{"id": "69227", "revid": "58701", "url": "https://eu.wikipedia.org/wiki?curid=69227", "title": "Biella", "text": "Biella (piemonteraz: \"Bi\u00e8la\") Italiako ipar-mendebaldean dagoen Piamonte eskualdeko udalerria eta Biellako probintziako hiriburua da. Alpeen oinetan dago, Turindik 72\u00a0km ipar-ekialdera. Oropa eta Cervo ibaiak hiriaren ekialdean daude eta Elvo mendebaldean. 2012an 45.604 biztanle zituen.\nAipagarriak dira X. mendeko bataiotegia eta katedral neogotikoa. Hiritik 12 kmra Oropako santutegia dago, 2003an Gizateriaren Ondare izendatua izan zena. Hiria Italiako artile langintzagune garrantzitsuena da eta Alpeetako ibilaldi ugarietarako abiapuntua."}
{"id": "69228", "revid": "105290", "url": "https://eu.wikipedia.org/wiki?curid=69228", "title": "Biella Nuei", "text": "Biella Nuei 1980ko hamarkadan sortutako Aragoiko folk musika taldea da, gaztelaniaz eta aragoieraz abestiak egiten dituena."}
{"id": "69230", "revid": "56334", "url": "https://eu.wikipedia.org/wiki?curid=69230", "title": "Hamburg SV", "text": ""}
{"id": "69231", "revid": "1491", "url": "https://eu.wikipedia.org/wiki?curid=69231", "title": "Irlandako Herriaren Askapenerako Erakundea", "text": "Irlandako Herriaren Askapenerako Erakundea, IPLO (jatorrizko izena, ) Ipar Irlandako talde armatu txiki bat izan zen, INLAtik bereizitakoa.\nHistoria.\n1986an sortu zuten INLA utzitako edo talde horretatik botatako hainbat kidek. IPLO eta INLAren artean, horrela, enfrentamenduak ugariak izan ziren, IPLOren lehen ekintza armatuak INLAren aurka zuzendu baitziren. IPLOk INLAko bost kide hil zituen. Zentzu horretan, IPLO errepublikarren aurka ekiten zuen talde \"sektariotzat\" ikusi izan zen askotan, eta erakunde honen eta kriminalitatearen arteko harremanak ere salatu ziren.\n1980ko hamarkadaren bukaeran, zatiketa eman zen IPLOn, \"Army Council\" eta Belfasteko Brigadaren artean. 1992an Belfasteko adarrak erakundeko buru izandako eta momentu horietan \"Army Council\" adarreko buru Jimmy Brown hil zuen.\n1992ko urriaren 12an Behin-behineko IRAk, errepublikarren arteko talde armatu handienak, IPLOren aurka ekin eta taldea desegin zuen. IPLOko Belfasteko Brigadako buru Sammy Ward hil eta taldearen bi adarretako hainbat kide bahitu eta zauritu zituzten. Beren biziak errespetatzeko, IPLO desegitera behartu zituen Behin-behineko IRAk.\nUlsterko Unibertsitateko kontaketa baten arabera, IPLOk 22 lagun hil zituen Ipar Irlandako gatazkaren barnean: hamabi zibil, INLAko sei kide, bi paramilitar loialista eta britainiar indar armatuetako bi kide."}
{"id": "69233", "revid": "512", "url": "https://eu.wikipedia.org/wiki?curid=69233", "title": "Bergamoko probintzia", "text": "Bergamoko probintzia Italiako iparraldean eta Lonbardiako eskualdean kokatuta dago. 1.100.000 biztanle ditu, Bergamo hiri nagusia (120.000 biz.) eta hiriburua da.\nGeografia.\nIparraldean Sondrioko probintzia, ekialdean Bresciakoa, hegoaldean Cremonakoa eta mendebaldean Milangoa, Monza eta Brianzakoa eta Leccokoa.\nOrobiar Alpeak herrialdeko iparraldean daude kokatuta, Coca mendia altuena izanik (3.052 m). Ibai nagusiak Serio, Dezzo, Cherio, Brembo eta Adda dira. Haran nagusiak, berriz, Seriana, Cavallina eta Brembana. Haran txikiagoak, bestela, Valle Imagna, Val di Scalve, Val Serina eta Val Taleggio. Hegoaldean lautadak daude.\nEkialdean, Iseoko lakua dago. Mineralak daude Trescore Balnearioan eta San Pellegrinon.\nUdalerri nagusiak.\nProbintziako herririk jendetsuenak honakoak dira:"}
{"id": "69234", "revid": "2414", "url": "https://eu.wikipedia.org/wiki?curid=69234", "title": "Ereta", "text": "Ereta (frantsesez eta ofizialki \"Arette\" eta okzitanieraz \"Areta\") Pirinio Atlantikoak departamenduko udalerria da, Baretoseko ibarrean (Bearno) kokatutakoa.\nSan Martingo Harriko eski estazio ezaguna dago udalerrian.\nHerri senidetuak.\nEreta ondorengo herriekin senidetuta dago:"}
{"id": "69235", "revid": "1105", "url": "https://eu.wikipedia.org/wiki?curid=69235", "title": "Arette", "text": ""}
{"id": "69237", "revid": "105290", "url": "https://eu.wikipedia.org/wiki?curid=69237", "title": "Bresciako probintzia", "text": "Bresciako probintzia Italiako iparraldean eta Lonbardiako eskualdean kokatuta dago.\nBrescia hiri nagusia eta hiriburua da.\nHerriak.\nProbintziako herririk jendetsuenak honakoak dira:"}
{"id": "69240", "revid": "105290", "url": "https://eu.wikipedia.org/wiki?curid=69240", "title": "Comoko probintzia", "text": "Comoko probintzia Italiako iparraldean eta Lonbardiako eskualdean kokatuta dago.\nComo hiri nagusia eta hiriburua da.\nHerriak.\nProbintziako herririk jendetsuenak honakoak dira:"}
{"id": "69241", "revid": "105290", "url": "https://eu.wikipedia.org/wiki?curid=69241", "title": "Cremonako probintzia", "text": "Cremonako probintzia Italiako iparraldean eta Lonbardiako eskualdean dagoen probintzia da. 1.770 km2 ditu eta 335.950 biztanle.\nCremona hiri nagusia eta hiriburua da.\nHerriak.\nProbintziako herririk jendetsuenak honakoak dira:\nEkonomia.\nNekazaritza oso aberatsa da (laboreak, patatak, azukrea), baita janari industria, ehungintza, mekanika eta kimika industria ere."}
{"id": "69242", "revid": "119347", "url": "https://eu.wikipedia.org/wiki?curid=69242", "title": "Milango probintzia", "text": "Milango probintzia edo Milanokoa Italiako iparraldean eta Lonbardiako eskualdean kokatuta dago. Herrialde osoko bigarren probintziarik populatuena da.\nMilano hiri nagusia eta hiriburua da.\nHerriak.\nProbintziako herririk jendetsuenak honakoak dira:"}
{"id": "69243", "revid": "105290", "url": "https://eu.wikipedia.org/wiki?curid=69243", "title": "Leccoko probintzia", "text": "Leccoko probintzia Italiako iparraldean eta Lonbardiako eskualdean kokatuta dago.\nLecco hiri nagusia eta hiriburua da.\nHerriak.\nProbintziako herririk jendetsuenak honakoak dira:"}
{"id": "69244", "revid": "105290", "url": "https://eu.wikipedia.org/wiki?curid=69244", "title": "Monza eta Brianzako probintzia", "text": "Monza eta Brianzako probintzia Italiako iparraldean eta Lonbardiako eskualdean kokatuta dago.\nMonza hiri nagusia eta hiriburua da.\nHerriak.\nProbintziako herririk jendetsuenak honakoak dira:"}
{"id": "69245", "revid": "71145", "url": "https://eu.wikipedia.org/wiki?curid=69245", "title": "Nafarroako konpainia", "text": "Nafarroako konpainia XIV. mendeko bukaeran eta XV. mendeko hasieran lurralde heleniarren inguruan borrokatu zuen mertzenario-gudatalde zen, gehienak Nafarroa eta Gaskoniatik etorriak. \"Nafarroako konpainia\" terminoa moderno eta informala da, nolabait ez-akademikoa mertzenario hauek izendatzeko. Lehen \"konpainia zuria\" izena zuen.\nAlbania.\nKarlos II.a Nafarroakoak lehendabiziko konpainia sortu zuen Karlos V.a Frantziakoaren aurka borrokatzeko. 1366an bakea sinatu ondoren, soldaduek konpainia antolatu zuten Luis Nafarroakoaren agindupean. Luis, Beaumont-le-Rogerreko kondea eta Durazzoko dukea zen, Joana Durazzokoa ezkondu zuelako. Bere saiakerak Durazzo eta Albaniako erresuma berreskuratzeko Karlos II.a Nafarroakoa bere anaia eta Karlos V.a Frantziakoaren laguntza izan zuen. Hori zela eta, frantziarrak 50.000 dukat eman zizkion Luisi.\n1372an konpainia hazi zen Enguerrand VII.a Coucykoak eginiko erreklutamenduri esker, honek 500 lantzari eta 500 arkulari zaldiz alokatu zituen, gehienak gaskoiak. Nahiz eta Albanian borrokatzeko alokatuak izan Napolin bildu eta hezi zituzten. 1375 eta 1376 artean, nafar askok Konpainian erroldatu zuten eta Albania borrokatzera zuzenean joan ziren. Erroldatutako soldaduen zerrenda oraindino Iru\u00f1ean mantentzen dira, non asko ingeniariak zirela ikus daiteke. Gudataldeak Tortosan itsasoratu ziren eta hilabeteko 30 urrezko florin aragoiarrak zituzten soldata.\n1376an, Luis Nafarroakoak eta Nafarroako konpainiak Durr\u00ebs hartu eta Albaniako erresuma berreraiki zuten. Luis urte hartan hil zen konpainia lanik gabe utzita. Hori zela eta, konpainia 1377an Petri IV.a Aragoikoaren esanetara jarri zen eta lau konpainiatan banatu zen: Mahiot Coquerelekoa eta Petri San Superano gaskoiak eta Joanes Urtubiakoa eta Guarro nafarrak buruak zituztela.\nMorea.\n1378ko udaberrian edo udan, konpainia Moreara joan zen Gaucher La Bastidekoak deituta. Hau Ostatu-Zaldunen priorea Tolosan, Akaiako Printzerriaren komandantea eta, ziur asko, Nerio I.a Acciaioli merkatari florentziarraren mandataria zen. Gaucherrek Mahiot eta konpainian geratzen ziren gizonak zortzi hilabeterako alokatu zituen, justu Juan Fern\u00e1ndez de Heredia Maestre Handia gatibu zela. Bitartean, Joanes Urtubiakoa 100 soldaduekin batera Korinton zegoen.\nOstatu-Zaldunen zerbitzupean egon eta gero, Jaume Bauxekoak, Akaiako errege-nahia, konpainia alokatu zuen. Mahiot eta Nafarroako konpainiak Morea gobernatu zuten Jakue Bauxkoaren babesari esker. 1379an, Urtubiak Beozia inbaditu eta orduan Kataluniako Konpainia Handiaren eskuetan zegoen Tebas arpilatu zuen Simon Atumano hiriko artzapezpikuaren laguntzarekin. Gauzak horrela, Nafarroako konpainiak bere izaera aldatu zuen. Urtubiaren agindupean egondako zenbait gizon berriro Mahioten agindupean izatera pasa ziren. Konpainia bere burua berrantolatu zuen Akaian hiru kapitainen agindupean erregeordetza sortuz: Mahiot, Petri San Superano eta Berard Varvassakoa. Hurrengo urte bitan zehar, konpainiak Akaia gobernatu zuen Ostatu-Zaldunen zerbitzupean.\nJakue Bauxkoak Konstantinoplako Inperio Latindarraren tronua lortu zuenean, nafar buruek titulu inperialak lortu zituzten Akaian emandako laguntzari esker. 1383an Jakue hil zenean, Nafarroako konpainia Grezia frankoarren botereduna zen eta printze berria baztertu eta estatu berrantolatzeko erantzukizuna zuen. Konpainiak Jakue Bauxkoaren ondorengoak froga gabe aintzat hartzea errefusatzen zuen bitartean, Akaian boterea mantendu zuen eta Veneziako Errepublikarekin ituna ere sinatu zuen, 1387ko uztailaren 26an sinatuta. 1386an, Petri San Superano Mahiot ondozkatu zuen Konpainia buru."}
{"id": "69246", "revid": "105290", "url": "https://eu.wikipedia.org/wiki?curid=69246", "title": "Vareseko probintzia", "text": "Vareseko probintzia Italiako iparraldean eta Lonbardiako eskualdean kokatuta dago.\nVarese hiri nagusia eta hiriburua da.\nHerriak.\nProbintziako herririk jendetsuenak honakoak dira:"}
{"id": "69248", "revid": "105290", "url": "https://eu.wikipedia.org/wiki?curid=69248", "title": "Sondrioko probintzia", "text": "Sondrioko probintzia Italiako iparraldean eta Lonbardiako eskualdean kokatuta dago.\nSondrio hiri nagusia eta hiriburua da.\nHerriak.\nProbintziako herririk jendetsuenak honakoak dira:"}
{"id": "69249", "revid": "105290", "url": "https://eu.wikipedia.org/wiki?curid=69249", "title": "Lodiko probintzia", "text": "Lodiko probintzia Italiako iparraldean eta Lonbardiako eskualdean kokatuta dago.\nLodi hiri nagusia eta hiriburua da.\nHerriak.\nProbintziako herririk jendetsuenak honakoak dira:"}
{"id": "69250", "revid": "119347", "url": "https://eu.wikipedia.org/wiki?curid=69250", "title": "Mantuako probintzia", "text": "Mantua Italiako iparraldean dagoen Lonbardia eskualdeko 12 probintzietako bat da. 2.339\u00a0km\u00b2ko azalera du eta 2011ko abenduaren 31n 417.454 biztanle zituen. Hiri nagusia eta hiriburua Mantua da.\nHerriak.\nProbintziako herririk jendetsuenak honakoak dira:"}
{"id": "69251", "revid": "512", "url": "https://eu.wikipedia.org/wiki?curid=69251", "title": "Diego Porcelos", "text": "Diego Rodriguez, Diego Rodriguez Porcelos edo Diego Porcelos bezala ezagunagoa, Rodrigo bere aita hil ondoren, Gaztelako kondea izan zen, 873. urtetik 885era arte.\nUbierna eta Burgosen birpopulatzailea izan zen, Alfontso III.a erregearen aginduz.\nArabiar armada handi bati aurre egin zion, Ebro haraneko muga indartuz, Pancorboko bere egoitza nagusitik, eta babes lerro bat sortu zuen Arlanzon ibaian. Gainera, bere agintaldian, itxuraz, Okako gotzaindegiaren egoitza berritu zen, edo, behintzat, aktibitatea agertzen da.\nBere aitak ez bezala, ez zuen Arabako konderria gobernatzen, konderri honen gobernua Bela Ximenezen eskuetan aurkitzen baitzen\nKronika historikoak, ez dira ados jartzen Diego Porcelosen heriotza data eta tokiari dagokienez. Aukerarik gehiena dituen data, 885. urtea da. Kronika batzuek, hil zen tokia, Burgosko Cornudilla herrian kokatzen dute, beste batzuek, bere gorpua, San Felices de Ocako ermitaren hondakinetan lurperatua dagoela esaten duten bitartean, oraingo Villafranca Montes de Oca herrian.\nBere omenezko zaldigaineiko monumentu bat dago Burgosko San Joango Enparantzan, Juan de Avalosek egina. Baita beste estatua bat ere, Burgosko Santa Mariaren Arkuan.\nDiego hil ondoren, Gaztelako konderria hainbat konderritan banatzen da 885 eta 931 urteen artean. Hemendik aurrera, konderri guzti hauek, Fernan Gonzalez kondeak batzen ditu berriz ere bakar batean."}
{"id": "69252", "revid": "371", "url": "https://eu.wikipedia.org/wiki?curid=69252", "title": "Euro 2008", "text": ""}
{"id": "69253", "revid": "336", "url": "https://eu.wikipedia.org/wiki?curid=69253", "title": "Luis Nafarroakoa (1341-1376)", "text": "Luis Nafarroakoa (batzuetan \u00c9vreuxekoa; 1341-1376) Filipe III.a Nafarroakoa eta Joana II.a Nafarroakoa Nafarroako errege-erreginen seme txikia zen. Aitarengandik Beaumont-le-Rogerreko konderria oinordetu zuen (1343) eta Joana bere bigarren emaztearen eskubideei esker 1366an Durazzoko duke bihurtu zen.\nLuisek lehendabizikoz Maria Lizarazukoa ezkondu zuen 1358an. Anaia Karlos II.a Nafarroakoaren alde egin zuen honek Karlos V.a Frantziakoaren aurka zuen gudan.\nBere bigarren ezkontzari esker Durazzoko konderria eta Albaniako erresumako eskubideak eman zizkion. Eskubideak indarrean jartzeko anaia zein Frantziako erregearen laguntza izan zuen. Horrela, Durazzoko konderria eta Albaniako erresuma Karl Thopiaren eskutik hartu zuen. 1372an, Frantzian berarekin borrokatutako Nafarroako konpainiaren laguntza izan zuen Durr\u00ebs okupatzeko. Nafarroako konpainiaren lerroak asko gehitu ziren 1375ean noiz Nafarroatik zuzenean etorritako gudari asko ailegatu zirenean. Horrela, kanpaina korapilatsu bat egin zezakeen azkenean 1376ko udaren erdian hiria hartu arte. Tamalez, Luis laster hil zen."}
{"id": "69254", "revid": "1586", "url": "https://eu.wikipedia.org/wiki?curid=69254", "title": "Dubravka Ugresic", "text": ""}
{"id": "69255", "revid": "1586", "url": "https://eu.wikipedia.org/wiki?curid=69255", "title": "Ivica Racan", "text": ""}
{"id": "69256", "revid": "119347", "url": "https://eu.wikipedia.org/wiki?curid=69256", "title": "Marie-Andr\u00e9e Arbelbide", "text": "Marie-Andr\u00e9e Arbelbide (Lekorne, 1936 - ) euskal herritar politikari abertzalea izan zen, ezaguna batez ere Heletako (Nafarroa Beherea) auzapeza edo alkatea 30 urtez izan zelako (1977-2007).\nBiografia.\nIngeniaritza ikasi zuen Paris aldean 1955 eta 1960 artean, eta Euskal Herrira itzultzean nekazaritzaren arloan jardun du batez ere. Lafitte abizenarekin sortua, 1960. hamarkadan Marie-Andr\u00e9e Arbelbidek bere aita, Germain Lafittek, sortu zuen Lafitte mintegien ardura hartu zuen. Aita Lekorneko auzapeza izana zen. Bere ahizpa eta Maurice Faizon bere koinatarekin batera, landare apaingarriak eta fruitudunak lantzen zituen enpresa honen modernizatzea burutu zuten.\nPolitikan hastean, Arbelbide bihurtu zen Marie-Antoinette Etxebarrenekin (Urepele) batera Ipar Euskal Herriko emakumezko alkate bakarra. Iholdiko Kantonamenduan ere hautagaia izan da, bai independente (1985ean) bai abertzale gisa (1992an).\nGero, kultura arloan ari zen eta Heletako Traboules elkarteko presidentea izan zen.\nAbertzaletasunaren bilakaera.\nAuzapez bihurtu zenean, 1977an, ez zen aipu hautetsi abertzalerik. Senarra, Xalbat Arbelbide, Xipri Arbelbide apaiza eta kazetariaren anaia, Enbatako kidea zen, eta berak ere mugimendua segitzen zuen. Baina auzapezen artean ez zen abertzaletasunik aipatzen. Gero, aski laster etorri zen. 1980ean euskal departamenduaren aldeko hautetsien elkarteko egoitza Heletan ezarri zuten. Hauteskundeak izan ziren hurrengo aldian hori aipatu zen. Jendeak kritikatu zuen, baina herria kudeatzeko moldeak gaina hartu zuten. Kudeatzeko moduan konfiantza eman zieten, eta beraz hauteskundeak berriz irabazi zituzten. Beti aski kritika gogorrak ukan izan zituen, baina horrek elkartasuna ere eragiten zion, ez bere ideientzat, baina pertsonalki.\n1995ean, Negu Gorriak taldearen kontzertua Heletako plazan antolatzea onartu zuen. Beste inork ez zuen bere herrian ukan nahi. Herriko bozak baino zortzi egun lehenago izan zen. Aste osoan kritika gogorrak ukan zituen, baina inoizko emaitza hoberena hauteskunde haietan lortu zuen.\nEuskal departamenduaren aldeko hautetsien elkartearen egoitza Heletan ezarri zuten geroago."}
{"id": "69261", "revid": "512", "url": "https://eu.wikipedia.org/wiki?curid=69261", "title": "Kareletik", "text": "Kareletik 1984 urtean Anjel Lertxundik eginiko euskal filma da. Gipuzkoan grabatu zuten.\nEuskarazko elkarrizketak dituen inoizko hirugarren pelikularik ospetsuena izan da: 11.516 ikusle izan zituen, 22.107,93 \u20ac-ko kopurua bilduz\nSinopsia.\n\"Maria Auxiliadora\" itsasontziaren tripulazioak arrantzari eta kontrabandoari ekiten dio. Tripulazioaren arteko harremanak korapilatsuak dira dirua eta maitasun arazogatik. Gainera, itsasoan zeudela, guardian zegoen marinela kareletik botatua da."}
{"id": "69262", "revid": "105290", "url": "https://eu.wikipedia.org/wiki?curid=69262", "title": "Pengkalan Batu", "text": "Pengkalan Batu Bruneiko Brunei eta Muara barrutian dagoen mukim edo azpibarruti bat da, zehazki, barruti honetako hegomendebaldean kokatua.\nMugak.\nSengkurong mukim edo azpibarrutiarekin muga egiten du iparraldean, Kilanas eta Lumapas mukim edo azpibarrutiarekin iparrekialdean, Malaysiako Sarawak estatuko Limnbangekin, ekialdean eta hegoaldean, Tutong Barrutiko Kiudang mukim edo azpibarrutiarekin hegomendebaldean, eta, azkenik, Tutong Barrutiko Keriam mukim edo azpibarrutiarekin iparmendebaldean."}
{"id": "69263", "revid": "371", "url": "https://eu.wikipedia.org/wiki?curid=69263", "title": "Salzburg", "text": ""}
{"id": "69264", "revid": "1545", "url": "https://eu.wikipedia.org/wiki?curid=69264", "title": "A los cuatro vientos", "text": "A los cuatro vientos edo Lauaxeta 1987 urtean Jose Antonio Zorrillak eginiko euskal filma da. 1988ko Goya Sarietako kategoria bitan hautagaia izan zen. Eusko Jaurlaritzak Espainiako Gerra Zibilaren 50. urteurrenean diru-laguntza eman zuen.\nSinopsia.\nEsteban Urkiaga \"Lauaxeta\" idazle eta gudarien komandantearen bizitza kontatzen du justu Gernikako bonbardaketarekin lotuta."}
{"id": "69266", "revid": "336", "url": "https://eu.wikipedia.org/wiki?curid=69266", "title": "Lilongwe", "text": "Lilongwe Malawiko hiriburua (1975 urtetik) eta azken erroldaren arabera hiririk populatuena da, Blantyre hiriaren aurretik. Herrialdeko erdialdean kokatuta dago.\n2008an 866.272 biztanle zituen.\nBi auzo nagusik osatzen dute: hiri zaharra batetik eta hortik 5 kilometrora dagoen Capital Hill auzo berria (han daude gobernuaren egoitzak eta enbaxadak). Aireportua eta burdinbidea ditu. Hiriaren iparraldean industria auzoa dago: janari industria, tabakogintza eta ehungintza.\nHerri eta hiri senidetuak.\nLilongwe ondorengo herri eta hiriekin senidetuta dago:"}
{"id": "69267", "revid": "512", "url": "https://eu.wikipedia.org/wiki?curid=69267", "title": "Morto Vivace", "text": "Morto Vivace 2007an Jon Arretxek idatzitako eleberri beltza da.\nHainbat genero landu ostean, tartean nobela beltz ganberroa ere, hemengo hau nobela beltz klasikotzat jo daiteke. Izan ere, Parisen, uztailaren 14ko gauean, festa nazionalaren egunean hain zuzen ere, Miarritzeko abesbatzaren kide bat \"bateau-mouche\" batean hilda aurkitzean, Martinez eta Perret polizia gogorrek kasua hartu zuten.\nHilketa eleberriaren ildo nagusia bada ere, Arretxek beste elementu batzuk txertatu zituen liburuan. Parisko giro ugari agertzen dira, bai turistei erakusten zaizkienak bai lunpeak ere. Protagonistak, bata magrebtarra bestea beltza, eta haien arteko hartu-emana ere ardatz garrantzitsua da liburuan, elkarri eta ondoan dituztenei sekulakoak botatzen baitizkiete. Gozotasuna, beraz, ez da nagusi."}
{"id": "69268", "revid": "512", "url": "https://eu.wikipedia.org/wiki?curid=69268", "title": "Port Louis", "text": "Port Louis () Maurizio uharteko hiriburua eta hiririk handiena da. Uhartearen ipar-mendebaldean dago.\nGeografia.\nIndiako ozeanoaren mendebalean dago.\nHistoria.\n1736. urtean sortu zuten hiria.\nEkonomia.\nAzukrea esportatzen da bertako portutik (% 80).\nOndasun nabarmenak.\nAipagarriak dira, besteak beste, XIX. mendearen hasierako hiribildua, katedral katolikoa eta protestantea eta hainbat museo. Unibertsitaterik badu."}
{"id": "69269", "revid": "62526", "url": "https://eu.wikipedia.org/wiki?curid=69269", "title": "Windhoek", "text": "Windhoek (ingelesez ahoskatua; alemanez: \"Windhuk\") Namibiako hiriburua eta hiri handiena da. Namibiako \"Khomas Highland\" goi ordokian dago kokatua, itsas mailatik 1.650 metrotara, herrialdearen erdigune geografiko inguruan. Hiriko biztanle kopurua modu jarraian hazten ari da, Namibia osotik datorren jendeari esker. 2020ean 431.000 biztanle zituen.\nXIX. mendean sortu zen gaur egun Windhoek den hiria, Nama etniako buruzagi batek bertan kokatu zuenean bere bizitokia. Alemaniar inperioak eskukaldea okupatu zuen 1885ean eta 1892an gobernu okupatzailearen egoitza bertan kokatu zen, Alemaniar Hego-mendebaldeko Afrikako (\"Deutsch-S\u00fcdwestafrika\") hiriburua bilakatuz. Lehen mundu gerran Hegoafrikar batasuneko armadak hiria hartu zuen eta britaniar eskuetara igaro zen. Namibiak 1990ean independentzia lortu zuenean bilakatu zen Windhoek bere hiriburua.\nWindhoek herrialdearen hiriburu sozial, politiko, kultural eta ekonomikoa da.\nHistoria.\nEtimologia.\nWindhoek izenaren jatorriaren inguruan iritzi ezberdinak daude. Onartuena Afrikaans hizkuntzako Wind-hoek hitzetik (haize kantoia edo izkina) eratorria dela da. Beste teoria Jonker Afrikaner kapitainak Winterhoek mendien omenez jarri izana da. \"Windhoek\" izenaren lehen aipamena, Jonker Afrikanerrek Joseph Tindalleri idatziriko eskutitz batean izan zen, 1844eko abuztuaren 12an.Windhoek hiria, tradizionalki beste bi izen zituen, Nama herriak \"Ai-Gams\" izena jarri zion (bertan zeuden ur termalei erreferentzia eginez) eta herero herriak \"Otjomuise\" izena jarri zion (\"lurrun lekua\" esan nahi duena.\nKolonia-aurreko aroa.\n1840an Jonker Afrikanerrek Orlam kokaleku bat ezarri zuen Windhoeken. Bera eta bere jarraitzaileak gaur egungo Klein Windhoek auzoan kokatutako iturri termal nagusietako baten ondoan ezarri ziren. 500 lagun bildu ahal zituen harrizko eliza bat eraiki zuen; eskola gisa ere erabiltzen zena. 1842. urte amaiera, Carl Hugo Hahn eta Franz Heinrich Kleinschmidt misiolariak bertan hasi ziren lanean. Bi urte geroago Richard Haddy eta Joseph Tindall metodistek, misiolariak kanporatu zituzten . Lorategiak jarri ziren eta denbora batez Windhoek aurrera egin zuen. Nama eta herero herrien arteko gerrek, azkenean, kokalekua suntsitu zuten. Luzaroan kanpoan egon eta gero, Hahn misiolariak Windhoek bisitatu zuen berriro 1873an eta atsekabetu egin zen herriko antzinako oparotasunetik ezer ez zela geratzen ikustean. 1885eko ekainean, Suitzako a botanikari batek soilik txakalak eta gosez hiltzen ari ziren pintada hegazti batzuk besterik ez zituen topatu bertan, utzitako fruta-arbol batzuen artean. \nKolonia aroa.\nL\u00fcderitzbaai-eko merkatariek egindako eskaerari esker, egun Namibia den lurraldea Alemaniar Hego-mendebaldeko Afrika deitu zenaren gaineko protektoratu alemaniarra bilakatu zen 1884an. Alemaniako koloniaren mugak 1890ean zehaztu ziren eta Alemaniak talde militar bat bidali zuen (\"Schutztruppe\" deituak) Curt von Fran\u00e7ois nagusiaren agindupean, ordena mantentzeko. Von Fran\u00e7ois-k Windhoeken kokatu zuen bere soldadu-taldea, estrategikoki kokatuta zegoena Nama eta Herero herrien arteko liskarrak baretze aldera. Bertan kokaturiko iturburuek laborantzarako aukera ematen zuten.\nWindhoek hiri koloniala 1890eko urriaren 18an sortu zen, von Fran\u00e7ois-ek gotorlekuaren lehen harria jarri zuenean, gaur egun Alte Feste (gotorleku zaharra) izenarekin ezagutzen dena. 1907. urtetik aurrera, hiriaren garapena bizkortu egin zen indigenak landa eremutik hirira joaten hasi baitziren lan bila. Alemaniatik eta Hegoafrikatik Europako kolono gehiago iritsi ziren. Negozioak Kaiser kalean (gaur egun Independentzia Etorbidea ) eta hiriaren alboko mendi inguruetan zehar sortu ziren. Garai hartan, Windhoek-en hiru gaztelu eraiki ziren, Heinitzburg, Sanderburg eta Schwerinsburg.\nHegoafrikako administrazioa.\nAlemaniako aro koloniala Lehen Mundu Gerra amaitu ondoren bukatu zen, baina Windhoek, Afrikako hego-mendebaldea bezala, jada eroria zen 1915erako. Gerra amaitu arte hiria Hegoafrikako gobernu militar batek administratzen zuen, eta ez zen inolako garapenik gauzatu hiri azpiegiturei zegokienez. 1920an, Versaillesko Itunaren ondoren, lurraldea Nazioen Ligako C motako agindu baten pean jarri zen eta berriro Hegoafrikak administratu zuen. \nBigarren Mundu Gerraren ondoren kapital gehiago zegoen eskuragarri zonaldeko ekonomia hobetzeko. 1955. urtearen ondoren, proiektu publiko handiak egin ziren, hala nola eskola eta ospitale berriak eraikitzea, hiriko errepideen asfaltatzea (1928an Kaiser kalearekin hasitako proiektua) eta ur hornidura egonkortzeko presak eta hodiak eraikitzea. Munduko lehen berrerabilpen edangarriko planta eraiki zen bertan 1958an, birziklatutako saneamenduko urak tratatu eta herriko ur hornidura sartzen zituena. \nNamibiako independentzia.\n1990ean independentziaz geroztik, Windhoek nazioko hiriburua izan da, baita Khomas eskualdeko probintziako hiriburua ere. Independentzia eta gerra amaitu zenetik, hiriko hazkundea eta garapena bizkortu egin da.\nGeografia.\nOrange ibaiaren eta Lurmutur Hiriaren iparraldean dago, 1.654 m-ko garaieran.\nKlima.\nWindhoek-ek urtean 300 egun eguzkitsu baino gehiago ditu. K\u00f6ppen klima sailkapenaren arabera Estepako klima bero du ( \"BSh\" ), urteko batez besteko tenperatura 18\u00a0\u00b0C-tik gorakoa izanik. Urtean zehar tenperatura epela du, altitudearen eraginez. Tenperatura altu eta baxuen urteko batez bestekoa 13.4\u00a0\u00b0C da . Hilabeterik hotzena uztaila da, batez beste 13.1\u00a0\u00b0C tenperaturarekin, hilabeterik beroena abendua da, batez besteko tenperatura 23.5\u00a0\u00b0C izanik . Kalahari basamortutik gertu kokatuta dagoenez, hiriak 3.605 ordu eguzki jasotzen ditu urtean. Uda sasoian prezipitazioak ugariak dira, eta neguan urriak. Urteko batez besteko prezipitazioa 367.4 mm da, erregistraturiko gutxiengoak 2018/19 euri denboraldiko 106.7 mm-ak eta 1929/30eko 97 mm-ak izanda.\nEkonomia.\nErrepide eta burdinbide gune garrantzitsua da Windhoek. Nazioarteko aireportua du. Nekazaritza gaien merkataritza eta industria (janari industria, ehungintza) dira ekonomia jarduera nagusiak.\nHiria Namibiako gune administratiboa, komertziala eta industriala da. 1992/93eko azterketa baten arabera, Windhoek-ek Namibiako nekazaritzaz kanpoko enpleguaren erdia baino gehiago eskaintzen du, zerbitzu publikoetan enplegu-kuota nazionalare % 96a, garraio eta komunikazioetan % 94a, finantzak eta enpresa zerbitzuetan % 82koa. Windhoek herrialdeko zentro sozial, ekonomiko eta kulturala da, eta bere tamaina erlatiboa dela eta (herrialdeko bigarren hiri handiena 8 aldiz txikiagoa da), beste hiriburu askotan baino are nabariago da zentralitate hau. Ia enpresa nazional guztiek Windhoeken dute egoitza nagusia. Namibiako Unibertsitatea, herrialdeko antzoki bakarra, ministerioko egoitza guztiak eta komunikabide eta finantza entitate nagusi guztiak hiriburuan daude. Windhoek hiriko gobernuaren aurrekontua, Namibiako beste tokiko agintari guztienen beste da.\nDemografia.\nTalde etnikoak.\n1971n, gutxi gorabehera 26.000 zuri bizi ziren Windhoeken, biztanle beltzak 24.000 ziren bitartean. Garai hartan zuri egoiliarren herena, gutxienez 9.000 pertsona, alemaniar hitztunak ziren. 2011ean Windhoek-en biztanleriaren % 65 beltza zen, % 17 zuria eta % 18 bestelakoa.\nHizkuntzak.\nBizitza publikoan, afrikaansa eta neurri txikiago batean alemana lingua franca gisa erabiltzen dira gaur egun ere, gobernuak ingelesa bakarrik erabiltzen duen arren. "}
{"id": "69270", "revid": "512", "url": "https://eu.wikipedia.org/wiki?curid=69270", "title": "Mbabane", "text": "Mbabane Eswatiniko hiriburuetako bat da (Lobambarekin batera), gobernuaren egoitza da, eta herrialdeko hiririk handiena, herrialdeko ipar-mendebaldean kokatua.\nHerri eta hiri senidetuak.\nMbabane ondorengo herri eta hiriekin senidetuta dago:"}
{"id": "69271", "revid": "46380", "url": "https://eu.wikipedia.org/wiki?curid=69271", "title": "Jose Ramon Soroiz", "text": "Jose Ramon Soroiz Ormazabal (Legorreta, 1951ko otsailaren 24a - ), ezizenez Pinpix, euskal aktorea da. Telebista, zinema eta antzerkigintza jorratu ditu Soroizek bere ibilbide emankorrean, kasurik gehienetan komedia landuz. Antzerkiari dagokionez Tanttaka taldearekin aritu da gehienbat, eta hauexek dira taularatu dituen lanik garrantzitsuenak: \"Agur Eire, agur\" (1988), \"Ama begira zazu\" eta \"Dakota\" (1998), \"El florido pensil\" (1996), \"Novecento: Ozeanoko pianista\" (2000).\nZinemagintzari dagokionez \"Ke arteko egunak\" (1989), \"Vacas\" (1991) eta \"Mait\u00e9\" (1994) filmak aipa daitezke. Telebistari dagokionez, berak sortu ditu azken urteotan Euskal Telebistak izan dituen pertsonaiarik ezagun eta esanguratsuenak, besteak beste, \"Bi eta bat\"eko Joxe Lontxo (1991tik aurrera) edota 1995etik 1997ra eman zen \"Jaun eta Jabe\" telesaileko Joxantonio lehendakaria. Euskal Telebistak emandako \"Goenkale\" (1994), \"Mait\u00e9\" (1998) eta \"Ertzainak\" (1999) telesailetan ere rol garrantzitsuak izan ditu, eta Espainiako telebistan ere parte hartu du, besteak beste, \"Polic\u00edas\" telesailean.\nTelebistarako lanik gehienetan alde komikoa landu badu ere, argi utzi du Soroizek hori baino erregistro askoz ere zabalagoko aktorea dela."}
{"id": "69272", "revid": "336", "url": "https://eu.wikipedia.org/wiki?curid=69272", "title": "Lusaka", "text": "Lusaka Zambiako hiriburua eta hiri handiena da, herrialdearen hegoaldean dagoena, Kafue Flats mendien ekialdean, Kafue ibaiak eratzen duen haranaren gainean. 538.469 biztanle ditu. Unibertsitatea eta aireportua ditu. Burdinbideen eta errepideen oso gune garrantzitsua da. Ekonomia jarduera nagusia industria da (janari industria, ehungintza, mekanika, porlana)."}
{"id": "69273", "revid": "512", "url": "https://eu.wikipedia.org/wiki?curid=69273", "title": "Harare", "text": "Harare (1982 urtera arte Salisbury bezala ezaguna) Zimbabweko hiriburua eta hiri handiena da, herrialdeko iparraldean kokatutakoa. Burdinbideak Sofalarekin (Mozambike) eta Bulawayorekin lotzen du. Industriari dagokionez, kimika industriak eta nekazaritzaren ingurukoak, zementu fabrika eta metalurgiarekin loturikoak dira aipagarrienak.\nAuzoak.\nHona hemen Harareko auzoak barrutiaren arabera."}
{"id": "69274", "revid": "6327", "url": "https://eu.wikipedia.org/wiki?curid=69274", "title": "Gaston I.a, Bianako printzea", "text": ""}
{"id": "69275", "revid": "119347", "url": "https://eu.wikipedia.org/wiki?curid=69275", "title": "Ander eta Yul", "text": "Ander eta Yul 1989 urtean Ana D\u00edezek eginiko euskal film dramatikoa da. Ana D\u00edezek 1990eko zuzendari berrien Goya Saria lortu zuen bere lanagatik.\nSinopsia.\nAnder kartzelatik irten eta gero gurasoen etxera joan da. Bidaian bere bizitzaren iragana eta etorkizuna ikusten du. Gainera Yul lagun mina berraurkitzen du."}
{"id": "69276", "revid": "119347", "url": "https://eu.wikipedia.org/wiki?curid=69276", "title": "Erromako probintzia", "text": "Erromako probintzia Italiako populatuena da, herrialdeko erdialdean eta Lazioko eskualdean kokatutatakoa.\nErroma hiri nagusia eta hiriburua da.\nHerriak.\nProbintziako herririk jendetsuenak honakoak dira:"}
{"id": "69277", "revid": "119347", "url": "https://eu.wikipedia.org/wiki?curid=69277", "title": "Napoliko probintzia", "text": "Napoliko probintzia Italiako hirugarren populatuena da, herrialdeko hego-mendebaldean eta Campaniako eskualdean kokatutatakoa.\nNapoli hiri nagusia eta hiriburua da.\nHerriak.\nProbintziako herririk jendetsuenak honakoak dira:"}
{"id": "69280", "revid": "119347", "url": "https://eu.wikipedia.org/wiki?curid=69280", "title": "Bariko probintzia", "text": "Bariko probintzia Italiako bosgarren populatuena da, herrialdeko hego-ekialdean eta Apuliako eskualdean kokatutatakoa.\nBari hiri nagusia eta hiriburua da."}
{"id": "69281", "revid": "105290", "url": "https://eu.wikipedia.org/wiki?curid=69281", "title": "Anbiguotasun lexiko", "text": "Anbiguotasun lexikoa edo anfibologia hitz, sintagma, proposizio edo esaldi batek esanahi bat baino gehiago dutenean eta, beraz, interpretazio bat baino gehiago onartzen duenean sortzen da. Hainbat anbiguotasun era badago: semantikoa, hitzen aiderarekin zerikusia duenean; erreferentziala, aurretik aipatutako zerbaiti erreferentzia egiteko izen sintagmak eta izenordainak erabiltzen direnean; estrukturalak, sintagma, proposizio edo esaldien egiturarekin loturik dagoenean; semantikoa, hitzaedo esaldia berez lausoa denean. Anbiguotasunak mezua ulertzeko zailtasunak sortzen ditu eta testuingurutik baino ezin da anbiguotasuna ezeztatu.\nAldaerak.\nHomonimia.\nHomonimia bi hitzek, nahiz eta forma berdina izan, esanahi ezberdina izatea da. Adibidez: \"arte\" (zuhaitza) eta \"arte\" (giza-ekintza). Homonimian, hitz homofonoak (fonetikoki berdinak dira baina ortografia ezberdina dutenak) eta homografoak (fonetikoki eta ortografikoki berdinak dira baina jatorri eta esanahia ezberdina dutenak) bereizten dira.\nPolisemia.\nPolisemia hitz baten esanahi aniztasuna da. Polisemia eta homonimiaren arteko ezberdintasun nagusia terminoen jatorrian, hau da, etimologian datza. Hitz homonimoek jatorri ezberdina duten bitartean, hitz polisemikoek jatorri berdina dute, baina euren esanahiek denboraren joan etorriarekin batera eboluzio sakona pairatu izan dute.\nParonimia.\nParonimia bi hitzek edo gehiagok euren artean antzekotasuna dutenean gertatzen da, etimologikoki, fonikoki edo ortografikoki, baina esanahia ezberdina dutelarik. Adib.: \"Azkenaldi honetan ez naiz zinemara joan, ezaldian egon naizelako\" (dirurik gabe) eta bestetik, \"Bi esaldi idatzi behar dituzue biharko\" (zentzua duten hitz segida baten unitatea). Kasu honetan, fonikoki antzekoak diren hitz paronimoak dira ezaldia eta esaldia."}
{"id": "69282", "revid": "119347", "url": "https://eu.wikipedia.org/wiki?curid=69282", "title": "Karlistadaren kronika 1872-1876", "text": "Karlistadaren kronika, 1872-1876 1988 urtean Jose Maria Tudurik eginiko euskal filma da.\nSinopsia.\n1922an Polikarpo Amilibia bilbotar liberalak eta Inaxio Zatarain gipuzkoar karlistak bere gaztaroaz mintzatzen dute, Bigarren Karlistaldian bizitakoaz. Amilibia, Bilboko Irurac bat egunkariko gerra kazetari gisa aritu zen eta Zatarain, baserritarra, gudaroste karlistan boluntario borrokatzen."}
{"id": "69285", "revid": "880", "url": "https://eu.wikipedia.org/wiki?curid=69285", "title": "IPLO", "text": ""}
{"id": "69286", "revid": "880", "url": "https://eu.wikipedia.org/wiki?curid=69286", "title": "Irlandar Herriaren Askapenerako Erakundea", "text": ""}
{"id": "69287", "revid": "105290", "url": "https://eu.wikipedia.org/wiki?curid=69287", "title": "Palermoko probintzia", "text": "Palermoko probintzia Italiako bosgarren populatuena da, herrialdeko hego-mendebaldean eta Siziliako uhartean kokatutatakoa.\nPalermo hiri nagusia eta hiriburua da.\nHerriak.\nProbintziako herririk jendetsuenak honakoak dira:"}
{"id": "69288", "revid": "119347", "url": "https://eu.wikipedia.org/wiki?curid=69288", "title": "Jose Maria Tuduri", "text": "Jose Maria Tuduri Esnal (Tolosa, 1949 -) euskal zinema zuzendari eta gidoigilea da. Bere lanak bere zaletasunarekin lotura estua izan du: XIX. mendea eta Gerra Karlistak"}
{"id": "69289", "revid": "105290", "url": "https://eu.wikipedia.org/wiki?curid=69289", "title": "Salernoko probintzia", "text": "Salernoko probintzia Italiako zortzigarren populatuena da, herrialdeko hego-mendebaldean eta Campaniako eskualdean kokatutatakoa.\nSalerno hiri nagusia eta hiriburua da.\nHerriak.\nProbintziako herririk jendetsuenak honakoak dira:"}
{"id": "69290", "revid": "119347", "url": "https://eu.wikipedia.org/wiki?curid=69290", "title": "Cataniako probintzia", "text": "Cataniako probintzia Italiako bederatzigarren populatuena da, herrialdeko hego-mendebaldean eta Siziliako uhartean kokatutatakoa.\nCatania hiri nagusia eta hiriburua da.\nHerriak.\nProbintziako herririk jendetsuenak honakoak dira:"}
{"id": "69291", "revid": "42829", "url": "https://eu.wikipedia.org/wiki?curid=69291", "title": "Ke arteko egunak", "text": "Ke arteko egunak 1990 urtean Antxon Ezeizak eginiko euskal filma da. Urte hartako Donostiako Zinemaldiaren Donostia Saria lortu zuen.\nBere garaian, euskarazko elkarrizketak zituen inoizko laugarren pelikularik ospetsuena izan zen: 51.663 ikusle izan zituen, 103.536,43 \u20ac-ko kopurua bilduz.\nSinopsia.\nHogei urte pasa eta gero, Pedro Sansinenea Euskal Herrira itzultzen da. Mexikon egon da luzaz eta inguruak itotzen zuelako joan zen hara. Donostiara itzuli denean, oso bestelako mundu bat aurkitzen du, gaztaroan ezagutu zuen hartatik oso desberdina. Egokitu ezin horrek, daukan adin handiak eta alkoholarekin duen problemak pertsona bakarti eta arlote bihurtzen dute. Euskal gatazkak zigortutako hiri batean dabil batetik bestera, errukarri. Harreman bat hasten du Lurdesekin, aspaldi laga zuen familiaren bila hasten da -orain, alaba preso politikoa du-... Baina alferrik dira ahalegin guztiak. Pertsonaiak ez du lortzen hogei urte lehenago utzitako gizartean berriz sartzea.\nJasanezinak egiten zizkion inguruabar batzuk hor dirau eta badaude beste inguruabar berriak."}
{"id": "69292", "revid": "96586", "url": "https://eu.wikipedia.org/wiki?curid=69292", "title": "Teresa Calo", "text": "Teresa Calo Fontan (Donostia, 1955eko apirilaren 24a - ) gipuzkoar aktorea dramagilea eta gidoigilea da. Euskara, galiziera, gaztelania eta ingelesa menperatzen ditu.\nHemeretzi urte zituela hasi zen antzerkian \"Orain\", eta, besteak beste, \"Mentiras, Entre l\u00edneas, Ay Manolo\" (Serantes saria), \"El d\u00eda en que invent\u00e9 tu nombre\" (Ciudad de San Sebasti\u00e1n saria), \"El hombre que sobremuri\u00f3 a una mudanza\", \"Marketing\" (Teatro Peque\u00f1o Luis Soto Barahona saria) Gidoilari gisa lan egin du \"Jaun ta Jabe, Mait\u00e9, Goenkale\" eta beste hainbat serietarako. \"La luz con el tiempo dentro\" filma zinemako gidoilari gisa egiten duen lanaren erakusgarri da. Hogeita bost urte eman ditu aktoreak prestatzen, eta UTBren (Arte Eszenikoen Lantegia) sortzailea da.\nBiografia.\nTeresa Calo Donostian jaio zen 1955eko apirilaren 24an. Emigratzaile galiziarren alaba da. Ingeles filologia ikasi zuen. Zineman eta telebistan lan egin du, eta izatez, antzerkiko emakumea da. 1975ean hasi zen. Columnista eta interpretazio-irakaslea, antzerki-testu batzuen egilea da eta UTBren sortzailea (Donostiako Arte Eszenikoen Lantegia). \n1975ean hasi zen antzerkian. Pere Planella, Carles Alfaro eta Fernando Bernu\u00e9s zuzendarientzat lan egin du, besteak beste. \u201cNasdrovia Ch\u00e9jov\u201d lanarekin, Haroko Garnacha Zinemaldian aktore onenaren saria jaso zuen. Antzerkigile gisa, lau emanaldi estreinatu ditu bakarka. Horietako bat, \u201c\"Ay, Manolo\"\u201d, 2003ko Serantes Saria; beste lan bat \u201c\"El d\u00eda que invent\u00e9 tu nombre\"\u201d, Donostia Hiria Gaztelaniazko Antzerki Saria lortu zuen 2005ean.\nZineman, \u201c\"Cita con Alberto\"\u201d film laburrean egindako lana nabarmentzen da. Goyarako izendatu zuten, eta Teresak bi sari jaso zituen interpretaziorik onenari dagokionez, Elxeren eta Alfax del Pi-ren nazioarteko jaialdietan. Telebistan, Teresa Calok hainbat telesailetan parte hartu du aktore (\u201c\"Hospital Central\"\u201d) eta gidoilari gisa.\nAntzerki-irakaslea, UTBren sortzailea, hogeita bost urtetik gora daramatza aktore eta profesionalak prestatzen, eta horixe eskaini zion Calok \"Demos la vuelta al d\u00eda\" bekari."}
{"id": "69293", "revid": "105290", "url": "https://eu.wikipedia.org/wiki?curid=69293", "title": "Paduako probintzia", "text": "Paduako probintzia Italiako ipar-ekialdean eta Venetoko eskualdean kokatuta dago.\nPadua hiri nagusia eta hiriburua da.\nHerriak.\nProbintziako herririk jendetsuenak honakoak dira:"}
{"id": "69295", "revid": "1545", "url": "https://eu.wikipedia.org/wiki?curid=69295", "title": "Veneziako probintzia", "text": "Veneziako probintzia Italiako ipar-ekialdean eta Venetoko eskualdean kokatuta zegoen, Itsaso Adriatikoaren kostaldean. Iparraldean Trevisoko probintzia eta Pordenoneko probintzia, hegoaldean Rovigoko probintzia eta Adriatikoa, ekialdean Udineko probintzia eta mendebaldean Paduako probintzia mugakide zituen.\nVenezia hiri nagusia eta hiriburua zuen. 2005ean, probintziak ia 830.000 biztanle zituen. 2015ean Veneziako Hiri Metropolitanoak ordezkatu zuen.\nHerriak.\nProbintziako herririk jendetsuenak honakoak dira: (2001eko datuak)."}
{"id": "69296", "revid": "119347", "url": "https://eu.wikipedia.org/wiki?curid=69296", "title": "Vicenzako probintzia", "text": "Vicenzako probintzia (italieraz: \"provincia di Vicenza\", venezieraz: \"provincia de Vicensa\") Italiako ipar-ekialdeko Veneto eskualdean kokatutako probintzia da. Hiri nagusia eta hiriburua Vicenza da.\nIparralde eta mendebaldean Trentino-Adige Garaiarekin (Trentoko probintzia autonomoa) du muga, ipar-ekialdean Bellunoko eta Trevisoko probintziekin, hego-ekialdean Paduako probintziarekin eta hego-mendebaldean Veronako probintziarekin. 2.723\u00a0km\u00b2ko azalera du eta 2011n 873.772 biztanle zituen .\nHerriak.\nProbintziako udalerririk jendetsuenak honakoak dira (2011ko datuak):"}
{"id": "69297", "revid": "105290", "url": "https://eu.wikipedia.org/wiki?curid=69297", "title": "Bellunoko probintzia", "text": "Bellunoko probintzia Italiako ipar-ekialdean eta Venetoko eskualdean kokatuta dago.\nBelluno hiri nagusia eta hiriburua da.\nHerriak.\nProbintziako herririk garrantzitsuenak honakoak dira:"}
{"id": "69298", "revid": "31982", "url": "https://eu.wikipedia.org/wiki?curid=69298", "title": "Veronako probintzia", "text": "Veronako probintzia Italiako ipar-ekialdean eta Venetoko eskualdean kokatuta dago.\nVerona hiri nagusia eta hiriburua da.\nHerriak.\nProbintziako herririk jendetsuenak honakoak dira:"}
{"id": "69299", "revid": "105290", "url": "https://eu.wikipedia.org/wiki?curid=69299", "title": "Rovigoko probintzia", "text": "Rovigoko probintzia Italiako ipar-ekialdean eta Venetoko eskualdean kokatuta dago.\nRovigo hiri nagusia eta hiriburua da.\nHerriak.\nProbintziako herririk jendetsuenak honakoak dira:"}
{"id": "69300", "revid": "119347", "url": "https://eu.wikipedia.org/wiki?curid=69300", "title": "Trevisoko probintzia", "text": "Trevisoko probintzia (italieraz: \"provincia di Treviso\", venezieraz: \"provincia de Trevixo\") Italiako ipar-ekialdeko Veneto eskualdean kokatutako probintzia da. Hiri nagusia eta hiriburua Treviso da.\nIparraldean Bellunoko probintziarekin du muga, ekialdean Friuli-Venezia-Juliarekin (Pordenoneko probintzia), hegoaldean Veneziako eta Paduako probintziekin eta mendebaldean Vicenzako probintziarekin. 2.476\u00a0km\u00b2ko azalera du eta 2011n 891.597 biztanle zituen\nUdalerriak.\nProbintziako udalerririk jendetsuenak honakoak dira (2011ko datuak):"}
{"id": "69301", "revid": "59723", "url": "https://eu.wikipedia.org/wiki?curid=69301", "title": "Bozen-Hego Tirolgo probintzia autonomoa", "text": "Bozen-Hego Tirolgo probintzia autonomoa (\"Autonome Provinz Bozen-S\u00fcdtirol\" alemanez, \"Provincia Autonoma di Bolzano - Alto Adige\" italieraz, \"Provinzia Auton\u00f2ma Balsan - S\u00fcdtirol\" ladineraz) Italiako ipar-ekialdean eta Trentino-Hego Tiroleko estatutu berezidun eskualdean dago. Askotan Hego Tirol izen hutsaz deitua da.\nTirol eskualde alemandunaren hegoaldeko zatia da (\"S\u00fcdtirol\"): hori dela eta, mugimendu autonomistek edo Tirol batuaren aldekoek indar handia dute. Duen autogobernu maila altuagatik, \"de facto\" Italia barruko eskualde autonomoa bilakatu da. Bozen-Bolzano hiri nagusia eta hiriburua da.\nBanaketa administratiboa.\nHego Tirol \"Bezirksgemeinschaft\" edo \"Compresorio\" izeneko zortzi barrutitan banatuta dago.\nHistoria.\n1918 arte lur-eremua Tirol batuaren zatia zen, Austriako probintzia bakar batea. Lehen Mundu Gerran Austria-Hungariako Inperioa desegin zenean, Italiaren esku geratu zen.\nMussoliniren gobernuak Hego Tirol italieradun bihurtzeko hizkuntza-politika bultzatu zuen eta italierazko irakaskuntza elebakarra eratu. Italiako hegoaldeko eskualdeetatik hainbeste lagun hara joan ziren. Hitler boterera heldu zenean, aleman hiztuna izanik ere gauzak ez ziren askotxo aldatu, Italia faxista aliatua zuelako; hori zela eta, ez zuen Hego Tirol Hirugarren Reicharen zatitzat aldarrikatu. 1939an bi diktadoreek akordio bat sinatu zuten: aleman hiztunek alde egitea (\"Optanten\", geroago nazitzat jo zituztenak) edo bertan geratzea (\"Dableiber\", \"traidoretzat\" joak) aukeratu behar zuten. Hala ere, Bigarren Mundu Gerraren garapenak itun horren ondorioak erabat ez betetzea ekarri zuen.\nGerraren ostean aleman hiztunek 1946ko Gruber-De Gasperi Itunaren bitartez eskubide batzuk lortu zituzten. Baina estatutua abian jartzeko orduan italiarrek \"Trentino-Adige Garaia\" deitzen duten eskualdea eratu zenez, eta bertan italieradunak gehiengoa zirenez, hegotiroldarren autogobernu nahia ezin izan zen bete. Gainera, autonomia martxan jartzeko unea behin baino gehiagotan atzeratu zen eta aldi berean italiar jatorrikoen immigrazioak segitzen zuen.\nHorren ondorioz, Italiaren kontra bortizkeria erabili zuten talde independentistak sortu ziren: hasieran, azpiegituren kontrako erasoak izan baziren ere, 1958 eta 1988ren artean 21 lagunen heriotza eragin zuten, tartean 4 ekintzailerena.\nItaliako gobernuak bere jarrera birplanteatu eta \"Bigarren Estatutu Ordena\" deitu zena onartu zuen, Hego Tirolgo gehiengo aleman-hiztunari autonomia handiagoa eskaintzeko. Egun, probintziak autonomia zabala du eta Austriaren menpeko Ipar zein Ekialdeko Tirolekin harreman estuak ditu, are estuagoak iparraldeko auzokide hurkoa Europar Batasunena 1996an sartu zenetik.\nProbintziako bizitza politikoan, S\u00fcdtiroler Volkspartei (SVP, Hego Tirolgo Herritarren Alderdia) nagusi da, 1945ean sortu zenetik.\nHizkuntza-komunitateak.\nLurralde horretako hizkuntzak bi dira:\nBatez ere Mussoliniren garaietatik bultzatutako italiar jatorrikoen komunitate inportante bat dago; oso udalerri gutxitan da gehiengoa baina hala gertatzen da Bozen hiriburuan.\nAzken urteetan beste leku batzuetatik (Albania, Alemania, Maroko...) etorritakoak ere ehuneko nabariak osatzen hasi dira.\nHizkuntza-komunitateen bilakaera 1880tik 2001era, ehunekoetan"}
{"id": "69303", "revid": "105290", "url": "https://eu.wikipedia.org/wiki?curid=69303", "title": "Trentoko probintzia autonomoa", "text": "Trentoko probintzia autonomoa (italieraz \"Provincia autonoma di Trento\") Italiako ipar-ekialdean eta Trentino-Adige Garaiko eskualdean kokatuta dago.\nTrento hiri nagusia eta hiriburua da.\nHerriak.\nProbintziako herririk jendetsuenak honakoak dira:"}
{"id": "69304", "revid": "219", "url": "https://eu.wikipedia.org/wiki?curid=69304", "title": "Trentino-Adige Garai", "text": ""}
{"id": "69305", "revid": "512", "url": "https://eu.wikipedia.org/wiki?curid=69305", "title": "Gazteluberri Bearno", "text": "Gazteluberri Bearno (frantsesez eta ofizialki \"Castetnau-Camblong\" eta okzitanieraz \"Cast\u00e8tnau-Camblong\") Pirinio Atlantikoak departamenduko udalerria da."}
{"id": "69306", "revid": "1105", "url": "https://eu.wikipedia.org/wiki?curid=69306", "title": "Castetnau-Camblong", "text": ""}
{"id": "69308", "revid": "512", "url": "https://eu.wikipedia.org/wiki?curid=69308", "title": "Xarra (Bearno)", "text": "Xarra (frantsesez eta ofizialki: \"Charre\", okzitanieraz: \"Sharra\") Pirinio Atlantikoak departamenduko mendebaldeko udalerri bat da, Bearnokoa, Zuberoako mugatik kilometro gutxi batzuk ekialdera dagoena. XIV. menderaino behintzat, euskaraz egiten zen han, eta toponimian arrasto ugari utzi du euskal hizkuntzak."}
{"id": "69309", "revid": "15795", "url": "https://eu.wikipedia.org/wiki?curid=69309", "title": "Charre", "text": ""}
{"id": "69310", "revid": "59723", "url": "https://eu.wikipedia.org/wiki?curid=69310", "title": "Goriziako probintzia", "text": "Gorizia Italiako ipar-ekialdeko probintzia da, Friuli-Venezia Giuliako eskualdean.\nHerriak.\nProbintziako herririk jendetsuenak honakoak dira:"}
{"id": "69312", "revid": "58701", "url": "https://eu.wikipedia.org/wiki?curid=69312", "title": "Esku Gorriaren Defendatzaileak", "text": "Esku Gorriaren Defendatzaileak, RHD (jatorrizko izena, ) 1998an sortutako Ipar Irlandako talde armatu loialista bat da. RHDren izenak Ulsterko balizko banderari egiten dio erreferentzia, zeinean sei puntatako izar zuri baten barruan esku gorri bat agertzen baita.\nUste denez, Ulsterren Defentsarako Elkartea (UDA) eta Loialista Boluntarioen Indarra (LVF) talde armatuetako kideek osatzen dute RHD. Talde horiek emandako su-etenarekin ados ez zeuden kideek osatu zuten RHD, askok UDA nahiz LVFko kideak izateari utzi gabe ekintza armatuak egiten segitu ahal izateko.\n2002ko urtarrilean, RHDk postako langile katolikoak eta Belfasteko eskola katolikoetako langileak bere ekintza armatuaren jomugak zirela jakinarazi zuen. Urte hartako otsailean, UDAk eta LVFk Esku Gorriaren Defendatzaileekin loturarik ez zutela adierazi zuten. 2003an beste talde loialistekin enfrentamendu armatuak izan zituen eta UDAko kide bat hil zuten.\nUlsterko Unibertsitateko CAIN kontaketaren arabera, RHD taldeak zortzi lagun hil ditu 2001etik aurrera: sei zibil, Ulsterren Defentsarako Elkarteko kide bat eta Ulsterko Errege Polizia Indarretako (RUC) kide bat. Horrez gain, lehergailu bidezko hainbat ekintza egin ditu."}
{"id": "69313", "revid": "880", "url": "https://eu.wikipedia.org/wiki?curid=69313", "title": "RHD", "text": ""}
{"id": "69314", "revid": "880", "url": "https://eu.wikipedia.org/wiki?curid=69314", "title": "Ulsterren Defentsarako Elkarte", "text": ""}
{"id": "69315", "revid": "105290", "url": "https://eu.wikipedia.org/wiki?curid=69315", "title": "Tequixquiac", "text": "Tequixquiac Mexikoko udalerri bat da. Mexikoko estatuan kokatua dago. 2010ean biztanle zituen km\u00b2ko azaleran. Herriburua da.\nMugakide ditu iparraldean Apaxco, ekialdean Hueypoxtla, mendebaldean Hidalgo eta Huehuetoca, hegoaldean Zumpango eta erdialdean, ferra itxuraz inguratuz, Mexiko Hiria.\nHiriburua Santiago Tequixquiac, nahiz eta hiri handiena Tlapanaloya izan."}
{"id": "69316", "revid": "119347", "url": "https://eu.wikipedia.org/wiki?curid=69316", "title": "Alfonso Cano", "text": "Guillermo Le\u00f3n S\u00e1enz Vargas (Bogota, 1948ko uztailaren 22a - Su\u00e1rez, 2011ko azaroaren 4a) Alfonso Cano moduan ezagutua, FARC-EPko mendebaldeko blokeko nagusia izan zen 2008ko maiatzaren 25etik gutxienez, Manuel Marulandaren ordez. Azken honen heriotzaren ondoren munduan denbora gehien gerrillari gisa aritu zena kontsideratzen da. Antropologoa izan zen eta horrez gain zuzenbide ere ikasi zuen.\n1970eko hamarkadan Kolonbiako Alderdi Komunistan militatu zuen. Bertan bertako arduradunetako bat izatera heldu zen. Garai horretan nahikotan atxilotua izan zen. 1980ko hamarkadan gerrillan sartu zen eta Union Patroticaren sorreran parte hartu zuen, Belisario Betancur presidentearekin egindako bake negoziazioen parte gisa.\nParamilitarrek eta militarren Union Patrioticako 3.000 militante desagerrarazi edo erail zituzten eta orduan FARCeko ipar-ekialdeko atalaren arduraduna izan zen, Uraba eskualdean, Panamarekin mugan. 2000tik aurrera Kolonbia Berriko Mugimendu Bolibartarraren arduraduna izan zen. Bere aurka 47 atxilotze agindu zituen, horietako bat Interpolena. Hala ere Cesar Gaviriarekin Caracasen eginiko negoziazioetan eta Mexikoko Tlaxcalan egin zirenetan berak hartu zuen parte.\n2011n Kolonbiako Armadak \"Operaci\u00f3n Odiseo\" izeneko setioan tiroz hil zuen."}
{"id": "69317", "revid": "336", "url": "https://eu.wikipedia.org/wiki?curid=69317", "title": "FARC-EP", "text": ""}
{"id": "69318", "revid": "336", "url": "https://eu.wikipedia.org/wiki?curid=69318", "title": "Guillermo Saenz Vargas", "text": ""}
{"id": "69321", "revid": "65203", "url": "https://eu.wikipedia.org/wiki?curid=69321", "title": "Ana Kandalakoa", "text": "Ana Kandalakoa (1484 \u2013 Buda (orain Budapest), 1506ko uztailaren 26), Hungaria eta Bohemiako erregina zen (1502-1506), Gaston Foixkoa Kandalako kondearen eta Katalina Foixkoa Nafarroako infantaren alaba.\nBizitza.\nVladislovas II.a Jogalia (1456-1516), Hungaria eta Bohemiako erregearekin (1490-1516), Sz\u00e9kesfeh\u00e9rv\u00e1r-en (latina: Alba Regia), Hungaria ezkondu zen 1502 - IX - 29). Hungariako benetako erregina izatea 1502ko irailaren 29an Sz\u00e9kesfeh\u00e9rv\u00e1r-en (latina: \"Alba Regia\") lortu zuen.\nEzkontza eta haurrak.\nAna Kandalakoa ezkondu zen 1502an Ladislao II.a Bohemiakoa eta Hungariakoa Jogalia (1456-1516) Hungariako erregearekin. Bi haur izan zituzten:"}
{"id": "69322", "revid": "62526", "url": "https://eu.wikipedia.org/wiki?curid=69322", "title": "Aust-Agder", "text": "Aust-Agder (\"Ekialdeko-Agder\" euskaraz) Norvegiako konderri bat da, hegoaldeko kostaldean kokatua.\nHiriburua Arendal da.\nHedadura eta biztanleria.\nNorvegiako konderri honek, 9.211 kilometro karratuko azalera du, eta 103.596 biztanle bizi dira bertan.\nMugak.\nIparraldean eta ekialdean, Telemark konderriarekin muga egiten du, hego-ekialdean, Ozeano Atlantikoaarekin, hegoaldean eta mendebaldean, Vest Agder konderriarekin, eta, azkenik, iparraldean eta mendebaldean, Rogaland konderriarekin\nIzena.\nIzenaren esanahia, Agderren, ekialdeko zatia da. Aust hitzak nynorsk edo Norvegiako herri hizkuntzan, ez literarioan, ekialdea esan nahi du.\nKonderriko udalerriak.\nOrotara, 15 udalerrik osatzen dute Norvegiako konderri hau:\nKonderriko barnealdea.\nKonderriko barnealdeak, Setesdalen barruti tradizionala hartzen du. Bertatik, Otra ibaia igarotzen da, konderriaren kostaldean itsasoratzen den arte."}
{"id": "69323", "revid": "105290", "url": "https://eu.wikipedia.org/wiki?curid=69323", "title": "Sengkurong", "text": "Sengkurong Bruneiko Brunei eta Muara barrutian dagoen mukim edo azpibarruti bat da, barruti honen mendebaldean kokatua dagoena.\nMugak.\nIparraldean, Hegoaldeko Txinako Itsasoarekin muga egiten du, Gadong A mukim edo azpibarrutiarekin, ekialdean, Kilanas mukim edo azpibarrutiarekin hegoekialdean, Pengkalan Batu mukim edo azpibarrutiarekin hegoaldean, eta, azkenik, Tutong barrutiko Keriam mukim edo azpibarrutiarekin mendebaldean.\nOharra.\nMukim edo azpibarruti hontako kostaldetik urruti, hainbat lursail daude itsasoan. Hauetako batzuk, Empire Hotel &amp; Country Club eta Pantai Jerudongetik gertu daude. Hauek, gizakiak eginiko aldaketak dira, eta, hauen barnean bi lur mihi luze daude, itsasoraino zabaltzen direnak, ia-ia, laku bat eratuz, ezkerrean nahiz eskuinean, ura duelarik. \"Laku\" honen barnean, gizakiak eraturiko uharte bat dago. Ia-ia Sengkurong mukim edo azpibarruti hontako kostalde guztia, aldatua izan da, eta hainbat lursail gehitu zaizkio, forma eta hedadura ezberdinekoak eta hainbat pinu arbola landatuta dago bertan."}
{"id": "69339", "revid": "105290", "url": "https://eu.wikipedia.org/wiki?curid=69339", "title": "Serasa", "text": "Serasa Bruneiko Brunei eta Muara barrutian dagoen mukim edo azpibarruti bat da. Barruti honen barnean, iparralderen eta ekialderen dagoen mukim edo azpibarrutia da.\nMugak.\nIparraldean, Hegoaldeko Txinako itsasoa du, ekialdean eta hegoaldean, Bruneiko Badia eta, azkenik, Mentiri mukim edo azpibarrutia mendebaldean.\nBerezitasunak.\nMukim edo azpibarruti hontan dago herrialde osoko itsasporturik handiena: Muara Port, alegia."}
{"id": "69342", "revid": "105290", "url": "https://eu.wikipedia.org/wiki?curid=69342", "title": "Burong Pinggai Ayer", "text": "Burong Pinggai Ayer Bruneiko Brunei eta Muara barrutian dagoen mukim edo azpibarrutietako bat da, ur azpibarrutien taldea osatzen dutenetako bat.\nKokapena.\nHerrialdeko hiriburuaren bihotzean kokatua dago, Bandar Seri Begawanen bertan, Brunei ibaiaren uretan.\nMukim edo azpibarruti hau, ur herriaren zati da, egun, mukim edo azpibarruti bezala kontsideratua dena. Beste ur azpibarrutien ondoan dago, horietako gehienekin muga duelarik.\nMugak.\nIparraldean, Sungai Kedayan mukim edo azpibarrutia du, hau ere, ur azpibarrutietako bat, Peramu eta Sungai Kebun mukim edo azpibarrutiak, beste bi ur azpibarruti, ekialdean, Lumapas mukim edo azpibarrutia hegoaldean, Kianggeh mukim edo azpibarrutia, mendebaldean, eta, azkenik, Tamoi ur azpibarrutia mendebaldean eta iparraldean."}
{"id": "69343", "revid": "105290", "url": "https://eu.wikipedia.org/wiki?curid=69343", "title": "Otra", "text": "Otra ibaia Norvegiako Sorlandet eskualdeko ibairik luzeena da. Setesdalsheieneko Bykle udalerritik, Aust-Agder konderrian iparraldean, hegoaldean dagoen Kristiansand udalerrirainoko ibilbidea egiten du, azken herri hontan itsasoratzen delarik.\nLuzera.\nIbai honek, 245 kilometroko luzera du orotara, Norvegiako zortzigarren ibairik luzeena delarik. Bere ibilbidean zehar, bi laku handi daude: Araksfjorden eta Byglandsfjorden."}
{"id": "69346", "revid": "1821", "url": "https://eu.wikipedia.org/wiki?curid=69346", "title": "Otra ibaia", "text": ""}
{"id": "69351", "revid": "60265", "url": "https://eu.wikipedia.org/wiki?curid=69351", "title": "Gipuzkoako Batzar Nagusiak", "text": "Gipuzkoako Batzar Nagusiak Gipuzkoako eusko foru lurraldearen legebiltzar eta organo legegilea da. Hauteskunde bidez aukeratutako alderdi politikoen ordezkariez osaturik daude. 2019. urteaz geroztik, Batzar Nagusien presidentea EAJko Xabier Ezeizabarrena da.\nZereginak.\nBatzarren zereginen artean daude:\nHautespen unibertsalez Gipuzkoako lau barrutietan aukeratutako 51 batzarkidez osaturik daude. Udal Hauteskundeekin batera egiten da bozketa, lau urtetik behin.\nDonostialdeak 17 batzarkide aukeratzen ditu, Deba-Urolak 14, Bidasoa-Oiartzunek 11, eta Oria-Goierrik 9.\n1983tik 2007ra bitartean, Batzar Nagusien egoitza Donostiako Aiete auzoan zegoen, \"Etxe-zuri\" jauregian. 2008tik aurrera, Miramongo Parke Teknologikoan dago egoitza berria.\nOsaketa XII. legegaldian.\nBatzarkide taldeak.\n2023ko Foru Hauteskundeez geroztik, hurrengo osaketa dute Gipuzkoako Batzar Nagusiek:\nBatzordeak.\neratzeke\nAurreko emaitzak.\n2007-2011 legealdia.\nEAE - Euskoa Abertzale Ekintzaren aldeko botoak baliogabetzat hartu ziren bere hautes zerrendak legez kanporatu baitzituzten. Hauteskundeotan, baliogabeko botoak %22,17 izan ziren (72.000tik gora), zeinetan oinarrituz EAEk 12 eserleku aldarrikatzen dituen, Batzar Nagusietako bigarren alderdi gisa.\n2003-2007 legealdia.\nEzker Abertzalearen Autodeterminaziorako Bilgunea (AuB) debekatua izan zen arren, bere aldeko boto eskatu zuten, nahiz eta ofizialki baliogabetzat hartu. Bozka nuluak 64.032 izan ziren, %11,24a. AuBk legegintzaldi osoan emaitza horien araberako batzarkide kopurua aldarrikatu zuen."}
{"id": "69352", "revid": "96065", "url": "https://eu.wikipedia.org/wiki?curid=69352", "title": "Hur", "text": "Hurra, Eurasia osoan zabaldurik dagoen hurritzaren (\"Corylus avellana\") fruitu biribil txikia da, itxura esferiko-obal, 15-25 mm-ko luzera eta 10-15 mm-ko diametrokoa. Itxuraz, kanpoko oskol gogorrak daukan mintz leun batean bildurik, hazia dago: hau ondu edo heldu ahala, oskola idortuz eta barneko hazia umotuz doa.\nHur batzuk lurrean sartuta, berehala ernatuko diren landareek lau-bosgarren urtean estreinako aleak emango dituzte (horrela gertatzen da katagorriek adarretik bildu, lurpean gorde eta gerora ahaztutako hurrekin). Hortik aurrera, adar antzu eta zaharrekin makulu arin malguak, hesi hertsiak edota zahoriek ura bilatzeko darabiltzaten besobikoak egin daitezke, iraileko ilbeheran landaretik moztuta. \nEuskal Herri hezeko toki ospela du bereziki maitea hurritzak, bide ertza, batik bat; txoriek bidean galdutako fruituak eroritako lekuetan egokitzen dira, nolanahi. Abuztuaz geroztik lurrean ugaltzen hasten diren hur txiki goxoak, adituen aburuz, ez dira etxera eramatekoak, bertan kraskatu eta dastatzekoak baizik... har, txori, urtxintxa, sagu eta enparauei aurrea hartuta.\nIzena.\nHurra hitz soila da, jakina, eta beste hitz batzuen osagai, hala nola: ezkur, zintzur, boilur, kizkur, maskur, (p)apur, kuzkur, etc. Hortaz, hizkuntzaren ikuspegitik, baliteke \u201chur\u201d horrek, fruitu lehorra ez ezik, beste zerbait ere adieraztea, zuzen edo metaforaz: hurbil edo gertukoa, txikia, etab. \nBitxikeria pare bat: leku batzuetan, \"abellana\" edo \"abillana,\" hurrari gabe, kakahuetari deritzo. Bestetik, frantsesez eta euskaraz eboluzio-prozesuak elkarren kontrakoak izan dira: frantsesez, \"noix\" hitzak \"noisette\" eman zuen; euskaraz, \"hur\" berbak, \"intxaur\".\nJatorria, historia.\nAsia Txikikoa, sortzez. Mesopotamian kontsumitzen zen, Neolitoan, haitzuloetan aurkitutako aztarna eta marrazkiek hala frogatzen dutenez. Greziarrek inportatu zuten eta, handik, landarea hazteko lur eta meteorologia egokiak zituzten herrialdeetara hedatu zuten.\nXIX. mendean, laborantza izugarri handitua zegoen Iberiar Penintsulan, mahats ekoizpena murriztu zuen izurrite batek eraginiko mahasti tradizionalak suntsitzearen ondorioz; mende horretan genetikaren azterketan izandako aurrerapenak ere berebiziko eragina izan zuen hur-hautaketa genetikoan.\nHurrondoa gurean biziki erabilia (egurra) eta kontsumitua (fruta) izan dela frogatzen digute euskal antroponimiak (pertsona izenak) eta toponimiak (leku izenak): Hurritza, Urroz, Urretxu, Urrasun, Urreiztieta, Urreaga, \u00dcrr\u00fcstoi, Urreizti, Urrestilla, Urruxulegi, Urriola, Urreta\u2026 Herri hizkeran, berriz, hurra ez ezik, hur-alea, hur-garaua eta uzta-hurra ere (hurrondokoa, gizakiak landatutakoa) baliatu izan dira, hazia jangarri dela adierazteko. Izen ugaritasun horrek hurraren baliagarritasun ugari-ugaria adierazten du.\nErabilera, kontsumoa.\nFruitu lehor hau antzinatik kontsumitu izan dugu: \nHurrak ia dena du baliagarri: oskola erregai gisa erabiltzen da; hostoa, ganaduaren elikagai; azal eta hostoak laborategiek erabiltzen dituzte koagulatzaileak egiteko; hazia hamaika eratan dugu elikagai; zurarekin saski, hesi, kirten eta makuluak paratzen dira\u2026\nGurean, intxaur-saltsaren pareko omen zen hur-saltsaren berri jaso zuen Juan Martin Elexpuru ikertzaileak: berez, esnetan hurrak egosi, azukre edo eztiz gozatu eta kanelaz lurrundutako ore mehea da.\nBalio nutrizionala.\nHurrek nutrizio balio handia dute: proteinetan %\u00a016a dute eta koipe asegabeetan %\u00a062a. Gainera, tiamina, niazina, nahiz kaltzio, fosforo eta potasio kopuru nabarmenak dituzte.\nHurra kontsumitzearen mesede batzuk.\nFruitu lehorrak hartzea osasungarria da, neurriz. Maiz esaten da herritar denek kontsumitu beharko lituzketela, baina, fruitu oskoldun guztiek bezala, hurrak ere erreakzio alergikoak sor ditzake, norberaren sentikortasunaren araberako erantzun alergikoa probokatuz.\nAproposa da hurra beste fruitu lehorrekin (pinazi, arbendol, intxaurrekin) nahasirik kontsumitzeko, kirolarientzat, batik bat, hazkurrien ekarpenagatik: mineral, olio, kaloriak... \nHurraren kaloria-ekarpena handia denez, ordea, tentuz ibili behar da: egunean eskukada bat baino gehiago kontsumitzerik ez zaio komeni nornahiri.\nBost urtetik beherako haurren haginek ez dute balio oraindik hurrak eta antzekoak ehotzeko, xehatzeko. Hori dela eta, batzuetan hur pusketak biriketatik aspiratzen dira, ahotik arnasbidera igaroz, urdailera pasatu beharrean. Ondorioz, fruitu lehorra edo ataltxoren bat biriketara doa, batzuetan berehala itotzea probokatuz eta beste batzuetan biriketako eremu bat edo gehiagoren infekzioa eraginez. Hori dela eta, adin txikikoek ez kontsumitzea gomendatzen da.\nFruitu lehorrak jateak ez du gizentzen, gehiegi hartzen ez badira; ez dute loturarik pisua hartzearekin, gomendatutako kopurua gainditu ezean. Baina ondo murtxikatzen ez badira, maiz gertatzen den bezala, eman diezaguketen energia guztia ez dugu xurgatuko. Hurra ez zaio dietari erantsi behar aparteko elikagai gisa, produktu jakin batzuen (opil industrialak, patata frijituak, etab.) ordezkotzat baizik.\nBotanika.\nIkuspegi honetatik, hur arrunta (\"Corylus avellana\") zurezko perikarpoa duen akenio bati dagokion fruitu oskolduna da. Akenio horri botanikan intxaurra deitzen zaio. Perikarpoa obulutegiko logietako bat esklerifikatzearen ondorio da, bestea abortatuta, eta \u201coskola\u201d osatzen du, okerreko izenez. Intxaur horrek hazi bakarra dauka (amanda) eta normalean perikarpoaren barne barrunbe osoa hartzen du.\nAmandak, bi kotiledoi mamitsuk osatuta, koipe asko-asko dauka, eta tegumentu horixka batez estalita dago, adinarekin gorritu eta loditu egiten dena.\nFruituak, formaz oboide eta apikulatua (erpinaren goialdean estiloaren eta estigmaren aztarnek irauten dute), zentimetro batetik hirura arteko luzera eta bi zentimetro arteko diametroa har dezake; erabat heldu baino lehen hodi-itxurako estaldura edo inbolukruak babesten du, hosto formakoa eta lobulu irregularretan amaitzen dena, lore-brakteek goranzko eta konkresentez osatua. Zenbait espezietan, ile ugari eta potoloz zurdatuta dago, baita lehortutakoan ere.\nHurrak, eskuarki, beren inbolukroekin, bizpahiru fruituk (espezie jakin batzuetan, 5 - 6 aleraino ere) osatutako mulko edo mordotan biltzen dira. Fruitua heldu baino lehentxeago, inbolukrua idortu eta mutur baterantz irekitzen da, perikarpoa agerian utzirik; hortxe gogortu eta kolorea hartuko du haziak, azukre, olio eta mineralak kontzentratuz doazen bitartean. Umotze hori udazkenean gertatzen da, eta bilketa (bai gizakiak, bai beste animalia askok ere egiten dutena, elika-balioagatik arras estimatua baita) uda amaieran egin ohi da, alea adarretik askatu eta lurrera jaustean.\nLehortutakoan, inbolukrua aise askatuko da oskol gogorretik. Hur alea erauzi behar da, nahitatez, denbora luzez mantenduko bada: oskol barruan urdindu egin daiteke. Hurra gustuko duten karraskarien helmenetik babestutako leku fresko eta aireztatu batean gordetzea komeni da. "}
{"id": "69353", "revid": "237", "url": "https://eu.wikipedia.org/wiki?curid=69353", "title": "Gipuzkoako Batzar Nagusi", "text": ""}
{"id": "69354", "revid": "105290", "url": "https://eu.wikipedia.org/wiki?curid=69354", "title": "Galtzaur", "text": "Galtzaur Astigarragako auzo bat da. Txoritokieta mendiaren magaletan dago. Hegoaldean Galtzaur erreka dago. 1960 eta 1970ko hamarkadetan urbanizazio gehien jasan zuen auzoa izan zen. Gaur egun herrigunearekin bat egiten du eta bere mugak bereiztea zaila da."}
{"id": "69355", "revid": "965", "url": "https://eu.wikipedia.org/wiki?curid=69355", "title": "Corylus avellana", "text": ""}
{"id": "69356", "revid": "105290", "url": "https://eu.wikipedia.org/wiki?curid=69356", "title": "Kirgizera", "text": "Kirgizera (\"\u043a\u044b\u0440\u0433\u044b\u0437 \u0442\u0438\u043b\u0438, \u043a\u044b\u0440\u0433\u044b\u0437\u0447\u0430, \u0642\u0649\u0631\u0639\u0649\u0632\u0686\u0627, \u0642\u0649\u0631\u0639\u0649\u0632 \u062a\u0649\u0644\u0649\") Turkiar hizkuntza da, eta errusierarekin batera Kirgizistango hizkuntza ofiziala da. Bishkek antzeko hirietan errusiera da nagusia eta belaunaldi gazteetan, batez ere, kirgizera gainbeheran dago.\nKirigizistanen alfabeto zirilikoz idazten dute baina hiru hizki (\u04a2/\u04a3, \u04ae/\u04af, \u04e8/\u04e9) gehituz. Txinan, berriz, arabiar alfabeto erabiltzen dute.\nKirgizen hizkuntza nazionala da eta 4,5 milioi hiztun inguru ditu Kirgizistan, Txina, Afganistan, Kazakhstan, Tajikistan, Uzbekistan, Turkia eta Errusian zabalduak."}
{"id": "69357", "revid": "105290", "url": "https://eu.wikipedia.org/wiki?curid=69357", "title": "Portutxo (Astigarraga)", "text": "Portutxo Astigarragako auzo bat da. Urumearen bihurgune batean dago, herriaren sarreran Donostiatik iritsita. Aintzina bertan portu txiki bat zegoen."}
{"id": "69358", "revid": "105290", "url": "https://eu.wikipedia.org/wiki?curid=69358", "title": "Errekalde (Astigarraga)", "text": "Errekalde Astigarragako auzo bat da. Galtzaur errekak osatzen duen bailaran zehar hedatzen da Oiartzunerako bidean."}
{"id": "69359", "revid": "98220", "url": "https://eu.wikipedia.org/wiki?curid=69359", "title": "Ergobia", "text": "Ergobia Astigarragako auzo bat da, herriaren hegoaldean dagoena, Hernanirako bidean. Lurralde hau estrategikoa izan zen mendeetan zehar, ondoan Urumea ibaiko ibi bat baitzegoen eta Frantziaranzko bide zaharrean auzotik igarotzen baitzen 1870 arte, errepidea Donostiarantz desbideratu zutenean.\nAuzo honetan Ergobiko zubia kokatzen da, Astigarraga eta Donostiako udalerrien arteko muga delarik."}
{"id": "69360", "revid": "105290", "url": "https://eu.wikipedia.org/wiki?curid=69360", "title": "Santiago (Astigarraga)", "text": "Santiago edo Santio Astigarragako auzo bat da. Baserriz osatutako auzo bat da Santiagomendiren magaletan. Baliteke hau izatea Astigarragako hasierako herrigunea."}
{"id": "69361", "revid": "17", "url": "https://eu.wikipedia.org/wiki?curid=69361", "title": "Astigarragako bentak", "text": ""}
{"id": "69363", "revid": "880", "url": "https://eu.wikipedia.org/wiki?curid=69363", "title": "Pedro Biteri eta Arana", "text": ""}
{"id": "69364", "revid": "736879", "url": "https://eu.wikipedia.org/wiki?curid=69364", "title": "Hegaluze Sari", "text": ""}
{"id": "69365", "revid": "105290", "url": "https://eu.wikipedia.org/wiki?curid=69365", "title": "Hegaluze Saria", "text": "Hegaluze saria urteko ekimen puntual bat edo jarraipen profesional bat saritu nahi du, Bermeoko herriaren izena zabaldu eta goratu duenari edo herriaren alde lan egin duenari emanez.\nHerritarrek euren proposamenak aurkezteko aukera dute gero batzorde batek erabakitzen duelarik. Saria bermeoko Arrain Azokarako iragari eta ematen da."}
{"id": "69367", "revid": "137486", "url": "https://eu.wikipedia.org/wiki?curid=69367", "title": "Bizi-Hitza Fundazioa", "text": "Bizi-Hitza Fundazioa (Fundaci\u00f3n Vida y Lenguas, espainolez) gobernuz kanpoko erakundea da.\n2001ean osatu zuten I\u00f1aki Larra\u00f1aga soziologoak, Txepetx hizuntzalariak eta Luigi Anselmi poetak.\nFundazio hau Jos\u00e9 Mar\u00eda S\u00e1nchez Carri\u00f3n \u201cTxepetxek\u201d idazle eta ikerlariaren inguruan sortu da, \u201celkarren aberasgarri diren gizakien hitz eta hizkuntza anitzei bizia ematen laguntzeko, eta era berean, gure hizkuntzetarik bakoitzean Biziari hitza emateko\u201d. Burutzen dituen ekintzen artean, besteak beste, herri indigenen hizkuntzak laguntzea dago..\nFundazioak egoitza Donostian (Gipuzkoa) dauka.\nEuskararen Jatorriaren Biltzarra antolatzen dute 2005. urtetik, Euzko Izaera, Mikoleta eta Ena elkarteekin lankidetzan."}
{"id": "69368", "revid": "56334", "url": "https://eu.wikipedia.org/wiki?curid=69368", "title": "Ainhoa Etxaide", "text": "Ainhoa Etxaide Amorrortu (Hondarribia, Gipuzkoa, 1972), sindikalista, LABeko idazkari nagusia izan da, euskal sindikatu handietako baten buru izatera iritsi den lehen emakumezkoa izanik.\nBizitza.\nArrantzale familia batean jaio zen eta ikasketaz UPV/EHUn Zuzenbideko lizentziaduna da.\n2005a geroztik bere bikotekidea den Kakun Guarrotxenarekin seme baten ama da.\nIbilbidea.\nBi urtez Ikasle Abertzaleak elkarteko zuzendaritzako kide izan zen. 1996an LABeko Gazteen ardura hartu eta sindikatuaren idazkaritza nazionalean sartu zen. 2000an politika sozialaren ardura hartu zuen eta batzorde exekutiboan aritu da, azkenaurreko biltzarrean idazkari nagusiorde hautatu zuten arte. 2008ko LABko Barakaldoko kongresuan idazkari nagusi hautatu zuten Rafa Diezen ordez. 2017an utzi zuen kargua eta geroztik feminismoaren alorraren ardura darama LABen.."}
{"id": "69371", "revid": "119347", "url": "https://eu.wikipedia.org/wiki?curid=69371", "title": "D\u00edas contados (filma)", "text": "D\u00edas Contados 1994 urtean Imanol Uribek eginiko filma da. Pelikula Granada eta Madrilen grabatua zen.\nSinopsia.\nAntonio (Carmelo Gomez) Madrilen ekintza bat prestatzen ari den ETAkidea da. Ezkutatzeko prentsarako argazkilaria dela esaten du. Antoniok bere auzokoaz maitemintzen da: Charo (Ruth Gabriel), prostituta drogazalea. Inguruabarrak nahasten dira Antonio nor den jakitzen denean eta Charoren lagun drogazalea den Lisardo (Javier Bardem) poliziaren informatzaile bihurtzen denean."}
{"id": "69372", "revid": "2241", "url": "https://eu.wikipedia.org/wiki?curid=69372", "title": "Aia (argipena)", "text": "Aia hitzarekin hainbat leku izen daude:"}
{"id": "69374", "revid": "512", "url": "https://eu.wikipedia.org/wiki?curid=69374", "title": "Atxako aztarnategia", "text": "Atxako aztarnategia Gasteiz iparraldean, Zadorra ibaiaren gainean, dagoen aztarnategi arkeologikoa da.\nZehazki Zadorra etorbidea eta Wellingtongo dukea kaleen elkargunean. Gaur egun, Zadorrako hiri-inguruko parkearen zati da.\nAsentamendu hau leku estrategikoan kokaturik zegoen, Zadorraren gaineko muinotxo batean egonik, Arabako Lautadaren mendebalde osoa begiz menderatzen baitzen bertatik.\nKokalekuaren indusketak 1982tik 1988ra egin ziren. Lan hauetan ikusi zenez, bi asentamendu mota egon ziren: Burdin Aroko herri gotortua eta erromatar garaiko kanpamendua. \nBurdin Aroko herri gotortua.\nBertako lehen asentamendua Kristo aurreko IV. eta III. mendeen artekoa izan zen. Ez da ezagutzen segurtasunez zein tributakoak ziren bigarren Burdin Aroko biztanleak, baina indusketetan aurkitutako objektu eta ohituren arabera, eragin zeltiberiko nabarmena zuten. Ikerketa arkeologikoek diotenez, lehen biztanle hauek bertan mende batez bizi ondoren, tokia okupatu gabe geratu zen.\nAtxako kanpamendu militarra.\nKristo ondoko I. mendean, Flaviotarren dinastiaren garaian, erromatarrek Atxako muinoa okupatu zuten eta gune militarra eraiki zuten, luze iraun ez zuena, agian gotorleku laguntzaile bat.\nII. mendekoak diren material hauek aurkitu ziren: \"terra sigillata\" hispanikoaren materialak, zeramika arrunta, hondoa apaindua duen beirazko botila bat, burdinazko iltzeak eta txapak, berunezko bi pisu, etab.; guzti hori etxe baten inguruan."}
{"id": "69376", "revid": "11782", "url": "https://eu.wikipedia.org/wiki?curid=69376", "title": "San Martin (Ataun)", "text": ""}
{"id": "69377", "revid": "119347", "url": "https://eu.wikipedia.org/wiki?curid=69377", "title": "San Gregorio (Ataun)", "text": "San Gregorio Ataungo hiru auzo nagusietako bat da. 2007ko urtarrilaren 1eko erroldaren arabera, auzoak 185 biztanle ditu."}
{"id": "69378", "revid": "105290", "url": "https://eu.wikipedia.org/wiki?curid=69378", "title": "Aia (Ataun)", "text": "Aia Ataungo hiru auzo nagusietako bat da. 2007ko urtarrilaren 1eko erroldaren arabera, auzoak 123 biztanle ditu."}
{"id": "69379", "revid": "105290", "url": "https://eu.wikipedia.org/wiki?curid=69379", "title": "Maite (filma)", "text": "Mait\u00e9 1994 urtean Eneko Olasagasti eta Carlos Zabalak eginiko euskal filma da. Pelikula Kuban grabatua zen.\nSinopsia.\nJuan Luis (Jose Ramon Soroiz) euskal enpresaria da. Bere angula enpresa hondatzekotan dagoenean, azken kontratua lortzen du Kubako gobernuarekin. Kontratua betetzeko Kubara joan behar du non bere izaera ez du zerikusirik bertoko ohiturekin. Baina, egoera aldatuz doa Daisy (Ileana Wilson) ezagutu eta gero.\nSariak.\nEneko Olasagasti eta Carlos Zabala zuzendariek 1994ko Habanako Zinemaldiaren Ikusleen Saria lortu zuten."}
{"id": "69380", "revid": "1105", "url": "https://eu.wikipedia.org/wiki?curid=69380", "title": "Bizi+Hitza Fundazioa", "text": ""}
{"id": "69382", "revid": "105290", "url": "https://eu.wikipedia.org/wiki?curid=69382", "title": "Arrondo", "text": "Arrondo Ataungo auzo bat da. 2007ko urtarrilaren 1eko erroldaren arabera, auzoak 87 biztanle ditu."}
{"id": "69383", "revid": "1105", "url": "https://eu.wikipedia.org/wiki?curid=69383", "title": "Bizi Hitza Fundazioa", "text": ""}
{"id": "69384", "revid": "105290", "url": "https://eu.wikipedia.org/wiki?curid=69384", "title": "Lauztierreka", "text": "Lauztierreka Ataungo auzoa da."}
{"id": "69386", "revid": "105290", "url": "https://eu.wikipedia.org/wiki?curid=69386", "title": "Ergoiena (Ataun)", "text": "Ergoiena Ataungo auzoa da. 2007ko urtarrilaren 1eko erroldaren arabera, auzoak 103 biztanle ditu."}
{"id": "69387", "revid": "105290", "url": "https://eu.wikipedia.org/wiki?curid=69387", "title": "Urkillaga", "text": "Urkillaga Ataungo auzoa eta mendate bat da. Bertatik, Lareoko urtegira doan mendi pista ateratzen da."}
{"id": "69388", "revid": "105290", "url": "https://eu.wikipedia.org/wiki?curid=69388", "title": "Arrateta", "text": "Arrateta Ataungo auzoa da."}
{"id": "69393", "revid": "336", "url": "https://eu.wikipedia.org/wiki?curid=69393", "title": "Botere betearazle", "text": "Botere betearazlea gobernuari dagokion boterea da. Boterean gobernuburua eta presidenteak, gobernuburuordeak eta ministroak parte hartzen dute. Funtzio nagusiak estatuak politika zuzentzea eta legeak betetzen direla bermatzea ditu.\nKomunitate politiko baten gobernua formalki bideratu behar duten erakundeez osatua dago botere betearazlea, hau da, botere betearazlearen erakundeek berek neurri handiagoan edo txikiagoan hartutako erabaki lotesleak aplikatzen dituena da botere betearazlea. Botere betearazlearen egiturak, egitekoek eta izaerak aldaketa handia bizi izan dute denboraren joanean. Egiturari dagokionez, gaurko egunean, gobernuburua zuzenean edo zeharka hautatzen den arabera, sistema presidentzialista (Estatu Batuetan eta, neurri apalagoan, Frantzian) eta kabinete-sistema (Britainia Handian eta Europako herrialde gehienetan) dira bi forma nagusiak; horrenbestez, aldatu egin da botere betearazlearen jatorri tradizionala, izan ere, oinordetza eskubidea, kooptazioa eta indarraren erabilera baliatzen ziren botere betearazlea osatzeko. Egungo botere betearazleen egitekoei dagokienez, funtziook sendotu egin dira gaurko egunean, eta horien artean aipagarri dira ordezkaritza eta integrazio izaerako funtzioak, aitzindaritza, lege erabakien eta gauzatze erabakien hartzea, eta erabaki eta gauzatze organo menpekoen gaineko, hots, Administrazioaren gaineko kontrol eta ikuskaritza lanak. Azkenik, botere bete arazlearen izaerari dagokionez, arauturiko prozedurak onartuta erantzukizun politiko eta funtzionala instituzionalizaturik, gaurko egunean botere betearazlea da botererik garrantzitsuena eta nagusia Estatuko botereen eskema klasikoan, Legebiltzarreko botere legegilearen eta botere judizialaren kaltetan.\nBotere betearazlearen egitura.\nTipologiak.\nGobernuburua hautatzeko prozedura da botere betearazlearen egitura zehazteko lehen irizpidea. Horren arabera, bi sistema bereizten dira, batetik sistema presidentzialista, Estatu Batuetan, Frantzian, Latinoamerikan eta Afrikako herrialde frantses-eledunetan ezarria, eta, bestetik, kabinete-sistema, jatorriz Ingalaterrakoa, Europako ia herrialde guztiek bere egin dutena, ingelesez mintzo ziren herrialde guztietan eta garai bateko kolonia askotan ezarria, baita herrialde totalitario askotan ere, batez ere Sobietar Batasun ohian eta ekialdeko Europako herrialdeetan. Sistema presidentzialista batean herriak hautatzen du presidentea, eta honek botere betearazlearen kargu gorena beteko du epe jakin batean, legebiltzarraren aurrean erantzukizunik ez duela. Aitzitik, kabinete sistema batean lehen ministroa eta bere kabinetea dira botere legegilearen aurrean erantzukizuna dutenak, izan ere, botere legegileak botazio baten bidez ematen die formalki botere betearazlea eta, aldi berean, aurkako botazio baten bidez, edozein unetan egotzi ditzake beren karguetatik.\nBotere betearazlearen egiazko botere motaren arabera, betearazle \u00absendoak\u00bb eta \u00abahulak\u00bb bereizteko aukera ematen duen bigarren tipologia bat aurkezten zaigu.\nBestalde, erabakiak hartzeko prozesuaren arabera, botere betearazlea kolore-bakarra edo askotarikoa izan daiteke, pertsonala edo kolegiatua, askea edo mugatua. Botere betearazlea muturreko egoera bien arteko segida batean kokatu ohi da, izan ere, nola erregimen autokratikoek berezko duten betearazle \u00abkolore-bakarra-pertsonalaskea\u00bb hala idealismo demokratikoak berezko duen gobernu \u00abaskotarikoa-kolegiatu-mugatua\u00bb ez dira demokrazia liberalen praktikan gauzatzen. Gure garaiko sistema politiko guztietako botere betearazleek aurkezten dute sei kategoria horietatik adierazleren bat.\nTipologiak tipologia, esan beharra dago botere betearazlearen egituran eta funtzionamenduan homogeneizazio bat bilatzen duten joera batzuk nabari direla herrialde guztietan, Estatuaren botere sistemaren baitan betearazleak dituen funtzioak eta izaera nagusia sendotzeko xedean.\nBotere betearazlearen eta legebiltzarraren arteko harremana.\nBi dira botere betearazlearen eta botere legegilearen arteko harremanaren lotuneak: legeen aldarrikapenaren gaia bata eta gobernuaren ekintzaren gaineko kontrolaren gaia, bestea. Kasu bietan eta egungo harreman motaren arabera, nabaria da botere betearazlearen aldeko desoreka.\nLegeen aldarrikapenari dagokionez, lege orokorrak prestatzeko egitekoa, legebiltzarraren ardura dena, mugatuta dago bi bidetatik; batetik, legebiltzarra dagoeneko ez da legeak aldarrikatzeko eskuduntza duen organo politiko bakarra, Gobernuak lege dekretuak, askok eta askotan legebiltzarrak berak aldarrikaturiko lege arrunten balio bera dutenak, aldarrikatzeko ahalmena baitu; bestetik, botere legegileak onartutako lege orokorren arautegi zehatza garatzeko ahalmena du botere betearazleak eta, horrenbestez, botere handiagoa erdiesten du, izan ere, arautegien eta xehetasun arauen bidez legeak garatzeko fase honetan, ondorengo erabaki politikoetan zuzeneko eragina baitu, zehazten da botere legegilearen sendotasuna. Azken batean, herrialde gehientsuenetan, berez Gobernuak osatzen du oinarrizko gorputz legegilea, erraz gainditzen baitu Legebiltzarrak aldarrikaturiko lege kopurua.\nBi baldintza historikok ahalbideratu dute legeak egiteko ahalmenaren esku aldatzea.\nHortaz, gobernua bihurtzen da arauak garatzeko \u00abbetearazle\u00bb, Legebiltzarrean guztiz ezinezkoa litzatekeena; ondorioz, lege orokorrak egitera, hau da, geroago organo betearazleak garatuko dituen legeak egitera, mugatzen da Legebiltzarra.Gobernuaren ekintzaren gaineko kontrolari dagokionez, horretarako dauden mekanismoek (besteak beste, konfiantza galdea; zentsura mozioa; galderak, interpelazioak eta kontrol bilkurak; ikerketa batzordeak) ahalmen txikia dute organo betearazlearen jardueretara hurbiltzeko eta, kasurik hoberenean, botere betearazlea iritzi publikoaren aurrean higatzeko erabili ohi dira batez ere.\nHala eta guztiz ere, botere betearazlearen eta botere legegilearen arteko harremanetan izan den aldaketarik handiena, legebiltzarrak Administrazioaren erabakietan sarrera izateko modurik ez izatean datza, izan ere, eraginkortasun teknikoa eta arrazionaltasun administratiboa erdiestearren Gobernuarekiko loturarik gabe aurkezten da Administrazioaren funtzioa. Antolamenduaren ikuspuntutik, hainbat zirkulu zentrokideren inguruan osatzen da botere betearazlea; zirkulu hauek nahiko malgutasunez eta autonomiaz horniturik daude politikoki betearazlearen kargu gorenen menpe egon daitezen, eta ez Legebiltzarraren kanpotiko ikuskatze lanen menpe.\nHonenbestez, gobernuburua inguratzen duten zirkulu zentrokideetako lehena, gobernuburuaren aholkulari pertsonalez eta koordinazio agenteez osaturiko zirkulu hurbila da; bigarrena koordinazio jakinetarako organismoez osaturik dago, eta hauen egitekoak gainditu egiten dute sailaren edo ministerioaren funtzioa (ekonomiaren plangintza, nazioaren segurtasuna, energia atomikoa, espazio programak, administrazioaren antolamendu berria eta abar); politikaren jarraibideaz eta funtzioaren aldetik ondo zehazturik dauden gobernuaren jardueren administrazioaz (kanpo arazoak, merkataritza, lana, defentsa eta abar) arduratzen diren ministroen kabineteak osatua da hirugarren zirkulua; eta laugarrena gero eta gehiago diren erakunde independenteez edo ia independenteez osatuta dago, eta hauek arauak emateko edo ikuskatzeko ardurak dituzte, batzuek zerbitzu publikoak erabili edo kontrolatzen dituztela (telebista, erakunde eta organismo autonomoak bezalako erakunde publikoak, gizarte segurantzaren institutua eta abar). Zirkulu hauek guztiak, Estatuaren Administrazioaren aurrean botere betearazlearen ekintzak fronte guztietatik babesten dituztenak (aholkularitza, erabakien hartzea, kontrol politikoa eta abar), legebiltzarraren kontrol lanetatik aske geratu ohi diren funtzioak dira.\nBotere betearazlearen funtzioak.\nSistema politikoak batez ere interesak eta aukerak erabaki bihurtzeko mekanismotzat hartzen diren neurrian, gaurko egunean botere betearazlea da funtzio publikoen jardule eta erantzule nagusia. Botere betearazlearen lehen funtzioa ekoiztearena da, hiritarren eguneroko bizitzan zuzeneko eragina duten legeak eta erabakiak hartzearena.\nBestalde, gizarte eta presio-talde nagusiak bateratu eta ordezkatzen ere egiten duenez, badu, halaber, integrazio izaerako egiteko bat. Gisa berean, erabaki politikoen organo zentrala denez, badu hirugarren funtzio funtsezko bat, hots, botere betearazlearen ekintzak aztertu, aholkatu eta burura eramaten dituen Administrazioaren erakunde guztiak ikuskatzearena eta kontrolatzearena.\nBestalde, hori guzti hori ez litzateke posible gobernuak laugarren eta azken funtzio bat beteko ez balu, gizartearen aurreko aitzindaritzarena alegia; izan ere, funtzio hori ezinbestekoa da sistema politiko modernoen funtzionamenduari begira.\nErabakiak hartzea.\nTeoria politikoak ekintza legegileak eta ekintza betearazleak bereizten ditu tradizioz, baina bereizketa formal hau dagoeneko ez da egokia.\nProzesu legegileak gero eta alde bakarrekoa izateko joera du.\nLegeak aldarrikatzearekin batera, betearazleak sustatu, erabaki eta jardun egin behar du. Horretarako, aldez aurretik ondo hausnartu behar ditu bere ekintzak eta modu egoki batez prozesatu behar du eskura duen informazio kopuru mugagabea.\nOndorioz, azkar egin du gora informazio, ikerketa, koordinazio eta kontsultarako erakundeen kopuruak, batez ere betearazlea sailetan eta ministerioetan banatzeko usadiozko antolamenduan lekurik ez duten gobernu-ekintza berrien kasuan: ekonomiaren plangintza eta ikuskaritza, aurrekontuaren politika prestatzeko koordinazioa, funtzio berriei aurre egiteko egokiak diren egitura berrien sorrerarako berrikuntza administratiboak bideratzea, eta nazioaren segurtasunaren esparruko arazoen azterketa gobernuaren ikuspuntu desberdinetatik.\nHorrenbestez, erakunde eta kargu publikoen estratu berri batzuk garatu dira, eta horietara bildu behar dira presidentearen edo lehen ministroaren kabineteak deituak.\nJoera unibertsala da, baina bereziki agerikoa da gizarte garatuetan, alegia, industrializazioak arau formal gehiago behar duen gizarteetan. Nazioarteko gatazkek, beren aldetik, agerian utzi dute behin-behineko ekintza premiazkoak koordinatzeko eta prestatzeko beharra. Gisa berean, agerian geratzen da erabakiak hartu baino lehen hausnarketa bermatzeko prozedura berrien garapenaren aldeko joera unibertsal korrelatiboa. Gainera, erabakiak hartzea eskatzen duten gaien kopuru handiak eta informazio eta ezagutza zehatzak edukitzeko beharrak, ezinbesteko egiten du erabakiak hartu baino lehen hausnarketa eta kontsulta prozesuak abiaraztea. Hala eta guztiz ere, hausnarketa eta kontsulta prozedurez gaindi, alderdi pertsonalean ere oinarritzen dira botere betearazlearen agintariak.\nHau da, botere betearazlearen agintaritzaren oinarriak abian jartzen dira arauzko prozeduren arabera jarduteko gaitasunak erabaki jakin bat hartzen duen politikoaren sostengu karismatikoa jasotzen duen unean. Azken batean, gobernu bati eginiko egiazko eskaera zentzuzkoa eta pertsonala da, erabakiak hartzea, legezkotasunarekin ez ezik, sistema politikoaren zilegitasunarekin ere estu loturik dagoen ezaugarri oinarrizkoa baita.\nIntegrazioa eta ordezkaritza.\nBotere betearazlearen ordezkaritza eta integrazio-funtzioak izaera bikoitza du, alegia, praktikoa eta zeremoniala. Betearazlea identifikatu egiten da komunitate politikoarekin, eta bera ordezkatzen du lurraldean eta atzerrian. Komunitateko kideen eta estatuaren artean lotura eraginkor batzuk ezartzen ditu. Sistema politiko batzuetan arduradun politikoa ez den irudi baten esku dago egiteko sinbolikoa eta ordezkaritza lana, erregearen edo errepublikako presidentearen esku alegia. Beste kasu batzuetan, batez ere sistema presidentzialistetan, pertsona bakar baten eta kargu bakar baten esku geratzen dira nola egiazko funtzioak hala ordezkaritza lanak. Jakina, integraziorako funtzio eraginkorrak dira komunitatea eta zeremonia burua elkartzen duten egiazko loturen egonkortasuna baldintzatzen dutenak. Funtzio integratzailetzat ulertzen ditugu interesen eta aukeren ordezkaritza eta horien araberako erabakiak hartzea. Hauxe da, azken batean, arrakastaren azken froga: betearazlea alderdiarekin lotzen du eta legegilea herriarekin. Funtzio integratzaile hau garatu ahal izateko, betearazleak bere egin behar ditu aitzindaritza politikoa, erabakien hartzea eta erabakiak betearaztea.\nAdministrazioaren gaineko ikuskaritza eta kontrola.\nHausnarketaren (gorputz legegilea) eta legeak betearaztearren (botere betearazlea) arteko bereizketa klasikoari ezin euts dakiokeen arren, egia ere bada botere betearazlea hitzez hitz betearazteko tresna izaten jarraitzen duena. Ikuskatu eta kontrolatu egiten ditu menpeko erakundeak oro.\nHala eta guztiz ere, zehatz adierazteko, burokraziaren esferaren baitara biltzen da betearazlea. Betearazlearen erabakiak orokorrak dira eta hedadura globala dute: administrazio publikoen eta menpeko hainbat erakunderen esku dago erabaki horiek xehe-xehe betearaztea. Halaz ere, botere betearazlea da gobernuaren makina antolatzeko eta berriro ere antolatzeko arduradun nagusia. Ministerioak eta beste erakundeak sortu eta antolatu ditzake, funtzionario publikoak sustatzeko eta funtzionario horiez hornitzeko arauak ezar ditzake, eta menpeko erabakiak hartzeko prozedurak zehazta ditzake. Gisa honetan, exekuzio bidegabe baten kasuan, betearazleari eskatu behar zaizkio azken erantzukizunak; baina, argi dago, gero eta argiago, erabaki burokratikoak hartzeko prozedurak zehazteko orduan botere betearazleak ez duela bere gain hartzen erabaki horien betetze edo ez betetzearen aurreko zuzeneko erantzukizuna.\nIzan ere, lana banatu egin da betearazlearen eta burokraziaren artean, bere osotasunean hartua, egitekoen eta funtzioen ebaluazioetan eta ardura irizpideetan isla garbia duena.\nAitzindaritza.\nAitzindaritza da botere betearazlearen nukleoa eta, halaz ere, ez da beti ondo ulertzen fenomeno hau. Bestelakoa da sistematik sistemara eta alditik aldira. Lider batek gai izan behar du antolatzeko, hausnartzeko, erabakiak hartzeko eta erabaki horiek burura eramateko, baina, aldi berean, konfiantza, estimua eta sostengua erdietsi behar ditu. Karisma da, leialtasun berezia edo herri lilura eragiten duen aitzindariaren ezaugarri pertsonal xarmagarria, aitzindaritzaren osagai ezinbestekoa. Liderraren alderdi hau estu loturik dago jarrera jakin bat hartzeko gaitasunarekin edo iritzi bat zalantzarik gabe adierazteko gaitasunarekin.\nJohn Stuart Mill jaunak zioen bezala, \u00abbotere betearazlearen parte handi bat borondatean datza. Iritzi bat duen pertsona bakar batek soilik interesak dituzten 95 lagunen adinako gizarte boterea ordezkatzen du\u00bb.\nEzaugarri zentzudunak eta karismatikoak nahasten baditugu, honako hauek bete behar ditu aitzindaritzak:\nHorrenbestez, errealitatea aldatzeko ekintza jakin eta garrantzitsu batzuk burutu behar ditu botere betearazleak. Eskakizun eta aukera berriei sarrera egitean edo soluzioak proposatzerakoan botere betearazleak bere laguntza sareak antola ditzake, eta indar politikoen egitura jakin baten baitan jarduten duen arren, beste egitura bat eman eta erreferentziazko talde berriak sor ditzake sostengua erdiestearren.\nBotere betearazlearen mugak eta ardurak.\nBotere betearazlearen hazkundeak eta ekimen politikoaren eta erabakiak hartzearen garrantzi gero eta handiagoak, batetik egungo mugei buruzko eztabaida sakona eskatzen dute eta, bestetik, botere betearazlearen ardura instituzionalizatzeko moduari buruzkoa. Botere betearazleari jartzen zaizkion mugak nahiko eskasak direna da ondorio nagusia.\nEsan beharra dago, lehenik, egon badaudela prozedura, konstituzio eta lege izaerako muga batzuk, botere betearazlearen inguruak mugatzen dituztenak eta, erantzukizunari begira, eskuarki sistema demokratiko orotan oinarri bat ezartzen dutenak. Dagoeneko adierazi dugu kabineteak gorputz legegilearen aurrean, hau da, legebiltzarrek onartutako lege orokorrek merezi duten begirunearen aurrean, duen erantzukizuna. Sistema presidentzialistetan, betearazlearen buruak ganbararen aurrean zuzeneko erantzukizunik ez duen sistemetan alegia (esate baterako, Estatu Batuetan eta, neurri apalagoan, Frantzian), muga dira botereen banaketa, ikuskaritza judiziala, legebiltzarreko botazioak eta, gune batzuetan, legeak betearazteko eskubideen jardueran ganbaretako batek edo besteak zuzeneko lotura izatea. Gobernuak, neurri batean, mugatuta dauzka bere ekintzak legeen baitan. Gainera, eta hau datu garrantzitsua da, ezin du Estatuaren dirua bere nahien arabera erabili: Estatuaren Aurrekontuen Lege Orokorra da arauzko tresna funtsezko bat, herrialde demokratiko orotan legebiltzarraren esku egon ohi dena.\nEstatuaren Administrazioaren aurrean duen neurri bateko eragina da botere betearazlearen bigarren muga. Ildo honetatik, elkarren kontra dauden bi joera hautematen dira herrialde gehienetan: batetik, gobernuaren jardueraren eta Administrazioarenaren arteko bereizketaren fenomeno gero eta nabariagoa; bestetik, Estatuaren administrazioaren baitan bideragarria den eta desiragarria den burokratizazio mailari buruzko eztabaida.\nOro har, Administrazioa, hau da, Estatuaren aparatu burokratikoa, legebiltzarraren kontrolpetik eta, zenbaitetan, botere judizialaren kontrolpetik aske samar geratu ohi da. Estatuaren Administrazioaren autonomia hau botere betearazlearen jardueraren ikusmolde teknizista eta funtzionalaren ondorioa da, izan ere, administrazioak formazko eta arauzko aginduen arabera jardun behar baitu. Hau da, joera honen arabera, estatuaren administrazioa edozein ideologiari bizkar ematen dioten eta kontzepzio arrazionalista garbia duten kideez osatuta egongo da, eta estatuaren ekintza handiak sustatuko ditu legebiltzarrera biltzen diren ideologietatik aske. Hala eta guztiz ere, joera hau guztiz kontrakarrean dago gobernutik beretik Administrazioaren burokrazia haren interes betearazlearen arabera erabiltzeko joeraren aurrean izan ere, Estatuaren egitura administratiboko kargu publikoen politizazio maila mailarik gorenera eramateko ahaleginak egiten ditu bere programa politikoa gauzatu ahal izateko.\nHortaz, estatuaren administrazioa eta burokrazia proiektu politiko jakin baten zerbitzura erabiltzeko gaitasunak zehazten du botere betearazlearen muga.\nAzken batean, eta hauxe da botere betearazlearen hirugarren muga, \u00aberantzukizun politikoa\u00bb zertan den definitzeko orduan datza gobernuaren eragin maila zehazteko zailtasuna. Botere berearazlearen buruzagitza gorena betetzen duen aitzindariaren gaineko kontrol \u00abpolitikoak\u00bb ahaleginak egiten ditu bere egitekoekin komunitate baten itxaropenak eta nahiak neurri bateraino islatuko dituzten helburuen eta xede politikoen sintesia lortzeko. Helburu politikoen planteamenduetan urrutiegira jotzeak jarraitzaileengandik bereiztea dakar, eta pasibo geratzeak berriz sostengua agertu dezaketenen interesak eta nahiak zapuztea. Eraginkorra izateko eta, aldi berean, onespena eta sostengua jasotzeko, botere betearazleak adostu egin behar ditu bere ekintzak sisteman nagusi diren interes eta nahiekin.\nArestian adierazi bezala, oso zabalak izan daitezke ekimenaren eta ekintza askatasunaren mugak: horiek aurkitzea da, hain zuzen ere, aitzindaritzaren egiteko bat.\nBaina erdiesten ez badu, edo kalkulu errakuntza bat egiten badu, besteen gaitzespena edo arbuioa jaso dezake. Honek guzti honek esan nahi du aitzindaritza politikoaren esparrua, botere berearazlearen jardunean, ekiteko bide malgua eta zabala eskaintzen duen esparrua dela, kontrolatzen zaila dena eta, horrexegatik hain zuzen ere, muga eraginkorra ezartzeko modurik hoberena eta, zenbaitetan baita bakarra ere, hauteskundeak egitea dela gobernuan aitzindariak txandaka ari daitezen.\nOinarrizko bi elementutan aurkitzen dugu botere betearazlearen erantzukizun politikoaren mamia, eta elementu horietan herrialde bateko programa eta aukera ideologikoak egiazta daitezke: alderdi sistema eta aldizkako hauteskundeak dira elementu horiek. Alderdia, aldi berean, aitzindariak boterera heltzeko eta bere politika garatzeko eskura duen tresna bat da eta, gainera, aitzindaria bera kontrolatzen duen aparatua da, alderdiaren laguntzarik gabe aitzindariak ezingo lukeelako urratsik egin.\nAlderdiaren laguntza edo onespena duen artean, botere betearazlea, teorian, ahalguztiduna da sistema politiko orotan, prozeduretan halako mugak dituen arren. Alderdiaren babesa galtzeak boterea galtzea dakar. Izan ere, betearazlearen burua alderdiaren burua eta gatibua da aldi berean. Alderdiaren kontrola gainditzeko modu bakarra herrira jotzea da, baina egoera hau ez da demokrazia modernoetan gertatzen, oso garestia delako eta iritzi publikoan errezeloak eragiten dituelako.\nHauteskundeetarako deiak zehazten du erantzukizun politikoaren bigarren moldea.\nGizarte demokratikoetan, oinarrizko askatasunak errespetatzen diren gizarteetan, hauteskundeak dira tresnarik eraginkorrenak kontrolatzeko eta, azken batean, betearazleari erantzukizunak eskatzeko; izan ere, hautesleek politika jakin bat onartzeko edo gaitzesteko aukera dute, eta lehian ageri diren aitzindarien eta alderdien artean beren hautua egiteko aukera dute. Aitzitik, sistema totalitarioetan betearazleak alderdiaren aurrean baino ez du erantzun behar.\nDemokrazietan botere betearazleak azken batean hiritarren borondate baketsuari erantzuten dio, eta modu horretan, saihestu egiten dira herri bortizkeria, talde matxinada edo kolpe militarrak.\nJoerak eta perspektibak.\nIzugarri hazi da botere betearazlearen esku uzten diren erabakiak hartzeko prozesuen kopurua. Betearazlearen egitekoak burura eraman ahal izateko erabateko oreka egon behar du aitzindaritzaren eta ezagutza tekniko, informazio eta ebaluazio, espezializazio eta koordinazioaren artean.\nEgitura politikoak behar bezala egokitu behar dira inguruaren eskaera berrietara.\nUrteen joanean, batez ere Lehen Mundu Gerraz geroztik, besteak beste ezaugarri hauek izan ditu betearazlearen egokitze prozesuak: funtzioak beste batzuen esku uztea, despolitizazioa eta organo administratibo berrien antolamendua.\nFuntzioak beste batzuen esku uzteak esan nahi du erabakiak hartzeko ahalmena menpeko erakunde edo instituzioen esku uzten dela. Ahalegin guztiak egin dira botere betearazlea arintzeko, eta menpeko gorputz eta erakundeei baimen bereziak eman zaizkie erabakiak eurek har ditzaten.\nArazo jakin batzuk eztabaida politikoaren edo betearazlearen jardueraren esparrutik kanpora uzteko prozesuari esaten zaio despolitizazio.\nNegoziazio kolektiboa, aldez aurretik adostutako bizitza kostuaren indizearen araberako soldaten zehaztapena, nazionalizaturiko industriei begira antolaturiko korporazio publikoen ezarpena eta batzorde arauemaileak horiek dira prozesu honetan ematen diren praktika arruntenak.\nBukatzeko, jarduera berriak kontrolatzeko arazoari aurre egitearren, ezinbestean sortu behar izan dira kargu eta erakunde berriak, eta hauek presidentearen edo lehen ministroaren agindupean egoten dira.\nFuntzio berrien ugaltzeak eta funtzio horiek betetzeko antolatutako egitura administratibo berrien hazkundeak zeharo aurrez aurrekoak diren bi joera ekarri dute berekin batera: kontzentrazioa eta barreiadura.\nKontzentrazioa inperatibo politikoa eta konstituzionala da. Izaera kolegiatuko botere betearazleetan ere erabakiak pertsona bakar batek hartzen ditu gero eta gehiago.\nBotereen ugaltzeak, erakundeen ugaltzeak eta betearazlearen baitara pilatzen diren egitekoen banaketa gero eta handiagoak, soilik hein batean azaltzen dute prozesu hau, eta prozesua sendotu egiten da, neurri handi batean, babesa eta estrategia kontuan hartzen badira. Forma instituzionalizatu batzuek, Segurtasunerako Nazio Kontseiluaren batzorde iraunkorrak esaterako, seguru asko oso kide gutxiz osaturiko batzorde mugatuen sorrera eragingo dute. Gobernu krisiak eta krisi horiei aurre egiteko sorturiko egitura malguak, botere betearazlearen erabakiak hartzeko prozesuko alderdi iraunkor bihurtu dira dagoeneko.\nBaina, aldi berean, erabakia zenbat eta garrantzitsuagoa izan, orduan eta aleatorioagoa da, erabakia hausnarketa eta kontsulta prozesu konplexu baten baitan hartzen baita eta prozesu konplexu horretan egiteko oso espezializatuak dituzten erakundeek eta pertsonek parte hartzen baitute.\nHau da, erabakia oso kontzentratuta edo soilik pertsonala dela ematen duen arren, gero eta barreiatuago eta burokratizatuago ageri da. Botere betearazlearen baitan, era informal batez instituzionalizatu da botereen banaketa jakin bat, hierarkia handieneko kideen jarduteko eta erabakiak hartzeko gaitasunari mugak jartzearren. Aitzindari nagusia beti dago elkarrengandik urruntzen diren ikuspuntuen, kontrajartzen diren informazioen eta, arazoa edozein dela ere, bat ez datozen ebaluazioen aurrean. Eta erabakiak gero eta gehiago errutinazko eta burokratiko bihurtzen direnez, botere betearazlea, baita mailarik gorenetan ere, konpromiso batzuetara mugatuta geratzen da, eta mugi ezinik gera liteke. Erabakiak hartzeko kontzentrazioaren eta ohiturak eragindako barreiadura eta inpertsonaltasunaren arteko liskar honek irtenbide bat eskatzen du botere betearazleak aitzindaritza era eraginkor batez garatu ahal izan dezan."}
{"id": "69396", "revid": "336", "url": "https://eu.wikipedia.org/wiki?curid=69396", "title": "Astigarreta (Gipuzkoa)", "text": ""}
{"id": "69397", "revid": "105290", "url": "https://eu.wikipedia.org/wiki?curid=69397", "title": "Altamira (Beasain)", "text": "Altamira, Beasain udalerriaren hegoaldean dagoen baserri giroko auzo bat da. Beasain eta Olaberria arteko mendi kaskoan dago, bertaratzeko INDAR enpresaren lantegitik aldapa gora abiatzen den bide bat hartzen da.\nAuzo honen bidez, Beasain eta Olaberria herriak mendi-pista eta oinezko bidezidor baten bidez elkarlotzen dira.\nAuzoa.\nLau baserri eta etxe bat daude bertan:\nDemografia eta biztanleria.\n2007ko urtarrilaren 1eko erroldaren arabera, auzoak 15 biztanle ditu."}
{"id": "69398", "revid": "119347", "url": "https://eu.wikipedia.org/wiki?curid=69398", "title": "Antzizar", "text": "Antzizar Beasaingo auzoa da. Herriaren hegoaldean mendi magal oso bat hartzen du. 4 biztanle baino ez ditu, Errezkarate baserrian.\n2007ko urtarrilaren 1eko erroldaren arabera, auzoak 4 biztanle ditu."}
{"id": "69399", "revid": "105290", "url": "https://eu.wikipedia.org/wiki?curid=69399", "title": "Zafiro", "text": "Zafiroa korindoiaren aldaerei deitzen zaie haien kolorea gorria ez beste edozein denean. Zafiroak aluminio oxidoak dira (Al2O3). Naturan agertzen da, baina modu artifizialean ere sor daiteke kristalezko bola handiak eratuz. Gogortasuna handikoa denez, zafiroak aplikazio asko ditu, esaterako osagai optiko infragorrietan, iraupen luzeko leihoetan edo olata elektronikoetan.\nKorindoia aluminio oxido puruz eratuta dago. Beste elementu batzuen (burdina, titanioa, kromoa...) kantitate txikiak baditu, korindoia koloreztatua ageri da eta zafiro deitzen zaio. Korindoitik eratorritako kalitate eta kolore guztietako harribitxi guztiei zafiro deitzen zaie, erabat gorria den aldaerari (honi errubi deitzen zaio) eta laranja arrosakara den aldaerari (padparadscha) salbu."}
{"id": "69402", "revid": "23317", "url": "https://eu.wikipedia.org/wiki?curid=69402", "title": "Iruaitz", "text": "Iruaitz edo Iruatx, Zaraiako mendilerroan dagoen mendi bat da, mendilerro honen ekialdeko muturrean, Orkatzategi, Arbe eta Ametzuetarekin batera, Urkuluko urtegia domeinatuz, Aretxabaletan. 755 metro ditu eta Urkuluko urtegi inguruan aurkitzen diren lau mendietatik, bigarren txikiena da.\nIrispideak.\nBiderik errazena eta azkarrena, Urkuluko urtegitik bertatik abiatzen da. Arbeko labarra igo behar da lehenik, urtegiko hegoaldeko muturretik, Ugastegira heldu arte. Behin hemen, ezkerretara hartu behar da, gorantza doan bide bati jarraiki, Orkatzategirantz. Hemendik, bidegurutze batetara heltzen da, Santikurutz Gain menditik gertu dagoen bidegurutze batetara. Hemen, Araotzera doan bidea eskuinetara utzi, eta aurrera jarraitu behar da, gas hodiaren bideari jarraiki. Handik pixka batera, begi bistan agertzen da mendiaren tontorra. Zelai bat igaroz, bertara hel daiteke\nBerezitasunak.\nBere izenak dioen bezala, hiru tontor ditu, kono zilindriko formakoak, harrizkoak. Hiru tontor hauek ematen diote duen izena."}
{"id": "69403", "revid": "105290", "url": "https://eu.wikipedia.org/wiki?curid=69403", "title": "Maiputz", "text": "Maiputz Zaraiako mendilerroan dagoen mendietako bat da. Mendilerro honen hegoaldeko muturrean kokatua dago, Gazteluko Aitza, Aizkorri II eta Pagobedeinkatuta mendiekin batera. Mendi honek, Alabita Txiki eta Portaletxoko labarrak banatzen ditu.\nIrispideak.\nDegurixatik doa bideetako bat. Hemendik, Aumategi mendirantz doan bidea har daiteke. Ondoren, bi bide har daitezke: Lehena, Portaletxotik, Maiputz mendiaren ezkerraldetik eta Maruatx mendiaren tontor ondotik igaroz edo, bestela, eskuinetik, Alabita Txikiko pasabidearen bila. Olaburueta izeneko tokitik, basoa zeharkatu behar da, Maiputzen tontorrera iritsi arte.\nBerezitasunak.\nTontorrean bertan, 9-50 zenbakiekin adierazitako leizezulo bat dago\nInguruko tontorrak.\nHemendik iparralderantz jarraituz gero, Txaramela izeneko tontorrera iris daiteke."}
{"id": "69404", "revid": "119347", "url": "https://eu.wikipedia.org/wiki?curid=69404", "title": "Pagobedeinkatua", "text": "Pagobedeinkatuta Zaraiako mendilerroan dagoen mendi ugarietako bat da. Eskoriatzako lurraldean kokatua dago, Elgeako mendilerroan dagoen Mugarriluze mendia baino pixkat iparmendebalderago.\nIrispideak.\nBolibartik doa bidea. Hona, lehenik, Dorletako Santutegitik edo Arlabango mendatearen erdialdean dagoen bidetik hel daiteke, Urizarko bidegurutzera heldu arte. Behin hemen, Lizargarateko leporantz hartu behar da, Alabitara doan bidetik. Lizargaratera heldu ondoren, Elgea mendilerrorantz doan bidea hartu behar da. Hemendik gertu geratzen da Pagobedeinkatuta mendiaren tontorra.\nBerezitasunak.\nInguruko mendietan ohikoa den bezala, hemen ere, postontzi bat dago. Baina postontzi honek, bere oinarrian, metalezko xafla bat du, testu honekin:\n Pago Bedeinkatu\n Gaina\n 1017 m 2000-1-8\nHonetaz gain, hil estela bat ere dago inguruan, tximista batek jota hil zen norbaitena.\nMendi honen beste izen batzuk.\nMendi hau, Idiazabal edo Idazabal bezala ere ezaguna da"}
{"id": "69405", "revid": "119347", "url": "https://eu.wikipedia.org/wiki?curid=69405", "title": "Santikurutz Gain", "text": "Santikurutz Gain Zaraiako mendilerroan dagoen mendietako bat da, Urkuluko urtegiaren inguruan dagoen mendi laukotearengandik gertu dagoena. 830 metroko garaierarekin, inguru hontako bigarren mendirik garaiena da, Orkatzategi mendiaren ondoren.\nIrispideak.\nBideetako bat, Urkulutik abiatzen da. Arbeko labarra igaroz, Ugaztegira heldu behar da lehenik. Hemen, ezkerretara hartu behar da, Orkatzategitik gertu dagoen bidegurutzera heldu arte. Hemen, Araotzera doan bidea alde batera utzi eta eskuinetara hartu behar da, gorantz. Hemendik pixka batera, ezkerretara doan bide bat dago. Bertatik, tontorrera hel daiteke.\nBeste bidea, Araotzetik bertatik abiatzen da. Aurreko bidean aipaturiko Orkatzategi inguruko bidegurutzera heldu behar da. Eta hortik, lehen esan den bide beretik jarraitu, tontorrera heldu arte.\nBerezitasunak.\nAitzorrotzek bezalaxe, mendi honek, bere tontorrean, ermita bat du. Ermita honen ematen dio mendiari, duen izena.\nTontorraren mendebaldean, Arbeko labarrean, Ugaztegi dago. Bertan daude Gipuzkoa osoko baserririk garaienak, 640 metrotik gorako garaieran.\nMendiaren beste izen batzuk.\nMendi honi, Espillamendi edo Txirikillaleku ere deitzen zaio\nLeizezuloak.\nMendi hontan, bi leizezulo garrantzitsu daude. Bata, Gazteluko Urzuloa I, 520 metroko sakonera duena eta Gipuzkoa osoko leizezulorik sakonena dena. Bestea, Gaztelu III da, 444 metroko sakonera duena."}
{"id": "69406", "revid": "105290", "url": "https://eu.wikipedia.org/wiki?curid=69406", "title": "Pe\u00f1akulu", "text": "Pe\u00f1akulu Eskoriatzako Mendiola elizatean dagoen baserri bat da, 570 metro inguruko garaieran, Aranguren, Elorretako Haitza, Kurtzebarri eta inguruko beste mendi batzuetara joaten diren askok igarotzen dutena.\nBeste izen batzuk.\nBaserri honen benetako izena, berez, Uriaga da.\nInguruko tokiak.\nBaserri honetatik gertu, eskuinetara, pinudi bat zabaltzen da, mendiranzko bidearen ondoan dagoena.\nIrispideak.\nBaserri honen ingurura heltzeko biderik errazena, Mendiolako monumentuaren parean dagoen bidetik joatea da. Goraxeago, bidegurutze bat dago. Bide horietako bat, ezkerrera doa, bestea, berriz, eskuinera. Bi bide hauek, goraxeago bat egiten dute, baserria dagoen tokia baino gorago. Zuzenena, baina, bidegurutze hortan, ezkerrerantz doan bidea da. Gorantz jarraitu behar da denbora guztian. Azkenik, baserria bera, lautada labur baten amaieran dago. Askoz gorago aurkitzen diren mendietarantz jarraitu nahi duenak, baserri honen eskuinetara dagoen pinudia igaro behar du, egurrez eginiko pasabide estu batetatik.\nInguruko paisaiak.\nAipaturiko bidegurutze hortan, ezkerreko bidean gorantz joan ahala, ezkerretara, Urkuluko urtegia ikus daiteke, garbi-garbi."}
{"id": "69407", "revid": "1519", "url": "https://eu.wikipedia.org/wiki?curid=69407", "title": "Axtroki", "text": "Axtroki Eskoriatzako Bolibar elizatean dagoen harkaitz bat da, Era\u00f1ako auzorantz igotzean, malda honen amaiera aldera ikus daitekeena, bidearen eskuinetara. Era\u00f1ako haitza ere esaten zaio. Itasoaren mailatik 443 metrora iristen da.\nTokia bereziki ezaguna da bertan izandako lur-jausi batean, 1972. urteko udan. urrezko katilu batzuk agertu zirelako, Axtrokiko ontzien aurkikuntza arkeologiko inportantea.\nEra\u00f1an bertan, XVI. mendeko San Andres eliza dago eta parean, Erdi Aroko sarkofagoak. Era\u00f1a baserriaren urats iturria dago - kaltzio eta sulfuroa duen ur iturria-, lehen, Eskoriatzako bainuetxeak erabiltzen zuen iturburua, hain zuzen.\nEremu arkeologikoa.\nGuneak Euko Jaurlaritzaren babesa dauka \"Ustezko arkeologia-eremua\" mailarekin, eta \"Balizko Arkeologia Gunea\" kategorian.\nEskalada.\nOso ohikoa izan da hainbat urtez jendea harkaitz hau eskalatzen ikustea, baina 2020an inguruetako eskalada guneak arautu zituen Eskoriatzako udalak eta harkaitzaren egoeragatik bertan eskalatzea."}
{"id": "69408", "revid": "336", "url": "https://eu.wikipedia.org/wiki?curid=69408", "title": "Topazio", "text": "Topazioa aluminioa eta fluorra duen nesosilikatoen taldeko minerala da. Bere formula kimikoa Al2SiO4(F,OH)2 da. Sistema ortorronbikoa jarraituz kristalizatzen da eta bere kristalak prismatikoak dira gehienetan. Erraz zartatzen denez, harribitxiak sortu nahi badira kontu handiz landu behar da, akatsik eduki ez dezaten. Fraktura konkoidala edo desorekatua dauka. Topazioaren gogortasuna 8koa da, eta lustre beirakara dauka. Topazio purua gardena da, baina askotan ezpurutasunez zipriztindurik ageri da eta askotariko koloreak dauzka: ardo kolorea, zuria, grisa, berdea, urdina, arrosa edo gorri arrosakara."}
{"id": "69409", "revid": "119347", "url": "https://eu.wikipedia.org/wiki?curid=69409", "title": "Pedro Biteri", "text": "Pedro Biteri Arana (Arrasate, Gipuzkoa, 1833ko uztailaren 18a - Biarritz, Lapurdi, 1908ko maiatzaren 21a) aberats eta filantropo ospetsua izan zen. Gipuzkoan ezaguna da hezkuntzaren alde egin zuen lanagatik.\nBizitza.\nPedro Biteri Arana Arrasaten (Gipuzkoa) jaio zen, 1833ko uztailaren 18an. Txikitan, karlistaldiaren ondorioz, bere familiarekin Baionara (Lapurdi) ihes egin behar izan zuen. Han hasi zituen ikasketak, eta Britainia Handian amaitu. Gaztetan Europan zehar bidaiatu zuen, eta Parisen (Frantzia) bizi izan zen denbora batez.\n1847an, aita hil zitzaienean, bere anaia Jose Bernaberen eskuetara pasatu zen familiako dirutza kudeatzeko ardura. 1874an Ingalaterrako Celina Woodekin ezkondu zen.\n1893an Jose Bernabe hil zenean jarauntsi zituen familiako ondareak Pedro Biterik, eta Biarritza joan zen bizitzera, bere emazte Celina Woodekin batera. Urte berean Arrasatera itzuli zen lehendabizikoz, haurtzarotik ez baitzen ordu arte bere sorterrira itzuli.\nLehengo bisita hartatik, egin zituen beste batzuetatik eta anaiak bizirik zela azaldu zizkion nahietatik, bere ondasunekin jaioterriaren eta herrialdearen garapenean laguntzea erabaki zuen.\nArrasatera bueltatu zen lehendabiziko bisitan, Esteban Garibai arrasatear historialariarena zen etxea eraberritzeko dirua jarri zuen, udal epaitegitzat erabil zedin.\n1898an bigarrenez etorri zen Arrasatera. Bigarren bisitaren ondorioz eta hezkuntzarekiko interesagatik, eskola bat eraiki eta hornitu zuen. Eskola hura 1902an sortu zen. Biterik hura finantzatu eta mantentzeko fundazioa sortu zuen.\nArrasateko eskola eraiki ondoren, bere lan filantropikoa herrialde osora zabaldu zuen, eta Gipuzkoako beste herri batzuetako eskolak ordaindu zituen. Sei urteren buruan herri heziketa bultzatzeko lehen hezkuntzako beste bederatzi eskola sortu zituen Irunen, Hondarribian, Pasai Antxon, Pasai Donibanen, Errenterian, Donostian, Hernanin, Urnietan eta Aretxabaletan.\nEsker erakutsiak.\nUrteetan herri hezkuntzaren alde egindako lanagatik eskolak eraiki zituen herrietan bere izena duten kale edo plazak daude Pedro Biteriren omenez. Gainera, Alfonso XII.aren Ordena Zibileko zaldun izendatu zuten 1925ean.\nMendeurrena.\n2008. urtean Pedro Biteri hil zela 100 urte bete ziren. Arrasateko udalak Pedro Biteri gogoratu eta omentzeko herriko ikastetxeetako haur eta lehen hezkuntzetako ikasleek eta haien gurasoek Pedro Biteri zenaren bizitzaren gaineko pergaminoa jaso zuten. Guztira, 5.550 pergamino banatu zituzten."}
{"id": "69410", "revid": "105290", "url": "https://eu.wikipedia.org/wiki?curid=69410", "title": "Peramu", "text": "Peramu Bruneiko Brunei eta Muara barrutiaren barnean dagoen mukim edo azpibarrutietako bat da. Ur azpibarrutien taldean dago, Kianggeh, Lumapas eta Kota Batu mukim edo azpibarrutien artean aurkitzen diren beste bot azpibarrutiekin batera. Beste ur azpibarrutiak bezala, Bandar Seri Begawan, herrialdearen hiriburuaren bihotzean dago, Brunei ibaiaren uretan.\nMugak.\nKianggeh mukim edo azpibarrutiarekin egiten du muga iparraldean, Saba mukim edo azpibarrutiarekin, hau ere ur azpibarrutia, ekialdean, Sungai Kebun ur azpibarrutiarekin, hegoaldean, eta, azkenik, Burong Pinggai Ayer ur azpibarrutiarekin mendebaldean"}
{"id": "69412", "revid": "1519", "url": "https://eu.wikipedia.org/wiki?curid=69412", "title": "Saba (Brunei-Muara)", "text": "Saba Bruneiko Brunei eta Muara barrutian dagoen mukim edo azpibarrutietako bat da, ur azpibarrutien taldekoa. Beste ur azpibarrutiak bezala, herrialdeko hiriburu den Bandar Seri Begawanen bihotzean dago, Brunei ibaiaren uretan bertan.\nMugak.\nIparraldean eta ekialdean, Kianggeh mukim edo azpibarrutiarekin muga egiten du, Sungai Kebun ur azpibarrutiarekin, hegoaldean, eta, azkenik, Peramu ur azpibarrutiarekin mendebaldean."}
{"id": "69421", "revid": "105290", "url": "https://eu.wikipedia.org/wiki?curid=69421", "title": "Mugarriluze (Elgea)", "text": "Mugarriluze Elgeako mendilerroan dagoen mendietako bat da, Aumategirekin batera ezagunenetako bat. Eskoriatzak Barrundiarekin duen mugan bertan dago.\n1.109 metroko garaierarekin, mendilerro honetako laugarren mendirik garaiena da. Mendilerro honetako beste mendiak bezala, tontor belartsua du, iparralderago dagoen Zaraiako mendilerroko gehienek ez bezala.\nIrispideak.\nBolibartik abiatuta, Lizargarate leporantz doan bidea hartu behar da. Lepoan dagoen bidegurutzerantz heldu ondoren, eskuinetara hartu behar da. Bide hori, zuzen-zuzen doa Alabita eta Elgeara. Handik gutxira, eskuinetara, zuzen tontorrera igotzen den bidexka bat dago.\nGipuzkoa aldetik ere Araotz (O\u00f1ati) eta Mendiola (Eskoriatza) auzoetatik eta Arlabango mendatetik abiatu gaitezke.\nBide laburragoak, bestela, Araba aldetik datorrenak dira, Elgea eta Ozeta herrietatik hain zuzen ere.\nHistoriaurrea.\nMendi honen tontorrean, 2.5 metroko altuera duen menhir edo zutarri handi bat dago, mendiari berari izena ematen diona. Honetaz gain, bertatik igarotzen da Elgeako parke eoliko ospetsua. Gainera, mendi honen Gipuzkoako magalean Alabitarte tumulua dago."}
{"id": "69426", "revid": "56334", "url": "https://eu.wikipedia.org/wiki?curid=69426", "title": "Johannesburg", "text": "Johannesburg Hegoafrikako hiririk handiena, eta jendetsuena da. Hegoafrikako eskualderik aberatsena den Gauteng probintziaren hiriburua da. Sahara hegoaldeko Afrikan ekonomiarik handiena duen metropolitar eskualdea da.\nNazioarteko bi aireportu ditu, Palmietfontein eta Jan Smuts. Unibertsitatea dauka taapezpiku-egoitza da.\nIzena.\nEuropar jatorrizko hizkuntzetan Johannesburg da hiriaren izena, baina afrikaanseraz zein ingelesez desberdin ahoskatzen da. Izenaren jatorria ez dago argi, baina badirudi 19. mendearen erdialdean afrikaner boer batzuek, Johannes Rissik-ek and Johannes Joubertek, eskaera egin zutela agintari britainiarren aurrean bertan meatzaritza kontzesio bat lortzeko, eta hortik etorri daiteke izena.\nZulu eta Xhosa hizkuntzetan eGoli esaten diote, urrearen hiria, itzulita. Jozi, Joburg eta Jo'burg forma informalak ere erabiltzen dira hiriari deitzeko.\nHistoria.\nUrrea aurkitu bezain laster eraiki zuten, 1886an, eta errepublikako industria- eta finantza-gune nagusia da. Urreaz gainera, badira bestelako industriak ere: janari-, kimika- eta mekanika-industriak, ehungintza, eta abar, 20. eta 21. mendeetn zehar garatuak.\n1983. urtean bereizi zen Sowetoko hiri beltza (\"South-Western Townships,\" hego-mendebaleko udalak) Johannesburg udaletik. \nBiztanleria.\nJohannesburgeko biztanleria larruazalaren kolorearen arabera dago banatua: hiriaren erdialdea aberatsa da, dotore eta modernoa, eta bertan bizi da jende zuria. Jende beltz gehiena Soweto aldean bizi da, guztiz egoera txarrean. Lemasia izeneko aldean asiar jatorriko jendea bizi da (txinatarra, indiarra eta japoniarra). Sowetoko hirian izan dira azken hamarkada hauetan apartheidaren eta arrazismoaren aurkako borrokarik latzenak.\nJohannesburg dago Hego Afrikako Gauteng eskualde txiki baina populazioz betean, ingurune oso urbanoan. Izatez, hiriaren eremu metropolitanoak Gauteng osoa hartzen du salbu eta Pretoria hiria, eta eremu metropolitano horretan 9 milioi biztanle daude. Horrek Afrikako 4. hiri handiena bihurtuko luke.\nJohannesburg beti izan da atzerriko populazioen erakarlea ere, ez bakarrik Hego Afrikako barne migrazioarena. 20. mendearen hasieran 60.000 txinatar baino gehiago bizi ziren bertan, meatzaritzarako lanean. Afrikako beste herrialde batzuetako emigrazioak jarraitu du 20. mendearen azken partean bereziki.\nHerri eta hiri senidetuak.\nJohannesburgo ondorengo herri eta hiriekin senidetuta dago:"}
{"id": "69428", "revid": "535", "url": "https://eu.wikipedia.org/wiki?curid=69428", "title": "Sohuta", "text": ""}
{"id": "69429", "revid": "119347", "url": "https://eu.wikipedia.org/wiki?curid=69429", "title": "Aratz (Beasain)", "text": "Aratz Beasaingo biztanlegune bat da. Mendian dago, eta Matxinbentarekin batera Aratz-Matxinbenta auzoa eratzen du.\n7 biztanle zituen 2007ko urtarrilaren 1eko erroldan."}
{"id": "69430", "revid": "1491", "url": "https://eu.wikipedia.org/wiki?curid=69430", "title": "Ranidae", "text": "Ranidae edo igela anfibio mota oso zabaldua da. Orokorrean Anura ordeneko animalia gehienak izendatzeko erabiltzen den izena da, nahiz eta bertan apoak ere sartzen diren. Horregatik igela hitzak ez du balio taxonomiko handirik, tropikoetan bizi diren familia askorentzat izenik ez baitago. Euskal Herrian ikusten diren igelak Ranidae familiakoak dira.\nSailkapena.\nHainbat generotan banatzen da igelen familia:\nMota nagusiak.\nEuskal Herrian ezagutzen ditugun igel gehienak honako lau espezie hauek dira:"}
{"id": "69431", "revid": "512", "url": "https://eu.wikipedia.org/wiki?curid=69431", "title": "Arantzazu (O\u00f1ati)", "text": "Arantzazu O\u00f1atiko (Gipuzkoa) hegoaldean dagoen mugako auzoa da. Oso menditsua da eta udalerri horretako auzorik garaiena 700 metro ingururekin. Mendebaldean O\u00f1atiko Araotz auzoa dauka mugakide; iparraldean, Uribarri (O\u00f1ati); eta hegoaldean, Narbaxa (Donemiliaga) eta Arriola (Asparrena) herri arabarrak. Arabarako mendi-pasabide tradizional nagusia Artiako lepoa izan da.\nMegalitoen presentziak iradokitzen du tokia bidegurutzea izan dela Historiaurretik.\nAuzuneak.\nArantzazuk barne hartzen ditu beste auzune txikiago batzuk: Kortakogain (bertan dago auzoko elkarte gastronomikoa edo topagunea), Duru-Mallako saroiak eta Arriona eta Bellotzakoak.\nFrantziskotarrak eta santutegia.\nArantzazuko santutegia auzoko ikur nagusia da, Euskal Herri osoko mailan erreferentziazko lekua izan dena eta dena. Euskal kulturaren motorrretako bat izan zen Arantzazu XX. mendeko bigarren erdian eta hori arrazoi soziologikoengatik gertatu zen. 1960an eta 1970ean, oso euskaldun gutxi zeuden Hegoaldeko hiriburuetan eta zeuden gutxi haiek herri txikietatik joanak ziren, hizkuntza galtzen ari ziren, lotsatu egiten ziren euren hizkuntzaz... Eta horien ondorengo batzuk izan ziren euskal kultura modernizatzen zutenetako asko. Txillardegi Donostian, adibidez, Aresti Bilbon, Emilio Lopez Adan Gasteizen, edo Parisen Txomin Peillen eta Jon Mirande daude. Baina gutxi ziren, eta zegoen indar soziologiko apurra herri txikietan zegoen: jende pobrea izaten zen, eta seminarioetara joaten ziren ikastera, hori izaten zelako ikasteko egoten zen aukera bakarra, eta belaunaldi hori izan zen euskararen modernizazioaren pisu nagusia eraman zuena, Pruden Gartziak \"Arantzazuko belaunaldia\" izena eman zion.\nBesteak beste, euskara batua sortu zuten bertan 1960ko hamarkadan, eta eraikinari dagokionez Jorge Oteiza, Eduardo Txillida, Nestor Basterretxea eta beste artista batzuen lana ere oso azpimarratzekoa da.\nFraide frantziskotarrek sortua, Gomiztegi artzain-eskola eta gaztandegia ere dago auzoan. Kongregazioa\nGandiaga Topagunea.\n2006an \"Gandiaga Topagunea\" izeneko zentroa zabaldu zuten, Bitoriano Gandiaga fraide eta idazlearen omenez, bertan batzarrak eta bestelako jardunaldiak antolatzeko xedearekin. \"Baketik\" elkarteak ere bere egoitza bertan eduki zuen, taldea desagertu zen arte.\n2011an, bestela, Arantzazuko parketxea edo Aizkorri-Aratz parke naturaleko interpretazio zentroa zabaldu zuten Gandiaga II eraikinean.\nInguru naturala.\nHalaber, auzoa ohiko abiapuntua da Urbia aldera eta Aizkorrira igotzeko, bai eta Alo\u00f1ako mendilerrora iristeko ere Duruko kortetatik. Bestelako txangoak egiteko ere aukera ematen du.\nSantutegiaren inguruan ditugu hegoaldean Aitzabal (752 m), Bellostegi (792 m), Erbizaskun (884 m), Gazteluaitz (917 m) eta Arriona (934 m), mendebaldetik ekialdera. Hegoalderago, Elgeako mendilerroa zabaltzen da bere haizerrota modernoekin. Santutegi aldetik gertuen dauden tontorrak, mendebaldetik ekialdera ere bai: Gabo\u00f1o edo Artia (1.176 m), Keixtui-Ga\u00f1a (1.132 m), Gainlabur (1.086 m) eta Larrangoiti (1.126 m).\nArantzazu (ibaia) edo O\u00f1ati ibaia harkaitz hauetan sortzen da."}
{"id": "69433", "revid": "1982", "url": "https://eu.wikipedia.org/wiki?curid=69433", "title": "Alo\u00f1ako mendilerro", "text": ""}
{"id": "69435", "revid": "105290", "url": "https://eu.wikipedia.org/wiki?curid=69435", "title": "Urbia", "text": "Urbia Gipuzkoako eta Arabako Partzonerian dagoen eta iparraldean Aizkorri-Alo\u00f1a mendilerroak eta hegoaldean Urkillakoa dituen polje, landagune edo zelaigunea da. Arbelar eta Oltzako larreak barne hartzen ditu. Iristeko abiapuntu erabilienak Arantzazuko santutegia (700 m) eta San Adriango igarobidetik barrena dira, Otzaurtetik igota. 1.100 metro inguruko altueran dago kokatuta eta Urbia izeneko errekak gurutzatzen du. Enaitz (1.300 m) eta Zabalaitz (1.264 m) tontorrek inguratzen dute ibarra mendebaldetik, ipar-ekialdean Aizkorriko tontorrak daudelarik.\nAndra Mari baseliza eta ostatua 1920ko hamarkadan eraiki zituzten, fonda uda partean zabalik dagoelarik. 1980ko hamarkadatik antolatzen du Gipuzkoako eta Arabako Partzuergoak urtero mendizaleen festa eguna uztailaren 31an Urbiako inguruneetan, San Inazio egunean.\nBertako txabola eta artzain kortetan egindako gazta preziatuak dira oso. Saroien artean Pagobakoitza, Zoileku, Aitzgaizto, Lanbita, Laskaolatza, Perusaroi, Urdabide, Oltzipurdi eta Pagomakur ditugu.\nAizkorriko Estazio Megalitikoa.\nBederatzi monumentuk osatutako megalito esparrua da: bost dolmen edo trikuharri (Aizkorritxo, Artzanburu, Mendebaldeko Gorostiaran, Kalparmu\u00f1obarrena eta Pagobakoitza), hiru tumulu (Ekialdeko Gorostiara, Malla eta San Adrian) eta menhir edo zutarri bat (Zorrotzarri) daude bertan Urbian eta inguruneetan."}
{"id": "69436", "revid": "58701", "url": "https://eu.wikipedia.org/wiki?curid=69436", "title": "Carlos Zabala", "text": "Carlos Zabala Zabaleta (Donostia, 1962 - ) euskal aktore, zuzendari eta gidoigilea da.\nBiografia.\nAktore gisan, \"The Hit\" (1984), \"Rumbo norte\" (1987), \"\u00c1nimo... \u00a1vaya papel\u00f3n!\" (1990), \"Vacas\" (1991) eta \"Santa Cruz, el cura guerrillero\" (1991) filmetan hartu du parte. Hainbat urtez Eneko Olasagastirekin elkarlanean aritu izan da lanean, eta horren emaitza dira Euskal Herrian ekoitzi diren telesaio arrakastatsuenetako batzuk, hala nola, \"Bi eta Bat\" eta \"Jaun eta Jabe\". 1994. urtean, \"Mait\u00e9\" filma elkarrekin zuzendu zuten, gidoia ere bien artean idatzi ondoren. 1999. urtean, Zabala-Olasagasti bikoteak \"S\u00ed, quiero\" filmaren gidoia sortu eta zuzendu zuten. Urte hartan bertan, Eneko Olasagastik zuzendu zuen \"Ertzainak\" telesaileko atalen batzuetan ere aritu zen zuzendari lanetan. 2000. urtean, Carlos Zabalak \"Etxaldeko erregea\" animaziozko proiektu berritzailea zuzendu zuen, animazioko irudiak eta benetako pertsonaiak uztartu zituena, Gregorio Muro animazio-arduradunarekin batera.\nTentazioa ekoiztetxearen sortzailetako bat da. Konpainia horrentzat, \"Ez da hain erraza\" lana zuzendu du Fernando Bernu\u00e9sekin batera."}
{"id": "69438", "revid": "129250", "url": "https://eu.wikipedia.org/wiki?curid=69438", "title": "Ane Gabarain", "text": "Ane Gabarain Gaztelumendi (Donostia, 1963ko ekainaren 2a) euskal aktorea da. Sarritan telebistan lan egin badu ere, zinema eta antzerkia ere jorratu ditu. Euskal Herrian batez ere \"Bi eta bat\", \"Jaun ta Jabe\" eta \"Mi querido Klikowsky\" telesailengatik da famatua. Espainia mailan paper txikiak egin izan ditu gehienetan, horien artean \u00c1lex de la Iglesiaren bi filmetan: \"La Comunidad\" eta \"800 balas\".\nBiografia.\nArte Dramatikoko Ikasketak egin zituen Antzertin eta Deklamazioa Donostiako Udal Kontserbatorioan.\n2023ko urrian Euskal Zine Bilerak Begirada saria eman dio Elena Iruretarekin batera, ikus-entzunezkoen alorrean egindako ekarpenengatik."}
{"id": "69439", "revid": "96586", "url": "https://eu.wikipedia.org/wiki?curid=69439", "title": "Idoia Sagarzazu", "text": "Idoia Sagarzazu, (Irun, 1961 - Hondarribia, 2007ko uztailaren 1a) euskal aktorea zen. 2004an, EAJko hautagaia zen Espainiako Kongresurako."}
{"id": "69440", "revid": "98220", "url": "https://eu.wikipedia.org/wiki?curid=69440", "title": "Behiak (filma)", "text": "Behiak 1992 urtean Julio Medemek eginiko filma da.\nSinopsia.\nHiru belaunalditan zehar, 1875 eta 1936 artean, Gipuzkoako haran txikiko familia bien (Irigibel eta Mendiluzekoak) arteko harremanak nahasiak dira, bortizkeriak, norgehiagoka higuingarriak eta grina sutsuek koskatuak. Baserri banatan bizi dira bi familiak eta baserrien artean muino bat eta baso bat baizik ez dago. Akzioa azken karlistalditik Gerra Zibilera doan denboran gertatzen da, eta familia horien hiru belaunaldien bitartez kontatzen da.\nSariak.\nJulio Medemek 1993ko zuzendari berrien Goya Saria lortu zuen."}
{"id": "69441", "revid": "1545", "url": "https://eu.wikipedia.org/wiki?curid=69441", "title": "Vacas", "text": ""}
{"id": "69444", "revid": "56334", "url": "https://eu.wikipedia.org/wiki?curid=69444", "title": "Kandido Uranga", "text": "Kandido Uranga Arakistain (Zumaia, ) zinema, telebista eta antzerkiko euskal aktore eta bikoizketaile bat da. Ahots ozen eta fisiko sendoa dituenez, izaera nabarmeneko, eta maiz gogorreko, pertsonaiak antzeztu izan ditu.\nBiografia.\n1979an hasi zen interpretazioaren munduan Luis Iturriren gidaritzapean, Leioako Unibertsitateko antzerki lantegian. 1980-1982 artean, Antzertin, Eusko Jaurlaritzaren Arte Dramatiko Eskolan, antzerki ikasketak burutu zituen. Orduz geroztik, antzerkian, zineman eta telebistan ari da lanean."}
{"id": "69446", "revid": "1028", "url": "https://eu.wikipedia.org/wiki?curid=69446", "title": "Euskaldunon Egunkariaren itxiera", "text": "\"Euskaldunon Egunkaria\"ren itxiera 2003ko otsailaren 20an izan zen, Guardia Zibilak \"Euskaldunon Egunkaria\" eta haren interneterako bertsioa itxi zituenean, Espainiako Auzitegi Nazionaleko epaile Juan del Olmoren aginduz.\n\"Euskaldunon Egunkaria\".\n\"Euskaldunon Egunkaria\" astean sei egunetan \u2014astearte eta igande bitartean\u2014 kaleratzen zen euskara hutsezko hedabide idatzi bakarra zen. 1990eko abenduaren 6an atera zen estreinakoz, Euskal Herri osoko irakurle euskaldunei zuzendua. Hasi zenekoan 32 orrialde biltzen zituen; zarratu zutenean 60 inguru ziren, aparteko eranskinak kontuan hartu barik. Gainontzeko egunkarien moduko egituraketa zuen: Iritzi saila, Euskal Herriko politika eta gizartea, Nazioartekoa, Ekonomia, Kirolak, Kultura...\nItxiera.\n2003ko otsailaren 20an, goizean goiz, 300 Guardia Zibilek \"Euskaldunon Egunkaria\"k Andoainen Martin Ugalde Kultur Parkean zuen egoitza hartu zuten, eta baita Bilboko, Iru\u00f1eko eta Gasteizko ordezkaritzak ere. Bulego haietan guztietan, Espainiako erakunde militarrak dokumentazio ugari konfiskatu zuen: idatzizko langaiak, ordenagailuak, softwarea... Horretaz gain, Ikastolen Konfederazioaren, Jakin eta Argia aldizkarien eta Euskalgintza Elkarlanean fundazioaren dokumentazioa ere atxiki zuten.\nLehenago ere, 1998ko uztailaren 14an, argudio berak erabiliz, \"Egin\" egunkaria eta irratia itxi zituzten, Espainiako Auzitegi Nazionaleko Baltasar Garz\u00f3n epaile instruktorearen aginduz.\nEspainiako Auzitegi Nazionalak eta Barne Arazoetako Ministerioak, inongo aurrekaririk gabe, elkarrekin idatzitako prentsa oharra kaleratu zuten, operazioak ETA zuela jomugatzat azalduz.\nHamar atxilotu.\nHamar lagun atxilotu zituen Guardia Zibilak goiz hartan:\nBost eguneko inkomunikazioa ezarri zieten, terrorismoaren aurkako legedia aplikatuta. Bost egun horiek pasatuta, hamar lagun horietako bederatzi Espainiako Auzitegi Nazionaleko epailearen aurrera bertaratu zituzten; Pello Zubiria ospitalean zen. Txema Auzmendik ez zuen onartu abokatua ezin aukeratzea eta uko egin zion deklaratzeari. Atxilotuetako askok salatu zuten inkomunikazio garaian guardia zibilek torturatu zituztela: I\u00f1aki Uriak, Xabier Oleagak, Martxelo Otamendik, Xabier Alegriak eta Txema Auzmendik torturak eta tratu txarrak jaso zituztela salatu zuten epailearen aurrean. Espainiako Barne Arazoetako ministroak kereila jarri zuen tortura salaketak egin zituztenen kontra, horrela jokatzea ETArekin kolaboratzea zela egotzita. I\u00f1aki Uriarena izan ezik, auzipetuen tortura salaketak artxibatu egin zituzten. Martxelo Otamendiren salaketaren helegitea Espainiako Auzitegi Konstituzionalak jasota dauka, baina ez dago inongo berririk horren gainean. Uriaren salaketa Donostiako Auzitegiko epaile batek bere gain hartu bazuen ere, 2008an salaketa Madrilgo epaitegi batera eraman zuten. Martxelo Otamendik, adibidez, ETBko kameren aurrean salatu zituen torturak espetxetik atera eta berehala.\nBost eguneko inkomunikazioa amaituta, epaileak Torrealdai, Uria, Auzmendi, Oleaga, Zubiria eta Alegria espetxeratzeko agindua eman zuen. Otamendi, Lazkano, Gomila eta Goia aske utzi zituen.\nErantzuna.\nOtsailaren 21ean, \"Egunero\" egunkaria kalean zen, itxieraren gainean informazioa eman zuen 16 orrialdeko monografikoa hain zuzen. Ale guztiak (50.000) saldu ziren. Eusko Legebiltzarrean EAk, EAJk, EB-IUk eta SAk itxiera salatu zuten, \"Egunero\" eskuan.\nKontseiluak deituta, otsailaren 22an Donostian inoiz izan den manifestazio jendetsuenak \"Euskaldunon Egunkaria\"ren itxiera salatu zuen. AB, Aralar, AEK, AuB, Batasuna, Demoak, EA, EAJ, EB-IU, STEE-EILAS, ELA, Elkarri, ESAIT eta LABk bat egin zuten deialdiarekin eta han izan ziren kultura eta euskararen ordezkarien parean.\n\"Egunkaria\"ren auzi ekonomikoaren kronologia.\n\"Egunkaria\" auziak honelako garapena izan zuen:\n2003-02-20: Guardia Zibila Martin Ugalde Kultur Parkean sartu, erredakzioa itxi, eta I\u00f1aki Uria, Martxelo Otamendi, Joan Mari Torrealdai, Pello Zubiria, Luis Goya, Fermin Lazkano, Inma Gomila, Xabier Alegria, Xabier Oleaga eta Txema Auzmendi atxilotu zituen.\n2003-02-22: Milaka pertsonak manifestazio ikaragarri jendetsua egin zuten Donostian, \u00abEgunkaria aurrera, Euskarari bai!\u00bb lelopean.\n2003-02-25: Atxiloalditik irten berritan, Otamendik, malko artean, atxilotuek jasandako torturak eta tratu txarrak salatu zituen kameren aurrean.\n2003-03-10: \u00c1ngel Acebes Barne ministro espainolak Otamendiren kontrako kereila aurkeztuko zuela adierazi zuen, tortura ukatu nahian.\n2003-10-16: Auziko bigarren operazioa izan zen. Martin Ugalde kultur parkearen eta \"Egunkaria\"ren enpresa taldearen aurkako operazioa egin zuen Guardia Zibilak, Del Olmo epaileak aginduta. Zortzi pertsona atxilotu zituzten: Mikel Arrizabalaga, Angel Diez, Armando Hernandez, Mikel Sorozabal, Joxemari Sors, Mikel Azkune, Joanmari Larrarte eta Xabier Legarra.\n2003-10-20: Eneko Etxeberria Egunkaria SAko abokatua atxilotu eta inkomunikatu zuten, Etxeberria epaitegian zegoela.\u2028\u2028\n2003-10-21: Arrizabalaga, Diez, Etxeberria eta Hernandez bermerik gabe libre geratu ziren. Sorozabal, Sors, Azkune, Larrarte eta Legarra, berriz, hamabina mila euro ordainduta. Denak inkomunikatuta eduki zituzten.\u2028\u2028\n2006-12-14: Fiskaltzak ordura arteko jarrera aldatu, eta auzia artxibatzeko eskatu zuen, froga eza argudiatuz.\n2007-03-29: \"Egunkaria\"ko hiru langile ohi inputatu eta deklaratzera deitu zituzten.\n2007-05-07: Auzitegi Nazionalak auziarekin jarraitzea erabaki zuen, ordea, AVT eta Dignidad y Justicia taldeak akusazio bakartzat hartuaz.\n2007-11-28: Epaiketa egitea erabaki zuen Del Olmok, prozedura laburtuaren bidez.\n2009-05-13: Hiru inputaturi lehen aldiz deklarazioa hartu ondoren \u2014Torrealdai, Uria eta Auzmendiri\u2014, auziarekin aurrera egitea erabaki zuen Eloy Velasco epaileak.\n2009-12-15: Epaiketaren hasiera. Bost lagun eseri ziren, azkenik, aulkian.\n2009-12-19: 25.000 bat pertsonak gelditzen diren bost akusatuen absoluzioa eskatu zuten manifestazio baten bidez.\n2010-04-12: Auzitegi Nazionalak Otamendi, Uria, Torrealdai, Auzmendi eta Oleaga errugabe direla onartu zuen, akusazioen argudioak gogor kritikatuz eta ETArekiko lotura ukatuz. Baina auzi ekonomikoak aurrera segitzen du.\n2010-05-05: Jos\u00e9 Mar\u00eda V\u00e1zquez Honrubia Auzitegi Nazionaleko Zigor Salako epaileak jakinarazi zuen auzitegi horrek ez zuela auzi ekonomikoaren epaiketa egingo, eta Donostiako Zigor Auzitegira igorriko zutela. Auzi nagusiko absoluzio epaiaren ondorioz, V\u00e1zquez Honrubiak ebatzi zuen auzian \u201cdelitu terroristaren\u201d zantzurik ez dagoela, eta auzi ekonomikoan legokeen delitu bakarra ustezko iruzur fiskala litzatekeela, \u201cohiko delitua\u201d.\u2028\u2028\n2011-12-26: Dignidad y Justicia elkartea auzi ekonomikotik kanpo utzi zuen auzitegiak.\u2028\n2013-02-20: \"Euskaldunon Egunkaria\"ren itxieraren hamargarren urteurrenaren harira, \"Berria\"ko atarian ekitaldia egin zuten langile, auzipetu, kazetari eta gonbidatuen presentziarekin.\n2014-04-07: \"Egunkaria\"ren auzi ekonomikoaren aurretiazko saioa egin zuten Donostian, Zigor Auzitegian. Auzia artxibatzeko eskatu zuten zortzi auzipetuen defentsek, ustezko delituak preskribatuta zeudela argudiatuta. Aldiz, zigor eskaerei eutsi zien Fiskaltzak, eta ahozko epaiketa egiteko eskatu zuen.\n2014-04-08: Aurretiazko saioa ospatu zuten Donostian eta Fiskaltzak ahozko epaiketa hastearen alde egin zuen. Zortzi auzipetuen kontrako zigor eskaerak mantendu zituen, defentsak absoluzioa galdegin zuen bitartean.\n2014-06-04: Egunkaria-ren auzi ekonomikoaren aurretiazko saioa egin zuten Donostian, Zigor Auzitegian. Auzia artxibatzeko eskatu zuten zortzi auzipetuen defentsek, ustezko delituak preskribatuta zeudela argudiatuta. Aldiz, zigor eskaerei eutsi zien Fiskaltzak, eta ahozko epaiketa egiteko eskatu zuen.\n2014-06-17: Auzi ekonomikoa preskribatuta ez zegoelakoan, Gipuzkoako Fiskaltzak kasua ixtearen aurkako helegitea aurkeztu zuen ekainaren 11n. Auzia Gipuzkoako Lurralde Auzitegiaren esku geratuko zen. Defentsak helegitea inpugnatzeko aukera izango zuen.\n2014-10-14: Gipuzkoako Lurralde Auzitegiak itxi egin zuen \"Egunkaria\"ko auzi ekonomikoa, Carmen Zubimendi Donostiako Zigor Epaitegiko epailearen erabakia berretsita. Bukatu zen, beraz, Egunkaria auzia \u2013aurrez, 2010ean, Espainiako Auzitegi Nazionalak itxiera kasuko epaiketan absoluzioa eman zuen\u2014.\nDokumentalak.\nGutxienez dokumental hauek egin dira Euskaldunon Egunkariaren itxieraz: "}
{"id": "69453", "revid": "27126", "url": "https://eu.wikipedia.org/wiki?curid=69453", "title": "Mohs eskala", "text": "Mohs eskala gogortasunaren arabera sailkatutako hainbat mineralen zerrenda da, beste mineralen gogortasuna neurtzeko erabilia. Eskalaren oinarrizko ideia da goiko mailako materialak beheko mailakoa urra dezakeela. Friedrich Mohs mineralogoak sortu zuen 1812an, eta gogortasuna neurtzeko existitzen den neurrietako bat da. Haatik, metodoa bera zaharragoa da, Plinio Zaharrak K.a. 77. urtean idatzitako \"Naturalis Historia\" liburuan aipatu baitzuen.\nEskalaren funtsa.\nMohsek erraz eskuratzen diren hamar mineraletan oinarritu zuen eskala. Modu naturalean existitzen den substantziarik gogorrena izanik, diamantea eskalaren goialdean dago. Mineral baten gogortasuna neurtzeko, aipatu mineralak urra dezakeen eskalako materialik gogorrena (edo minerala urratzen duen materialik bigunena) bilatzen da. Esaterako, minerala apatitoak urratzen badu, baina fluoritak ez, bere gogortasuna Mohs eskalako 4 eta 5 artean egongo da.\nMohs eskala, eskala ordinal hutsa da, alegia, mailen arteko diferentziek ez dute eredu jakinik jarraitzen. Esate baterako, korindoia (9 gogortasuna) topazioa (8 gogortasuna) baino 2 aldiz gogorragoa da, baina diamantea (10) korindoia baino ia lau aldiz gogorragoa da. Ondoko taulan Mohsen eskalako elementuak, haien formula kimikoa eta haien benetako gogortasuna adierazten dira."}
{"id": "69490", "revid": "61255", "url": "https://eu.wikipedia.org/wiki?curid=69490", "title": "Extremadurerazko Wikipedia", "text": "Extremadurerazko Wikipedia Wikipediaren extremadurerazko edizioa da. \"G\u00fciquipedia\" izena erabiltzen du. 2008ko maiatzaren 26an jarri zen abian eta hurrengo egunean 116 artikulu zituen. 2022an 3400 artikulu zituen."}
{"id": "69491", "revid": "119347", "url": "https://eu.wikipedia.org/wiki?curid=69491", "title": "Matxinbenta (Beasain)", "text": "Matxinbenta Beasaingo biztanlegunea da, 18 biztanlekoa. Aratzekin batera Aratz-Matxinbenta auzoa eratzen du. Matxinbentaren alde bat, Ibaiederren eskuinaldekoa, Beasaingoa da; eta ibaiaren bestaldean dauden etxeak Azpeitia dira, Eizagirre auzoa. Azpeitiko Matxinbentaren eta Beasaingo Matxinbentaren hegoaldean dauden etxeak, berriz, Ezkioko Matxinbenta auzoaren parte dira.\nZaraia errekaren urak Ibaiederrera isurtzen diren tokian dago Beasain, Ezkio, Itsaso eta Azpeitia arteko mugarria. Ibaieder, berriz, Urola ibaira itsurtzen da."}
{"id": "69492", "revid": "119347", "url": "https://eu.wikipedia.org/wiki?curid=69492", "title": "Arriaran", "text": "Arriaran Beasaingo auzoa da. Udalerriaren mendebaldean dago, eta Ezkio-Itsaso eta Ormaiztegiko udalerriekin egiten du muga. Ipar-ekialdean Garin auzoa du, hego-ekialdean Loinatz auzoa, eta hegoaldean Salbatore auzoa.\nItsasorekin batera, Areriako alkatetzaren parte zen. 1692an, Itsasok eta Arriaranek udalerri bakarra osatu zuten. 1927an Beasaingo udalerriaren barrura pasatu zen.\n2007ko urtarrilaren 1eko erroldan, auzoak 75 biztanle zituen.\nInguru naturala.\nArriaran errekaren bi aldeetan luzatzen da, Arriarango urtegiaren hegoaldean. Auzoan San Petriren baseliza bat dago. Hona hemen Arriarango baserrietako batzuk: Ibarre baserria, Jauretxe baserria, Atorrajauregi baserria, Mendizabal Enea baserria, Erretoretxea baserria, Gure Kabia baserria, Biona baserria, Iturritza baserria, Itola baserria, Zabalondo baserria, Gure Ametsa baserria, Mugartegi Berri baserria, Olea baserria eta Lupasketa baserria."}
{"id": "69493", "revid": "119347", "url": "https://eu.wikipedia.org/wiki?curid=69493", "title": "Arriaran (ibaia)", "text": "Arriaran Beasaingo Arriaran auzotik igarotzen den ibaia da. Jaiotza Ezkio-Itsason dauka (), Mandubia auzoan eta bere bukaera Beasainen bertan da, Oria ibaian.\nBidean Arriarango urtegia betetzen du eta Leasain eta Potostegi erreken emaria jasotzen du ezkerretik eta Korta errekarena eskubitik. Aurretik esan bezala Arriaran auzoa zeharkatzen du, baita Astigarreta auzoa ere."}
{"id": "69494", "revid": "105290", "url": "https://eu.wikipedia.org/wiki?curid=69494", "title": "Arkamo", "text": "Arkamo Arabako iparraldeko mendi bat da. Barrundiako (Aguraingo Kuadrilla) udalerrian eta Elgeako mendilerroan dago.\nUribarri-Ganboako urtegiaren ondoan dago. Bere garaiera, 875 metrokoa da, eta, ohi, ez da oso bisitatua, ez baita batere ezaguna mendizaleen artean, Mugarriluze edo Aumategi ez bezala. Mendi honen ekialdean, Elgea edo Kondekortako lepoa dago. Lepo honek, Elgeamenditik banatzen du.\nIrispideak.\nArkamo mendiaren hego-ekialdean, Miritxa izeneko beste mendi ezezagun bat dago. Mendi honen ekialdeko magalean Santa Marina ermita dago, Elgeatik edo Marietatik errez hel daitekeena. Azken kasu honetan, aipaturiko ermitarantz abiatu behar da, ondoren, Kondekortako leporantz jarraitzeko, bertan trikuharri bat dagoelarik. Ezkerretik, muinoa jarraitu behar da, tontorreraino. Tontorrean, hainbat harri dago.\nBerezitasunak.\nTontorrean, harkaitz handi batean zizelkatuak, bi mugarri daude. Horietako batek, B hizkia du bertan. Besteak, berriz, testudun metalezko xafla bat."}
{"id": "69495", "revid": "371", "url": "https://eu.wikipedia.org/wiki?curid=69495", "title": "Joomla", "text": ""}
{"id": "69496", "revid": "105290", "url": "https://eu.wikipedia.org/wiki?curid=69496", "title": "Burgamendi", "text": "Burgamendi Elgeako mendilerroko mendia da, honen ekialdeko muturrean dagoena. Mendebaldean, Usabakotxenako pasabidea du, eta ekialdean, San Juango pasabidea. Bien artean dago Burgamendi.\nBere garaiera, 1.081 metrokoa da. Araba eta Gipuzkoako mugan bertan dago, O\u00f1ati eta Barrundia artean.\nIrispideak.\nAraotzetik edo Larreatik hel daiteke. Bigarren kasu honetan, eliza ondotik abiatu behar da, hasieran, lehenengo metroetan, asfaltatua dagoen bide batetatik. Larrakola txabolara heltzeko handik gutxira, eta, berehala, Usabakotxena lepora, nahastezina, bertan dauden tentsio altuko elekttraindar posteengatik. Eskuinetik, lehenengo muinoa Mirubixkar da, baina, hurrengo leporaino jarraituz gero, Burgamendiraino hel daiteke\nHermuatik, Larreatik doan bidearekin bat egin daiteke Abeletxeak izeneko Hermuako txabolen bidez. Arabatik igotzeko beste bide bat Aspurutik doa, Askaizto labarretik San Juan edo Portuzarrako pasabidera irteteko. Hemendik gertu, mendiaren alde gipuzkoarrean, Katilluiturriko iturria dago.\nBerezitasunak.\nMendi honen tontorrean, postontzi bat eta hiru mugarri daude. Postontziak, gainaldean, gurutze bat du eta zirkulu batekin inguratuta dago."}
{"id": "69497", "revid": "105290", "url": "https://eu.wikipedia.org/wiki?curid=69497", "title": "Sungai Kebun", "text": "Sungai Kebun Bruneiko Brunei eta Muara barrutian dagoen mukim edo azpibarruti bat da, ur azpibarrutien taldekoa. Beste bost ur azpibarrutiak bezala, herrialdeko hiriburu den Bandar Seri Begawanen bihotzean dago, Brunei ibaiaren uretan.\nMugak.\nSaba eta Peramu ur mukim edo azpibarrutiekin egiten du muga iparraldean, Kota Batu mukim edo azpibarrutiarekin, ekialdean, Lumapas mukim edo azpibarrutiarekin, hegoaldean eta mendebaldean, eta, azkenik, Burong Pinggai Ayer ur azpibarrutiarekin mendebaldean eta iparraldean."}
{"id": "69500", "revid": "336", "url": "https://eu.wikipedia.org/wiki?curid=69500", "title": "Irteera (Biblia)", "text": "Irteera edo Exodoa (hebreeraz Shemot, \u05e9\u05b0\u05c1\u05de\u05d5\u05b9\u05ea; grekeraz \u1f1c\u03be\u03bf\u03b4\u03bf\u03c2, \"Exodus\") Bibliako bigarren liburua da. Moisesek Israel herria Egiptoko morrontzatik nola atera zuen eta Kanaango lurraldera (gaur egungo Israel-Palestina) nola iritsi ziren kontatzen du. Bidean Jainkoak Sinai mendian itun bat egin zuen herriarekin, Moisesen bitartez eta Legea edo Hamar Aginduak eman zizkion.\nTradizioaren arabera, Moisesek berak idatzi zuen liburu hau, baina gaur egun Biblian aditu direnek liburuak azken forma K.a. 450 urte inguruan hartu zuela uste dute, aurretik zeuden testu idatziak eta ahoz ahoko tradizioak bat egin zutenean. Liburuaren arabera, bertako gertaerak K.a. 13. mendean gertatu ziren.\nLiburuaren atalak.\nIrteera liburua lau ataletan bana daiteke:\nIrteera aurretik.\nIsraeldarrak Egiptoko faraoiaren morroi ziren. Gero eta gehiago zirenez, egiptoarrak beldurtu egin ziren eta horregatik jaioberri guztiak hiltzeko agindu zuten. Israelgo emakume batek semea izan eta Nilo ibaian utzi zuen saski batean. Faraoiaren alabak, umea ikusirik, beretzat hartu eta seme antzera hezi zuen, Moises izena jarriz (izen horrek \"uretatik ateratakoa\" esan nahi du).\nBien bitartean, israeldarrak gero eta zapalduago zeuden egiptoarren menpean. Moises faraoiaren aurka altxatu zen israeldarren kontra erabilitako metodo gogorrak gaitzetsiz eta honek basamortura erbesteratu zuen. Basamortuan Jainkoaren deia jaso zuen Israel herria aska zezan aginduz.\nIsraelen askapena.\nMoises Egiptora itzultzean faraoiaren aurrean aurkeztu zen israeldarrei Egiptotik irteteko baimena emateko eskatzera. Honek uko egin zion eskaerari eta israeldarren aurkako zapalkuntza gogortu zuen. Jainkoak, Moisesen bitartez, mirariak egin zituen Israelen alde eta Egiptoren aurka eta azkenean faraoiak amore eman zuen.\nIsraeldarrek jai egin zuten beraien askapena ospatzeko (juduen Pazko jaia, gaur egun ere ospatzen dute). Biharamunean Itsaso Gorria zeharkatu eta Sinaiko basamortuan zehar Kanaango lurraldera abiatu ziren.\nSinaiko ituna.\nSinai mendira iristean, Jainkoak Hamar Aginduak eman zizkien israeldarrei, Moisesen bitartez. Israel Jainkoaren Herri Aukeratua bihurtu zen horrela. Legearen bitartez, Israel herrialde teokratiko bihurtu zen, Jainkoa baitzen bere buru.\nJauretxeari buruzko aginduak.\nJainkoak israeldarrei gurtza egiteko arauak eman zizkien, itun-kutxa nola zaindu behar zuten azalduz."}
{"id": "69502", "revid": "105290", "url": "https://eu.wikipedia.org/wiki?curid=69502", "title": "Larretxeberria", "text": "Larretxeberria Ahetzeko auzoa da. Herrigune nagusiaren hego-mendebaldean kokaturik dago, kilometro bateko distantziara."}
{"id": "69504", "revid": "105290", "url": "https://eu.wikipedia.org/wiki?curid=69504", "title": "Elgeamendi", "text": "Albiturri edo Elgeamendi Elgea mendilerroan dagoen mendi bat da. Mendilerro osoari izena ematen diona da. 943 metroko garaiera du eta mendilerroaren mendebaldeko muturrean dago, Arkamo eta Miritxa mendiekin batera.\nIrispideak.\nLehen bidea, Elgea herritik doana da, Hemendik, iparmendebalderantz doan bide bat hartu behar da. Bide hau, gorantz eta gorantz doa, tontorraren barrenean, beste bide batekin bat egiten duen arte. Hemendik, berehala heltzen da tontorrera.\nBeste bide bat Arlaban mendatetik doa. Hemen, Anguta lepoaren tontorrera daroan bide bat hartu behar da. Hemendik, Arkamo mendiaren hegoekialdeko magala igo behar da, eta, mendi honen tontorretik pasa ondoren, pixkat jeitsi behar da, Elgeako lepora iritsi arte. Hemendik, bidexka baten bidez, tontorrera heltzen da\nArlabango mendatetik doan beste bide bat, Eskoriatzara daroan bidearen ondoan dagoen bide bat da, Deba ibaiaren labarra zeharkatzen duena. Orduan, Anguta lepopean aurkitzen gara, eta, ekialderantz, garaiera lortzen du Urkitzako lepoaren tontorrera heldu arte. Hemendik, bidea jarraitu baino ez dago, Albiturriren tontorrera iristeko.\nAzken bide bat, Marieta auzotik doa. Herrixka honen amaieran dagoen bide bat hartu eta erreka gurutzatuz, iparmendebalderanzko norantzan, Santa Marina ermitara heltzen da, Miritxa mendiaren magalean. Mendi hau eskuinetik igaroz, Elgeako lepora, eta, azkenik, mendiaren tontorrera hel daiteke.\nIkustekoak.\nInguruko tokien artean nabarmentzekoak dira Uribarri Ganboako urtegia hegoaldean eta Dorletako santutegia iparraldean. Bestela, mendi honen inguruan \"Elgea I\" trikuharria eta \"Elgea II\" tumulua aipagarriak dira, iturriarekin batera. Azken hau Santa Marinako baselizaren ondoan dago, Marietatik gertu."}
{"id": "69505", "revid": "105290", "url": "https://eu.wikipedia.org/wiki?curid=69505", "title": "Sungai Kedayan", "text": "Sungai Kedayan Bruneiko Brunei eta Muara barrutian dagoen mukim edo azpibarruti bat da, ur azpibarrutien taldean dagoena, beste bost mukim edo azpibarrutirekin batera. Eta, beste bostak bezala, herrialdeko hiriburu den Bandar Seri Begawanen bihotzean dago, Brunei ibaiaren uretan.\nMugak.\nIparraldean eta ekialdean, Kianggeh mukim edo azpibarrutiarekin muga egiten du, Burong Pingai Ayer mukim edo azpibarrutiarekin hegoaldean eta, azkenik, Tamoi mukim edo azpibarrutiarekin, hegoaldean eta mendebaldean."}
{"id": "69525", "revid": "880", "url": "https://eu.wikipedia.org/wiki?curid=69525", "title": "Giza Eskubideen Aldarrikapena", "text": ""}
{"id": "69526", "revid": "105290", "url": "https://eu.wikipedia.org/wiki?curid=69526", "title": "Ska-P (albuma)", "text": "Ska-P albuma Ska-P musika taldeak 1994ean kaleraturiko diska da. Taldearen lehen diska izan zen eta ez zuen arrakasta handirik lortu."}
{"id": "69527", "revid": "1310", "url": "https://eu.wikipedia.org/wiki?curid=69527", "title": "Karkamo", "text": ""}
{"id": "69530", "revid": "119347", "url": "https://eu.wikipedia.org/wiki?curid=69530", "title": "La madre muerta", "text": "La madre muerta 1993 urtean Juanma Bajo Ulloak eginiko filma da.\nZuzendari gasteiztarraren bigarren filma da, Miranda de Ebro, Agurain eta Gasteizen grabatua.\nSinopsia.\nIsmael Lopez de Mataukok (Karra Elejalde) zenbait hilketa egin ditu; bata Leire, (Ana Alvarez) hilaren alaba, lekukoa zuela. Ismael neskaren salaketaz zeharo itsututa dago. Hori dela eta, hogei urte geroago neska bahitzea bururatu zaio ea oraindik amaren hilketa gogoratzen duen..."}
{"id": "69531", "revid": "56334", "url": "https://eu.wikipedia.org/wiki?curid=69531", "title": "Patxi Santamaria", "text": "Patxi Santamaria (Zarautz, 1959ko abenduaren 21a - ) euskal aktorea da."}
{"id": "69532", "revid": "738994", "url": "https://eu.wikipedia.org/wiki?curid=69532", "title": "Pierra Bordazarre", "text": ""}
{"id": "69536", "revid": "535", "url": "https://eu.wikipedia.org/wiki?curid=69536", "title": "Lancre", "text": ""}
{"id": "69538", "revid": "119347", "url": "https://eu.wikipedia.org/wiki?curid=69538", "title": "Txolarre Irratia", "text": "Txolarre Irratia Tolosaldeko (Gipuzkoa) euskara hutsezko herri irratia da. 2000ko abenduaren 26an eskaini zuen lehen emisioa.\nIrratia, iturri propioetatik lortutako diruarekin, udalak emaniko diru-laguntzekin, publizitatearekin eta bazkideen laguntzari esker mantentzen da. 2003ko apirilean egoera ekonomiko larriagatik, irratiko arduradunek sinadura bildu zituzten lan egiten jarraitzeko asmoarekin."}
{"id": "69540", "revid": "6950", "url": "https://eu.wikipedia.org/wiki?curid=69540", "title": "Bizikleta bide", "text": "Bizikleta bidea edo bidegorria bizikletaz eta bestelako zikloetan ibiltzeko azpiegitura publikoa da. Bide horiek txirrindularientzat soilik nahiz bestelako garraio moduekin batera (oinezkoek edo autoek, adibidez) erabili ahal izateko modukoak izan daitezke. Halaber, horretarako propio sorturiko bideak edo errepide zabalagoen zatiak izan daitezke. Oro har, bizikleta bidea bizikleten joan-etorria arautzeko seinale egokiak dituen kale edo errepide bateko edozein lerro izan daiteke.\nEuskal Herrian bizikletentzako lehen bideak 1950eko hamarkadan sortu baziren ere, 1980ko hamarkadatik aurrera orokortu ziren, eta horietako askok zoladura gorriak zutenez, bidegorri hitza sortu zen haiek izendatzeko. Hala ere, bidegorri horiek ezaugarri jakin batzuk zituzten (gainerako garraio moduetatik bereizitakoak, espaloi gainean eraikitakoak askotan, bi noranzkoetakoak), bizikleta bide guztientzako balio ez dutenak. Gaur egun bizikleta bide asko oraindik asfalto gorriz egin ohi da.\nMotak.\nBizikleta bideak haiek eraikitzeko erabili den tokiaren arabera sailka daitezke. Horren arabera, hurrengo motak daude:\nBizikleta bideen beste ezaugarri garrantzitsu bat bideen esklusibotasuna da. Bide esklusiboetan bizikletak eta motorrik gabeko beste ziklo batzuk soilik ibil daitezke; bide partekatuetan bizikletek motordun ibilgailuekin edo oinezkoekin partekatu behar dute espazioa. Euskal Herrian XX. mendean bide esklusiboak sortu ziren gehien bat, baina gero eta ohikoagoak dira bide partekatuak. Esaterako, bide berde deritzotenak, antzinako trenbide zaharrak baliatuta sortu direnak, oinezkoek eta txirrindulariek partekatzen dituzte. Hirietan ere, kale estuetan, lerro partekatuak sortu dira motordun ibilgailuen abiadura murriztuta eta bideak galtzada partekatuaren gainean margo bidez markatuta.\nBizikleta bideek bi noranzko izan ditzakete, edo noranzko bakarrekoak izan daitezke. Noranzko bakarrekoak gehienetan hirietan daude, motordun ibilgailuentzako bi noranzko dituzten kaleetan, eta kalearen albo bakoitzean noranzko bakarreko bizikleta bide bat egoten da. Noranzko biko bizikleta bideak oro har galtzadatik kanpo egon ohi dira, eta noranzko bakarrekoak galtzadan. Noranzko bakarrekoetan txirrindulariek gainerako ibilgailuen zirkulazio logika jarraitzen dute, haien noranzko berean mugitzen baitira; noranzko bikoetan, berriz, kontrako noranzkoan doazen bizikletek ez dute logika hori betetzen eta, beraz, egoera arriskutsuagoak jasan ditzakete."}
{"id": "69541", "revid": "6327", "url": "https://eu.wikipedia.org/wiki?curid=69541", "title": "Bidegorria", "text": ""}
{"id": "69547", "revid": "336", "url": "https://eu.wikipedia.org/wiki?curid=69547", "title": "Mila Kunis", "text": "Milena (Mila) Markovna Kunis (; ; Txernivtsi, Ukraina, 1983ko abuztuaren 14a - ) aktore estatubatuarra da."}
{"id": "69548", "revid": "93674", "url": "https://eu.wikipedia.org/wiki?curid=69548", "title": "Dantxaria", "text": "Dantxaria Ainhoako (Lapurdi) auzoa da, Lapurdiren eta Nafarroaren arteko mugan kokaturik dagoena. Mugaz bestalde dagoen auzoak, Dantxarinea izena du eta Urdazubi udalerriko auzoa da.\nDantxariak, Dantxarinea bezala, 1701ean Ainhoako seme Joanes de Quirno euskal baleazaleak Filipe V.a Espainiakoa erregegaiaren koroatzean haren aurrean dantzatu izanagatik zor omen dio izena"}
{"id": "69552", "revid": "9090182", "url": "https://eu.wikipedia.org/wiki?curid=69552", "title": "Arrikrutzeko kobak", "text": "Arrikrutzeko kobak O\u00f1atin dauden leize karstikoak dira, 2007ko ekainean publikoarentzat zabalik daudenak.\nArantzazu eta Araotz artean kokatuta daude. Bertan lehoi baten hezurdura oso bat agertu zen, Europan aurkitu den gutxietako bat. Beste animalien arrastoak ere aurkitu dira bertan, hartzarenak adibidez. Estalaktita eta estalagmitaz gain badira beste osagai aipagarri batzuk haitzuloetan bertan, arku itxurako harri bitxi bat, bai eta eszentriko ikusgarri bat ere.\nSandaili.\nIngurune honek Sandaili izena ere hartzen du, eta merkatari eta erromesek erabiltzen zuten Arabarako bide zaharrean dago. Tradizio honek mitologia propioa sortu zuen, \"Sandailiko kondaira\" tartean.\nBaserriak.\nArrikrutz Garaikua, Arrikrutz Barrena, Gesaltza eta San Juan Artia izeneko baserriak topatu ditzakegu, O\u00f1atiko zaharrenen artean daudenak."}
{"id": "69554", "revid": "219", "url": "https://eu.wikipedia.org/wiki?curid=69554", "title": "Arrikrutz", "text": ""}
{"id": "69555", "revid": "58701", "url": "https://eu.wikipedia.org/wiki?curid=69555", "title": "Sonya Hartnett", "text": "Sonya Hartnett (Box Hill, Victoria, Australia, 1968ko otsailaren 23a - ) idazle australiarra da.\nSonyak fikziozko liburuak idazten ditu haurrentzako, gazte helduentzako eta helduentzako. Hainbat sari irabazi ditu.\n2008an haur literaturako Astrid Lindgren saria irabazi zuen."}
{"id": "69560", "revid": "105290", "url": "https://eu.wikipedia.org/wiki?curid=69560", "title": "Tamoi", "text": "Tamoi Bruneiko Brunei eta Muara barrutian dagoen mukim edo azpibarruti bat da, ur azpibarrutien taldekoa. Hau ere, besteak bezala, herrialdeko hiriburu den Bandar Seri Begawan hiriaren bihotzean dago, Brunei ibaiaren uretan bertan.\nMugak.\nIparraldean, mendebaldean eta hegoaldean, Kianggeh mukim edo azpibarrutiarekin muga egiten du, Sungai Kedayan mukim edo azpibarrutiarekin, ekialdean, eta, azkenik, Burong Pinggai Ayer mukim edo azpibarrutiarekin hegoaldean"}
{"id": "69561", "revid": "105290", "url": "https://eu.wikipedia.org/wiki?curid=69561", "title": "Amo", "text": "Amo Bruneiko Temburong barrutian dagoen mukim edo azpibarruti bat da. Barruti honen hegoaldean dago, erdialdetik gertu.\nMugak.\nBatu Apoi mukim edo azpibarrutiarekin egiten du muga iparrekialdean, Malaysiako Sarawak estatuarekin ekialdean eta hegoaldean, Bokok mukim edo azpibarrutiarekin mendebaldean eta, azkenik, Bangar mukim edo azpibarrutiarekin hegomendebaldean."}
{"id": "69562", "revid": "90523", "url": "https://eu.wikipedia.org/wiki?curid=69562", "title": "Lebitarren liburua", "text": ""}
{"id": "69563", "revid": "1545", "url": "https://eu.wikipedia.org/wiki?curid=69563", "title": "FBI", "text": "FBI (en akronimoa, \"Ikerketa Bulego Federala\") Ameriketako Estatu Batuetako ikerketa polizia federal bat da. 1908an sortu zen. Bere agintean luzaroan egon zen zuzendaria John Edgar Hoover izan zen."}
{"id": "69565", "revid": "56334", "url": "https://eu.wikipedia.org/wiki?curid=69565", "title": "Estibaliz Gabilondo", "text": "Estibaliz Gabilondo Cu\u00e9llar (Donostia, Gipuzkoa, 1976ko azaroaren 16a) euskal aktore eta kazetaria da. Pedro Gabilondo kazetariaren alaba eta I\u00f1aki Gabilondo kazetariaren iloba da.\nNafarroako Unibertsitatean Ikus-entzunezko komunikazio karreran lizentziatu ondoren, Madrilera abiatu zen William Layton Antzerki Laborategian antzezpena ikasteko.\n2008tik La Sexta telebista-kateko \"Caiga Quien Caiga\" programako berriemailetako bat izan zen. Programa horretako lehendabiziko emakumezko erreportaria izan zen."}
{"id": "69579", "revid": "2241", "url": "https://eu.wikipedia.org/wiki?curid=69579", "title": "I\u00f1aki Aldekoa", "text": "I\u00f1aki Aldekoa izenarekin pertsona ezagun hauek daude:"}
{"id": "69584", "revid": "105290", "url": "https://eu.wikipedia.org/wiki?curid=69584", "title": "Beasainmendi", "text": "Beasainmendi Beasaingo auzo bat da, herriaren iparraldean dagoen Usurbe mendian kokatua. Nahiko auzo aldapatsua da, eta zabalera handian sakabanaturik dauden baserriak ditu. Ekialdean Ordiziarekin egiten du muga.\nBeasainmendiko jaia iraileko estreinako igandean egiten da; inguruko gazteek ospakizuna antolatzen dute Zormendik Usurberekin bat egiten duen tokian, Agorta mendi lepoan.\nDemografia.\n2007ko urtarrilaren 1eko erroldan, auzoak 80 biztanle zituen."}
{"id": "69585", "revid": "61255", "url": "https://eu.wikipedia.org/wiki?curid=69585", "title": "Garin", "text": "Garin Beasaingo auzo bat da Beasainmendi eta Astigarreta artean kokatua, Mendi Motea eta Mallutz mendien artean dagoen bailaran.\nHistoria.\n1500-1550. urte ingurukoak dira Garin auzoko lehenengo berriak. 1647. urtean Garingo etxeak ziren: Argoin zar, Argoin berri, Garinarretse, Garin erdikoa, Garin bazterra, Garin agote eta Erleota. Guztira 7 etxe 11 familiarentzat. \n1809. urtean jendea bizi zen etxeak arestian aipaturiko 7 etxeak eta borda bat ziren, guztira 8. Baina beraietan bizi ziren familiak 25 ziren. 162 urte horietan etxe horietako familia kopuruak handitu besterik ez ziren egin. \nBiztanleria.\n2007ko irailaren 12an, 110 urterekin hil zen Plazida Insausti, Garingo Bazterretxe baserrian bizi izan zena, Euskal Herriko pertsonarik zaharrena 2007an."}
{"id": "69586", "revid": "98220", "url": "https://eu.wikipedia.org/wiki?curid=69586", "title": "El d\u00eda de la Bestia", "text": "El d\u00eda de la Bestia (euskaraz \"Piztiaren eguna\") 1995 urtean \u00c1lex de la Iglesiak eginiko filma da.\nArantzazuko santutegian eta Madrilen filmatua izan zen. Amaiera zehazki, Retiroko parkean dagoen Aingeru Eroriaren iturrian.\nSinopsia.\nEuskal apaiz batek (Alex Angulo), kabalaren bidez, Apokalipsiaren mezu sekretua aurkitu duela uste du. Mezuak Antikristo 1995eko abenduaren 25ean Madrilen jaioko dela azaltzen du. Satanen jaiotza trabatu behar duela sinestaraziz, apaizak death metal gogokoa duen gazte batekin batera, Jose Maria (Santiago Segura), gertakariaren lekua Madrilen bilatzen du. Gaiztoarekin harremanetan jartzea zaila denez, Jose Mariak telebista-aurkezle famatu bati, Cavan (Armando De Razza), laguntza eskatzea proposatzen du. Madrilgo kaleetan bere bilakaeran, talde ultraeskuindar bat eta beste jende asko topatzen dituzte, aurkezleak lekua topatu arte.\nSariak.\n1996an, honako Goya Sariak lortu zituen:\nSoinu-banda.\nDef Con Dos taldeak pelikularen abesti nagusia moldatu zuen. Gainera, Ministry, Headcrash, Extremoduro, Ktulu, Negu Gorriak, Eskorbuto, The Pleasure Fuckers, Pantera, Sugar Ray, Paralisis permanente, Siniestro Total eta Silmaris ere parte hartu zuten."}
{"id": "69593", "revid": "8362533", "url": "https://eu.wikipedia.org/wiki?curid=69593", "title": "Goiburu", "text": "Goiburua liburu edota pertsona-multzo baten helburuak laburbiltzen dituen esaldia da. Hainbat herrialde, unibertsitate edota enpresak ere beren goiburuak dituzte.\nHeraldika arloan ere erabiliak dira."}
{"id": "69594", "revid": "512", "url": "https://eu.wikipedia.org/wiki?curid=69594", "title": "Turmalina", "text": "Turmalina aluminioa, burdina, magnesioa, sodioa, litioa edo potasioa bezalako elementuekin osatutako mineral ziklosilikatoa da. Kolore askotakoa izan daiteke. Izena sinhalazko \"turamali\" edo \"toramalli\"-tik datorkio, izan ere, egungo Sri Lankan aurkitutako hainbat harribitxiri izen hori eman zitzaien."}
{"id": "69597", "revid": "7162", "url": "https://eu.wikipedia.org/wiki?curid=69597", "title": "Elbarrena", "text": "Elbarrena hurrengo gauzak izan daitezke:"}
{"id": "69598", "revid": "1519", "url": "https://eu.wikipedia.org/wiki?curid=69598", "title": "Olano (argipena)", "text": "Olano hitzak adiera batzuk ditu."}
{"id": "69600", "revid": "1712", "url": "https://eu.wikipedia.org/wiki?curid=69600", "title": "Sistema triklinikoa", "text": ""}
{"id": "69601", "revid": "1712", "url": "https://eu.wikipedia.org/wiki?curid=69601", "title": "Sistema monoklinikoa", "text": ""}
{"id": "69602", "revid": "1712", "url": "https://eu.wikipedia.org/wiki?curid=69602", "title": "Sistema ortorronbikoa", "text": ""}
{"id": "69603", "revid": "105290", "url": "https://eu.wikipedia.org/wiki?curid=69603", "title": "Kristal-sistema erronboedriko", "text": "Sistema erronboedrikoa (edo trigonala) kristalografian dagoen 7 sistema kristalinoetako bat da. Sistema erronboedrikoan, kristala luzera bereko bektoreez osaturik dago, eta horietatik hiru ez dira elkarrekiko ortogonalak.\n\"a\" = \"b\" = \"c\"; formula_1\nZenbait sailkapenetan, sistema erronboedrikoa sistema hexagonal handiago baten barruan sailkatzen da.\nBravaisen sareta erronboedriko bakarra existitzen da.\nAdibideen zerrenda.\nHurrengo zerrendan sistema erronboedrikoan dauden taldeak adierazi dira, nazioarteko idazkeran eta Schoenfliesen idazkeran nola idazten diren adierazi da eta bakoitzaren adibideak jarri dira."}
{"id": "69604", "revid": "1712", "url": "https://eu.wikipedia.org/wiki?curid=69604", "title": "Erronboedriko", "text": ""}
{"id": "69605", "revid": "1712", "url": "https://eu.wikipedia.org/wiki?curid=69605", "title": "Trigonal", "text": ""}
{"id": "69607", "revid": "119550", "url": "https://eu.wikipedia.org/wiki?curid=69607", "title": "Paul B. Preciado", "text": "Paul B. Preciado, 2015ko urtarrilaren aurretik Beatriz Preciado (Burgos, Espainia, 1970eko irailaren 11 -), filosofoa, arte-komisarioa, idazlea eta queer aktibista da. Ezaguna da gorputz, genero eta sexualitate-politikei buruz egindako lanengatik.\nIbilbidea.\nFulbright beka jasota, Filosofia eta Generoaren Teoria ikasi zuen New Yorkeko New School for Social Research-en, eta, bertan, Jacques Derrida-ren eta Agn\u00e8s Heller-en ikaslea izan zen; gero, Princeton University-n Arkitekturaren Teorian egin zuen doktoregoa. Bartzelonako Museu d\u2019Art Contemporani-n Programa Publikoen eta Ikasketa Independenteen Programaren zuzendaria izan da, baita Programa Publikoen komisarioa documenta 14 Kassel eta Atenasen ere, eta Taiwan-go Pabiloiaren komisarioa Venezian, Shu Lea Cheang artistarekin. Gorputzaren Filosofia irakasten du New Yorkeko Unibertsitatean, eta Europako beste unibertsitate batzuetan: Frantzian, Universit\u00e9 Paris VIIIan Generoaren Teoria eta Gorputzaren Historia Politikoa irakasten ditu.\nEgitura politiko eta boterezkoek gorputzaren bizipenean nola eragiten duten aztertu du eta bere buruari testosterona emanda egin duen esperimentua kontatu du. \"Teor\u00eda King Kong\" (Virginie Despentes) itzuli du eta 12 urteko neska-mutil guztiei gomendatu die genero biolentziaren aurkako kit moduan.\nEuskal Herrian.\n2022an Preciado Azkuna Zentroan buruturiko \u201c\"Ahots bat Erausorentzat. Trans garai baterako epilogoa\u201d\" erakusketaren komisarioa izan zen. Gizonez jantzita, Ameriketan hainbat abentura bizi izan zituen Erausoren irudiaren berrirakurketa egin da \u00abqueer\u00bb ikuspegitik.\u00abGizon gisa jantzitako Erausoren erretratua arte errenazentistaren historiako lehen erretratu \u201ctrans\u201d har daiteke\u00bb\n\u00abMaputxeen genozidioan inplikatuta egon zenez eta merkatu kolonialean izan zuen jarreraren ondorioz, figura deserosoa da trans historian\u00bb"}
{"id": "69608", "revid": "16055", "url": "https://eu.wikipedia.org/wiki?curid=69608", "title": "Beatriz preciado", "text": ""}
{"id": "69609", "revid": "105290", "url": "https://eu.wikipedia.org/wiki?curid=69609", "title": "Bangar", "text": "Bangar Bruneiko Temburong barrutian dagoen mukim edo azpibarrutia da, barrutiaren iparmendebaldean.\nMugak.\nLabu mukim edo azpibarrutiarekin egiten du muga iparraldean, Batu Apoi mukim edo azpibarrutiarekin ekialdean, Amo mukim edo azpibarrutiarekin hegoekialdean, Bokok mukim edo azpibarrutiarekin hegomendebaldean eta, azkenik, Malaysiako Sarawak estatuko Limbangekin mendebaldean eta iparraldean."}
{"id": "69610", "revid": "105290", "url": "https://eu.wikipedia.org/wiki?curid=69610", "title": "Batu Apoi", "text": "Batu Apoi Bruneiko Temburong barrutian dagoen mukim edo azpibarruti bat da, barrutiaren ekialdean.\nMugak.\nLabu mukim edo azpibarrutiarekin egiten du muga iparraldean, Malaysiako Sarawak estatuarekin ekialdean, Amo mukim edo azpibarrutiarekin hegoaldean eta, azkenik, Bangar mukim edo azpibarrutiarekin mendebaldean"}
{"id": "69611", "revid": "105290", "url": "https://eu.wikipedia.org/wiki?curid=69611", "title": "Bokok", "text": "Bokok Bruneiko Temburong barrutian dagoen mukim edo azpibarruti bat da, barrutiaren mendebaldean.\nMugak.\nBangar mukim edo azpibarrutiarekin du muga iparrekialdean, Amo mukim edo azpibarrutiarekin ekialdean, Malaysiako Sarawak estatuarekin hegoaldean, eta, Malaysiar estatu honetako Limbangekin mendebaldean."}
{"id": "69612", "revid": "105290", "url": "https://eu.wikipedia.org/wiki?curid=69612", "title": "Labu", "text": "Labu Bruneiko Temburong barrutian dagoen bost mukim edo azpibarrutietako bat da, barruti honen iparraldean.\nMugak.\nIparraldean, Bruneiko badia du, Malaysiako Sarawak estatua ekialdean, Batu Apoi mukim edo azpibarrutia hegoaldean, Bangar mukim edo azpibarrutia hegomendebaldean eta, azkenik, Malaysiako Sarawak estatuko Limbang mendebaldean."}
{"id": "69613", "revid": "371", "url": "https://eu.wikipedia.org/wiki?curid=69613", "title": "Uesca", "text": ""}
{"id": "69614", "revid": "105290", "url": "https://eu.wikipedia.org/wiki?curid=69614", "title": "Keriam", "text": "Keriam Bruneiko Tutong barrutian dagoen mukim edo azpibarruti bat da, barrutiaren iparrekialdean.\nMugak.\nIparraldean, Hegoaldeko Txinako itsasoa du, hegoekialdean, Brunei eta Muara barrutiko Sengkurong mukim edo azpibarrutia, hegomendebaldean, Brunei eta Muara barrutiko Pengkalan Batu mukim edo azpibarrutia, Kiudang mukim edo azpibarrutia hegoaldean eta, azkenik, Pekan Tutong mukim edo azpibarrutia mendebaldean."}
{"id": "69615", "revid": "105290", "url": "https://eu.wikipedia.org/wiki?curid=69615", "title": "Bidate iturria", "text": "Bidate iturria, Lizargarate lepotik Arlutz mendirantz doan bidean dagoen iturri bat da. Gorantz joanez gero, bidearen erdialdera edo, iturri hau aurki daiteke, inguruko mendietarantz heldu aurretik, bide hontan dagoen bakarra. Ingurua, pinudiz josia dago.\nGaraiera.\nMendiko iturri hau, 1.000 metrotik gorako garaieran dago.\nInguruko tokiak.\nIturri honetatik gertu, inguruko baso baten argiune batean, txabola bat dago."}
{"id": "69641", "revid": "105290", "url": "https://eu.wikipedia.org/wiki?curid=69641", "title": "Kristal-sistema hexagonal", "text": "Sistema hexagonala kristalografian dagoen 7 sistema kristalinoetako bat da. Oinarri hexagonala duen prisma erregularren simetria bera dauka. Bravaisen sareta hexagonal bakarra existitzen da.\nGrafitoak sistema hexagonala jarraituz kristalizatzen da."}
{"id": "69642", "revid": "105290", "url": "https://eu.wikipedia.org/wiki?curid=69642", "title": "Kristal-sistema kubiko", "text": "Sistema kubikoa edo isometrikoa kristalografian dagoen 7 sistema kristalinoetako bat da. Sistema honen unitatea kuboa da. Kristal metalikoetan dagoen formarik sinpleena eta arruntenetakoa da.\nSistema honetan hiru Bravaisen sareta osatzen dira:"}
{"id": "69644", "revid": "105290", "url": "https://eu.wikipedia.org/wiki?curid=69644", "title": "Kiudang", "text": "Kiudang Bruneiko Tutong barrutian dagoen mukim edo azpibarruti bat da, barrutiaren ekialdean.\nMugak.\nIparraldean, Keriam mukim edo azpibarrutiarekin muga egiten du, Brunei eta Muara barrutiko Pengkalan Batu mukim edo azpibarrutiarekin, iparrekialdean, Malaysiako Sarawak estatuko Limbangekin, hegoekialdean, Lamunin mukim edo azpibarrutiarekin hegoaldean, Tanjong Maya mukim edo azpibarrutiarekin mendebaldean eta, azkenik, Pekan Tutong mukim edo azpibarrutiarekin iparmendebaldean."}
{"id": "69645", "revid": "105290", "url": "https://eu.wikipedia.org/wiki?curid=69645", "title": "Lamunin", "text": "Lamunin Bruneiko Tutong barrutian dagoen mukim edo azpibarruti bat da, barruti honen ekialdean dagoena.\nMugak.\nIparraldean, Kiudang mukim edo azpibarrutiarekin muga egiten du, ekialdean, Malaysiako Sarawak estatuko Limbangekin, hegoaldean eta hegomendebaldean, Rambai mukim edo azpibarrutiarekin, mendebaldean, Ukong mukim edo azpibarrutiarekin, eta, azkenik, iparmendebaldean, Tanjong Maya mukim edo azpibarrutiarekin."}
{"id": "69646", "revid": "512", "url": "https://eu.wikipedia.org/wiki?curid=69646", "title": "Menhir", "text": "Menhirra, zutarria edo iruinarria lurrean zutik jarritako harri luze batez osaturiko Antzinaroko monumentu megalitikoa da, bereziki Europa Mendebaldean agertzen dena. Bakarrik ager daitezke, monolito moduan, nahiz beste zutarriekin batera egitura konplexuak osatuz eta beste monumentu megalitiko handiagoen elementu osagarri handi moduan.\nEtimologia.\n\"Menhir\" hitza bretainieratik dator, \"maen\" (harria) eta \"hir\" (luzea) hitzetatik.\nKondaira.\nEuskal Herriko kondairetan, zutarriak jentilek, Errolan eta Sanson erraldoiek botatako harriak dira askotan.\nFikzioa.\nAsterixen istorioetan Obelix modu ezaugarritsuan agertzen da zutarri bat bizkarrean duela. Halaber, \"Obelix eta Konpainia\" istorioan menhirren salerosketa argudioaren ardatz nagusia da. Zesarren plan ezkutu baten arabera merkataritza jarduera egiten du galiarrekin Erromak herrixka bereganatu ahal izateko, porrot egingo duen arren."}
{"id": "69650", "revid": "105290", "url": "https://eu.wikipedia.org/wiki?curid=69650", "title": "Kristal-sistema tetragonal", "text": "Sistema tetragonala kristalografian dagoen 7 sistema kristalinoetako bat da. Sistema honen unitatea bere saretaren bektoreetan zehar luzatuta dagoen kuboa da, hau da, oinarri karratua duen prisma laukizuzena da.\nSistema honetan bi Bravaisen sare osatzen dira: tetragonal sinplea eta tetragonal zentratua."}
{"id": "69651", "revid": "1712", "url": "https://eu.wikipedia.org/wiki?curid=69651", "title": "Tetragonal", "text": ""}
{"id": "69654", "revid": "119347", "url": "https://eu.wikipedia.org/wiki?curid=69654", "title": "Pordenoneko probintzia", "text": "Pordenoneko probintzia Italiako ipar-ekialdean kokatuta dago, Friuli-Venezia Giuliako eskualdean.\nPordenone hiri nagusia eta hiriburua da.\nHerriak.\nProbintzia honako herri edo kumunek osatzen dute:"}
{"id": "69655", "revid": "688", "url": "https://eu.wikipedia.org/wiki?curid=69655", "title": "Triesteko probintzia", "text": "Triesteko probintzia Italiako ipar-ekialdean dago, Friuli-Venezia Giuliako eskualdean eta Esloveniarekiko mugan.\nTrieste hiri nagusia eta hiriburua da.\nHerriak.\nProbintzia honako herriek osatzen dute."}
{"id": "69656", "revid": "105290", "url": "https://eu.wikipedia.org/wiki?curid=69656", "title": "Udineko probintzia", "text": "Udineko probintzia Italiako ipar-ekialdean kokatuta dago, Friuli-Venezia Giuliako eskualdean eta Austria eta Esloveniarekiko mugan.\nUdine hiri nagusia eta hiriburua da.\nHerriak.\nProbintziako herririk jendetsuenak honakoak dira:"}
{"id": "69657", "revid": "336", "url": "https://eu.wikipedia.org/wiki?curid=69657", "title": "Guadalcanalgo Kanpaina", "text": "Guadalcanalgo Kanpaina Bigarren Mundu Gerrako gatazka luzea izan zen, 1942ko abuztuaren 7tik 1943ko otsailaren 9ra gertatua, Ozeano Bareko Guadalcanal uhartean eta haren inguruan. Aliatuen lehenbiziko ofentsiba nagusia izan zen Japoniar Inperioaren aurka.\nAbuztuaren 7an, Ozeano Bareko Tulagi, Gavutu, Tanambogo eta Guadalcanal uharteetan lehorreratu ziren estatubatuarrak, Bigarren Mundu Gerrako aliatuen lehorreko lehenengo kontraerasoan. Hasiera batean, operazioaren helburua Gaudalcanalen japoniarrek eraikitzen ari ziren aireportua hartzea zen, hortik Australiara eta Zeelanda Berrira AEBetatik zihoazen ontziei eraso ahal zieten eta. Operazioa azkar prestatu zuten eta aliatuek ez zeukaten informazio zehatzik uharte hauei buruz. Behin aireportua eta Guadalcanal segurtatuta, aliatuek Rabaulgo japoniar basea menderatu nahi zuten, handik iparralderantz jotzeko.\nHurrengo hilabeteetan, japoniarrak eta estatubatuarrak borrokatu ziren Guadalcanalen inuguruetako itsasoak kontrolatzeko. Alde biek galera handiak izan zituzten bai itsasoan, bai lehorrean. Alde biek ere, hornitzeko lerroen muturretan egonda oso hornigai gutxi jasotzen zuten; estatubatuarrek itsasoak menderatzen ez zutenez gauez eta japoniarrek, haien ontziak estatubatuarren hegazkinak egun-argitan hondoratzen zituztelako. Gaixotasun tropikalek eta goseak soldadu asko hil zuten, batez ere japoniarren artean.\nEstatubatuarren perimetroa hasieran txikia zen eta tropa gutxik zaintzen zuten, eta japoniarrek Guadalcanalgo uhartearen gainerako partearen jabeak ziren. 1942ko urrian eta azaroan japoniarrek eraso orokorrak egin zituzten perimetroa apurtzeko eta aireportua berreskuratzeko. Aireportua euren eskuetan, itsasoa menderatu ahal izango zuten eta estatubatuarrak eskualde hartatik egotzi ahal izango zituzten. Plan horrek porrot egin zuten eta Henderson zelaiko guduan eta Guadalcanalgo itsas guduetan estatubatuarrek garaitu ondoren, defentsiban jarri ziren.\nEstatubatuarrek itsasoa kontrolatzen zutenez AEBetako armadako dibisio batzuk eraman zituzten Guadalcanalera. Bigarren fase horretan, erasoari ekin zioten estatubatuarrek, japoniarrak irla alde egin baino lehen harrapatzeko asmoz. Hala ere, japoniarrek Ke operazioan uhartean geratzen ziren tropa guztiak atera ahal izan zuten. Otsailaren 9an, Estatubatuar armadako Patch jeneralak Guadalcanalgo kanpaina amaituta zegoela aldarrikatu zuen.\nGuadalcanal aliatuen arma konbinatuen garaipen handia izan zen. Bertan, japoniarrek Ozeano Bareko konkistaren mailarik gorena jo zuten eta aliatuak defentsatik erasora pasatu ziren. Salomongo, Ginea Berriko eta Ozeano Bareko erdiko kanpainetan porrot handiak jaso ondoren japoniarrek amore eman behar izan zuten 1945eko abuztuan.\nKanpaina.\nJaponiarren plana.\n1941eko abenduaren 7tik 1942ko maiatzaren 7ra, japoniarrek erraz egin zuten aurrera ekialdeko Asia, Indiak eta Melanesiako eremu handi baten barrena. Filipinetako, Wake uharteko, Guamgo eta Singapurreko mugak zeharkatu zituzten. Aurrera egite hartan, ematen zuen ez zutela aurkaririk aurkituko eta 1942ko urtarrilaren 23an, Bretainia Berriko uharteko Rabaulera sartu ziren. Hala, helburu garrantzitsu bat lortu zuten: Rabaul Palau irletako haien baseetatik 1200 miliatara zegoen, eta 640 miliatara Truk haien basetik. Erraz defendatu zitekeen eta gotorleku bat zen hurrengo erasoak abiarazteko. Eremu hartako porturik onena zeukan eta landa ezin hobeak aireportu bat eraikitzeko. Base horretatik Ginea Berria eta Salomon uharteak mendera zitzaketen. Behin ingurua mendean hartuta, Hawai eta Australiaren arteko hornitzeko lerroa motz zezaketen.\n1942ko martxoan, japoniarrek Bougainville uhartea hartu zuten \u2013iparraldeko Salomonetan\u2013 eta handik, aurrera jarraitu zuten Tulagirantz. Uharte hura, garai haietan, Britainiar gobernuarena zen. Ginea Berriko iparreko kostaldean eta Salomon uharteetan baseak menperatu ostean, 1942ko maiatzaren 1ean, Tulagin eraso zuten. Britainiarrek ezin zuten defendatu eta atzera egin behar izan zuten. Maitzaren 3an, Kure lehorreratzeko indar-bereziko 2. eta 3. konpainiak Tulagin eta Gavutun lehorreratu ziren inolako oztoporik aurkitu barik.\nHala ere, hurrengo egunean Enterpriseko eta Yorktowneko hegazkin amildu-bonbaketari eta torpedo-jaurtitzaileek Tulagiri eraso zioten, Kikutsuki destruktorea hondoratuz eta beste itsasontzi batzuei kalte eginez. Eraso hori Koral Itsasoko guduaren hasiera izan zen; bertan, estatubatuarrek Ginea Berriko Port Moresbyrantz zihoan indar-espedizionario japoniar garrantzitsu bat itzularazi zuten. Koral Itsasoko Guduaren ostean, Rabauleko aginte japoniarrak bere menpekoei alde horretako itsasoko indarra ahituta zegoela jakinarazi zien. Era berean, Lae eta Tugali hornitzeko lerroak arrisku handian zeudela ohartarazi zuen. Haren kezkarik larriena Ginea Berriko eremua zen.\nTulagik ez zuen arreta berezirik jaso. Bertan lehorreratutako 380 soldaduko indar txiki bat instalazioak hobetzen hasi zen. Tulagi eta Gavutun ur-hegazkinetarako baseak eraiki zituzten. Behin lan hori amaituta, menperatutako lurrak aztertzen hasi ziren. Hilabete batean gutxienez, base berriak egiteko mugimendurik ez zen egin, baina 1942ko ekainean esplorazio talde batzuk Lunga lurmuturrean \u2013Guadalcanalen iparraldeko itsasbazterrean\u2013 lehorreratu ziren. Han, aireportu bat eraikitzeko aukerak aztertu zituzten. Uztailaren erdian eraikitze lanak hasi ziren eta abuztuaren amaierarako bukatuko zutela aurreikusi zuten.\nGerraren ostean japoniarrei atzemandako dokumentuen arabera, Tulagi menperatzeko eta Guadalcanalen aireportu bat eraikitzeko helburua, haien hegala babestea eta Ginea Berriko Port Moresbyren aurka erasoa abiatzea zen. Bigarren helburua base sendo bat finkatzea zen, hegoalderantz jotzeko eta Kaledonia Berritik Australia erasotzeko. Eraso hori Ginea Berria menperatu ostean gertatuko zen.\nEstatubatuarren plana.\nGuadalcanal uhartea hartzeko estatubatuarren plana armaden arteko lehia batez hasi zen. Koral itsasoko guduaren ondoren, 1942ko maiatzaren hasieran, Douglas MacArthur jeneralak, hego-mendebaleko Ozeano Bareko indarren (CINCSWPA) komandante nagusia zenak, ohartarazi zuen, azkenean, japoniarrak Hawai eta Australiaren arteko komunikazio lerroak oztopatzen saiatuko zirela. Ginea Berrian erasoa ekidinezina zela sumatzen zuen. Hori saihesteko, aurrea hartu nahi izan zien japoniarrei Bretainia Berrian eta Irlanda Berrian eraso eginez, eta horrela japoniarrek eremu hartatik atera beharko zuten eta Trukerantz atzera egin. George C. Marshall jeneralak, Estatu Batuetako Estatu Nagusiko buruzagiak MacArthurren plana onartu zuen. Hala ere, MacArthurrek eraso hori gauzatzeko behar beste baliabiderik ez zeukan. Are gehiago, urlehortar indar trebaturik ez zeukan bere agindupean.\nAldi berean, Chester W. Nimitz Ozeano Bareko itsas armadaren (CINCPAC) eta Ozeano Bareko eremuko (CINCPOA) komandante nagusiak Tulagin kolpe bat ematea zeukan gogoan. Plan horrek, Estatu Nagusietako buruzagien batzar orokorreko itsas operazioen nagusiaren onarpena izan zuen, Ernest J. Kingena, hain zuzen ere. Hasieran, Nimitzek Tulagi marine batailoi batekin hartu gura zuen, baina Kingek atzera bota zuen plana, indarra ez zela nahikorik uste baitzuen. Beste alde batetik, Kingek berehalako helburuak, Santa Kruz eta Salomon uharteak zirela uste zuen, eta behin betikoa Ginea Berria eta Bretainia Berria. Defentsa saileko Operazioen departamentua (OPD) ez zen itsas armadaren Tulagi hartzeko eta pixkanaka Rabaulerantz lerratzeko plan horren aldekoa: uste baitzuen hobea zela azken horretan ustekabeko kolpea ematea. Behin Rabaul hartuta, japoniarrak eragotziko zituzten alde hartatik eta isolatutako beste gotorlekuetatik.\nAfera gehiago korapilatzeko, aldeok ez ziren ados jartzen eta guztiek gura zuten operazio horren buruzagia izan. Itsas armadak uste zuen MacArthurrek arriskatuko zituela hegazkin-ontziak japoniarren lurretiko hegazkinen erasoetan, eta aldi berean, itsasontziak oso leku estuan mugituko ziren. Era berean, Tulagi hartu behar zela uste zuen, japoniar arriskua murrizteko eta etorkizuneko operazioetarako base bat ezartzeko Salomonetan. Armadak Nimitz buruzagia izan behar zuela uste zuen eta bere menpean Robert L. Ghormley almiranteordeak egon behar zuela, Ozeano Bareko hegoaldeko eremuko eta Ozeano Bareko hegoaldeko indarraren nagusia (COMSOPAC). MacArthurrek horri uko egin zion erabat, berak bera zela hautagirik onena uste baitzuen, urlehortar objetiboak bere aldean zeuden eta. Hala ere, lehorreko troparik ez zeukan urlehortar operazio bat abiatzeko.\n1942ko ekainaren 29tik, uztailaren 2ra, Estatu Nagusietako buruzagien batzar orokorra bildu zen aterabide bat bilatzeko. Ghormley almiranteordeak Tulagiko erasoa zuzenduko zuen; hortik aurrera, MacArthurrek Rabaulerako ofentsiba bideratuko zuen. Itsas armadak eta marineek Tulagi, Guadalcanal eta inguruok hartu eta defendatuko zituzten eta, aldi berean, MacArthurrek aurrera egingo zuen paraleloki Ginea Berrirantz. Eraso biek helburu bera izango zuten: Rabaul. Hego-mendebaldeko Ozeano Barearen eta Hego Ozeano Barearen arteko muga mugitu zuten egoera hori erakusteko, eta aurrera jotzeko agindua eman zieten Hego Ozeano Bareko indarrei plana abiarazteko. King almiranteak ez zuen itxaron onarpena jaso arte: 1942ko ekainaren 25ean Nimitzi esan zion Ghormleyri ohartarazteko ekimena abia zezan. Hark 1. marine dibisioaren (indartua) komandantearekin, Alexander A. Vandegrift hain zuzen, adostu zuen bere indarra izango zela urlehortar ofentsibaren burua. Ofentsiba hori 1942ko abuztuaren 1.rako antolatu zuten.\nArazoak ez ziren baino hasi Vandegrift jeneralarentzat. 1943ra arte espero zuen borrokan sartzea. Bere indarraren heren bat besterik ez zegoen Wellingtonen; beste heren bat bidean zen eta hirugarrena Samoako goarnizio zegoen. Hilabete batean, Vandegriftek plan logistikoak eta operatiboak prestatu behar izango zituen, bere itsasontziak deskargatu eta berriro kargatu borrokarako, Wellingtonetik atera Fiji uharteetara lehorreratze saiakuntza bat egiteko eta, azkenean, Salomon irletarantz abiatu, bertatik japoniarrak egozteko.\nUrlehortar erasoa ahalbidetzeko, AEBetatik bidalitako materiala borrokarako zama bezala moldatu behar zen. Lan horrek arazo batzuk zekartzan eta Zeelanda Berriko Aotea Quayn egingo zen. Bertan, aldi berean, bost itsasontzik besterik ezin zuen aingura bota. Beste gertaera batzuek egoera larriagotu zuten; portuko zamaketariek greba egin zuten, beraz, marineek euren lana egin behar izan zuten eta, jarraian, eurite tematia hasi zuen etengabeko haize hotzarekin batera. Marineek zortzi orduko txandatan egiten zuten lan, kaiek uraren aurkako babesik ez bazuten ere. Lekua zama pilatzeko egokia zen, baina ez zeukan estalperik. Kartoizko kutxak desegin ziren eta bertan zeuden elikagaiak eta arropak galdu egin ziren. Marineen adorea gutxitu zen eta gauzak gehiago okerragotzeko gripe izurritea sortu zen. Borrokarako kargen zamalanak amaitu zituztenean, konturatu ziren ez zegoela motordun garraioak sartzeko leku nahikorik: tona bat edo gutxiagoko garraioak sartu ahal izan zituzten, baina besteen %75 utzi behar izan zuten.\nHorrez gain, Vandegriften estatu nagusiak ezer gutxi zekien helburuari buruzko informazioa bildu behar zuen. 1942an Guadalcanalen gaineko informazioa, zati bakan batzuetatik, fidagarri ez izateraino zihoan. Bi iturri nagusi zeuden Frank B. Goettge informazio dibisioko arduradun teniente koronelarentzat. Lehendabizikoa, antzina alde hartan bizi zirenengandik zetorkion eta orain Zeelanda Berrian eta Australia osoan barreiatuta zeuden. Goettgek elkarrizketa programa zabal bat ezarri zuen ahalik eta informaziorik gehien eskuratzeko. Bigarren iturria eremuko mapetatik eta karta hidrografikoetatik zetorkiona zen, baina, tamalez, ia-ia ez zegoen halakorik.\nIturririk erabilgarrienak, Merril B. Twining teniente koronelak eta William B. Kean komandanteak ateratako argazkiak izan ziren. Hegalaldia, 1942ko ekainaren 17an egin zuten lurreko armadako B-17 bonbaketari batean eta Ginea Berriko, Port Moresbytik aireratu ziren. Operazioa berehala zapuztu zen, Tulagi aldetik hiru hegazkin japoniar atera zirela konturatu zirenean B-17 erasotzearren. Lortutako argazkietan japoniar aireportua ez zen ondo ikusten, baina Guadalcanalgo ipar kostaldekoak eta Tulagikoak bikainak ziren. Argazki horietatik marineek ia-ia borrokaldi osoan erabiliko zituzten mapak egin zituzten.\nEgokitu zitzaion lanaren zailtasuna ikusita, Vandegriftek inbasioaren atzerapena eskatu zuen. Astebetea eman zioten: erasoa 1942ko abuztuaren 7an izango zen. Ezin zen gehiago luzatu japoniarren aireportua ia amaituta zegoen eta.\nDenbora-eskasiak utzi zion prestakuntza logistikoaz, Vandegriftek agindu taktikoak eman zituen. Marineen kontzentrazioa, alde hartako japoniarren indarrei buruz bildutako informazioaren arabera izan zen. Eremuko 8.400 japoniarretatik, 1.400 Tulagin eta inguruko uharteetan zeudela uste zuten. Gainerako beste 7.000 Guadalcanalen zeudela pentsatzen zuten. Hala ere, geroago oker zeudela baieztatu zen; gutxi gorabehera, horren erdia baino ez zegoen.\nTulagi, bi objektibotan zailena izango zelakoan zeuden. Marineak uharte txiki eta ondo defendatutako bati oldartu beharko zitzaien. Hegalak ondo babesteko, ondoko uhartean, Floridan, postu-klabeak ezartzea ebatzi zen, bertatik, Tulagi menpean hartuko zuten. Egunak aurrera egin ahala, Gavutu, Tanambongo eta gainerako uharte txikiagoak ere hartuko zituzten. Hori eginda, operazioa burututa egongo zen.\nAbuztuko operazioak.\nItsas infanteria lehorreratzen da.\nUrlehortar eraso aurretik, gutxik zekiten Guadalcanalen berri. Eskuragarri zegoen informazio bakarra, han bizi izan ziren misiolariengandik eta etxaldeen jabeengandik bildu zuten. Denbora-eskasia eta operazioaren segurtasuna zela eta, ez zuten azterketak egiteko patruilarik bidaltzeko aukerarik izan. Beraz, estatubatuarrak helbururantz informazio zatikatuaz abiatu ziren.\n1942ko abuztuaren 7an, goizeko lauretan; gauez artean, ur-lehortar indar espedizionarioa bi zatitan banandu zen eta, isilean, Savo uhartera gerturatu zen. Garraio dibisioan (TRANSDIV), bi talde zeuden: X-RAY (Guadalcanal) eta Y-OKE (Tulagi).\nItsas infanteriako 1. dibisioko erregimentuek bi talde zituzten:\na) marineen 5.a (indartua) 2. batailoirik gabe, Leroy P. Hunt koronelaren agindupean, A talde taktiko izendatu zuten.\nb) marineen 1.a (indartua), Clifton B. Cates koroneralen agindupean, B taldea izango zen.\nTalde taktiko bi horiek Alexander A. Vandegrit brigada jeneralaren agindupean, dibisioaren nagusia hain zuzen, Guadalcanalen lehorreratu behar ziren, Y-OKEko talde txikiago eta espezializatuagoak prestatuta zeuden Florida, Tulagi, Gavutu eta Tanambongon erasotzeko:\na) itsas infanteriaren 2.aren 1. batailoia Florida taldea izan zen, Robert E. Hill komandantearen agindupean.\nb) Raidersen 1. batailoiak, itsas infanteriaren 5.aren 2. batailoiarekin batera, Tulagi taldea osatzen zuen eta Merrit A. Edson koronelaren agindupean zegoen.\nc) Gavutu eta Tanambongon paraxutisten 1. batailoia lehorreratu zen eta haren komandantea Robert H. Williams zen.\nTalde txiki horiek William H. Rupertus brigada jenerala zeukaten nagusi, dibisioaren komandante nagusiaren laguntzailea, hain zuzen ere.\nTalde biak inbasiorako antolatuta zeuden; hau da, itsas infanteriaren 1. dibisioak bi erregimentu besterik ez zeuzkan. 3. erregimentua (itsas infanteriaren 7.a) britainiar Samoara bidali zuten goarnizio. (Hala ere, dibisioa ematen zuen baino indartsuagoa zen). Normalean itsas infanteriaren 2. dibisioarena zen 2. erregimentua elkartu zitzaien eta baita beste unitate espezializatuagoak ere; defentsarako 3. batailoia, Raidersen 1. batailoia eta paraxutisten 1. batailoia, besteak beste. Indar hori, dibisioari laguntzeko taldeak biribiltzen zuen; Pedro A. del Valleren agindupeko itsas infanteriaren 11. batailoia. Beraz, guztira, 1942ko abuztuaren 7an lehorreratu zen urlehortar indar hark 18.146 itsas infanteriako eta marinel zituen.\nEremu horretara heldu baino lehen, indar espedizionario horrek ur-lehortar maniobrak egin zituzten Fiji uharteetako Koro aldean. Proba hori olatu handien eta koralezko uharrien artean egin zuten; deskalabru itzela izan zen eta bertan behera utzi behar izan zuten kalteak eragozteko, bai soldaduen artean, bai lehorreratze-txalupetan.\nEstatu Batuetako urlehortar indarrak 19 itsasontzitan eta 4 destruktoretan ontziratu ziren. 5 zama ontzi, 8 gurutze-ontzi, 14 destruktore eta 5 minaketari zeuden. Laguntza emateko hegazkin-ontzi indarrak hiru borroka talde osatu zituen: Saratogarena, Enterpriserena eta Waspena. Gerraontzi batek, USS North Carolinak, eta gurutze-ontzi eta destruktoreek osatutako indar batek borroka taldeak babesten zituen. Indar hori Guadalcanalgo hegoaldean gelditu zen , urlehortar indarra iparralderantz abiatzen zen bitartean. Azken indar hori Savo uhartera heldu zenean bitan banandu zen.\nHelbururako mugimendua alde hartan ohikoak ziren ekaitz batek estali zuen. Bitan banandu zirenean bakoitza bere hondartzarantz abiatu zen. Hara heldu zirenean, itsas artilleriak eta hegazkin-ontzietako hegazkinek bonbardatzen hasi ziren.\nTulagi.\nTulagi hartzeko plana, korapilatsua izan zen. Itsas infanteriako estrategek Tulagi hartu baino lehen, gertuko Florida uharteko leku garrantzitsu batzuk hartu beharko zituztela uste zuten.\n1942ko abuztuaren 7ko 7:40an, H ordurako 20 minutu baino lehen, Salomon uharteetako lehenengo urlehortar operazioa egin zuten. Florida uharteko Haleta herrixkatik hurbil gertatu zen. Izan ere, hartu zuten muinotxo hartatik Tulagiko Beach Blue hondartza ikusmenean zegoen, eta bertan lehorreratuko ziren marineak. Lehorreratzeko aukeratutako unitatea, Edgar J. Cranek kapitainak agindutako itsas infanteriako 2. dibisioaren, 2. erregimentuaren, 1. batailoiaren B konpainiarekin indartu zuten. Lehorreratzeak ez zuen oztoporik aurkitu eta mendebaldeko hegala azkar finkatu zen. 8:45ean Florida uharteko Halavon itsas infanteriako 2. erregimentuko 1. batailoiaren gainerakoak lehorreratu ziren. Hauek ere ez zuten oztoporik izan eta Gavutuko lehorreratzeen ekialdeko hegala babestu zuten handik.\nProgramaren arabera, Tulagi 8:00etan hartu zuten. Merrit A. Edson koronelaren Raidersen 1. batailoia izan zen ekintza abiatu zen lehena. Hauei itsas infanteriaren 5.aren 2. batailoiak jarraitu zien. Lehorreratze-txalupak Beach Blueko itsasertzera gerturatzen ari zirenean, hondartzatik 30 eta 100 metro artean, koralak aurkitu zituzten eta soldaduak uretara sartu behar izan ziren ura gerriraino edo besaperaino heltzen zitzaiela. Behin lehorreratuta, Raidersak eta 5. erregimentuaren 2. batailoia barrurantz abiatu ziren: Raidersak ekialdera eta itsas infanteriakoak ipar-mendebaldera. Lehenengoei ia-ia hasieratik japoniarrek aurre egin zieten, baina sistematikoki garbitu zituzten. Aurreratze horrek iluntzera arte jarraitu zuen eta une hartan posizioak finkatu zituzten gaua emateko. Tulagiko gau hori eredu bat izango zen Ozeano Bareko hurrengo borroketan: japoniarrek lau banzai-eraso egin zituzten handik eragozteko eta eraso bakoitzari aurre egin zioten gorputz eta arimaz.\nHurrengo egunean, itsas infanteriakoek ofentsibari ekin zioten berriro eta iparretik hegoaldera zihoan gizonak egindako bidezidor sakon batean erresistentzia poltsa bat aurkitu zuten. Japoniarrek, bidezidorrak ematen zituen abantailak lagun, lubakiak egin zituzten tiro egiteko. Estatubatuarrek errefortzuak eskatu zituzten eta etsaien posizioa hiru aldetatik inguratu zuten. TNT-zko lehergailuak eta gasolina erabiliz alde hori garbitu zuten eta bigarren eguneko iluntzean japoniarrek amore eman zuten. Hurrengo egunetan, soldadu eta talde japoniar bakan batzuek aurre egin zieten estatubatuarrei, baina abuztuaren 8ko gauean Tulagi itsas infanteriaren eskuetan zegoen.\nGavutu eta Tanambogo.\n Uhartetxo bi horiek muinotxo bana zeukaten eta itsasoaren gainean zegoen errepide batek lotzen zituen. Robert Williams komandantea buru zuen paraxutisten 1. batailoia zen hori hartzekoa. Hirugarren konpainia bat erreserban geratuko zen erasoko konpainiei laguntzeko. Gavutu, uharterik altuena, lehenik hartuko zuten.\n Urlehortar erasoa abuztuaren 7ko H ordua + 4an (12:00) zen gertatzekoa. Planaren arabera, lehorreratze bat egingo zuten ipar-ekialdeko itsas bazterrean. Itsas armadaren sua hain suntsitzailea izan zen, non itsas infanteriakoen kalterako izan baitzen; izan ere, lehorreratzeko aukeratutako lekua ( ur-hegazkinetarako porlanezko aldats bat) erabat txikitu zuten. Lehorreratze txalupek iparralderago egin behar izan zuten paraxutistak uzteko eta mugimendu horrekin Tanambongotik zetorkien sua jasotzera arriskatzen ziren. Hildako asko izan arren, paraxutistek uharteko ipar-ekialdeko zatia eta menpean hartzen zuen muinotxoa hartu zuten, baina Gavutuko konkista bermatzeko, Tanambongo ere hartu behar izango zuten, bertatik zetorren sua geldiarazteko eta operazioa azkartzeko.\n Tanambongo hartzeko beharrezkoak ziren errefortzuei buruzko informaziorik ez zeukatela, eta indarraren multzorik handiena Tulagin zegoenez mugitu ezinik, William Rupertus jeneralak itsas infanteriaren 2.aren 1. batailoia bidali zuen, paraxutistei laguntzeko. Konpainia 18:00etan agertu zen eta une hartantxe Tanambongon japoniar indar txiki bat besterik ez zela jakinarazi zioten. Gaueko lehorreratze bat egin zitekeela eta japoniarrak azkar garaituko zituela uste izan zuten. Gaueko erasoa B konpainiak egin zuen, pelotoi bat barik Gavuturantz abiatu zirenean lehorreratze-txalupa koralezko uharri batean trabatu zitzaiolako.Lehenengo txalupa arazorik gabe heldu zen itsasbazterrera, baina bigarrena hondartzara iritsi zenean, itsas artilleriaren jaurtigai batek japoniar gasolina biltegi bat jo zuen: leherketak eta dirdaiak aurrera egiten zuten soldaduak argitu zituzten. Akzioa amesgaizto bilakatu zen. Errefortzurik bidali ezin zietenez, itsas infanteriakoek, hala-moduz, atzera egin behar izan zuten. Azkenak, Gavutura heldu ziren 22:00etan. Gau osoan, japoniar taldeek Gavutu eraso zuten, baina, behin eta berriz egin zieten buru.\n Abuztuaren 8an, itsas infanteriaren 2.aren 3. batailoiari paraxutistak Gavutun erreforzatzeko eta gero Tanambongo erasotzeko agindu zioten. Tankeen 2. batailoiaren eta itsas eta aire artilleriaren laguntza zeukatelarik lehorreratu ziren 1942ko abuztuaren 8ko 16:20an. Behin hondartzan finkatu zirenean, errepidea zeharkatu zuten eta 23:00etan uhartearen bi herenak hartu zituzten. Goizeko bederatzietarako, gau osoko borrokaldi gogor baten ondoren, irla osoa menpean hartu zuten.\n Tanambongo aliatuen eskuetan, Tulagi, Gavutu, Tanambongo eta Floridako erresistentziak amore eman zuen. Operazioak hiru egun iraun zuen. Estatubatuar hilen kopurua oso txikia izan zen, baina japoniarrek 1.500 soldadu galdu zituzten. Oso gatibu gutxi harrapatu zuten.\nGuadalcanal.\nGuadalcanalen lehorreratzeak oztoporik gabe egin zituzten Beach Reden (hondartza gorrian) Lunga lurmuturretik 5 kilometro eta erdi ekialdera. Erasoaren abangoardia itsas infanteriaren 5.a izan zen. Horri 1.a jarraitu zion eta 9:30etan indarrak lehorrean ziren eta uharteko barrurantz jotzen ari ziren. Haien plana erraza zen: itsas infanteriaren 5.a itsasbazterrean gora egingo zuen hegala babesteko eta 1.ak barrurantz joko zuen oihanean barrena Austen mendia hartzeko. Txostenen arabera, mendi hori, kostaldetik gertu zegoen belarrak estaltzen zuen muinotxo bat besterik ez zen. Hala ere, Guadalcanali buruzko zerbitzu sekretuaren txostenak oker zeudela ondorioztatu zuten: Austen mendia ez zegoen itsasbazterretik gertu eta ez zen muinotxo bat. Izan ere, alde hartako mendirik altuena zen eta aurreikusitako perimetrotik lau-sei kilometro eta erditatik kanpo zegoen. Hilabete batzuk geroago baino ezin izan zuten hartu.\nLehenengo eguna posizioak finkatzen eta hondartzan pilatzen ari ziren hornidurak banatzen eman zuten. Bitartean, japoniarren kontraerasorik handiena 14:00etan gertatu zen. G4m hamazortzi bi motorreko Betty bonbaketarik eraso egin zuten eta haietariko bi lurrera bota zituzten. Bigarren oldarraldi batean Type 99 Aichiak etorri ziren eta beste bi bota zituzten behera. Estatubatuarrek USS George F. Elliot garrio-ontzia galdu zuten, bonba batek jota.\nGaueko 22:00etan Vandegrift jeneralak hurrengo egunerako aginduak eman zituen. Austen mendia perimetrotik kanpo egonik eta 10.000 soldadu baino ez lehorrean, aireportua hartzeko eta defentsa perimetro bat ezartzea agindu zuen. Hondartza-burua, lehorreratutako hornidurak babesteko erabiliko zuten perimetroa finkatu arte. Beraz, hurrengo eguna, abuztuak 8, itsas infanteriaren indar guztien mendebalderantzko mugimenduaz hasi zen. Premiak berak, hasierako helburuak aldatzera bultzatu zuen, baina aireportua helburu nagusia izaten jarraitu zuen.\nJaponiar talde txikiekiko lehendabiziko kontaktuak, marineak aireportura gerturatzen ari zirelarik gertatu ziren. Lungako aldean, bertatik hegoaldera, hain justu, defentsarako posizioak hutsik topatu zituzten. Ondo egindako eta ondo hornitutako lubakiak eta antiaereoen kokalekuak ziren. Amaitzear zegoen ehun metroko pista japoniar talde txiki batek defendatzen zuen eta denak erasoan hil egin ziren. Hangarrak eta gainerako instalazioak kalterik gabe zeuden. Irrati estazio bana eta beste ekipo tekniko batzuk zeuzkaten bi zelai handi ere hartu zituzten.\nIluntzean, aireportua hartu eta defentsa perimetro bat ezarri zuten. Alde hartako aireportuak hartzen zuten heinean, janari, arma, munizio, kamioi eta ekipo asko harrapatzen zuten. Alderrai zebiltzan japoniar batzuen erresistentzia txikia aparte utzita, hegazkinetako akzioak izan ziren mehatxurik handienak.\nHasieran, japoniarrak ezustean harrapatu zituztela uste izan zuten. Hala ere, informazio iturriek estatubatuarren asmoen jakinaren gain zeudela ondorioztatu zuten, baina eraso txiki bat besterik ez zela izango uste zuten. Beraz, japoniar agintari militarrek soldaduei oihanera joateko agindu zieten estatubatuarrek alde egin arte.\nAliatuek begiratzeko sistema bat zeukaten alboko uharteetan. Haietako batek japoniar hegazkin talde handi bat ikusi zuen eta inbasio indarrari jakinarazi zion. Sistema horrek batzen zuen informazioa Australiara bidaltzen zuten, Townsvilleko kuartel nagusira eta han aztertzen zuten. Hegazkinak ikusi eta gutxi gorabehera ordu bat geroago, japoniar bi motorreko berrogei torpedo-hegazkin agertu ziren eta urlehortar inbasio indarra antzeman zuten alerta-egoeran eta abiadura handiz mugitzen.\nUne hori arte, japoniar erresistentziak ia-ia ez zuen kalterik egin. Airean, japoniar erasoak eragotzi zituzten, baina argi geratu zen ez zeukatela Salomon uharteak borroka egin barik uzteko asmorik izango.\nJaponiar itsas armadaren erasoa.\nAbuztuaren 8ko gauean, garraio-ontziak deskargatzen zituzten bitartean, japoniarrek eraso zuten eta talde nagusia babesten zuten aliatuen gerraontziak ustekabean harrapatu zituzten eta jipoitu ere. Aliatuen itsas-indarrak gurutze-ontziak eta destruktoreak zituen eta haien komandantea Victor Crutchley kontralmirantea zen. Japoniarrek Rabaulgo baseko 8. flotako zazpi gurutze-ontzi eta destruktore bat zituzten. Haien komandantea Gunichi Mikawa almiranteordea zen. Savo uharteko gudu hartan australiar gurutze-ontzi bat eta hiru estatubatuar suntsitu zituzten eta estatubatuar gurutze-ontzi bati eta bi destruktoreri kalte egin zieten. Mikawak ez zekien Frank Jack Fletcher estatubatuar almiranteak hegazkin-ontziekin alde egitekotan zegoela eta atzera egin zuen berriro Rabaulerantz garraio-ontziei eraso egin gabe. Eremu hartan geratuz gero, bere kezka nagusia egun-argitan gerta zitezkeen hegazkinen erasoak ziren. Hegazkin-ontzirik gabe, Turnerrek geratzen zitzaizkion ontziak alde hartatik eraman zituen abuztuaren 9aren arratsaldean. Uharteko marineak ekipamendu astuna eta hornidurak eta soldadu asko lehorreratu gabe uhartean geratu ziren. Mikawaren erabakia sekulako errore estrategikoa izan zen.\nLehenengo operazioak.\nGadalcanalgo 11.000 marineek, lehendabizi Lunga lurmutur eta aireportuaren inguruan ezarri zuten perimetroa; hondartzetako hornigaiak barrura ekarri zituzten eta aireportua amaitu zuten. Lau egunetan ahalegin handia egin zuten eta lehorreratutako hornidurak barreiatu zituzten perimetroaren barruko biltegietan, askotan, japoniar ekipamendua erabiliz. Abuztuaren 12an, aireportua Henderson Field izendatu zuten, Lofton R. Hendersonen omenez. Hura, Midwayko guduan hil zuten marineen pilotua izan zen. Abuztuaren 18an aireportua erabiltzeko prest zegoen. Bost egunetarako hornigaiak zeuzkaten baina japoniarrei kendutakoarekin 14 egunetarako izan zuten eta epe hori gehiago luzatzeko, egunean bi otordu baino ez zuten egiten.\nAliatuek disenteriako andui erasokor bat topatu zuten lehorreratutakoan eta bost marineetan bat gaixotuko zen abuztuaren erdirako. Korear langile batzuk errenditu baziren ere, ia geratzen ziren japoniar eta korear guztiak Lungako mendebaldean elkartu ziren, hau da, Matanikau ibaiko mendebaldean eta bizirik iraun zuten gehienbat kokoetan. Japoniar beste destakamendu bat zegoen Taivu lurmuturrean, Lungako perimetrotik ia 35 kilometro ekialdera (22 milia). Abuztuaren 8an Rabaulgo japoniar destruktore batek Matanikaugo posiziora 113 itsas-soldaduak eraman zituen.\nAbuztuaren 12an, Frank Goettge tenientea buru zuen 25 soldaduko taldea Lunga perimetroaren mendebaldean txalupa batetik lehorreratu zen, Cruz lurmutur eta Matanikau ibairen artean. Ia guztiak informazio zerbitzukoak ziren eta misio nagusia esploratzea zeukaten. Horrez gain, amore emateko prest omen zegoen japoniar talde batekin kontaktuan jarri behar ziren. Patruila lehorreratutakoan japoniar itsas-soldaduen talde batek eraso zien eta ia denak garbitu zituen.\nAbuztuaren 19an, Vandegriftek 5. marine erregimentuko hiru konpainia bidali zituen Matanikauren mendebaldean zeuden japoniar soldaduei erasotzeko. Konpainia batek hareazko barran barrena aurrera jo zuen Matanikau ibaiaren ahorantz; bigarrena, ibaiaren 1.000 metroak zeharkatzen zituen Matanikau herrixkan zeuden japoniar indarrari erasotzeko abiatu zen; eta hirugarrena are mendebalderago joan zen txalupaz eta Kokumbona herrixka eraso zuen. Herrixka biak hartutakoan, marineen hiru konpainiak Lunga perimetrora itzuli ziren. 65 japoniarrak hil ziren eta lau soldadu galdu zituzten. Eraso horri \u201cMatanikau ibaiko lehenengo borroka\u201d deitzen zaio eta Matanikau ibaiaren eskualdean gertatu ziren akzio handienetako bat izan zen.\nAbuztuaren 20an, USS Long Island eskolta hegazkin-ontziak marineen bi eskuadroi hegazkin bidali zituen Henderson aireportura, 19 F4F Wildcatseko eskuadroi bat eta beste bat 12 SBD Dauntless hegazkinekin. Hendersongo aireko indarrari \u201c\"Cactus Air Force\"\u201d deitu zioten, aliatuen Guadalcanalaren izen kodeatua zela eta. Marineen ehiza-hegazkinak akzioari ekin zioten hurrengo egunean bertan, japoniar lehendabiziko eguneroko bonbardaketen erasoan. Abuztuaren 22an, lurreko armadaren bost P-400 airacobra eta haien pilotuak Hendersonera heldu ziren.\nTenaruko gudua.\nKuartel Nagusi Inperialak laster erantzun zion erasoari eta Japoniar Armada Inperialaren (JAI) Harukichi Hyakutake teniente jeneralari eman zion Guadalcanal berriro hartzeko misioa. Horren 17.armada Rabaulen zegoen eta armada-gorputz tamainako komando bat zen. Armadak japoniar itsas-unitateen laguntza izango zuen, esate baterako, Truken zegoen flota konbinatua, Isoroku Yamamotoren agintepean.\n17. armada Ginea Berriko kanpainan zegoen buru-belarri nahasita eta oso unitate libre gutxi zeuzkan. Haien artean, Kiyotake Kawaguchi maior jeneralaren 35. infanteria-brigada Palaun zegoen, 4. (Aoba) infanteria-erregimentua Filipinetan zegoen eta Kiyonao Ichiki koronelaren 28. (Ichiki) infanteria-erregimentua garraio-ontzietan ziren Guamen ondoan.\nUnitate guztiak Guadalcanalerantz abiatu ziren berehala Truk eta Rabauletik. Baina Ichikiren erregimentua, gertuen zegoena, lehena izan zen. Erregimentuko 917 soldaduko talde bat destruktoreetatik lehorreratu zen Lunga perimetroaren ekialdean (Taivu lurmuturrean), abuztuaren 19ko gauerdian eta 14\u00a0km.-ko gaueko ibilaldia egin zuten marieen perimetrorantz.\nGuadalcanalgo aliatuen soldadu kopurua gutxietsiz Ichikiren taldeak gaueko aurrez-aurreko erasoa abiatu zuen marineen posizioetan. Erasoa goizean-goiz gertatu zen, abuztuaren 21ean, Alligator errekan (estatubatuar itsas-infanteriaren mapetan \u201cIlu ibaia\u201d deitzen zioten), Lunga perimetroaren ekialdeko aldean. Ichikiren erasoari aurka egin zieten estatubatuarrek eta porrot egin zuen galera handiekin. Argitu zuenean, marineak bizirik iraun zuten japoniarrei oldartu zitzaizkien triskantza handia egiten. Hildakoen artean Ichiki bera zegoen; hark seppukua egin omen zuen, bere porrotaren tamainaz jabetu zenean. Azkenean, Ichiki erregimentuko jatorrizko 917 guztiak, 128 izan ezik, hil ziren erasoan. Bizirik zirautenak Taivu lurmuturrera itzuli ziren, 17. armadari izandako porrota jakinarazi zioten eta Rabauletik etortzekoak ziren laguntza eta aginduen zain geratu ziren.\nEkialdeko Salomon uharteetako gudua.\nTenaruko borroka amaitzen ari zela, japoniar gehiago bidean zen. Truketik hiru garraio-ontzi motel abiatu ziren abuztuaren 16an. Haietan Ichiki erregimentuko (28 infanteria-erregimentua) gainerako 1400 soldaduak eta 5. Yokusuka Lehorreratzeko Itsas-indar Bereziko 500 marineak zetozen. Garraio-ontziak 13 guda-ontzik babesten zituzten. Haien almirantea abuztuko Guadalcanalgo lehorreratze guztiak prestatu zituen Razio Tanaka kontralmirantea zen. Soldadu haien lehorreratzeak zaintzeko eta Henderson zelaia berriro eurenganatzeko operazioetan laguntza emateko, Yamamotok Chuichi Nagumo bidali zuen Truketik abuztuaren 21ean, hegazkin-ontzi talde batekin. Talde hura, hegoaldeko Salomon uharteetarantz abiatu zen hiru hegazkin-ontzirekin eta 30 beste mota anitzeko ontzirekin.\nBitartean, Fletcher almirantearen hiru hegazkin-ontzi estatubatuarrak, Guadalcanalerantz abiatu ziren japoniar erasoari aurre egiteko. Abuztuaren 24 eta 25ean, etsai biak ekialdeko Salomon uharteetako itsas guduan borrokatu ziren. Bataila haren ondoroioz biek atzera egin behar izan zuten, galera batzuen ondoren. Japoniarrek hegazkin-ontzi arin bat galdu zuten eta Tanakaren taldeak ere atzera jo behar izan zuen, Henderson zelaiko hegazkinek kalte handiak eragin baitzikioten. Garraio-ontzi bat galdu zuen eta azkenean Salomon ipar uharteetako Shortland irlara bideratu zuten geratzen ziren tropak destruktoreetan sar zitezen Guadalcanalera eramateko.\nHenderson Zelaiaren gaineko aireko guduak eta Lungako defentsaren indartzea.\nAbuztuan zehar, hegazkinek eta euren tripulazioek Guadalcanalera heltzen jarraitu zuten etengabe. Abuztuaren amaierarako, hainbat motatako hegazkinak Henderson zelaian ziren. Irailaren 3an, marineen 1. hegazkin-taldearen komandantea, Roy S. Geiger brigada jenerala, heldu zen haren taldearekin eta Henderson zelaiko operazioren ardura hartu zuen. Egunero aliatuen eta Rabauletik zetozen japoniarren hegazkinen arteko borrokak gertatzen ziren. Abuztuaren 26tik irailaren 5era, estatubatuarrek 15 bat hegazkin eta japoniarrek 19 bat galdu zituzten. Ia galdu zire pilotuen erdiak erreskatatu zitzuten, baina ia japoniar guztiak galdu ziren.\nRabauletik Guadalcanalerako zortzi orduko joan-etorri bidaiak (osorik ia 1800\u00a0km.) oztopatu zuen Henderson zelaiaren gainean japoniarren kontrola ezartzeko ahalegina. Bougainville eta Georgia Berriko Australiako kostazainek askotan aurrez jakinarazten zieten Guadalcanalgo aliatuen indarrei bidean zeuden japoniar erasoez. Horrela, estatubatuar ehiza-hegazkinak aireratzen ziren eta posizioak hartzen zituzten japoniar bonbaketariei eta ehiza-hegazkinei aurre egiteko, uhartera gerturatzen ziren bitartean. Beraz, japoniarrak ahitzeraionoko-guda galtzen ari ziren pixkanaka-pixkanaka Guadalcanalen gaineko zeruetan.\nGarai hartan, Vandegriftek Lunga perimetroa indartzeko eta finkatzeko ahaleginak egiten jarraitu zuen. Abuztuaren 21 eta irailaren 3ren artean, marineen hiru batailoi lekuz mugitu zituen, Merrit A. Edsonen (Edsonen raiderrak) Raiderren 1. eta paraxutisten 1. batailoiekin batera, Tulagi eta Gavututik Guadalcanalera. Hala, Henderson zelaia defendatzen zuten jatorrizko 11.000 soldaduei beste 1500 gehitu zizkien. Abuztuan, Tulagi eta Gavutu-Tanambogoko guduetan galera handiak izan zituen paraxutisten 1. batailoia Edson aginte pean jarri zuten.\nLekualdatutako beste batailoia, Marineen 5. erregimentuko 1. batailoia (1/5), abuztuaren 27an Kokumbona herrixkan lehorreratu zen, Matanikauren mendebaldean. Haren eginkizuna eskualde hartan zebiltzan japoniar unitateei eraso egitea zen; abuztuaren 19an gertatu zen bezala. Kasu hartan, alabaina, marineek oztopo handiak aurkitu zituzten, hala nola; eguzki kixkalgarria, lur malkartsua eta ondo kokatutako japoniar defentsak. Hurrengo goizean, marineak konturatu ziren gauean japoniarrek alde egin zutela eta, beraz, txalupetan Lunga perimetrora itzuli ziren. Ekintza hartan japoniarrek 20 hildako izan zituzten eta marineek 3.\nAliatuen konboi txikiak abuztuaren 23an, 29an, eta irailaren 3an eta 8an Guadalcanalera heldu ziren Lungako estatubatuar itsas-infanteriakoei janari, munizio, eta hegazkinetarako erregai eta mekanikoak ekartzeko. Irailaren 1eko ontzietan era Henderson zelaia mantentze eta hobetze lanak egiteko 392 ingeniari etorri ziren.\nTokyo Express.\nAbuztuaren 23an, Kawaguchiren 35. infanteria brigada Trukera heldu zen eta Guadalcanalera joateko garraio-ontzi moteletan ontziratu zuten. Hala ere, ekialdeko Salomon uharteetako guduan Tanakaren konboiak izandako kalteek eta galerek, japoniarrei tropak itsasontzi moteletan garraiatzeko estrategia hausnartarazi zieten. Hori egin beharrean, Kawaguchiren ontziak Rabaulera bideratu zituzten. Handik, japoniarrek soldaduok Guadalcanalera destruktoreetan eraman nahi zituzten Shortland uharteetan geldialdia egin eta gero. Japoniar destruktoreek askotan egiten zituzten joan-etorri bidaiak \"\"The Slot\"-en barrena (ingelesez arrakala esan gura du eta horrela deitzen zioten Georgia Berriko itsasarteari). Normalean bidaiok gauez egiten zituzten eta hala, aliatuen aire erasoen arriskua txikiagotzen zuten. Bidaia haiei aliatuek \"Tokyo Express\"\" esaten zioten eta japoniarrek \"Arratoien garraiatzea\". Hala ere, garraiatzeko era horrek alde txarrak izan zituen, ezin baitzituzten ekipamendu astun, ibilgailu, artilleria astun ez eta munizio eta janari asko eraman Guadalcanalera. Gainera, ekintza haietan, komertzioa babesteko JAIrentzat behar-beharrezkoak ziren destruktoreak aldentzen ziren. Gaitasunik eza zela edo nahi eza zela, aliatuek ez zuten gauez japoniarrei eraso gura izan; hortaz, haiek Salomon uharteetako itsasoetan ordu haietan nagusitzen ziren, baina egunez Henderson zelaiko hegazkinak heldu zitezkeen eremuetan (ia 320\u00a0km.), aliatuak jaun eta jabe ziren. Egoera horrek kanpainaren hurrengo hilabeteetan jarraituko zuen.\nAbuztuaren 29 eta irailaren 4 artean, japoniar gurutze-ontzi arin, destruktore eta patruila-ontzi batzuek Taivu lurmuturrera 5000 soldadu eraman ahal izan zuten; besteak beste: ia 35. infanteriako brigada eta Aoba (4.) erregimentu osoak, eta Ichikiren erregimentuko gainerakoak. Kawaguchi jenerala abuztuaren 31eko Tokyo Expressean etorri zen eta Guadalcanaleko tropa guztien ardura hartu zuen. Beste alde batetik, Akinosuke Oka koronelaren Kawaguchi brigadako beste 1000 soldadu gabarretan ekarri zituzten eta Kamimbon lehorreratu ziren; Lunga perimetroaren mendebaldean.\nIraileko operazioak.\nEdson bizkarreko gudua.\nIrailaren 7an, Kawaguchik \"Guadalcanalgo aireportuaren inguruotako etsaiak akabatzeko eta sakabanatzeko\" plana burutu zuen. Plan hartan, haren indarrak hiru dibisiotan bananduko zituen eta Lunga perimetrora gerturatuko ziren ustekabeko gaueko eraso bat egiteko. Oka-ren indarrek mendebaldetik erasoko zuten eta Ichikiren bigarren soldadu-saldoak, orain Kuma batailoia, ekialdetik erasoko zuen. Eraso nagusia Kawaguchiren \"erdiko taldea\"-k egingo zuen. Talde hark hiru batailoi zeuzkan, 3000 soldadurekin, eta Lunga perimetroa hegoaldeko oihanetik erasoko zuen. Irailaren 7an, ia Kawaguchiren tropa guztia abiatu zen Taivutik Lunga lurmuturrerantz kostaldetik. 250 japoniar Taivun geratu ziren brigadako basea zaintzeko.\nBitartean, Martin Clemensek antolatutako esploratzaileen patruilek marineei Taivuko japoniarren berri eman zien. Edsonek Taivun ziren tropeen aurkako eraso bat planeatu zuen. Irailaren 8an, txalupaz Taivura joan eta gero, japoniarrek oihanerantz egin ahala Edsonen gizonek Tasimboko hartu zuten. Han, Edsonenek Kawaguchiren gordetegi nagusia topatu zuten; bertan, janari, munizio eta botika pilaketa handiak topatu zituzten, eta baita indar handiko uhin motzeko irrati bat ere. Begi-bistan zegoen dena txikitu zuten, eurekin eraman zituzten dokumentuak eta ekipoak salbu, eta marineak Lunga perimetrora itzuli ziren. Hornigaien pilaketak ikusita eta hartutako dokumentuak aztertuta marineek uhartean 3000 japoniar zirela uste izan zuten erasorako prest.\nEdsonek, Gerald C. Thomas koroneralekin batera (Vandegriften operazioen ofiziala) zuzenki uste zuen japoniarren erasoa Henderson zeilaiaren hegoaldeko koralezko mendi bizkartxo berlartsu eta estu batean gertatuko zela. Lunga ibaiarekiko paralelo zegoen mendi bizkar horri, Lunga mendi bizkarra deitzen zioten eta 910 m. luzera zeukan. Aireporturako berezko etorbidea zen; inguruok mendean hartzen zuen eta, artean, ia-ia defentatu barik zegoen. Irailaren 11n, Edson batailoiko 840 soldaduak gailurreetan eta inguruetan ezarri zituzten.\nIrailaren 12ko gauean, Kawaguchiren 1. batailoiak Lunga ibai eta muinoaren arteko raiderrei eraso zien. Marine konpainia batek atzera egin behar izan zuen muinorantz, japoniarrek gaua pasatzeko erasoa bertan behera utzi zuten arte. Hurrengo gauean, Kawaguchik Edsonen 830 raiderrei 3000 soldadu eta era asktotako artilleria arinarekin eraso zien. Japoniar erasoa ilundu orduko hasi zen. Kawaguchiren 1. batailoia Edsonen eskumako hegalaren aurka oldartu zen, muinoaren mendebaldeko aldearen aurka, hain zuzen. Japoniarrek marineen lerroak apurtu zituzten eta aurrera jo zuten, harik eta erasoa muinoaren iparraldeko aldea zaintzen zuten marineen unitateek gelditu zuten arte.\nKawaguchiren 2. batailoko bi konpainiek mendi bizkarraren hegoaldeko ertzean gora eraso zuten eta Edson tropek atzera egin zuten 123 muinorantz. Gau osoan, posizio hartako marineek, artilleriak lagunduta, japoniar erasoen oldar guztiei aurre egin zieten; askotan borroka gorputzez-gorputz izan zen. Mendi bizkarrean gora eta aierportuko muturreraino heldu ziren japoniar unitateak eragotzi zituzten. Era berean, Lunga perimetroko beste leku batzuetan eraso zieten Kuma batailoia eta Okaren unitatea ere kanporatu zituzten. Irailaren 14an, Kawaguchik bizirik atera zirenak bost eguneko martxa batean gidatu zituen Matanikau ibarraren mendebaldera, Okaren unitateekin bat egiteko.\nGuztira, Kawaguchik 850 hildako izan zituen eta marineek 104. Irailaren 15ean, Rabaulen zegoen Hyakutakek, Kawaguchi porrotaren berri izan zuen eta Japoniako Koartel Nagusiari jakinarazi zion. Larrialdiko bilkura batean, goi mailako Japoniar Inperioaren Armadaren eta Japoniar Inperioren Itsas-armadaren agintaritzakoek hauxe ebatzi zuten: \"Guadalcanaleko gertaeren garapenak sar gaitzake gudako gudurik erabakigarrienean\". Kanpainaren emaitzak Ozeano Bareko beste alde batzuetako operazioetan ageriko eraginak izaten hasi ziren. Hyakutake konturatu zen ezin zuela aldi berean bidali behar besteko materiala eta soldadu Guadalcanalen eta Ginea Berriko Kokoda Bidean erasotzeko. Beraz, Koartel Nagusiaren oniritziaz Ginea Berriko tropei (hauek helburuetatik 48\u00a0km.-ra) atzera egiteko agindu zien eta Henderson zelaia berreskuratzeko beste saiakera bat egiteko prestatu zen.\nErrefortzuak.\nJaponiarrak Matanikauren mendebaldean berriz elkartzen ziren bitartean, estatubatuarrek Lungako defentsak indartzeari eta finkatzeari ekin zieten. Vandegriftek beste batailoi bat ekarri zuen Tulagitik; marineen 2. erregimentuko, 3.a, hain zuzen. Irailaren 18an, aliatuen konboi batek Guadalcanalera errefortzuak ekarri zituen: 3. behin-behineko marineen brigada (7.marine erregimentu, gehi marineen 11. erregimentuko batailoi bat eta sostenguko beste unitate batzuk ); 137 ibiligailu, dendak, hegazkinen erregaia, eta ingeniarien ekipamendua. Errefortzu horiei esker, Vandegrift irailaren 19tik, Lungaren inguru osoan etengabeko defentsa perimetro bat ezartzen hasi zen. Hala ere, konboi hartan zetorren USS Wasp hegazkin-ontzia japoniar I-19 itsaspekoak hondoratu zuen, Guadalcanalren hego-ekialdean. Hori horrela, Ozeano Barearen iparraldeko operazioen eremu osoan, aliatuek hegazkin-ontzi bakar bat baino ez zuten izan; USS Hornet. Vandegriftek ere bere unitateen zuzendaritzan aldaketa asko egin zituen eta, bere ustez, euren betebeharrak behar bezala bete ez zituzten ofizialak uhartetik kanporatu zituen, eta ondo egin zuten behe mailako ofizialak, berriz, goratu zituen. Haietako bat, Merrit Edson koronela izan zen, hura marineen 5. erregimentuko komandante izendatu zuen.\nBarealdi bat gertatu zen Guadalcanalen gaineko zeruetan. Irailaren 14tik, 27ra japoniarrek ez zuten erasorik egin eguraldi txarra zela eta. Tarte hartan, alde biek euren aire unitateak indartu zituzten. Japoniarrek 85 ehiza-hegazkin eta bonbaketari bidali zituzten Rabauleko basera eta estatubatuarrek 23 erasorako hegazkin Henderson zelaira. Irailaren 20an, japoniarrek 117 hegazkin zituzten Rabaulen eta estatubatuarrek 71 Hendersonen. Irailaren 27an japoniarrek berriro ekin zioten aire guduari eta estatubatuar itsas-armadako eta marineen ehiza-hegazkinek aurre egin zieten.\nJaponiarrak berehala hasi ziren Henderson zelaia berreskuratzeko hurrengo saiakera prestatzen. 3. batailoia (4. (Aoba) infanteria-erregimentua) Guadalcanalen mendebalaren muturrean, Kamimbo badian, lehorreratu zen irailaren 11n. Beranduegi Kawaguchiren erasoan parte hartzeko. Orduan, hala ere, bat egin zuen Oka indarrekin Matanikau ibaiaren ondoan. Tokyo Expresseko destruktoreen bidaietan, irailaren 14, 20, 21 eta 24an, janari, munizio eta baita Aoba erregimentuko 1. batailoiko 280 soldadu ere ekarri zituzten Kamimbora. Bitartean, japoniarrak irailaren 13tik hasi ziren 2. eta 38. Infanteria-dibisioak garraiatzen Her-beheretar Ekialdeko Indietatik Rabaulera. Japoniarren plana, dibisio haien 17500 soldadu eramatea zen, urriaren 20an Lunga perimetroaren aurka eraso handi batean parte hartzeko.\nUrriko operazioak.\nMatanikau haraneko ekintzak.\nVandegriftek eta bere taldekoek Kagawuchiren soldaduek Matanikauren mendebalera atzera egin zutela bazekiten. Hala ere, atzean geratu ziren japoniar talde asko Lunga perimetroaren eta Matanikau ibaiaren tartean noraezean zebilen. Vandegriftek, beraz, Matanikau ibaiaren haranean ekintzak abiatu zituen. Ekintza haien asmoak, Matanikau ibaiaren ekialdean geratzen ziren japoniar taldeak egoztea eta japoniar talde nagusia xaxatu nahi zuen, Lunga lurmuturreko itsas-infanteriaren posizioetatik aldentzeko.\nMatanikau mendebaleko japoniarrei erasotzeko marineen lehendabiziko ekintza, irailaren 23 eta 27ren artean gertatu zen. Bertan, Akinosuke Okaren tropek aurre egin zieten itsas infanteriaren hiru batailoiko soldadu batzuei eta egotzi zituzten. Azkenean, marineak inguratu zituzten Point lurmuturretik gertu eta galera handiak eragin zizkieten. Ozta-ozta ihes egin zuten USS Monssen destruktorearen eta estatubatuar kostazainek gidatutako lehorreratzeko ontzien laguntzarekin.\nBigarren ekintzan, urriaren 6tik, 9ra, marineen indar handiago batek arrakastaz zeharkatu zuen Matanikau ibaia. Japoniarrek berri lehorreratutako Masao Maruyama eta Yumio Nasu jeneralen 2. infanteria-dibisioari eraso eta 4. infanteria-erregimentuari galera handiak eragin zizkioten. Bigarren ekintza hark japoniarrek Matanikau ibaiaren mendebaldera itzularazi zituen eta Lunga defentsen aurakako erasoa oztopatu zuen.\nUrriaren 9tik 11ra, marineen 2. dibisioko 1. batailoia japoniar bi posiziori oldartu zitzaizkion. Haiek, Lunga perimetrotik 48\u00a0km-ra zeuden; Gurabusu eta Koilotumaria-n, Aola badiatik oso gertu. Eraso hartan, 35 japoniar hil ziren eta 17 marine, gehi hiru marinel.\nItxaropen lurmuturreko gudua.\nIrailaren azken astean eta Urriaren lehenengoan, Tokyo Expressek japoniar 2. infanteria-dibisioko tropak ekartzen hasi ziren Guadalcanalera. Japoniar itsas armadak lurreko armadari tropak, ekipamendua eta hornigaiekin laguntzeko agindu zion eta baita Henderson itsasontziez bonbardatzeko eta aire erasoak areagotzeko ere.\nBitartean, Hego Ozeano Bareko estatubatuar armadaren komandanteak, Millard F. Harmon, Ghormley sinestarazi zion gertatzekotan zegoen japoniarren erasoaren aurka, aliatuek Guadalcanal defentatu ahal izateko, marineak berehala errefortzatu beharko zituztela. Orduan, urriaren 8an, Americal dibisioko 164. infanteria-erregimentuko 2837 soldaduak Caledonia Berrian ontziratu ziren Guadalcanalera joateko. Urriaren 13an heltzekoak ziren ontzi haiek babesteko Ghormleyk Task Force 64 bidali zuen. Talde hark lau gurutze-ontzi eta bost destruktore zituen eta haien almiranteordea Norman Scott zen. Indar haren aginduak, Guadalcanalera zetozen eta aliatuen konboien bidaiak mehatxatzen zituzten japoniar ontzi guztiak oztopatu eta erasotzea ziren.\nMikawaren 8. flotako koartel nagusikoek Tokyo Expresseko bidai handi eta nagusi bat antolatu zuten urriaren 11rako. Bi ur-hegazkin ontzik eta sei destruktorek Guadalcanalera 728 soldadu gehi artilleria eta munizioa eramango zituzten. Aldi berean, baina beste operazio batean, Aritomo Got\u014d almiranteordearen hiru gurutze-ontzi astun eta bi destruktore Henderson zelaia bonbardatuko zuten munizio leherkorraz, hango hegazkinak eta erakinak txikitzeko. Aliatuen itsas armadak, artean, Guadalcanalerako Tokyo Expresseren misioak oztopatu ez zituztenez, japoniarrek ez zuten oposiziorik espero gau hartan.\nGauerdian, Scotten ontzien radarrak Got\u014dren taldea antzeman zuten Savo uharteren eta Guadalcanalaren arteko itsasartearen sarreran. Scotten ontziek T-a gurutzatu zuten Got\u014d-ren ontzien aurka. Estatubatuarrek su egin zuten eta japoniar gurutze-ontzi bat hondoratu eta haien destruktore bati kalte egin zioten. Beste gurutze-ontzi bati kalte handiak eragin zizkioten eta Got\u014d oso larri zauritu zuten. Estatubatuarrek japoniarrak itzularazi zituzten eta haien misioa bertan behera utzi behar izan zuten. Borroka hartan, Scotten destruktoreetako bat eta gurutze-ontzi bat hondoratu zituzten eta beste destruktore batek kalte handiak hartu zituen. Bitartean, japoniar bigarren konboiak hornigaiak lehorreratzen amaitu zuen eta itzultzeko bidaiari ekin zioten Scotten ontziek antzeman barik. Urriaren 12ko goizean, japoniar hornigaien konboiko lau destruktorek atzera egin zuten Got\u014dren kaltetutako ontziei laguntzeko. Henderson zelaiko hegazkinen erasoek haietako bi hondoratu zituzten geroago egun hartan. Estatubatuar konboia Guadalcanalera heldu zen eta arrakastaz lehorreratu zuen garraiatutako zama osoa.\nHenderson zelaiko japoniar gerraontzien bonbardaketa.\nItxaropen Lurmuturreko estatubatuar garaipena gertatu arren, japoniarrek urriaren amaierarako erasoa antolatzen jarraitu zuten. Materiala eta soldaduak gerraontzi arinen bitartez, egun batzuetan, uhartera garraiatu beharrean, bidaia bakar batean egitea erabaki zuten. Urriaren 13an, sei ontzi eta zortzi destruktoreko konboi bat Shortland uharteetatik abiatu zen. Bertan, 16. eta 230. infanteria-erregimentuko 4500 soldadu, itsas-soldadu batzuk, artilleria astuneko bi bateria eta tanke konpainia bat zihoazen.\nCAFen hegazkinetatik bidean zegoen konboia babesteko, Yamamoto Truketik bi gerraontzi nagusi eta babes talde bat (gurutze-ontzi arin bat eta bederatzi destruktore) bidali zituen. Urriaren 14an, goizeko 01:33an, Kong\u014d eta Haruna gerraontziok Guadalcanalera heldu eta 16000 metrotik Henderson zelaia bonbardatu zuten. Hurrengo ordu eta 23 minututan gerraontzi biek 356 milimetroko 973 obus jaurti zituzten Lunga perimetrorantz. Gehienak aireportuko 2200 metroko eremuan erori ziren. Obus asko zatikatze-bonba ziren eta lehorreko helburuak txikitzeko bereziki diseinatutakoak ziren. Aireportuko pista biak larri kaltetu zituzten, hegazkin erregai ia guztia erraustu zuten, CAFeko 90 hegazkinetan 48 birrindu zituzten, eta 41 hildako izan ziren, sei pilotu barne. Gerraontzien taldea Trukera itzuli zen berehala.\nKalte larriak egin beharrean, Hendersongo langileek ordu gutxitan pistetako bat konpondu ahal izan zuten. Hamazazpi SBD eta hogei Wildcat Espiritu Santotik ziztu bizian ekarri zituzten eta estatubatuar armadaren eta itsas armadaren hegazkinak erregaia uhartera ekartzen hasi ziren. Japoniarren konboi handia gerturatzen ari zela konturatu zirenean, estatubatuarrak ontziok Guadalcanalera heldu baino lehen era guztietara oztopatzen saiatu ziren. Txikitutako hegazkinetatik eta oihaneko biltegi batetik erregaia pilatu zuten eta CAFek 14an konboiari eraso ahal izan zion, baina, hala ere, ez zioten kalterik eragin.\nJaponiar konboia Tassafarongara heldu zen urriaren 14ko gauerdian eta zama lehorreratzen hasi zen. Urriaren 15ean, Hendersongo hegazkin talde batek, konboia deskargatzen ari zelarik, bonbardatu eta metrailatu zuen. Ekintza hartan, hiru garraio ontzi birrindu zituzten. Gainerako ontziak gauean abiatu ziren, soldadu guztiak eta ekipamenduaren eta hornigaien bi heren lehorreratu ondoren. Japoniar gurutze-ontzi astun batzuek Henderson zelaia bonbardatu zuten, urriaren 14 eta 15eko gauetan. Operazio hartan, CAFeko hegazkin batzuk txikitu zituzten, baina ezin izan zuten kalte larririk egin.\nHenderson zelaiko gudua.\nUrriaren 1etik 17ra, japoniarrek 15000 soldadu bidali zituzten Guadalcanalera, hori horrela, Hyakutakek 27000 izan zuen planeatutako erasoan erabiltzeko. Matanikauren ekialdeko posizioak galdu zituztenez, itsasertzeko estatubatuar defentsak erasotzea bereziki zaila izango zelakoan zeuden. Hortaz, Hyakutakek eraso nagusiaren oldarraldia Henderson zelaiaren hegoaldetik etorriko zela erabaki zuen. Eraso hartarako Masao Maruyama jeneralaren indarra aukeratu zuen. Maruyamaren 2. dibisioak (38. dibisioko unitate batzuekin) 7000 soldadu zeuzkan, hiruna batailoiko hiru infanteria-erregimentutan banatuta. Bere agindua estatubatuar hegoaldeko defentsak txikitzea zen; horretarako, oihanean barrena Lunga ibaiaren ekialdeko ertzetik oldartuko zen. Erasoa 22an izango zen, baina oihana trinkoegia zen eta ibilbidea atzeratu zuenez, azkenean, erasoa 24an gertatu zen. Estatubatuarren arreta desbideratzeko japoniarrek mendebaldetik erasoko zuten kostaldeko korridoretik. Eraso horretarako Hyakutatkek Tadashi Sumiyoshi jenerala hautatu zuen. Horrek, Hyakutakeren artilleria astuna eta bost infanteria-erregimentu zeuzkan (2900 bat soldadu). Japoniarrek uhartean 10000 aliatu zirela uste zuten, baina, egia esan, 23000 inguru ziren.\nUrriaren 12an, injineruen konpainia bat Matanikautik, Lungako estatubatuar hegoaldeko perimetrorantz, ibilbide bat egiten hasi zen oihanean zehar. Bide horri Maruyama errepidea deitu zioten eta Guadalcanalgo eskualderik menditsuenetako bat zeharkatzen zuen. Ibai, erreka, arroila lohitsu sakon, ike aldapatsu asko eta oihan trinko-trinkoa gurutzatu behar izan zituzten. Urriaren 16tik 18ra, 2. dibisioa Maruyamaren bidean barrena abiatu zen.\nSumiyoshiri Hyakutakeren taldekoek atzerapena jakinarazi zioten, baina ezin izan zien haren soldaduei horren berri eman. Beraz, urriaren 23ko iluntzean, 4. Infanteria-erregimentuko bi batailoik eta1. Bereizitako Tanke Konpainiaren bederatzi tankek Matanikauren ahoko estatubatuar defentsei eraso zieten. Marineek artilleria, kainoi eta arma txikien laguntzaz aurre egin zieten eta atzera bota zituzten. Izan ere, tanke guztiak txikitu zituzten eta ia japoniar soldadu guztiak hil zituzten; haiek aldiz oso hildako gutxi izan zuten.\nAzkenik, urriaren 24ko gauean, Maruyamaren unitateak Lungako estatubatuar perimetroraino heldu ziren. Hurrengo bi gauetan, Maruyamakoek aurrez aurreko eraso asko egin zituzten, alperrik, baina. Estatubatuarren posizioak teniente koronelaren Chesty Pulleren 7. marineen, 1. batailoiak eta teniente koronelaren Robert Hallen Estatubatuar Armadaren 164. Erregimentuko 3. batailoiak defendatzen zituzten. Marineek errifleak, metrailadoreak, morteroak, artilleria eta tankeen aurkako 37\u00a0mm-ko kanoietatik botatako metraila erabili zituzten. Japoniarren artean sekulako sarraskia eragin zuten arren, talde txiki batzuk perimetroaren barrura sartu ahal izan ziren, baina hurrengo egunetan harrapatu eta akabatu egin zituzten. Maruyamaren 1500 soldadu baino gehiago hil ziren erasoan eta estatubatuarrek, berriz, 60 baino ez zituzten izan. Bi egun haietan ere, Henderson zelaiko hegazkinek aurre egin zieten japoniar hegazkin eta ontziei; eta haietako 14 hegazkin eta gurutze-ontzi arin bat txikitu zituzten.\nUrriaren 26an, Matanikau aldean, eraso gehiago abiatu zituzten japoniarrek, baina guztietan hildako asko izan zituztenez, atzera egin behar izan zuten. Beraz, urriaren 26ko goizeko 8:00etan, Hyakutakek bertan behera utzi zuen erasoa eta atzera egiteko agindua eman zuen. Bizirik atera ziren Maruyamaren soldaduen erdiei Matanikau goiko ibarrera joateko agindu zieten. Toshinari Sh\u014dji koronelaren 230. infanteria-erregimentua, berriz, Koli lurmuturrera bidali zuten, Lunga perimetroaren ekialdean. 2. dibisioko aurreneko soldaduak azaroaren 4an heldu ziren Matanikauren mendebaleko Kokumbonako 17. Armadako Kuartel Nagusira. Egun berean, Sh\u014djiren unitatea Koli lurmuturrera heldu zen eta kanpatu zuen. Izandako hildakoak eta zaurituak alde batetik , eta gaixotasunak eta janari-eskasiak jota bestetik, 2. dibisioak aurrerantzean ezin izango zuen erasorik abiatu kostaldean. Guztira, japoniarrek 2200-2300 soldadu galdu zituzten eta estatubatuarrek, ostera, 80.\nSanta Cruz uharteetako gudua.\nHyakutakeren tropak aurrera egiten ari ziren bitartean, japoniar hegazkin-ontziek eta beste gerraontzi handi batzuek Salomon uharteen hegoaldean hartu zituzten posizioak. Handik, Isoroku Yamamoto almirantearen taldeak, Hyakutakeren lehorreko erasoari erantzungo zion aliatuen (baina, batez ere estatubatuarrak) edozein itsas unitate txikitu behar izango zuen. Asmoa, gehienbat, aliatuen hegazkin-ontziak hondoratzea zen. William Halsey jr. Almirante nagusiaren aliatuen hegazkin-ontzi taldeek ere, japoniarrei aurre egin nahi zien. Nimitzek Halsey ipini zuen Ghormleyren ordez urriaren 18an, hura ezkorregi eta miopegi bilakatu baitzelakoan Ozeano Barearen hego eskualdeko indarrei agintzeko.\nHegazkin-ontzi talde biek talka egin zuten urriaren 26ko goizean, geroan Santa Cruz uharteetako gudua deritzonean. Aire borroka batzuk gertatu eta gero, aliatuen azaleko ontzi guztiek borrokatik atzera egin behar izan zuten. Estatubatuarrek hegazkin-ontzi bat (Hornet) galdu zuten eta beste batek kalte larriak izan zituen (Enterprise). Japoniarrek ere, alde egin behar izan zuten, kaltetutako bi hegazkin-ontzi eta hegazkin eta pilotuen galerengatik. Hondoratutako eta kaltetutako ontziak kontutan izanda japoniar garaipen taktikoa ematen bazuen ere, japoniar eskarmentu handiko ordezkaezin pilotuen galerek, epe luzera, aliatuen garaipen bilakatu zuten. Estatubatuarrek pilotu gutxi galdu zuten borroka hartan eta laster berreskuratu ziren. Japoniarren hegazkin-ontziek ez zuten garrantzi handirik kanpainako gainerako guduetan.\nAzaroko operazioak.\nLehorreko ekintzak.\nHenderson zelaiko guduaren garaipenari etekinak ateratzearren, Vandegriftek sei marine batailoi eta armadako bat bidali zituen Matanikauren mendebalerantz oldartzeko. Operazioaren komandatea Merrit Edson izan zen eta bere aginduak Kokumbona hartzea ziren, bertan japoniarren 17. armadaren kuartel nagusia baitzegoen. Cruz lurmuturreko eskualde hori defendatzeko Nomasu Nakaguma komandantearen 4. infanteria-erregimentuko soldaduak ziren. Erregimentu hori oso ahulduta zegoen, hildakoak, gaixotasun tropikalak eta lan eskasia zirela eta.\nEstatubatuarren ofentsiba azaroaren 1ean hasi zen eta hastapeneko zailtasun batzuk gaindituta arrakasta izan zuen. Azaroaren 3rako, Cruz lurmuturreko eremua defendatzen zuten ia tropa guztiak hil ala egotzi zituzten, Nakagumaren erregimentuari laguntzeko bidalitako erretagoardiako batzuk barne. Ematen zuen estatubatuarrek japoniar defentsak apurtuko zutela eta Kokumbona hartuko zutela. Momentu hartan, hala ere, estatubatuarrek lehorreratu berriak ziren japoniar tropak aurkitu zituzten, Koli lurmuturrean; Lunga perimetroaren ekialdeko muturrean. Arrisku horri aurre egiteko, Vandegriftek aldi baterako bertan behera utzi zuen erasoa azaroaren 4an. Ekintza haietan estatubatuarrek 71 hildako izan zituzten eta japoniarrek 400 bat.\nAzaroaren 3ko goizean, bost japoniar destruktorek 300 soldadu lehorreratu zituzten Sh\u014djiri laguntzeko. Hauek bidean ziren Koli lurmuturrera Henderson gudutik. Vandegriftek lehorreratze horren berri zeukan eta Herman H. Hanneken-en marine batailoia bidali zuen Koliko japoniarrak egoztearren. Lehorreratutakoan, japoniarrek Hannekenkoak topatu zituzten eta atzera bota zituzten Lunga perimetrorantz. Eraso horri erantzuteko, Vandegriftek lau batailoi bidali zituen japonairrei buru egiteko: Hannekena, Puller-rena eta 164.ko bi infanteria batailoi.\nEstatubatuarrak mugitzen hasi ziren bitartean, Sh\u014djiren soldaduak Koli lurmuturrera heltzen hasi ziren. Azaroaren 8tik, estatubatuarrak Sh\u014djiren unitateak inguratzen saiatu ziren, Kolitik gertu zegoen Gavaga errekan. Baina, Hyakutakek Sh\u014djiri Koliko posizioak uztea eta Kokumbonako japoniarrekin bat egitea agindu zion. Bazegoen irekiune bat estatubatuar lerroen hegoaldean, erreka zingiratsu baten bitartez. Azaroaren 9tik 11ra, Sh\u014djik eta 2500 bat soldaduk oihanerantz egin zuten ihes. Azaroaren 12an, estatubatuarrek erabat txikitu zituzten poltsikoan atzera geratu ziren japoniarrak. Gutxienez, amerikarrek 450-475 gorpu zenbatu zituzten Kolin eta ia Sh\u014djiren arma astun eta hornigai gehienak harrapatu zituzten. Estatubatuarrek 40 hildako eta 120 zauritu izan zituzten.\nBitartean, azaroaren 4an, Evans Carlson teniente koronelaren 2. Raider batailoiko (marineen tropa erasotzaile bereziak) bi konpainia ontzi txikietatik lehorreratu ziren Aola badian, 64\u00a0km. Lunga perimetroaren ekialdera. Carlson raiderrek eta 147. infanteria-erregimentuko tropa batzuek, leku hartan aireportu bat eraki behar zuten 500 seabee babestu behar zituzten. Halseyk, Turnerrek aholkatuta, Aola badian aireportu bat eraikitzeko proiektua bultzatu zuen. Hala ere, proiektu hori bertan behera utzi zuten azaroaren amaieran, lursailik egokirik ez zegoelako.\nBien bitartean, azaroaren 5ean, Vandegriftek Carlsoni raiderrak hartzeko, Aolatik lehorretik abiatzeko eta Kolitik ihes egin zuten Sh\u014djiren tropei erasotzeko. Egun batzuk geroago heldu ziren bere batailoiko gainerako konpainiekin, Carlson eta bere tropak 29ko patruila batean abiatu ziren Aolatik Lunga lurmuturrera. Patruila hartan, borroka batzuk gertatu ziren atzera egiten zuten Sh\u014djiren soldaduekin. Estatubatuarrek 500 bat japoniar hil egin zuten, eta eurek 16 baino ez zuten izan. Erasoez gain, Sh\u014djiren soldaduek gaixotasun tropikalek eta janari eskasiak jota egin behar izan zuten oihanean zeharreko ibilbidea. Sh\u014djiren indarrak Lungara ibaira heldu zirenerako, azaroaren erdian, 1300 soldadu baino ez zitzaizkion geratzen. Matanikauren mendebaldeko 17. Armadako posizioetara heldu zirenean, 800 bat besterik ez ziren iritsi. Bizirik atera ziren Sh\u014djiren soldaduak beste unitate japoniar batzuekin egin zuten bat, Austen mendia eta goiko Matanikau harana defendatzeko.\nTokyo Expressek, azaroaren 5, 6 eta 9an, japoniarren 38. Infanteria-dibisioiko tropa gehiago, ekarri zituen uhartera, 228. Infanteria-erregimentu ia osoa barne. Tropa haiek berehala eraman zituzten Cruz lurmuturreko eta Matanikauko posizioetara eta azaroren 10 eta 18an, arrakastaz lagundu zuten estatubatuar erasoei aurre egiten. Hurrengo sei asteetan, japoniarrek eta estatubatuarrek bekoz beko egin zioten elkarri aurre Cruz lurmuturraren mendebaldean zegoen fronte hartan.\nGuadalcanalgo itsas gudua.\nHenderson zelaiko guduaren porrotarren ondoren, Japoniar Armada Inperialak (JAI) 1942ko azaroan aireportua berriro hartzeko saiakera egin nahi zuen. Alabaina, errefortzuak behar ziren operazioa egiteko. JAIk Yamamotoren laguntza eskatu zuen eskatutako errefortzuak uhartera eramateko hurrengo erasoa bultzatzearren. Yamamotok 11 garraio-ontzi handiak eman zituen, 38. infanteria dibisioko, geratzen ziren 7000 soldadu, haien munizioa, janaria, eta ekipo astuna Rabauletik Guadalcanalera ekartzeko.\nBi gerraontzi ere eman zituen talde hori babesteko: Hiei eta Kirishima. Bi gerraontziok zatikatze obusak zeramatzaten Henderson zelaia azaroaren 12-13 gauean bonbardatzeko. Asmoa aireportua bera eta bertako hegazkinak hurrengo egunean garraio-ontzi astun motelek zama lehorrera zezaten segurtasunez. Goratu berri, Hiroabi Abe almiranteordeak agintzen zuen talde hori Hieitik.\nAzaroaren hasieran, aliatuen informazio zerbitzuak japoniarrak Henderson zelaia berriro prestatzen ari zirela jakin zuten. Beraz, estatubatuarrek, azaroaren 11n, Turner komandantearen Task Force 67 (67 Talde Berezia) bidali zuten errefortzu handiak eramatearren: marineak, armadako bi infanteria-batailoi, munizioak eta janaria. Bi talde berezik babesten zituzten garraio-ontziak: Daniel J. Callaghan eta Norman Scott almiranteordeenak. Haiekin batera, Henderson zelaiko hegazkinek ere babestuko zituzten ontziok. Azaroaren 11 eta 12an, Rabauletik ateratzen ziren eta Bougainvilleko Buin basean geldialdia egiten zituzten janponiar hegazkinek estatubatuar konboiari eraso zioten, baina ia guztiak zama lehorreratu zuten arazo barik.\nEstatubatuar azterketako-hegazkinek Aberen bonbadarketa indarra antzeman zuten eta aliatuen komandoari jakinarazi zioten. Behin jakinaren gainean egonda, Turnerrek Callaghanen ontzi guztiak bidali zituen lehorreko tropak babestearren japoniar erasoetatik eta Guadalcanalgo hornigai-ontziei, azaroaren 12ko iluntzetik, alde egiteko agindu zien. Callaghanen taldeak bi gurutze-ontzi astun, hiru gurutze-ontzi arin eta zortzi destruktore zeuzkan.Azaroaren 13ko 01:30ak inguruan, Callaghanen taldeak Aberen bonbardaketa taldea atzeman zuen Guadalcanal eta Savo uharteren artean. Bi gerraontziez gain, Aberen taldeak gurutze-ontzi arin bat eta 11 destruktore zeuzkan. Erabateko iluntasunean, talde biek elkarri eraso zioten ezhoiko distantzia laburregian tiro eginez. M\u00eal\u00e9e hartan, Aberen gerraontziek hondoratu edo larri kaltetu zituzten Callagahenkoak. Gainera, Callaghan eta Scott hil egin zituzten. Hala ere, estatubatuarrek japoniar destruktore bi hondoratu eta beste bat eta Hiei larri kaltetu zituzten. Callaghanen taldea menderatu arren, Abek atzera egiteko agindua eman zuen Henderson zelaia bonbardatu barik. Beraz, egun hartan bertan, arratsaldean, Hiei hondoratu zuten CAFeko eta Enterpriseko hegazkinek. Hori horrela, Yamamotok, Razio Tanakari bere tropen konboiari Shortland uharteen inguruan gelditzeko eta egun bat gehiago itxaroteko Guadalcanalerantz abiatu baino lehen. Yamamoto Nobutake Kond\u014dri Trukeko eta Aberen taldeko gerraontziez beste bonbardaketa talde bat egiteko eta azaroaren 15ean Henderson zelaia txikitzeko.\nBitartean, azaroaren 14ko 02:00ak inguruan, Gunichi Mikawa buru zuen gurutze-ontzi eta destruktoreen talde batek Henderson zelaia bonbardatu zuen oztopo barik. Bonbardaketak kalteak eragin zituen, baina porrot egin zuen, ez baitzuen aireportua itxi eta hango hegazkinak ez zituen kaltetu eta. Mikawaren taldeak atzera egiten zuen bitartean, Tanakaren konboiak Guadalcanalerantz arrakalean barrena jo zuen, Henderson zelaia birrinduta zegoela uste zutelako. Azaroaren 14ko egun osoan, Hendersongo eta Enterpriseko hegazkinek Mikawa eta Tanakaren taldeko ontziei eraso zieten etengabe. Gurutze-ontzi astun bat eta zazpi garraio-ontzi hondoratu zituzten, baina ia tropa guztia Tanakaren destruktoreetara ontziratu zen eta Shortland uharteetara itzuli ziren. Ilundu zuenean, Tanakak eta geratzen ziren lau garraio-ontziek Guadalcanalerantz jarraitu zuten Kondoren taldea Henderson zelaiara gerturatzen ari zen basea bonbardatzearren.\nKondoren taldea oztopatzeko, Halseyk, ez kaltetutako ontzi gutxi bazeukan ere, bi gerraontzi, Washington eta South Dakota, eta lau destruktore Enterprise taldetik askatu zituen. Willis A. Lee almirantearen talde hura, Guadalcanalera eta Savo uhartera heldu zen, azaroaren 14ko gauerdia baino lehentxeago. Kondoren ontziak geroxeago heldu ziren. Ontziak hauexek ziren: Kirishima gerraontzia; bi gurutze-ontzi astun, bi arin eta bederatzi destruktore. Talde biek elkar antzeman zutenean, Kondoren ontziek arin-arin hondoratu zituzten lau destruktore eta beste bat larri kaltetu zuten. Japoniarrek, orduan, South Dakota, ikusi, eraso eta kaltetu zuten. Kondoren ontziek South Dakotaren gainean arreta ipintzen zuten bitartean, Washington isilean japoniarren talderantz gerturatu zen. Kirishimari eraso zion eta aldi batzuetan asmatu eta gero, oso kalte larriak eragin zizkion. Washingtonen atzetik Russell uharteetarantz alferrik ibili ondoren, Kondok atzera egiteko agindua eman zuen Henderson zelaia bonbardatu gabe. Estatubatuarrek Kondoren destruktoreetako bat hondoratu zuten operazio hartan.\nKondoren ontziek atzera egiten zuten bitartean, geratzen ziren lau garraio-ontziek Guadalcanalgo Tassafaronga lurmuturrean bota zuten aingura, goizeko 04:00etan; eta berehala hasi ziren ontziok husten. Alabaina, 05:00etan, estatubatuar hegazkinek eta artilleriak erasotzeari ekin zioten. Laurak txikitu zituzten eta haiekin batera zekarten ia hornigai guztiak. 2000-3000 soldadu besterik ez ziren lehorreratu. Huts egite hori zela eta, japoniarrek ezin izan zuten Henderson zelaia erasotzeko plana aurrera atera, beraz, aliatuen garaipen estrategiko handia izan zen. Gainera, hura izango zen Henderson zelaia berreskuratzeko japoniarren saiakeren amaiera.\nAzaroaren 26an, Hitoshi Imamura jeneralak 8. Eskualdeko armadaren aginpide sortu berria hartu zuen Rabaulen. Aginpide hark Hyakutakeren 17. Armada eta Ginea Berriko 18.a hartzen zuen barruan. Inamuraren lehentasunetako bat Henderson zelaia eta Guadalcanal berreskuratzea izan zen. Hala ere, Bunako (Ginea Berria) aliatuen erasoak, Inamuraren lehentasunak aldatu zituen. Izan ere, eraso hark Rabaulerako mehatxu handia zekarrenez, Guadalcanalerako errefortzuak Ginea Berrira bideratzen hasi zen.\nTassafarongako itsas-gudua.\nJaponiarrek, artean, Guadalcanalgo haien tropak hornitzeko arazo handiak zituzten. Azaroaren azken bi asteetan, itsaspekoekin egindako saiakerek, behar beste janari ekartzen huts egin zuten. Gabarren konboiei laguntzeko Salomonen erdian base bat ezartzeko saiakerak ere porrot egin zuen, aliatuen aire-erasoengatik. Azaroaren 26an bertan, 17. Armadak Inamurari janari krisialdi larriaren aurrean zeudela jakinarazi zion. Fronteko unitate batzuek sei egunetan ez zuten hornigairik jaso eta erretagoardian ere, soldaduek anoen heren bat baino ez zuten jasotzen. Hortaz, japoniarrek berriro erabili behar izan zituzten destruktoreak beharrezkoak ziren hornigaiak ekartzeko.\nJaponiar 8. flotako kuartel nagusiak Guadalcanal hornitzen zuten destruktoreen bidaien arriskua txikiagotzeko plan bat asmatu zuen. Gas eta petrolio edukiontzi handiak garbitu eta botikez eta janariaz bete zituzten. Goiko partean, airea egoteko lekua gorde zuten flotagarritasuna ahalbidetzeko, eta denak batera lotu zituzten. Destruktoreak Guadalcanalera heldutakoan, itzuli itxia egingo zuten eta soka askatuko zuten. Gero, igerilari batek edo txalupa batek sokaren muturra hartuko zuen eta atoian eramango zuten hondartzara, bertan, soldaduek hornigaiak garraiatuko zituzten uhartean barrena.\nMikawak, 8. armadako Guadalcanalera errefortzuak eramateko unitatearen (Tokyo Express) komandanteari, Raizo Tanaka, edukiontzien sistema erabiltzen planeatutako bost bidaietako lehena egiteko eskatu zion. Bidaia azaroaren 30ko gauean egingo zuten taldearen zortzi destruktoreek. Haietako seik eramango zuten zama (200-240na edukiontzi). Estatubatuar informazio zerbitzuak hori guztia jakin zuenean, Halseyri jakinarazi zion eta hark, berehala, Task Force 67 bidali zuen. Carleton H. Wright almiranteordeak agindutako taldeak, lau gurutze-ontzi eta lau destruktore zeuzkan eta bere aginduak Tanakaren taldea Guadalcanaletik kanpo oztopatzea zen. Beste Espiritu Santoko bi destruktore gehitu zitzaizkion taldeari bidean azaroaren 30an.\nAzaroaren 30ko 22:40an, Tanakaren ontziak Guadalcanalera heldu ziren eta upelak deskargatzen hasi ziren. Bizkitartean, Wrighten ontziak gerturatzen ari ziren Ironbottom itsasartean barrena beste norabidetik. Wrighten destruktoreek Tanakaren taldea atzeman zuten radarrean eta destruktorearen komandanteak torpedoekin erasotzeko baimena eskatu zuen. Wrightek lau minutu itxaron zuen baimena eman baino lehen, eta, hala, Tanakaren taldeak ihes egin ahal izan zuen tiro egiteko radiorik hoberenetik. Torpedo guztiek huts egin zuten. Tarte hartan, Wrighten gurutze-ontziek tiro egin zuten eta berehala jo eta txikitu zuten japoniar babes-destruktore bat. Tanakaren beste ontziek hornigai misioa bertan behera utziz, azeleratu, biratu eta 44 torpedo jaurti zizkien Wrighten gurutze-ontziei.\nJaponiar torpedoek Northampton estatubatuar gurutze-ontzia jo eta hondoratu zuten, eta larri kaltetu zituzten Minneapolis, New Orleans eta Pensacola gurutze-ontziak. Tanakaren gainerako destruktoreek ihes egin zuten kalterik gabe, baina ezin izan zuten hornigairik laga Guadalcanalen.\n1942ko azaroaren 7rako, Hyakutakeren unitateek eguneko 50 soldadu galtzen zuten, goseak eta gaixotsunak jota, edota aire edo lehorreko erasoetan. Tanakaren destruktoreek bidaiak egin bazituzten ere azaroaren 3an, 7an eta 11n, ezin izan zuten krisia arindu. Bidaia horietako batean torpedo-ontzi batek japoniar destruktore bat hondoratu zuen.\nAbenduko operazioak.\nAbenduan aldaketa batzuk gertatu ziren. Lungako perimetroak berdin jarraitzen bazuen ere, orain, berau defendatzeko eta erasoak abiatzeko, behar beste tropa zeukaten aliatuek. Horrez gain, AEBetako armada marineak ordezkatzearren bidali zuten Guadalcanalera. Abenduaren 9an, Alexander Patch AEBetako armadako maior jeneralak, Vandegrift ordezkatu zuen eta Guadalcanal eta Tulagiko aliatuen indarren buru bilakatu zen. Berarekin batera etorri ziren: Americal, bere dibisioa; armadako 147. Infanteria-erregimentu independientea; marineen 2. dibisioa eta armadako 25. infanteria-dibisioa. Horietaz gain, artilleriako, itsasoko, aireko, eta eraikitzeko tropa laguntzaileak etorri ziren. Hala, urtarrilaren 7an, aliatuek 50.000 soldadu inguru zituzten.\nHalsey almirantearekin ere, estutasunak amaitu ziren. Hornigaiak etengabe heltzen ziren uhartera eta baita hegazkin berriak ere. Izan ere, Henderson zelaian, B-17 bonbaketariak eta P-38 ehiza-hegazkin berriak ziren.\nVandegriften marineen 1. dibisioa Gudalcanaletik atera zuten atsedena har zezan. Marineak akituta zeuden eta malariak eta beste gaixotasun tropikalek jota. Patchek Americal dibisioaz gain,ia marineen 2. dibisio osoa zeukan. Hala, tropa berriak eta Guadalcanalen kanpainaren hasieratik egondako komandanteak zeuzkan. Eskarmentu handiko armadako eta Guardia Nazionaleko komandante batzuk ere bazeuzkan.\nEstatubatuarren informazio zerbitzuak, japoniarrek, artean, 25.000 bat soldadu zeuzkatela uste zuen. Hala ere, ez zeuzkaten haien posizioen berri. Jakin, bazekiten, Kokumbonan eta Austen mendian zirela eta Tokyo Expressek joan-etorriak egiten zituela hornigaiak ekartzeko.\nAusten mendiko gudua.\nVandegrift jeneralak irailean Lunga perimetroa Austen mendia bereganatuz hedatu nahi bazuen ere, urrun zegoen eta oso soldadu gutxi zeukan helburu horretarako. Hala ere, armadako buruzagiek uste zuten Henderson zelaia ez zela inoiz seguru egongo mendi hori hartu gabe eta gainera, ezin izango zuten Matanikau eskualdea menderatu. Izan ere, Austen mendia ez da gailur bakar bat, Guadalcanalgo mendirik handienen mendi adarrak baizik eta iparralderantz zabaltzen dira Matanikau eta Lunga ibaiaren artetik. 460 m.-ko bere gailurrik altuena Henderson zelaitik 10\u00a0km. Hego-mendebaldera dago eta goitik aireportua menderatzen da. Oihan hezeak bizkar horiek estaltzen ditu eta landetan belar ebakitzailea da nagusi.\nJaponiarrek perimetroari begiratzeko eta bonbardatzeko erabiltzen zituzten muinook eta euren planen arabera, hortik abiatuko zen Henderson zelaia hartzeko hurrengo erasoa. Horretarako Hyakutakek Henderson gudutik erretiratu ziren tropa batzuk erabili zituen. Bi erregimentu arduratzen ziren mendiaren defentsaz, Akinosuka Oka koronelaren 124. infanteria-erregimentua eta 128. mendi-artilleriakoa hain zuzen.\nAzaroan, Hyakutakek tropa gehiago bidali nahi zituen Austen mendira erasoa abiatzeko. 38. dibisio osoa eskualde hartara joatekoa zen, baina Guadalcanal itsas guduan estatubatuarrek tropa horien lehorreratzea oztopatu zuten eta Henderson zelaia erasotzeko plana bertan behera utzi zuten japoniarrek.\nEstatubatuar soldaduentzat Austen mendia lokamutsa izan zen. Dena eskuz garraiatu behar izan zuten hegal malkartsuetan gora eta behera, baita zaurituak eta hildakoak ere. Ez zegoen errepiderik, ezta bidezidorrik ere, eta, beraz, atzera utzi behar izan zituzten morteroak eta metrailadoreak.\nBorroka krudela izan zen japoniarren posizioak oso ondo ezkutatuta zeuden. Erasoa 1942ko abenduaren 17an hasi zen eta 23ra arte ez zen bukatu. Azkenean 132. infanteria-erregimentuak mendietan gora egin zuen, baina abenduaren 24an japoniarren Guadalcanalgo gotorlekurik sendoenak estatubatuarren aurrera egitea geldiarazi zuen.\nPosizio hori Takeyoso Ingaki komandantearen 228. infanteria-erregimentuko 800 soldaduk defendatzen zuten eta Gifu deitu zioten soldadu gehienak prefektura horretakoak baitziren. Gifuk 1400 m.-ko luzera zeukan eta ferra baten forma zeukan. Ferra horren alde irekiak mendebaldera begiratzen zuen eta Austen menditik 27 eta 31 muinoetara zabaltzen zen. 45-50 elkarri lotutako eta ondo ezkutatuko bunkertxo sistema bat osatzen zuen. Bunkertxook, lurrez eta enborrez egin zituzten eta 61\u00a0cm.-ko lodiera zeukaten, normalean, ziren behearen gainetik metro bat baino gutxiago altxatzen ziren. Barruan bina metrailadore egoten ziren eta fusilari batzuk zeuden. Batzuetan zuhaitz handi batzuen azpian zeuden eta posizioak sendotzeko eta lotzeko lubakiak egin zituzten. Bunkerren atzean japoniarrek 81\u00a0mm. eta 90\u00a0mm.-ko irismen handiko morteroak zeuzkaten.\nHasieran estatubatuarrek ez zekiten posizio hori noraino heltzen zen. Izan ere, ipar-mendebaldeko mugak ondo ezagutzen zituzten, baina inguru guztia ezezaguna izan zen hego-mendebalderantz zihoan patruila batek hango mugak aurkitu zituen arte. Hala ere, 132. erregimentuak hildako eta zauritu gehiegi izan zituen eta urtarrilaren 4an erasoa eten egin zuten. Estatubatuarrek 115 hildako eta 272 zauritu izan zituzten eta japoniarrenak ezezagunak badira ere, 500 bat hildako eta zauritu zirela uste da. Japoniarrek gudu horri Odolezko Mendiko gudua deitu zioten.\nAtzera egiteko japoniar erabakia.\nAbenduaren 12an, japoniar itsas-armadak, Guadalcanalgo kanpaina bertan behera uztea iradoki zuen. Aldi berean, Kuartel Nagusi Inperialerako (KNI) japoniar armadako estatu nagusiko zenbait ofizialek ere, Guadalcanalen ahalegin gehiago egitea alferrik izango zela esan zuten. JAI-go (Japoniar Armada Inperial) Joichiro Sanada koronela (KNIko operazio saileko nagusia) buru zuen ordezkaritza bat Rabaulera joan zen, abenduaren 19an, eta Imamura eta bere laguntzaileekin bildu zen. Tokiora itzulitakoan, Sanadak Guadalcanal uztea berriro iradoki zuen. KNI-go buru nagusiak Sanadarekin bat etorri ziren abenduaren 26an eta laguntzaileei Gudalcanaletik alde egiteko planen zirriborroak egiteko agindu zien. Plan horren arabera, beste defentsa-lerro bat ezarriko zen Salomon uharteetako erdigunean, eta lehentasunak eta baliabideak Ginea Berriko kanpainarantz bideratuko zituzten.\nAbenduaren 28an, Hajime Sugiyama jeneralak eta Osami Nagano almiranteak, eurek, Hiroito enperadoreari Guadalcanal uzteko erabakiaren berri eman zioten. Abenduaren 31n, enperadoreak erabakia onartu zuen ofizialki. Beraz, japoniarrak, ahopean, Guadalcanaletik ateratzea prestatzen hasi ziren. Operazio hari Ke deitu zioten eta 1943ko urtarrilaren amaieran hastekoa zen.\nUrtarrileko operazioak.\nGalloping Horse eta Seahorse bizkarretako guduak.\nUrte Berriarekin batera, Patch jeneralak, japoniarrak Guadalcanaletik egoztea eta kanpaina behingoz amaitzea erabaki zuen. Horretarako XIV. armada-gorputzaren lau dibisioak izango zituen: Americal dibisioa, 25. Infanteria-dibisioa, 43. Infanteria-dibisioa eta marineen 2.a. Ideia, eraso azkar batzuetan, japoniarrak mendebalerantz bultzatzea eta Cruz lurmutur eta Kokumbonaren arteko erresistentzia zapaltzea zen. Erasoak hiru ardatz nagusi izango zituen: a) J. Lawton Collins jeneralaren 25. Infanteria-dibisioak kostalde-ertzeko muinoak garbituko zituen; b) Alphonse De Carre jeneralaren marineen 2. dibisioak, aurrekoarekin koordinatuta, itsasertzean gora egingo zuen; c) 25. Infanteria-dibisioak (ken 35. Infanteria-erregimentua) lau eguneko operazio batean, Matanikau mendebaldean zegoen gotorleku bat, Galloping Horse deitutakoa (horrela deitzen zuten, airetik lauhazkan doan zaldi bat ematen baitzuen), zanpatuko zuen. Hiruren arteko koordinazioa garrantzitsua zen, bereziki Galloping Horsekoa, ez bazuten garbitzen, kostaldeko erasoaren saihetsa babesik gabe geratuko baitzen.\n2. itsas infanteriaren dibisioak Point lurmuturrean itxaron zuen operazioa hasi zenetik lehendabiziko hiru egunetan. Laugarrenean, urtarrilaren 12an, japoniar 2. dibisioari oldartu zitzaion. Astebete batean, marineek 1400 m. egin zituzten aurre, Kokumbonarantz erraz eraso zitekeen posizio bat bilatuz. Prozesu hartan, 650 bat japoniar hil egin zituzten.\nBitartean, Lungako perimetroa hedatzearren, 35. Infanteria-erregimentuak hego-mendebaldean aurrera egin zuen Austen mendi-hegal malkartsuetan gora. Alde horri, Sea Horse deitu zioten, halaxe ematen baitzuten airetiko argazkietan. Eraso horrek egun bat besterik ez zuen iraun, baina latza bazen ere, estatubatuarrek aurrera egin zuten eta 35. infanteria-erregimentuko 3. batailoiak Sea Horse muinoa menderatu zuen. Hala, Gifu gotorlekua inguratu zuten.\nGifuko gotorlekuaren gudua.\nGifu hartzeko eginkizun latza 35. infanteria-erregimentuko 2. batailoiari egokitu zitzaion urtarrilaren 9tik. Hurrengo lau egunetan estatubatuarrak Gifuko posizioen perimetroa antzematen saiatu ziren, baina ezin. Japoniarrak gauetan, estatubatuarren lerroen artean sartzen ziren eta soldaduak hiltzen zituzten. Hala ere, Seahorse menderatuta, Gifu guztiz isolatuta geratu zen, baina Inagaki japoniar komandanteak atzera egiteko aginduari uko egin zion. Estatubatuarrek eraso orokor bat egin zuten urtarrilaren 15ean, baina japoniarrek egotzi zituzten, beraz, urtarrilaren 17an ordu eta erdiko artilleria erasoa egin zuten. Hala ere, berandu egin zutenez, hurrengo egunera arte itxaron behar izan zuten eta japoniarrek indarberritzeko denbora izan zuten. Goizean estatubatuarrak oldartu zitzaizkien, baina gutxi egin zuten aurrera eta euri zaparrada itzelak zirela eta, 20an erasoa bertan behera utzi behar izan zuten.\nUrtarrilaren 22an, estatubatuarrek, 18 soldaduk babestu zuten tanke arin bat erabili ahal izan zuten eta horren laguntzaz perimetroaren barrura sartu ahal izan ziren, gotorlekuaren erdi-erdiraino. Gau hartan, bertan, Inagakik, dena galduta zegoela sinestarazita, banzai eraso bat agindu zuen. Oldarraldi hartan, Inagaki eta bizirik zirauten japoniarrak hil egin ziren. Argitu zuenean, estatubatuarrek gotorleku osoa menderatu ahal izan zuten.\nUrtarrilaren 9tik 23ra, 2. batailoiak 64 hildako izan zituen, baina Gifu eta aldameneko muinoetako japoniar posizioetan etsaien 518 gorpu zenbatu ahal izan zituzten. Gifu eta Austen mendiko gainerako posizioak euren eskuetan, estatubatuarrek itsasertzeko erasoan gogoa bildu ahal izan zuten.\nKe operazioa.\nUrtarrilaren 14an, Tokyo Expressek batailoi bat ekarri zuen Guadalcanalera, Ke planeko atzeguardiako ekintzak egin zitzan. Rabaulgo ofizial laguntzaile bat tropekin batera joan zen Hyakutakeri uhartea uzteko erabakien berri emateko. Bitartean, japoniar ontziak eta hegazkinak Rabauleko inguruetan bildu ziren operazioa prestatzeko. Aliatuen informazio zerbitzuak japoniar mugimendu haiek antzeman zituen, baina okertu zen, uste baitzuten Henderson zelaia eta Guadalcanal berreskuratzeko beste saiakera bat zela.\nPatchek, japoniar beste eraso bat gertu zegoelakoan, bere tropen zati txiki bat besterik ez zuen bidali Hyakutakeren aurka. Erasoa, hala ere, oso motel zihoan eta japoniarrek atzera egiteko denbora izan zuten. Halseyk, iritzi berekoa zenez, urtarrilaren 29an, Guadalcanal indartzeko gurutze-ontzi batzuek babestutako konboi bat igorri zuen. Japoniarrek konboia antzeman zuten eta torpedo-hegazkinek taldeari eraso zioten arratsalde hartan, bertan, eta Chicago gurutze-ontzi estatubatuarra larri kaltetu zuten. Hurrengo egunean, beste torpedo-hegazkin batzuek gurutze-ontzia hondoratu zuten. Halseyk konboiko gainerako ontziei atzera egiteko agindua eman zien eta Guadalcanalen hegoaldeko Koral itsasora joateko. Bertan, japoniar balizko eraso horren aurka prest egoteko esan zien.\nBien bitartean, japoniar 17. armada-gorputzak atzera egin zuen Guadalcanalen mendebaleko itsasertzera, atzeguardiako unitate batzuek estatubatuarren erasoa oztopatzen zuten bitartean. Otsailaren 1eko gauean, Mikawaren 8. flotako 20 destruktorek, Shintaro Hashimoto buru zutela, 4935 soldadu uhartetik ateratzea lortu zuten. Japoniarrek eta estatubatuarrek destruktore bana galdu zuten misio horretako aire eta itsasoko erasoetan.\nOtsailaren 4an eta 7an, Hashimotok eta bere destruktoreek Guadalcanalen geratzen ziren japoniar gehienak atera zituzten. Aireko eraso batzuk aparte utzita, aliatuak ez ziren saiatu Hashimotoren joan-etorriak oztopatzen, beste eraso handiago bat espero zuten eta. Guztira, japoniarrek, 10.652 soldadu atera zituzten Guadalcanaletik. Otsailaren 9an, Patch-ek, japoniarrek alde egin zuten berri izan zuenean, uhartea segurua zela aldarrikatu zuen, kanpaina amaituz.\nOtsaileko operazioak.\n1943ko otsailaren lehendabiziko astean, Halsey almirantea japoniarren eraso orokor baten zain zegoen, informazio zerbitzuek balizko japoniar azken ahalegin baten berri eman zioten eta. Alabaina, japoniarrek estatubatuarrei ziria sartu zieten, hauek alferrik egindako oldarraldi guztien ostean, atzera egitea erabaki baitzuten. Iruzur egiteko eskualde hartako aktibitateak areagotu zituzten, baina, benetan egiten zutena Doma senaiako tropak erretiratzea prestatzen ari ziren. Erretiratze hori babesteko, japoniarrek urtarrilaren 14an 600 soldadu ekarri zituzten Guadalcanalera, Itxaropen lurmutur aldera, eta beste indar bat Russell uharteetara, Guadalcanalen ipar-mendebaldean. Japoniarren planaren arabera, soldaduak gauez ontziratzekoak ziren destruktore batean, baina ezin izan zuten horrela egin. Azkenean, gabarretan garraiatu zituzten guztiak Russell uharteetara, eta hortik iparralderantz eraman zituzten.\nMendebalderako erasoa.\nXIV. armada-gorputz urtarrilaren 25ean heldu zen Poha ibaira. Kainpaina bere azken fasean sartu zen. Itsas armadaren eta armadaren konbinatuari (CAM) mendebalderantz erasoa, urtarrilaren 26ko 06:30etan abiatzeko, agindu zioten: marineen 6.ak iparralderantz hondartzetan barrena aurrera egingo zuen,eta infanteriako 182.ak hegoalderantz muinoetako hegaletatik. 147. infanteria dibisioa erreserban gordeko zuten eta Americal eta 25. infanteria dibisioek, marieen 2. eskuadrillarekin batera, operazioa sostengatuko zuten. CAM dibisioak 26an, berriro erasoko zuen eta 900 m. gehiago egin zuen aurrera. Nueha ibairaino heldu zen eta bertan finkatu zituen posizioak.\n1943ko urtarrilaren 29an, Patch jeneralak CAMaren 147. infanteriakoa artilleriarekin indartu zuen eta japoniarren atzean bidali zuen, marineen 2. dibisioaren jeneralaren agindupean, Alphonse de Carre, hain zuzen ere.\nUrtarrilaren 30ko 07:00etan, 14. infanteriaren erregimentua mendebalderantz abiatu zen. Bonegi ibaiaan japoniar talde batzuek oztopatu zuten, baina hurrengo egunean, artilleriaren laguntzarekin, aurrera egin zuen berriro. Planaren arabera, 1. eta 2. batailoak kostaldetik joatekoak ziren, eta 3.a lehorrean barrena, baina japoniarrek kostaldeko erasoa oztopatu eta geldiarazi zuten.\n1943ko otsailean, Sebree brigada-jeneralak, Americal dibisioaren jenerala hain zuzen, operazioaren buruzagitza hartu zuen. Erasotzeari ekin zion berriro, baina japoniarrek berriro ere geldiarazi zuten. Otsailaren 2an japoniarrek atzera egin zuten. Estatubatuarrek eskualde hartan 700-800 japoniar zegoela uste zuten. Otsailaren 3tik, 5era, estatubatuarrek aurrera egin zuten oztopo barik Umanasi ibairaino.\nOtsailaren hasieran, Patch jeneralak uste zuen japoniarrak ez zirela beste eraso bat prestatzen ari ; Guadalcanaletik alde egiten baizik. Beraz, ihesa oztopatzeko eraso orokor bat abiatu zuen.\nOndorioak.\nAliatuen buruzagiak Guadalcanalen batzartu ziren 1943ko abuztuan, Salomon uharteetan japoniarren aurkako Carthwheel Operazioaren hurrengo mugimendua antolatzeko.\nJaponiarrek alde egin eta gero, aliatuek Guadalcanalen eta Tulagin Salomon uharteetan gora aurrera egiteko base nagusiak ezarri zituzten. Henderson zelaiez gain, ehiza-hegazkinetarako bi pista gehiago eraiki zituzten Lunga lurmuturrean eta Kolikoan bonbaketarietarako beste aireportu bat. Guadalcanalen ere, kai gehiago eta Guadalcanalen, Tulagin eta Floridan bestelako instalazioak eraiki zituzten. Tulagiren inguruetako ainguralekua aliatuen Salomon kanpainetako ontizetarako eta gerraontzietarako base aurreratua bilakatu zen. Lehorreko unitateak ere, bertan kanpatzen ziren, Salomongo beste uharteetara joan baino lenen.\nGuadalcananalgo kanpaiaren ostean japoniarrak defentsiban jarri ziren Ozeano Barean. Guadalcanal indarberritzeko etengabeko presioak beste fronteetako japoniarren ahaleginak ahuldu zituen. Hori horrela, australiarrak eta estatubatuarrak kontraeraso bat abiatu zuten Ginea Berrian, eta 1943ko hasieran, Buna eta Gona base garrantzitsuak menderatu zituzten. Aliatuek japoniarrei aurrea hartu zieten eta ez zuten berriro galduko. Ekainean, aliatuek abiatu zuten (1943ko abuztuan moldatu zutena) Cartwheel Operazioaren arabera Rabaul isolatu zuten, bere komunikabideak oztopatuz. Beraz, hango japoniar indarrak indargabeturik, estatubatuarren Japoinerantzko estrategia biak aurrera atera ahal izan zituzten: Douglas MacArthur jeneralarena Ozeano Barearen hego mendebaldean; eta Chester Nimitz almirantearena Ozeano Barearen erdian (uhartez uharte jauzi egiten). Hortaz, aliatuek ozeano Bareko japoniar gainerako defentsak edo birrinduko edo gaindituko zituzten.\nEuskara eta Guadalcanalgo kanpaina.\nMito hedatu baten arabera, Guadalcanalgo kanpainan, euskarak eginkizun garrantzitsua izan zuen estatubatuar indarren arteko komunikazioetan. Uhartea lehen aldiz erasotzeko agindu zuen esaldi kodetua, izan ere, euskaraz bidali zutela dio anekdota ezagun batek: \"egon arretaz egunari\". Euskara halako komunikazioetan erabiltzea, Frank.D.Carranza euskal jatorriko kapitainaren ideia izan zen, marineetan 60 euskal hiztun zeudela konturatu baitzen. Izan ere, japoniarrentzat oso zaila zen estatubatuarren mezuak ulertzea, hizkuntza erabat arrotza zitzaien eta. Hala ere, euskararekin batera, marineek Ipar Amerikako jatorrizko hainbat hizkuntza erabili zituzten, navajoa batik bat, txandaka: adibidez, astelehenetan euskaraz egiten zuten; astearteetan, navajoeraz; asteazkenetan, choctaweraz; ostegunetan, komantxeraz; ostiraletan, euskaraz; larunbatetan, denetarik apur bat; eta igandeetan, berriz ere\u00a0navajoeraz. Gertakari honen inguruan egindako ikerketak ez du daturik aurkitu afirmazio hau egiteko.\nZinema.\n1998ko \"The Thin Red Line (\"Marra Gorri Fina\") kanpaina horretan girotuta dago.\"\nBibliografia.\n\u2022Alexander, Joseph H. (2000). Edson's Raiders: The 1st Marine Raider Battalion in World War II. Naval Institute Press. .\n\u2022 Bergerud, Eric M. (1997). Touched with Fire: The Land War in the South Pacific. Penguin..\n\u2022 Clemens, Martin (2004 (berargitalpena)). Alone on Guadalcanal: A Coastwatcher's Story. Bluejacket Books. .\n\u2022 Crenshaw, Russell Sydnor (1998). South Pacific Destroyer: The Battle for the Solomons from Savo Island to Vella Gulf. Naval Institute Press. .\n\u2022 Dull, Paul S. (1978). A Battle History of the Imperial Japanese Navy, 1941\u20131945. Naval Institute Press. .\n\u2022 Evans, David C. (1986). \"The Struggle for Guadalcanal\". The Japanese Navy in World War II: In the Words of Former Japanese Naval Officers (2. argitalpena). Annapolis, Maryland: Naval Institute Press. .\n\u2022 Frank, Richard (1990). Guadalcanal: The Definitive Account of the Landmark Battle. New York: Random House. .\n\u2022 Gilbert, Oscar E. (2001). Marine Tank Battles of the Pacific. Combined Publishing. .\n\u2022 Griffith, Samuel B. (1963). The Battle for Guadalcanal. Champaign, Illinois, USA: University of Illinois Press. .\n\u2022 Hadden, Robert Lee. 2007. \"The Geology of Guadalcanal: a Selected Bibliography of the Geology, Natural History, and the History of Guadalcanal.\" Alexandria, Virginia: Topographic Engineering Center. 360 orrialde. Lists sources of information regarding the bodies of the US Marines of the Lt Col. Frank B. Goettge Reconnaissance patrol that was ambushed in August 1942.\n\u2022 Hammel, Eric (1999). Carrier Clash: The Invasion of Guadalcanal &amp; The Battle of the Eastern Solomons August 1942. St. Paul, Minnesota, USA: Zenith Press. .\n\u2022 Hammel, Eric (1999). Carrier Strike: The Battle of the Santa Cruz Islands, October 1942. Pacifica Press. .\n\u2022 Hara, Tameichi (1961). Japanese Destroyer Captain. New York &amp; Toronto: Ballantine Books..\n\u2022 Hayashi, Saburo (1959). Kogun: The Japanese Army in the Pacific War. Marine Corps. Association. ASIN B000ID3YRK.\n\u2022 Hornfischer, James D. (2011). Neptune's Inferno: The U.S. Navy at Guadalcanal. New York:Bantam Books. .\n\u2022 Jersey, Stanley Coleman (2008). Hell's Islands: The Untold Story of Guadalcanal. College Station, Texas: Texas A&amp;M University Press. .\n\u2022 Kilpatrick, C. W. (1987). Naval Night Battles of the Solomons. Exposition Press. .\n\u2022 Loxton, Bruce; Chris Coulthard-Clark (1997). The Shame of Savo: Anatomy of a Naval Disaster. Australia: Allen &amp; Unwin Pty Ltd. .\n\u2022 Lundstrom, John B. (2005 (Argitalpen berria)). The First Team And the Guadalcanal Campaign: Naval Fighter Combat from August to November 1942. Naval Institute Press. .\n\u2022 Manchester, William (1979). Goodbye, Darkness A Memoir of the Pacific. Boston: Little, Brown, and Company. .\n\u2022 McGee, William L. (2002). The Solomons Campaigns, 1942\u20131943: From Guadalcanal to Bougainville\u2014Pacific War Turning Point, Volume 2 (Amphibious Operations in the South Pacific in WWII). BMC Publications. .\n\u2022 Miller, Thomas G. (1969). Cactus Air Force. Admiral Nimitz Foundation. .\n\u2022 Morison, Samuel Eliot (1958). The Struggle for Guadalcanal, August 1942 \u2013 February 1943, vol. 5 of History of United States Naval Operations in World War II. Boston: Little, Brown and Company. .\n\u2022 Murray, Williamson; Allan R. Millett (2001). A War To Be Won: Fighting the Second World War. United States of America: Belknap Press. .\n\u2022 Peatross, Oscar F.; John P. McCarthy and John Clayborne (editors) (1995). Bless 'em All: The Raider Marines of World War II. Review. .\n\u2022 Rottman, Gordon L.; Dr. Duncan Anderson (consultant editor) (2005). Japanese Army in World War II: The South Pacific and New Guinea, 1942\u201343. Oxford and New York: Osprey. .\n\u2022 Smith, Michael T. (2000). Bloody Ridge: The Battle That Saved Guadalcanal. New York: Pocket. .\n\u2022 Toland, John (2003 (1970)). The Rising Sun: The Decline and Fall of the Japanese Empire, 1936\u20131945. New York: The Modern Library. ."}
{"id": "69658", "revid": "105290", "url": "https://eu.wikipedia.org/wiki?curid=69658", "title": "S\u00f3lo se muere dos veces", "text": "S\u00f3lo se muere dos veces 1996 urtean Esteban Ibarretxek eginiko film komikoa da.\n1996an, Sitgeseko Zinema Jaialdian Europako Fantasiazko Filmaren Saria lortu zuen.\nSinopsia.\nZientzialari batek zahartzeari buelta emateko prozedura asmatu duela uste du. Agure batentzat lan egiten du baina honek ez du probak egin nahi."}
{"id": "69659", "revid": "336", "url": "https://eu.wikipedia.org/wiki?curid=69659", "title": "Esteban Ibarretxe", "text": "Esteban Ibarretxe (Bilbo, Bizkaia, 1955eko urriaren 5a - ) euskal zinema zuzendari eta gidoilaria da.\nJose Miguel, Javier eta Santiago anaiekin batera euskal zinemaren familiarik bitxienetako bat sortzen du."}
{"id": "69660", "revid": "119347", "url": "https://eu.wikipedia.org/wiki?curid=69660", "title": "Airbag (filma)", "text": "Airbag 1997 urtean Juanma Bajo Ulloak eginiko filma da. Pelikula Madrilgo Marea Films eta Asegarce Zinemak ekoiztua zen, TVE eta ETBren laguntzarekin.\nSinopsia.\nEzkondu-aurreko agurrean, mozkorra galanta, bisita bat putetxe batera, larrua jotze nahasia eta eraztun galdu batek martxa ikusgarria sortuko dute: mafiosoak eta trafikariak, proxenetak eta pistolariak, nazioarteko azpijokoak, eta beren bizitzetako balentria bizi izango duten aberaskumeak.\nSariak.\n1998an, bi Goya sari lortu zituen: muntaiarik onenaren saria eta efektu berezirik onenen saria. Urte berean, Erresuma Batuko BAFTA sarietan hautagai izan zen, atzerriko pelikularik onenen kategorian."}
{"id": "69661", "revid": "105290", "url": "https://eu.wikipedia.org/wiki?curid=69661", "title": "Granate (minerala)", "text": "Granatea Brontze Arotik harribitxi eta urratzaile gisa erabili diren mineralen multzo bat da. Granate asko gorriak dira, baina beste edozein koloretakoak izan daitezke."}
{"id": "69662", "revid": "336", "url": "https://eu.wikipedia.org/wiki?curid=69662", "title": "Errutilo", "text": "Errutiloa titanio dioxidoz (TiO2) osatutako minerala da. Errutiloa TiO2 konposatuaren forma natural arruntena da."}
{"id": "69664", "revid": "119347", "url": "https://eu.wikipedia.org/wiki?curid=69664", "title": "Antio", "text": "Antio, Antioko baseliza edo Antioko ermita, batzuetan Antiguako Andre Mariaren eliza izenez ezaguna, Gipuzkoako Urola Garaia eskualdeko Zumarraga udalerriko lursailetan eta Beloki mendiaren magalean dagoen baseliza erromaniko-gotikoa da, barnealdeko zureria ikusgarriagatik ezaguna. Harriz eta zurez egindako eraikin honek harlanduzko sei zutabe ditu, eta horiexek eusten dute zureria. Tronpeta itxurako leihoak ditu, gezileihoak, gotikoak.\nBeloki mendiko hego magalean kokaturik, tenplu hau XII-XIII. mendeetako euskal estilo erromanikoan. Antio Zumarragako eliza nagusia izan zen 1575 arte, herrigunean Andre Mariaren Jasokundearen eliza berria eraikitzen hasi ziren arte.\n\"Monumentu\" izendatua dago, Sailkatutako Kultura Ondasuna. Gipuzkoako \"Hiru Tenpluen Ibilbideko\" elizetako bat da, Arantzazu eta Loiolako Santutegiarekin batera.\nIzazpi mendira igotzeko ohiko abiapuntua ere bada.\nLekua.\nAntiora iristeko Zumarragako kiroldegiaren parean dagon bide batetik bi goruntz kilometro egin behar dira.\nAntio Beloki mendiaren magalean dago. Bertatik Zumarraga eta Urretxu nahiz Aizkorri eta Aralar mendilerroen ikuspegi bikaina dago. Bestalde, inguru honetan ehundaka urte dituzten arte eta agin daude, beharbada kristautasun aurreko antzinaroko druiden kultuen aztarnak liratekenak.\nHistoria.\nXVI. mendean Andre Maria eliza eraiki zen arte Antio Zumarragako parrokia izan zen.\n1366ko agiri batean ageri denez, Henrike II.a Gaztelakoak Lazkaoko Jaunari eliza honekiko agintea eman zion. 1384ko aipua:\nGarai hartan, Antio edo Zumarragako Andre Maria Zumarragako parrokia zen.\nMendeetan zehar hainbat herri, auzo eta baserrien parrokia izan zen, tartean Zumarragakoa, baina 1576ean auzotarrek segurtasun arrazoiak argudiatuz parrokia haranera lekualdatzea lortu zuten. Ordutik aurrera eta antzinako parrokia zenez, \"Antio\" izena jaso zuen, gaztelaniazko \"Antiguo\" edo \"La Antigua\" hitzetatik eratorria.\nAntion Migel Lopez Legazpikoa zumarragar esploratzailea bataiatu zuten, eta bertan San Inazio Loiolakoa eta San Frantzisko Borjakoak otoitz egiten zuten.\nEraikina.\nBere atariagatik, leiho gotikoengatik eta absidearen kalbarioarengatik ez bada, kanpoaldetik oso itxura latz eta zakarra duela esan daiteke.\nHala ere, bere barnealdean, eraikuntzaren originaltasuna eta teknika goraipatzekoak dira, izan ere, oso zur-egitura bikain eta ederra du, eta ez dakigu gehien zer miretsi: sabaiko zur-armazoia, koruaren formak edo habeetan landutako tailak, non emakume-figurak eta mota askotako oso marrazki geometriko ederrak landu diren.\nEgun jauresten den Ama Birjinaren irudia ez da elizan jarri zen jatorrizkoa, hura, estilo erromanikoko zena, arrastorik utzi gabe desagertu baitzen. Elizak bi kupula eta ganga faltsuak izan zituen eta 1960ko hamarkadaren azkeneko urteetan kendu ziren, estaltzen zuten barne-multzo osoa agerian utziz.\n1970eko hamarkadaren erdialdean sakristia eta elizari erantsitako etxe bat, seroretxea, bota zituzten. Elizako ipar fatxadako murrua agertu zen, oso-osorik; murru erromanikoa da, oso garrantzi arkeologiko handikoa, eta bertan dira bost itsu-leiho turuta-itxurakoak. Hormetan bada turuta-itxurako beste zenbait itsu-leiho.\nOhiturak.\nUrtero uztailaren 2ko jaiegunean mende luzez iraun duen erromeria ospatu eta jende ugari bertaratu ohi da. Santa Isabelek bere lehengusu zen Mariari egindako Ikustaldia gogoratzen denekoan, aldare aurrean \"Zumarragako ezpata-dantza\" ospetsua dantzatzen da, ate aurreko zelaian berriz ohitura legezko aurreskua.\nElezaharrak.\nBada Zumarragan jentilekin loturik, Antio elizaren sorrera kontatzen duen elezaharra. Garaiko kristauek Antio eliza eraikitzen hasi zirenean, jentilek horren berri jakin eta Aizkorritik Elizaren eraikitzearen kontra eta eraikina deuseztatzearren, harriak eta harriak botatzen hasi ziren. Harriak eta harriak bota, eta finean, jentilek berek jaurtikitako harriez eraiki omen zuten geroago Antioko eliza. Gainera, bada elizan bertan jentilek jaurtiki zuen atzamarren marka duen harriren bat, jentilek berek Aizkorri menditik harria jaurtiki zuten proba gisa, hain zuzen."}
{"id": "69665", "revid": "336", "url": "https://eu.wikipedia.org/wiki?curid=69665", "title": "Errubi", "text": "Errubia gorri edo arrosa koloreko harribitxia da. Korindoi mineralaren (aluminio oxidoa) barietate bat da, eta kromo elementuari esker dauka kolore gorrixka. Mohsen gogortasun sailkapenean 9.0ko balioa du. Harribitxi nagusien artean dago, ametista, zafiro, esmeralda eta diamantearekin batera.Harribitxi garesti eta arraroenetako bat da, diamantea baino askoz arraroagoa, batez ere, gorri bizi eta garbia duten piezak. Errubi baten kalitatea, bere koloreak, mozketak eta argitasunak baldintzatzen du, eta ezaugarri hauek, kilate pisuarekin batera, bere balio eta prezioari eragiten diote. Errubi baliotsuenek, odol gorri deritzogun gorri tonu distiratsua daukatenak dira. Orratzen antzeko errutilo inklusiorik gabeko errubi batek, harria tratatua izan dela adieraz dezake. Munduko errubi baliotsuena \u201cEgunsenti Errubia\u201d deitzen da.\nEtimologia.\nErrubi hitza \u201cruber\u201d hitzetik dator, latinez gorria esan nahi du. Harribitxi gorri asko errubi deitzen zituzten XVIII. mendean, zientzia gemologikoaren aurrerapenek mineralak beraien artean zehaztasun gehiagorekin bereiztea ahalbidetu zuen arte. Antzinaroan, errubi, granate eta espinela mineralak \"carbunculus\" (\"ikatz txikia\" latinez) deitzen zituzten, eta ez ziren elkarrengandik bereizten. Errubia eguzkitan jartzean, ikatz sutsuaren antzerako kolore gorri bizia jartzen zitzaionez, antzinako greziarrek \"antrax\" (\u201cikatz bizia\u201d) gisa ezagutzen zuten.\nKonposizio Kimikoa.\nErrubiek 9.0ko gogortasuna dute Mohs eskalan. Harribitxi naturalen artean moissanita eta diamantea bakarrik dira errubia baino gogorragoak. Diamanteak 10,0eko Mohs gogortasuna dauka eta moissanitak, errubiaren eta diamantearen artekoa. Zafiroa, errubia eta korindoi purua aluminio oxidoaren barianteak dira, Al2O3ren formarik egonkorrena. Aluminio ioi bakoitzetik 3 elektroi irteten dira sei ioi O2ren talde oktoedriko erregularrera batzeko. Honek, aluminiozko ioi guztiak Korindoi puruan uzten ditu parekatu gabeko elektroi edo energia mailarik gabeko konfigurazio oso egonkor batekin, horrela kristala gardena geratzen da.\nKromo atomo batek aluminiozko atomo bat ordezkatzen duenean ere, 3 elektroi galtzen ditu kromo3+ ioi bihurtzeko eta Al2O3 kristalaren karga oreka mantentzeko. Hala ere, Cr3+ ioiak aluminioak baino handiagoak dira eta norabide ezberdinetan elektroi orbitalak dituzte. O2- ioien kokapen oktoedala distortsionatua dago, eta Cr3+ ioi horien orbital ezberdinen energia mailak apur bat aldatzen dira O2 ioien norabideen ondorioz. Energia-diferentzia horiek espektroaren eremu ultramore, bioleta eta hori-berdeko xurgapenari dagozkio.\nErrubiko aluminiozko ioien ehuneko bata kromoarekin ordezkatzen bada, hori-berdearen xurgapenaren emaitza harribitxiaren kolore gorria da. Gainera, aurreko uhin-luzeretako edozein xurgatzeak 694 nanometroko uhin-luzera duen argi gorri baten igorpen fluoreszentea estimulatzen du, eta horrek kolore gorria eta distira areagotzen ditu. Kristalean zehar argia behin eta berriz pasatzeko ispiluak edo beste bitarteko batzuk antolatuz gero, errubiz egindako laser batek intentsitate altuko argi gorria sortzen du.\nErrubi natural guztiek inperfekzioak dituzte, kolorearen ezpurutasunak eta \u201czeta\u201d deituriko errutilozko orratzen inklusioak ere. Gemologoek errubi naturaletan aurkitzen diren orratz inklusio hauek sintetikoetatik, simulatzaileetatik edo ordezkoetatik bereizteko erabiltzen dituzte. Normalean, harria berotu egiten da moztu aurretik. Gaur egun, ia errubi guztiak tratatzen dira nolabait, eta tratamendu termikoa da ohikoena. Kalitate altuko traturik gabeko errubiek prima handia dute.\nErrubi batzuetan hiru edo sei puntuko izar bat ikus daiteke. Errubi hauek kaboxoietan mozten dira efektua behar bezala ikusteko. Asterismoak argi-iturri bakar batekin hobeto ikusten dira eta harrian zehar mugitzen dira, inguruko argia mugitzen edo harria biratzen den heinean. Efektu horiek argia \"zetaz\" (egituraz orientatutako orratz sortilen inklusioak) kanpo islatzen denean gertatzen dira. Kasu honetan, inklusioek harri preziatuaren balioa handitzen dute. Gainera, errubiek kolore aldaketak izan ditzakete, baina hau oso gutxitan gertatzen da, baita txatoyantzia edo \"katu begi\" efektua ere.\nErrubi vs. zafiro arrosa.\nOro har, gorri tonu guztietako harribirritxi korindoiei errubi deitzen zaie, arrosa barne. Hala ere, gutxieneko kolore-saturazio bat bete behar da errubi deitzeko; bestela, zafiro arrosa deituko zaio harriari. Errubi eta zafiro arrosaren bereizketa nahiko berria da, XX. mendean sortu baitzen. Sarritan, errubiaren eta zafiro arrosaren arteko ezberdintasuna ez da argia, eta eztabaidak sor ditzazke. Ezberdintasun horien zailtasunaren eta subjektibotasunaren ondorioz, hainbat merkataritza-erakundeek, hala nola \"Kolorezko Harribitxien Nazioarteko Elkarteak\", errubiaren definiziorik zabalena hartu dute, tonurik argienak barne hartzen dituena.\nEzaugarri fisikoak.\nKolorea.\nErrubiaren kolorea da kalitate-faktorerik garrantzitsuena. Jatorri ezberdineko errubi motaren arabera tonalitate ezberdinak aurkitu daitezke. Kolore bilatuena gorri bizia edo urdin tonua duen gorria da. Tonu gorri berezi hau odol gorri edo \u201cusoaren odol\u201d gisa ezagutzen da.\nOro har, errubiaren kolorea argiegia denean zafiro gorri bezala sailkatzen da. Baina, errubi arrosaren eta zafiro gorriaren arteko sailkapena eskualdearen arabera aldatzen da. Alegia, meatzaritza eremu batzuetan, errubi arrosak errubitzat hartzen dituzte eta beste batzuetan zafiro gorritzat. Dena den, errubia, harribitxi dikroikoa denez (bi kolore: gorri purpura eta gorri laranjatua), ez du inoiz gorri puruaren %80a baino gehiago izango; laranja, arrosa, purpura edo bioleta bezalako bigarren mailako koloreak aurkitu daitezke harribitxietan.\nArgitasuna eta disdira.\nOro har, errubietan inklusioak ikus daitezke, eta hauek, harriaren izaeraren ezaugarri garrantzitsutzat onartzen dira. Alegia, ia ezezagunak dira inklusiorik gabeko errubi harriak. Hala ere, inklusioek, harribitxiaren gardentasuna edo distira murrizten dutenean, errubiaren balioa murriztu dezakete.\nAlejandrita eta esmeralda harrietan bezalaxe, Errubiaren kasuan kromoa da kolorearen eta inklusioen arduraduna. Zafirorekin batera, errubia II. motako harribitxien taldekoa da, hau da, harribitxiak naturan aurkitzen direnetik begi hutsez antzeman daitezke haien inklusioak.\u00a0 Nahiz eta, normalean, errubiak zafiroak baino inklusio gehiago eduki, inklusio txikiagoak izaten dituzte.\n\u201cZeta\u201d deituriko inklusio mikroskopiko hauek errubian zehar argia modu delikatuago batean banatu dezakete, honela, bere edertasuna eta, beraz, bere balioa areagotuz. Errubiak kolore gorri fluoreszente indartsua duenean, harribitxiak distiratu egiten du. Normalean, harri puruak oso distiratsuak izaten dira, baina ez \"argitsuak\". Alegia, harribitxiaren angelu ezberdinak argipean jartzean, errubi harriak tonalitate uniformea mantendu beharko luke. Harri gehienek, disdira ederrena, argi naturalarekin edo argi zuriko iturri baten azpian ikusiz gero erakusten dute, eta harribitxi horietako askok kolore gorriko fluoreszentzia handia hedatzen dute.\nForma eta itxura.\nErrubiei, normalean, ebaki konbinatu bat egiten diete: ebaki distiratsuko koroa eta pabiloiekin egindako \u201cstep\u201d ebaketa. Forma ohikoenak obaloak eta kaboxoiak dira. Asterismo edo izar efektua erakusten duten errubiak normalean kaboxoietan mozten dira, efektu optikoa nabarmentzeko. Beste ebaki batzuk ere badaude, hala nola, ebaketa zirkularra, triangelu-ebaketa, esmeralda mozketa, udare mozketa eta markesa ebaketa.\nHala ere, forma hauek nekez aurki daitezke tamaina handietan, ezta obalo eta kaboxoiak ere, ez baitute harribitxiaren pisu gordina mantentzen. Kilo bat baino gehiagoko errubiak oso arraroak dira, horregatik prezioak asko igotzen dira tamainarekin.\nErrubi sintetikoak eta imitazioak.\n1837an, Gaudinek lehen errubi sintetikoak sortu zituen, tenperatura altuko potasa-argiak eta kromo pigmentu pixka bat fusionatuz. 1847an, Ebelmendarrek zafiro zuria sortu zuten aluminioa azido borikoaz fusionatuz. 1877an, Frenicek eta Freilek kristalezko korindoia egin zuten eta horrekin, harri txikiak moztu zitezkeela konturatu ziren.\nFrimyk eta Auguste Verneuilek errubi artifiziala sortu zuten, BaF2 eta Al2O3 kromo pixka batekin gori-gori fusionatuz. Verneuil garai hartan garatzen ari zen sugar fusio prozesuak, beranduago, bere izena izango zuen. 1902an, Verneuilek bere metodo berriaren xehetasunak argitaratu zituen eta berehala, errubi sintetikoaren ekoizpen industriala hasi zuen. 1903an, Verneuilek sugar fusio prozesu hau erabiliz, merkaturako errubi sintetikoak sor zitzakeela iragarri zuen. 1907an, 1.000 kilogramo harribitxi ekoiztea lortu zuen eta 2.000 libra irabazi zituen. 1910ean, Verneuilen laborategia 30 labeko ekoizpen lantegia bihurtu zen.\nBaina badaude beste prozesu batzuk errubi sintetikoak sortzeko: Czochralskiren trakzio prozesua, fluxu prozesua eta prozesu hidrotermikoa. Errubi sintetiko gehienak sugarren fusiotik sortzen dira, kostu txikikoak direlako. Baliteke, begi hutsez ez ikustea errubi sintetikoen inperfekzioak, baina hurbiletik aztertzean, ildaska kurbak eta gas-burbuilak ager daitezke. Errubiaren inperfekzioak zenbat eta ugariagoak izan, orduan eta baliotsuagoa da. Inperfekziorik ez dituzten harribitxiak artifizialak direla susmatzen da. Dopatzaile sintetikoak gehitzen zaizkie harribitxi batzuei errubi gisa identifikatuak izateko, baina gehienek proba gemologikoak pasa behar dituzte jatorria zehazteko.\nErrubi sintetikoek erabilera teknologikoak eta gemologikoak dituzte. Errubi sintetikoen hagatxoak laserrak eta maserrak egiteko erabiltzen dira. 1960an, Theodore H. Maimanek lehen laserra martxan jarri zuen. Maimanek errubi solido sintetiko bat erabili zuen 694 nanometroko (nm) uhin luzera duen laser argia sortzeko. Errubi sintetikoekin egindako laserrak, gogortasun handia behar den beste aplikazio batzuetan erabiltzen dira oraindik.\nImitaziozko errubiak ere merkaturatzen dira. Espinela gorriak, granate gorriak eta kolore gorriko beirak errubi gisa saldu izan dira faltsuki. Harribitxiaren imitazioak erromatarren garaikoak dira. XVII. mendean harriak gorriz koloreztatzeko teknikak garatu ziren, labearen behealdean artile eskarlata errez.\nErauzketa.\nK. a. 480. mendetik aurrera, antzinako greziar eta erromatarrek Sri Lankako errubiak\u00a0 ezagutzen zituzten. Honek Sri Lanka errubiaren erauzketa iturririk antzinakoena bihurtu zuen. Sri Lankan, errubi tonurik argienak (askotan \"zafiro arrosak\") dira ohikoenak. Historikoki, errubiak Thailandian ere atera izan dira, Pailin eta Samlout Kanbodiako barrutian, baita Afganistan, Australia, Brasil, Kolonbia, India, Namibia, Japonia eta Eskozian ere. Bigarren Mundu Gerraren ondoren, Madagaskarren, Nepalen, Pakistanen, Tanzanian eta Vietnamen aurkitu ziren errubi aztarnategiak.\nErrubiak Afganistanen eta Pakistanen ere erauzten dira. Pakistango Kaxmirrean milioika errubiko erreserba handiak daude, bilioi erdi dolarrekoak. Hala ere, 2017tik aurrera meategi bakarra zegoen (Chitta Kathan) inbertsio faltagatik. Afganistanen, errubiak Jegdaleken erauzten dira.\nIpar Mazedoniako Errepublika errubi naturalak dituen Europako herrialde bakarra da. Prilep hiriaren inguruan aurki daitezke meatzal guneak. Errubi mazedoniarrek kolore bakarreko harribitxiak dituzte, mugurdi kolorekoak. Errubia mazedoniar armarrian ikus daiteke.\nErrubi batzuk Montana, Ipar Carolina, Hego Carolina eta Wyoming estatuetan aurkitu dituzte. Batzuetan, espinela (beste harribitxi gorri bat) errubiekin batera egoten da harribitxi edo marmolezko hartxintxar berean. Nahiko ohikoa da esperientzia gutxiko meatzariek, espinela gorriak errubiekin nahastea. Hala ere, kalitate hobereneko espinela gorria, errubi baten batez besteko preziora hurbildu daiteke.\nBaina errubiaren jatorri \"klasikoa\" Myanmarko Mogok harana da, Birmaniako iparraldean dagoena. Historian zehar, harribitxi hau hain nabarmena izan da herrialdean, antzinako errege birmaniarrei \"Errubiaren jauna\" titulua jartzen zietela. Herrialde hau, bertan erauzten dituzten kolore klasikoko eta gardentasun handiko errubi harriei esker, munduko errubi erauzketa toki garrantzitsuenen artean dago. 1990eko hamarkadan, Myanmar erdialdean, Mong Hsu ingurua errubiak ekoizten hasi zen, eta berehala bihurtu zen munduko errubi meatzal gune nagusia. Myanmarren berriki aurkitutako errubi aztarnategia Namyan (Namyazeik) dago, iparraldeko Kachin estatuan. Gaur egun Rubia M\u00f6ng Hsu herrian dago, Birmaniatik ipar-ekialdera, baina azken urteotan errubi on gutxi aurkitu dira bertan.\nMotak jatorriaren arabera.\nErrubi-harribitxi mota ezberdinak daude merkatuan. Harribitxi honen motak meatze eremuaren arabera sailkatzen dira. Orain, errubi harribitxien motak eta haien jatorria eztabaidatuko ditugu.\nErrubi birmaniarra.\nErrubi birmaniarrak edo Myanmarreko errubiak munduko errubi estimatuenetakoak dira. Mota honetako harribitxiak kalitate bikainekoak dira, gorri disdiratsua eta inklusio txikia daukate. Errubi birmanazko harribitxiek beti izaten dute inperfekzioren bat gorputzean, beraz, birmanazko errubi bat erosten duzun bakoitzean, lehenik eta behin, harrian inklusio txikiren bat dagoela ikuskatu behar da, originala izan dadin.\nErrubi afrikarra.\nAfrikako errubiek, oro har, tamaina eta kalitate ezberdinak dituzte. Odol gorri edo gorri ilun kolorekoak dira, baina, bertan jasotzen diren errubi kolorerik onenak gorri ilunekoak dira. Mozambiken, bereziki, errubi asko erauzten dituzte eta herrialdearen iparraldean aurkitutako asterismodun errubiengatik dira ezagunak.\nErrubi thailandiarra.\nThailandiako errubiak Bangkokeko hego-ekialdetik datoz. Thailandiako errubiak baino ospetsuagoak diren bakarrak birmaniar errubiak dira. Bertakorrubiak kalitate bikainekoak dira, baina, tonu ilunagoak dituzte normalean, marroiz eta gorri morez tindatuak, burdina eta kromoaren konbinazioaren ondorioz.\nErrubi tanzaniarra.\nTanzaniako errubiak bere purutasun eta fintasunarekin liluratzen du. Bere balioa etengabe igotzen ari da, neurri txikitan aurkitzen delako. Harribitxi hauek Songea eskualdetik ateratzen dira.\nTanzaniako errubi harrieen itxura hessonitar harriaren nahiko antzekoa da bere koloreagatik. Kolorearen intentsitatea txikiagotu egiten da tamainarekin, beraz, Tanzaniako errubi harrien tamaina zenbat eta txikiagoa izan, orduan eta baliotsuagoak dira; harriaren tamaina handitu ahala, harriaren kolorea desagertzen hasten baita. Dena den, euren lehiakide ospetsuenen harriak baino eskuragarriagoak dira. Alegia, errubi hauek ez dira birmaniar eta thailandiar errubiak bezain garestiak.\nMadagaskarreko errubia.\nMadagaskarreko errubiak beste motak baino aukera merkeago bat dira. Baina, nahiz eta nahiko berriak izan, bertatik ateratzen diren zeta delikatuko harriak egunetik egunera harribitxien merkatuan presentzia gehiago daukate. Madagaskarreko errubiek efektu optiko bereziak dituzte: asterismoa (izar efektua) edo chatoyancea (katu begi efektua).\nAndilamena eta Vatomandry-ko meatzaritza-eskualdeetan daude Madagaskarretik ateratzen diren errubi berezienak. Eremu horietan dagoen errubien kalitatea desberdina da, alegia, eskualde hauetan errubiak arroka igneoen barietate zabal batean aurki daitezke. Harribitxi hauek gorri-laranja eta gorri kolorea izaten dute.\nAfganistango errubia.\nAfganistango meatzal-lekuak Badakshan eta Jagdalek eskualdeetan daude. Jagdaleken sortzen den\u00a0 errubi motakolore gorri ilun eta gorri-morekoa da. Jagdaleko errubiek munduko beste leku batzuetan aurkitzen ez dituzten ezaugarriak dituzte.\nTratamendua.\nHarribitxiak saldu aurretik tratamenduen bitartez errubien kalitatea hobetzea ohiko praktika da. Hauek dira harriei gehien egiten zaizkien hobekuntzak: kolorea aldatzea, gardentasuna hobetzea (errutilo-inklusioak disolbatuz), pitzadurak estaltzea edo erabat betetzea. 1990eko hamarkadaren amaieran, kostu txikiko materialen ekoizle garrantzitsu batek termikoki tratatutako errubien ekoizpena handitzea eragin zuen eta, ondorioz, errubiaren prezioek behera egin zuten.\nTratamendu termikoa.\nErrubiei tratamendu termikoa aplikatzea da tratamendurik zaharrena eta ohikoena. Korindoi izeneko aluminio eta oxigeno atomoz osatua dagoen errubia milioika urtetan zehar lurraren gainazalaren bero eta presiopean egon da. Beroak eta presioak mineral hau arroka igneoen pitzaduretan sartzen den likido bihurtzen dute. Likidoa hozten den heinean, kolorerik gabeko kristal bihurtzen da. Hala ere, beste mineral batzuen arrastoek (askotan bakarrik %1a), kolorerik gabeko korindoi hau, gorri, arrosa, hori eta urdinera alda dezakete. Oligoelementua kromoa bada, korindoia gorri bihurtzen da eta horrela, errubiak sortzen dira. Oligoelementua burdina eta titanioa bada, berriz, urdin koloreko zafiroak bihurtzen dira.\nProzesu hori tenperatura kontrolatua duten labeetan egiten da. Tratamendu termiko hauetan, harribitxiak 1800\u00a0\u00b0C (3300\u00a0\u00b0F) inguruko tenperaturak izaten dituzte. Errubi batzuk bero-prozesu baxuago bat jasaten dute, 20-30 minutuz ikatz gainean berotzen 1300\u00a0\u00b0C (2400\u00a0\u00b0F) inguruko tenperaturan. Zeta partzialki hausten da eta kolorea hobetu egiten da.\nNahiz eta metodo zaharra izan, Asiako hegoaldeko eta hego-ekialdeko mendi-hegaleko herrixketan ikus daiteke oraindik. Groenlandiako harribitxiek Myanmarretik ateratzen diren harrien kolore antzekoa dute eta modu etiko eta arduratsuan ateratzen dira. Tratamendu termiko tradizional hau ia erabat onartua dago harribitxien munduan.\nBerunezko beiraren tratamendua.\nBeiraz edo hausturaz beteriko errubiak kalitate gutxiagoko errubiak dira. Pitzadura asko dituztenak zuritu egiten dira eta, ondoren, berunezko beiraz berotzen dira tenperatura baxuetan. Beirak hutsuneak betetzen ditu eta errubi gardena sortzen du. Azken urteotan ohikoagoa bihurtu den beste tratamendu bat berunezko beira betetzea da. Tratamendu honetan, berotze-prozesuan zehar material gehigarriak sartzen zaizkio harribitxiaria. Errubiaren barrunbeak berunezko beiraz (edo antzeko materialez) bete eta hausturak estali ditzakete harria gardenagoa bihurtzeko.\nProzesua lau urratsetan egiten da:\nErrubiaren kolorea hobetu nahi izanez gero, beira-hautsa kobrearekin edo beste oxido metaliko batzuekin nahastu daiteke; baita sodioa, kaltzioa, potasioa eta antzeko elementuekin ere. Bigarren beroketa-prozesua hiru edo lau aldiz errepikatu daiteke, baita nahasketa desberdinak aplikatu ere. Errubiak berotzen direnean (konponketak egiteko), ez dira azido borazikoarekin edo beste edozein substantziarekin estali behar, horrek gainazala marka dezakeelako. Tratamenduaren eraginkortasuna identifikatzeko barrunbeetan eta hausturetan burbuilak dauden bilatu behar da 10x -ko lupa erabiliz.\nTratamendu honek errubia hobetuko du, baina haren balioa murriztuko du, betegarritzat hartzen baita. Tratamendu hau harribitxiak modu erregularrean ekoizteko eta prezio oso eskuragarrietan saltzeko premia dagoenean egiten dira.\nHarribitxiaren garbiketa eta zaintza.\nErrubiak gogorrak eta iraunkorrak dira, eta, beraz, ez dute zaintza berezirik behar. Errubia modu seguru, erraz eta eraginkorrean garbitu daiteke xaboi-ur epelarekin eta eskuila edo oihal leun batekin.\nHausturak eta hedapena betetzeko tratamenduak dituzten harribitxiak zapi heze batekin bakarrik garbitu behar dira. Haustura betegarria duten errubiak erraz kaltetu daitezke berotutako errubiekin alderatuta. Garbitzaile kimikoak eta azidoak sahiestu behar dira, adibidez, limoi zukuak barrubetetako errubi baten koloreari eragin diezaioke. Ez saiatu barrubetetako errubi bat berriz leuntzen, eta ez berotu horrelako errubiak bitxigile-zuzi batekin.\nHarri bitxi gehienekin bezala, garbitzaile ultrasonikoak eta lurruneztagailuak saihestu egin behar dira. Kendu beti bitxigintzako edo harri bitxiko edozein pieza kirola egin edo garbitu aurretik. Ez jarri errubiak azidoaren eraginpean, eta gorde itzazu beste harribitxi batzuetatik urrun, marrak saihesteko. Hobe da harribitxiak oihal leun batean biltzea edo oihalez forratutako bitxigile baten barruan gordetzea.\nErrubia bezain baliotsua den harribitxi bat izanez gero, garbiketa eta azterketa osoa egiteko harribitxia bitxigintza profesional batera eramatea merezi du.\nPrezioa.\nKoloretako harribitxien prezioa finkatzean kolorea, argitasuna, ebakia eta kilatea kontuan hartu behar da, baina, errubiaren kasuan, oro har, garrantzitsuena kolorea da. Errubia kolore gorridun korindoi (corinvindum) minerala da, eta gorri horren kalitateak asko eragiten du prezioan.\nErrubiak gorri bizi purua eta kolore uniformeko tonua izan behar du harriaren materia osoan zehar, ez ilunegia, ezta beste kolore nabardura argiekin. Errubiek askotan inperfekzioak izaten dituzte. Hau erabakiorra ez izan arren, bistako pitzadurak arazo bat izan daitezke eta harriaren itxura uherrak prezioa debaluatu dezake.\nErrubiak harribitxi garestiak dira, beraz, ebakitzaileek ez dute materialik alferrik galtzen eta horregatik harribitxia mozteko moduan eraginkorrena bilatzen dute. Errubiak forma ezberdinak izan ditzake, baina ebaki borobilak eta obalatuak dira ezagunenak, kolore gorria eta distira nabarmentzen dutelako. Harribitxien ebakitzaileak harri landugabearen tonua eta saturazioa kontuan hartu behar ditu, hau da, harriaren zati onak maximizatu eta zati pobreak - edozein kolore lau, adabaki ilun edo orban - minimizatu.\nGainera, errubiak harri pleokroikoak dira, eta horrek, angeluaren arabera, bi kolore erakuts ditzaketela esan nahi du. Harria kolore gorri bizikoa izan daiteke angelu batetik, eta beste batetik laranja kolore apur bat eduki dezake; horrela ebakitzaileak gorriaren baliorik handiena lortzen du.\nAzkenik, errubiaren tamaina edo pisua kilateetan neurtzen da. Kilate bat baino gehiagoko errubiak oso bakanak dira izatez, eta tamaina handitu ahala nabarmen handitzen da bere balioa. 2 kilateko errubi bat kilate bateko errubi harribitxi baten prezioaren bikoitza baino askoz garestiagoa izango da, eta 5 kilateko errubi bat, berriz, kilate bateko harribitxi baten prezioa baino 25 aldiz garestiagoa. Betiere, kolorea eta kalitatea bezalako ezaugarriak berdinak izanik. Errubien tratamenduek modu esanguratsuan eragingo diote prezioari.\nHarribitxiak erosi eta saltzeko orduan gehien erabiltzen den terminoetako bat 'kilate' hitza da. Merkatari zaharrak algarrobo baten haziak erabiltzen zituzten pisu unitate gisa. Merkatariek antzeko tamainako algarroba-haziak biltzen zituzten oreka eskala batean kontrapisu gisa erabiltzeko. Algarroba hazi bat gutxi gorabehera 200 miligramokoa da (0,2 gramo) eta hori da kilate baten pisu zehatza.\nHistorian zehar izan duen eragina.\nErrubia koloreko harribitxi baliotsuenetako bat da, izan ere, errubi handiek tamaina bereko diamanteek baino prezio altuagoak lor ditzakete. Errubia, mendeetan zehar bere gogortasun bikainagatik (9 Mohs eskalan), tonu gorriagatik eta distiragatik estimatua izan da. Errubia kromotik kolore gorria lortzen duen korindoi mineralaren barietate bat da. Gorria ez den beste edozein koloretan aurkitzen dugun korindoia zafiro gisa sailkatzen da. Bere forma garbian korindoia erabat koloregabea da. \"Korindon\" hitza Tamil \"Kuruvindam\" hitzetik dator, \"zafiro errubi\" esan nahi duena.\nMitologia eta metafisika.\nErrubiak historia hasi zenetik gurtuak izan diren harriak dira, eta botere izpirituala egotzi zaie. Harribitxiaren jabeari boterea, autoestimua eta konfiantza ezartzen zaizkio, horregatik, gobernari eta noble nagusien harria izan zen.\nAntzinako kultura europar eta hinduentzat, \"Eguzkiaren harria\" (antzinako sanskritoan \"ratnaraj\") bezala ezagutzen zen. Antzinako sanskritozko testuak, biblia eta beste dokumentu historiko batzuetan errubiari erreferentzia egiten diote, historia aberatsa eta errubienganako goraipena adieraziz. Antzinako indiarrek Krishnari errubi baten eskaintza egiten zioten, enperadore gisa berraragiztatuko zela uste baitzuten.\nAntzinatik, errubiak, harria gainean daraman pertsona, lagundu eta babestu egingo duela uste izan da. Ziotenez, harriaren kolore gorriak eta gorri-morexkak zorigaitza saihesten zuen eta beraz, jabeak zorigaitzetatik babesten zituen. Birmaniako biztanleek talisman bezala erabiltzen zuten gaixotasunen, zorte txarraren eta zaurien aurka. Adibidez, gerlari birmaniarrek errubiek garaiezinak egingo zituztela uste zuten, horregatik, errubiak azalaren azpian sartzen zituzten.\nErdi Aroko europarrek errubiek osasun ona, oparotasuna, jakinduria eta maitasun bizitza arrakastatsua ziurtatzen zutela uste zuten. Hortaz gain, errubiak botere igarleak zituela uste zuten eta ezbeharren bat gertatuz gero harriaren kolorea ilundu egiten zela. Gainera, errubia eltzean jarri eta ura irakiten jarriz gero izurritea eta kiratsa ekidin zezakeela esaten zen. Alegia, errubia, garai hartan, ama lurraren bihotzaren odol tanta gisa ezagutzen zen. XIX. mendean Ralph Waldo Emersonek \"Eden upeletik isurtzen diren ardo tanta izoztuak\" bezala deskribatzen duen poesia bat idatzi zuen.\nMarco Poloren istorioaren arabera, Kublai Khanek Zeilango erregeari hiri bat eskaini zion errubi handi baten truke. Ingelesezko \"Ruby\" izena latinezko \"Ruber\" hitzetik dator, gorria esan nahi duena. Historian zehar errubi baten kolorerik desiratuena urdin tonu bat duen kolore gorri bizia izan da, \"usoaren odola\" bezala ezagutzen dena. Thailandian, errubia \"tabtim\" bezala ezagutzen da, hitz horrek, \"granada\" esan nahi du thailandieraz. Hau, harribitxi gorri distiratsu hauek granada heldu baten barruan jangarriak diren hazien itxura dutelako da.\nGainera, maitasuna, pasioa, sexualitatea eta lizunkeria irudikatzen duen harribitxia zen. Desira eta energia areagotzen dituela zioten, bizitzaren plazer sentsualaz gozatzeko aukera ematen eta bikote erromantikoak erakartzen dituelako.\u00a0 Errubiaren kolore gorri biziak ere desioarekin lotura eman dio eta, batzuek, efektu afrodisiakoa duen maitasunaren harria dela esaten dute.\nErrubia uztailean\u00a0 jaiotzen direnen harria da eta Karramarroa zeinu astrologikoarekin lotuta dago. Errubia ezkontzaren hamabosgarren eta berrogeigarren urteurrena ospatzeko opari gisa erabiltzen da. Berari eskeinitako eguna asteartea da (hortik dator Rolling Stones taldearen \"Ruby Tuesday\" abestia);\u00a0 marte eta plutoi planetak ditu esleituta.\nTxakrak: Indiarren sinesnem tradizionala.\nIndiarren sinesmen tradizionalen sisteman, errubia oinarrizko Muladhararekin erlazionatzen da. Txakra hau Kundaliniarekin lotuta dago, energia izpirituala, desiraren boterea, Jainkoaren kontzientzia, gogamenaren irekiera eta egoaren energia naturala irudikatzen du. Feng shuian, errubiak yangaren suzko energia ematen duela uste da. Errubia, funtsezko elementuekin duen loturagatik, bere kabuz energia proiektatzeko gai da. Existitzen diren harribitxi \"hornitzaile\" gutxietako bat dela esaten da.\nErrubia harri gorria denez, baita espinela, turmalina eta jaspea ere, gorputzeko odol-fluxuarekin eta bihotzeko presio arterialarekin lotzen dute. Oinarrizko txakrarekin lotua dagoenez, urdailaren eremuan, bizkar baxuan eta digestio-sisteman eragina du. Diotenez, sexu-arazoak, hilekoaren aurreko sindromea eta menopausiaren arazoak arindu daitezke kristal boteretsu honekin.\nAhalmen sendatzaileak.\nErrubiak harriaren jabea zaurietatik babesteko gaitasuna omen du, eta baita odoleko gaixotasunak sendatzekoa ere, hilekoaren mina eta zirkulazio arazoak barne. Bere eramaileari energia, indar emozionala, jarrera positiboa, kontzientzia eta kontzentrazio handiagoa eskaintzen diola ere esaten da.\nOsasun-propietateak.\nGemoterapian erabiltzen da, genitalek eragiten dituzten nahasmenduak tratatzeko, buruko nahasmenduen ondorioz gizabanakoak duen desioa tratatzeko eta gorputzeko minak murrizteko, dohai biziak eta etengabeak baitituzte.\nMeditazioaren propietateak.\nEguzki-plexuaren txakra, txakra baxua eta bekokiartea dira harribitxi eder hau jartzeko kokapen gogokoenak, bere eramaileari energia emateko gai delako eta, beraz, izpirituaren gorputz-adierazpenak indartsuagoakdira errubi harritik gertu.\nGarapen pertsonala.\nErrubia erabiltzeak gaitasun hobeak ematen dizkio pertsonari benetan zer nahi duen jakiteko, nahien zalantzak uxatzeko, harreman intimoak sustatzeko eta ezkutuko pasioa gogorarazteko. Harribitxi horretatik sortzen den segurtasuna kontu handiz erabili behar da, handitasun-nahiak eta egoa gehiegi elikatu nahi ez badugu.\nErlazionatutako harribitxiak.\nErrubia talde korindoiarreko kide bat denez, zafiroarekin estuki lotua dago, eta horregatik partekatzen ditu propietate batzuk, hala nola gogortasuna, konposizioa eta errefrakzio bikoitza. Korindoi harribitxien barietateak zafiro urdina, fantasiazko zafiroa, zafiro izarra eta kolorez aldatzen den zafiroa dira.\nKatu begi errubia, izar errubia eta trapitxe errubiak ere eskuragarri daude, baina nahiko arraroak dira. Errubi trapitxeek izar finko bat edo asterismo efektu bat daukate, eta hauek, askotan, harribitxien piezetan moztu egiten dira.\nErrubia beste harribitxi gorri batzuen antzekoa izan daiteke, almandar granatea eta piropo granatea kasu. Espinela, topazioa, turmalina eta zirkoia ere nahastu daitezke errubiarekin. Errubia beste mineral batzuekin ere sor daiteke, hala nola errubi zoisita eta errubi fuksita."}
{"id": "69666", "revid": "105290", "url": "https://eu.wikipedia.org/wiki?curid=69666", "title": "Bihotz ondoko sekretuak", "text": "Secretos del coraz\u00f3n (euskaraz: \"Bihotz ondoko sekretuak\") 1997 urtean Montxo Armendarizek eginiko film dramatikoa da.\nOscar Sarietarako lehendabiziko euskal film hautagaia zen.\nSinopsia.\nOporretan, Javi (Andoni Erburu) eta Juan anaia (\u00c1lvaro Nagore) herriko etxera joan dira, mendian. Hantxe, Javi betirako itxitako gelaren sekretuak erakarrita da: aita hilik aurkitutako gela. Umearen jakingura asebeteta egongo da eta aurkikuntza izugarria egingo du."}
{"id": "69667", "revid": "1545", "url": "https://eu.wikipedia.org/wiki?curid=69667", "title": "Secretos del corazon", "text": ""}
{"id": "69668", "revid": "119347", "url": "https://eu.wikipedia.org/wiki?curid=69668", "title": "Perdita Durango", "text": "Perdita Durango 1997 urtean \u00c1lex de la Iglesiak eginiko filma da.\nLas Vegas, Nogales, Tijuana, Tucson eta Xochimilcon grabatua zen. Estatu Batuetan, \"Dance with the Devil\" zuen titulua. Filma Barry Gifforden \"59\u00b0 and Raining: The Story of Perdita Durango\" eleberrian oinarrituta dago. Perdita Durango pertsonaia jadanik David Lynchen \"Wild at Heart\" (1990) filmean agertu zen, non Isabella Rossellinik egina zen.\nSinopsia.\n\"Perdita Durango\" umore, maitasuna, sexua eta ekintzaz beteriko filma da. Bere protagonistak kezkarik gabeko emakumea, Perdita Durango (Rosie Perez), eta hiltzaile erakargarria, Romeo Dolorosa (Javier Bardem) dira. Nerabe bikote estatubatuar bat bahitu ondoren, biek itzultze gabeko bidaia hasten dute \"far west\" lurraldeetatik Mafiako buru baten mandatua betetzen: umeki kargamentua Tijuanatik Las Vegasera eramatea.\nGehiago.\nPerdita Durango eta 1989ko Matamorosko sarraskiak baterakidetasun asko dituzte. Matamorosen, poliziak 30 gorpu erritualki hilak aurkitu zituen. Kaltetuen bat Santa Feko Mark Kilroy, 21 urteko ikasle estatubatuarra, zen. Sara Aldrete Villarreal eta bere mutil lagun kubatar-estatubatuarra, Adolfo de Jesus Constanzo, bere sektaren beste kideez gain, poliziak atxilotuak edo tiroz hilak ziren.\nSoinu-banda.\nLos Tigres del Norte, Johann Sebastian Bach eta Johnny Cashek hartzen dute parte beste taldeekin batera."}
{"id": "69670", "revid": "2962", "url": "https://eu.wikipedia.org/wiki?curid=69670", "title": "Leon I.a (argipena)", "text": ""}
{"id": "69671", "revid": "536", "url": "https://eu.wikipedia.org/wiki?curid=69671", "title": "Daerah", "text": "Daerah (arabieraz: \u062f\u0627\u0626\u0631\u0629 , \"zirkulu\") Malaysia eta Bruneiko barrutiek hartzen duten izena da. \"Lurralde\" hitzaren baliokidea da, beste hizkuntza batzuetan. Indonesian, \"daerah istimewa\" hitzak, lurralde bereziei buruz hitz egiteko erabiltzen ohi da. Hau da Aceh eta Yogyakarta estatuen kasua."}
{"id": "69672", "revid": "105290", "url": "https://eu.wikipedia.org/wiki?curid=69672", "title": "Pekan Tutong", "text": "Pekan Tutong Bruneiko Tutong barrutian dagoen mukim edo azpibarruti bat da, barrutiaren iparmendebaldean.\nMugak.\nIparraldean, Hegoaldeko Txinako Itsasoa du, iparrekialdean, Keriam mukim edo azpibarrutiarekin muga egiten du, hegoekialdean, Kiudang mukim edo azpibarrutiarekin, Tanjong Maya mukim edo azpibarrutia du hegoaldean eta, azkenik, Telisai mukim edo azpibarrutiarekin egiten du muga hegomendebaldean."}
{"id": "69673", "revid": "105290", "url": "https://eu.wikipedia.org/wiki?curid=69673", "title": "Rambai", "text": "Rambai Bruneiko Tutong barrutian dagoen mukim edo azpibarruti bat da, barrutiaren hegoaldean.\nMugak.\nIparraldean, Lamunin mukim edo azpibarrutiarekin muga egiten du, ekialdean eta hegoaldean, Malaysiako Sarawak estatuko Limbangekin, hegomendebaldean, Belait barrutiko Sukang mukim edo azpibarrutiarekin, mendebaldean, Belait barrutiko Bukit Sawat mukim edo azpibarrutia, eta, azkenik, iparmendebaldean, Ukong mukim edo azpibarrutia."}
{"id": "69674", "revid": "105290", "url": "https://eu.wikipedia.org/wiki?curid=69674", "title": "Tanjong Maya", "text": "Tanjong Maya Bruneiko Tutong barrutian dagoen mukim edo azpibarruti bat da. Erdi iparraldean dago.\nMugak.\nIparraldean, Pekan Tutong mukim edo azpibarrutiarekin muga egiten du, ekialdean, Kiudang mukim edo azpibarrutiarekin, hegoekialdean, Lamunin mukim edo azpibarrutiarekin, hegomendebaldean, Ukong mukim edo azpibarrutiarekin, eta, azkenik, mendebaldean, Telisai mukim edo azpibarrutiarekin."}
{"id": "69675", "revid": "105290", "url": "https://eu.wikipedia.org/wiki?curid=69675", "title": "Telisai", "text": "Telisai Bruneiko Tutong barrutian dagoen mukim edo azpibarruti bat da. Barrutiaren mendebaldeko muturrean dago.\nMugak.\nIparraldean, Hegoaldeko Txinako Itsasoa du, iparrekialdean, Pekan Tutong mukim edo azpibarrutiarekin muga egiten du, ekialdean, Tanjong Maya mukim edo azpibarrutiarekin, hegoekialdean, Ukong mukim edo azpibarrutiarekin, hegoaldean, Belait barrutiko Bukit Sawat mukim edo azpibarrutiarekin, eta, azkenik, hegomendebaldean, Belait barrutiko Liang mukim edo azpibarrutiarekin."}
{"id": "69676", "revid": "105290", "url": "https://eu.wikipedia.org/wiki?curid=69676", "title": "Ukong", "text": "Ukong Bruneiko Tutong barrutian dagoen mukim edo azpibarruti bat da. Barruti honen hegomendebaldean dago.\nMugak.\nIparrekialdean, Tanjong Maya mukim edo azpibarrutiarekin muga egiten du, ekialdean, Lamunin mukim edo azpibarrutiarekin, hegoekialdean, Rambai mukim edo azpibarrutiarekin, hegomendebaldean, Belait barrutiko Bukit Sawat mukim edo azpibarrutiarekin eta, azkenik, iparmendebaldean, Telisai mukim edo azpibarrutiarekin"}
{"id": "69677", "revid": "336", "url": "https://eu.wikipedia.org/wiki?curid=69677", "title": "Fluorita", "text": "Fluorita edo beste modu batean esanda fluor espatoa kaltzio fluoruroz osatutako minerala da, bere formula kimikoa CaF2 da, formula kimikoak zerez osaturik dagoen esan nahi du: kaltzio eta fluor.\nKolore askotakoa izan daitezke: Gardena, zuria, purpura, urdina, urdin berdexka, berdea, horia, marroixka, arrosa edo gorria.\nSistema kristalinoa (Nolako forma duen) kubikoa da, hau da, karratua.\nHaustura perfektua du, edozein modutan apurtzen da.\nGogortasuna mohs eskalan 4,0 da: Aiztoarekin urratzen da.\nDistira beirakara du, hau da, beiraren antza du.\nMarra zuria du.\nFluorita disolbatzeko pixka bat uretan utzi behar da."}
{"id": "69679", "revid": "56334", "url": "https://eu.wikipedia.org/wiki?curid=69679", "title": "Jorge Gerrikaetxebarria", "text": "Jorge Gerrikaetxebarria (Avil\u00e9s, Asturias, 1964ko azaroaren 30a) eusko-asturiar gidoigilea da.\nBiografia.\nAsturiasen jaioa bada ere, umea zela bizi da Euskal Herrian. Umetan ezagutu zuen bere lagun mina eta partaidea den \u00c1lex de la Iglesia eta Historia ikasi zuen EHUn. Goya Sarietarako hautagaia izan da bitan (1996an eta 2001ean). \u00c1lex de la Iglesiaren \"Mirindas asesinas\" (1990) filmarekin egin zuen debuta gidoilari bezala. Une honetatik aurrera, bien ibilbideak estu-estu lotuta egongo dira eta \u00c1lex de la Iglesiaren hainbat filmetan lan egin du kogidoilari gisa. Pedro Almodovar eta Daniel Monz\u00f3n zuzendariekin batera ere, lan egin du."}
{"id": "69680", "revid": "105290", "url": "https://eu.wikipedia.org/wiki?curid=69680", "title": "Gabo\u00f1o", "text": "Gabo\u00f1u edo Artia Elgeako mendilerroan dagoen mendietako bat da, mendilerro honen ekialdeko muturrean dagoena Araba eta Gipuzkoa artean. Bere garaiera, 1.175 metrokoa da, eta, beraz, mendilerro honetako bigarren mendirik garaiena da, Aumategiren ondoren.\nMendi honen beste izen batzuk Gaba\u00f1o eta Aznabartza dira.\nIrispideak.\nBideetako bat Arantzazuko Santutegitik abiatzen da (Ordu 1 eta 45 minutu). Hemendik, lehenik, Arantzazuko labarraren oineraino jaitsi behar da. Ondoren, hormigoizko bidea jarraitu behar da, mendebalderantz, handik gutxira, bide hori utzi eta ezkerretarantz, Azpilloste leporaino iristeko. Hemendik hegoaldera jarraituz, Gainlabur lepora iristen da, Urkilla mendilerroan dagoen izen bereko mendiaren ondoan. Behin hona heldu ondoren, Keixtui-gaina mendiaren tontorra inguratu behar da, Eiziertako lepora iristeko. Hemen, parke eolikoko bideak atzean utzi eta tontorrera daroan muinoa igo behar da.\nBeste bide bat, Barriatik doa (Ordu 1 eta 45 min.). Toki honetan, XII.-XIII. mendeko zistertar monasterio bat dago, orain, aterpetxe bihurtuta dagoena. Herrixka honen amaieran, Baltiako baserriak daude. Hauen ondotik abiatzen den bidea jarraituz, beti mendia bistan dagoela segitu beharko da, Los Segundosen, hesi bat igaroz. Gorago, Baltiako Eskortaren hondakinak igaroko dira, eta bidea belartsu bihurtuko da, muino luzanga bat igarotzen den heinean. Azkenik, mendia zelairik zelai igo behar da, tontorreraino, bi aldiz, Elgeako Parke Eolikoko bideak igaroz.\nAzkenik, beste ohiko bide bi Larreatik (Ordu 1 eta 45 min.) eta Arriolatik abiatzen dira.\nOndasun nabarmenak.\nMendilerroaren beste toki batzuetan bezala, mendi honen inguruan ere monumentu megalitikoak kus daitezke, besteak beste Gallerdi izeneko tumulua eta baita zutarri handi bat ere."}
{"id": "69681", "revid": "119347", "url": "https://eu.wikipedia.org/wiki?curid=69681", "title": "Keixtui-Ga\u00f1a", "text": "Keixtui-Ga\u00f1a Elgeako mendilerroan dagoen mendi bat da. Mendilerro honen ekialdeko muturrean dago, Urkilla mendilerrora igaro aurretik, Elgeakoan dagoen azkeneko mendia da. Bere garaiera, 1.132 metrokoa da.\nIrispideak.\nArantzazutik, izen bereko labarraren oinera jeitsi behar da. Hemendik, hormigoizko bidea jarraitu behar da, mendebalderantz, handik gutxira, bide hori utzi eta Azpilloste leporaino joateko. Hegoalderantz jarraituz, Gainlabur leporaino iritsi behar da. Azkenik, hemendik berehala heltzen da mendi honen tontorrera\nBarriatik, herrixka honen amaieran dauden baserrien ondotik doan bidea hartu eta Gabo\u00f1o mendia beti aurrean dagoela jarraitu behar da. Los Segundoseko hesia igaro behar da eta, gorago, Baltiako Eskortaren hondakinak zeharkatu beharko dira. Gorantz jarraitu ahala, eta muino luzanga bat igotzen jarraitzen den heinean, bidea belartsu bihurtuko da. Zelairik zelai igaro beharko da Gabo\u00f1orako bidea, honen tontorrera iritsi arte. Behin Gabo\u00f1oren tontorrean, ekialdera hartzea baino ez da geratzen, Keixtui-Ga\u00f1a mendiaren tontorrera iristeko.\nBerezitasunak.\nTontorrean, mugarri bezala funtzionatzen duen harri bat dago, postontzitik gertu."}
{"id": "69684", "revid": "448", "url": "https://eu.wikipedia.org/wiki?curid=69684", "title": "Urkilla", "text": "Urkilla Araba eta Gipuzkoa arteko mugan dauden hiru mendilerroetako bat da, Elgearekin eta Altzaniarekin batera. Mendilerro honetako mendirik garaiena, Milpiribil da, 1.279 metroko garaierarekin.\nUdalerri mugakideei dagokienez, bestela, hegoaldean Donemiliaga, Asparrena eta Zalduondo ditu, eta iparraldean aldiz O\u00f1ati eta Altzaniako Partzuergoa."}
{"id": "69689", "revid": "119347", "url": "https://eu.wikipedia.org/wiki?curid=69689", "title": "Makatzgain", "text": "Makatzgain Elgeako mendilerroan dagoen mendi bat da, mendilerro honen alde gipuzkoarrean kokatua, mendebaldeko muturrean, Eskoriatza eta Leintz Gatzaga arteko mugatik gertu. Bere garaiera, 1.002 metrokoa da, eta, Eskoriatza herriaren lurraldearen barnean dauden mendietatik, garaienetako bat da, 1.000 metrotik gorako garaiera duen gutxietako bat, Aranguren, Bizkarlatza, Aizkorri II, Arlutz, Mugarriluze, Erlaitz, Atain eta Pagobedeinkatuta mendien ondoren, herri honetako mendirik garaienen artean, bederatzigarren postuan dagoelarik, eta, mendilerroko mendien artean, zortzigarrenean.\nIrispideak.\nBide bat, Arlabango mendatetik abiatzen da. Baserrira hormigoizko bidetik igoz eta, ondoren, ezkerrerantz joz, pagadi batean sartu behar da, aulkiak eta mahaiak dauden toki batetik igaroz. Azkenik, gas naturalaren bideari jarraiki, berehala hel daiteke mendi honen tontorrera."}
{"id": "69690", "revid": "119347", "url": "https://eu.wikipedia.org/wiki?curid=69690", "title": "Nacho Vigalondo", "text": "Ignacio \"Nacho\" Vigalondo Palacios (Cabez\u00f3n de la Sal, Kantabria, - ) espainiar aktore, gidoigile eta zinema zuzendaria da. Oscar Sarietarako hautagaia izan da bere lanagatik.\nBiografia.\nZineman ez ezik, telebistan ere lan egin du, gidoigilea izan da \"Gran Hermano\", \"Vaya Semanita\" edo \"Agitaci\u00f3n +IVA\" sailetan."}
{"id": "69691", "revid": "119347", "url": "https://eu.wikipedia.org/wiki?curid=69691", "title": "Mirubixkar", "text": "Mirubixkar Elgeako mendilerroan dagoen mendi bat da, 1.048 metroko garaiera duena. Mendilerro honen erdi ekialdean dago, Usabakotxena lepotik gertu.\nIrispideak.\nLarreatik, Usabakotxena lepora iritsi behar da lehenik. Herrixka honen eliza ondoan dagoen bide batetik abiatu behar da. Bide hau, bere lehen metroetan, asfaltatua dago. Ondoren, Larrakola txabolara heldu behar da, eta, hortik, berehala, Usabakotxena lepora heltzen da. Hemendik, eskuinetara hartu behar da. Lehen tontorra, Mirubixkar bera da."}
{"id": "69692", "revid": "1830", "url": "https://eu.wikipedia.org/wiki?curid=69692", "title": "Asier Altuna", "text": "Asier Altuna Iza (Bergara, Gipuzkoa, 1969ko maiatzaren 4a) zinema zuzendaria eta gidoigilea da. 2005ean, bere lehendabiziko film luzea grabatu zuen (\"Aupa Etxebeste!\"), Telmo Esnalekin batera.\nHalaber, aipatzekoa da \"Bertsolari\" bere dokumentala eta Esnalek zuzendutako \"Urte berri on, amona!\", Altunaren gidoiarekin.\nIkastetxe askotan egon da, eta horietako batzuetan argitu duenez, Amama da gehien gustatu zaiona, eta Txotx gehien kostatu zaiona.\nBig Be\u00f1at bideoklipa.\nFermin Muguruzak, 2001eko korrikarako abestia egin zuenean, garai hartan euskal zineman oso berritzaileak ziren Telmo Esnal eta Kixi-rekin (Asier Altuna) sortu zuen bideoklipa. Modernitatea eta nekazal giroa batera agertzen ziren; adibidez, hasieran Be\u00f1at nekazari klasikoak belarra mozten zuen parke teknologiko batean, edo harri-jasotzaileak Fenwick orga batekin jasotzen zuen harria. Globala eta lokala uztartzearen aldeko aldarria erakusten da, baina eredu berrien derrigorrezko ezarpenik gabe (\"\"Uztartzea da bat, bestea ezarpena /\" \"Elkartrukatu edo derrigortu ereduak\") Janari azkarren kontrapuntuan (\"Macdonalizazioa\")\", urteetan herrietako festetan ibilitako \"Saltxitxauto\" furgoneta herrikoia azaltzen zen bideoklipean kilometro 0-ko janari gertu eta gozoa eskaintzen.\nSariak.\nZinemako sari edo izendapen hauek jaso ditu:"}
{"id": "69693", "revid": "56334", "url": "https://eu.wikipedia.org/wiki?curid=69693", "title": "Telmo Esnal", "text": " Telmo Esnal Illarramendi (Zarautz, Gipuzkoa, 1966) zinema zuzendaria eta gidoigilea da. 2005ean, bere lehendabiziko film luzea grabatu zuen (\"Aupa Etxebeste!\"), Asier Altunarekin batera.\nBig Be\u00f1at bideoklipa.\nFermin Muguruzak, 2001eko korrikarako abestia egin zuenean, garai hartan euskal zineman oso berritzaileak ziren Telmo Esnal eta Kixi-rekin (Asier Altuna) sortu zuen bideoklipa. Modernitatea eta nekazal giroa batera agertzen ziren; adibidez, hasieran Be\u00f1at nekazari klasikoak belarra mozten zuen parke teknologiko batean, edo harri-jasotzaileak Fenwick orga batekin jasotzen zuen harria. Globala eta lokala uztartzearen aldeko aldarria erakusten da, baina eredu berrien derrigorrezko ezarpenik gabe (\"\"Uztartzea da bat, bestea ezarpena /\" \"Elkartrukatu edo derrigortu ereduak\") Janari azkarren kontrapuntuan (\"Macdonalizazioa\")\", urteetan herrietako festetan ibilitako \"Saltxitxauto\" furgoneta herrikoia azaltzen zen bideoklipean kilometro 0-ko janari gertu eta gozoa eskaintzen."}
{"id": "69697", "revid": "56334", "url": "https://eu.wikipedia.org/wiki?curid=69697", "title": "Daniel Calparsoro", "text": "Daniel Calparsoro Lopez-Tapia, (Bartzelona, Katalunia, 1968ko maiatzaren 11) euskal herritar zinema zuzendari bat da.\nBiografia.\nNahiz eta 1968an Bartzelonan jaio, hilabeteetako haurra zela Hondarribiara eraman zuten bizitzera. Zientzia Politikoak Madrilen eta Zinemagintza New Yorken ikasi zituen.\n1995. urtean bere lehen film luzea, \"Salto al vac\u00edo\" izenekoa, idatzi, ekoiztu eta zuzendu zuen, gizartean dagoen bortizkeria, bazterketa eta pobrezia islatuz. Gai eta arazo berdinak jorratuz, \"Pasajes\" filmatu zuen (1996). \"A ciegas\" (1997), berriz, euskal gatazka politikoan oinarritzen den filma izan zen. \"Asfalto \" (1999) lanean umorea eta zinema beltza uztartu zituen, hiru lagunen arteko amodio historia kontatuz. Film gehienen protagonista rolean bere musa eta emazte ohia den Najwa Nimri aritu da.\nElkarrekin 5 film grabatu zituzten. Egun Patricia Vico aktorea du bikotekidea eta seme bat dute: Hugo (2006)."}
{"id": "69698", "revid": "56334", "url": "https://eu.wikipedia.org/wiki?curid=69698", "title": "Enrique Urbizu", "text": "Enrique Urbizu Jauregi (Bilbo, 1962ko azaroaren 6a - ) euskal gidoigile eta zinema zuzendaria da.\nBiografia.\n1980ko hamarkadan hasi zen zinemagintzan, eta orduz geroztik nahiago izan du beti beste batzuen enkarguak hartzea eta burutzea bere proiektu pertsonalak garatzea baino. Izan ere, beti esan du artistatzat baino areago, zinemagintzaren profesionaltzat duela bere burua.\nZuzendu zuen lehen film luzea \"Tu novia est\u00e1 loca\" (1987) komedia izan zen. Hurrengo lanek ere komedia izan zuten ardatz: \"Todo por la pasta\" (1990), \"C\u00f3mo ser infeliz y disfrutarlo\" (1993), eta \"Cuernos de mujer\" (1995). Azken biak Carmen Rico Godoy idazlearen eleberrietan oinarritutako lanak izan ziren. 1995. urtean, Arturo P\u00e9rez-Reverteren \"Cachito\" eleberrian oinarrituta, izen bereko gidoia idatzi eta filma zuzendu zuen. Ondoren, telebistarako \"El hermano peque\u00f1o\" (1998) lana egin zuen, Manuel V\u00e1zquez Montalb\u00e1nen Pepe Carvalho pertsonaia ezagunaren istorioa kontatuz.\nNazioarteko sona 1999an Roman Polanskik zuzendutako \"The Ninth Gate\" filmaren gidoia idatzi zuenean heldu zitzaion; P\u00e9rez Reverteren \"El club Dumas\" nobela oinarri hartuta idatzi zuen orduko hartan ere Urbizuk gidoia. 2001. urtean Gibraltarko itsasertzean kokaturiko thriller bat idatzi eta zuzendu zuen, \"La caja 507\".\nMadrilen bizi da aspaldiko partez."}
{"id": "69699", "revid": "119347", "url": "https://eu.wikipedia.org/wiki?curid=69699", "title": "Miritxa", "text": "Miritxa Elgeako mendilerroan dagoen mendi bat da, Elgeamendi eta Arkamorekin batera, Uribarri-Ganboa urtegiaren ondoan dagoen mendi hirukotea osatuz. Miritxa mendilerro honetako bigarren mendirik txikiena da, Arkamoren ondoren, 885 metroko garaierarekin.\nIrispideak.\nMarieta herrixkatik, Santa Marina Ermitara abiatu behar da, ondoren, Kondekortako leporantz abiatzeko. Ezkerretik, muinoa jarraitu eta Arkamo mendiaren tontorrera iritsi behar da. Hemendik, hegoekialderantz hartu behar da, Elgeako lepora iritsi arte. Eta, behin hemen, hegomendebalderantz, Miritxia mendiaren tontorrera iritsi arte."}
{"id": "69700", "revid": "56334", "url": "https://eu.wikipedia.org/wiki?curid=69700", "title": "Javier Aguirre Fern\u00e1ndez", "text": "Javier Aguirre Fern\u00e1ndez (Donostia, 1935eko ekainaren 13a - Madril, 2019ko abenduaren 4a) gipuzkoar zinema zuzendari eta gidoigilea izan zen.\nBiografia.\nZinema ikasketak Zinematografia Eskola Ofizialean hasi zituen, \"Radiocinema\", \"Film Ideal\" eta \"Primer Plano\" aldizkarietan zine kritikari gisa idazten zuen bitartean.\n1960ko eta 1970eko hamarkadetan, genero guztietako film komertzialak, beldurratik destapera, film labur esperimental eta abangoardiakoekin tartekatu zituen. Lan horiek Espainiako zuzendari esperimental interesgarriena bihurtu zuten, batez ere \u00abantizinema\u00bb kontzeptua bateratzen duten film laburrei esker. Film laburrak Venezia, Donostia, Valladolid, Bilbo eta Estrasburgoko jaialdietan saritu dituzte.\n2019ko azaroaren 14an, Esperanza Roy emaztearekin batera, Espainiako Arte eta Zientzia Zinematografikoen Akademiaren urrezko domina jaso zuen."}
{"id": "69701", "revid": "105290", "url": "https://eu.wikipedia.org/wiki?curid=69701", "title": "Ameriketako Estatu Batuetako gobernu sailak", "text": "Ameriketako Estatu Batuetako Gobernua, sail edo \"departamendu\" ezberdinetan banatzen da.\nGuztira 15 departamentu dira, eta honela banatzen dira:"}
{"id": "69703", "revid": "56334", "url": "https://eu.wikipedia.org/wiki?curid=69703", "title": "Javier Agirre Erauso", "text": "Javier Agirre Erauso (Irun, ) gipuzkoar zinema argazki zuzendaria da. Besteak beste, Handia, Loreak, La trinchera infinita filmetan parte hartu du.\nBiografia.\nIrungo Bidasoa Institutuan Komunikazioetako Elektronika Teknikari ikasketak burutu zituen. Gerora Andoaingo Irudi eta Soinu Eskolan, ESCIVIn alegia, Irudi eta Soinu, eta Argazki zuzendaritza Espezialitateak burutu zituen."}
{"id": "69704", "revid": "1545", "url": "https://eu.wikipedia.org/wiki?curid=69704", "title": "Javier Agirre", "text": "Javier Agirre hainbat pertsonaren izen-deiturak dira:"}
{"id": "69705", "revid": "336", "url": "https://eu.wikipedia.org/wiki?curid=69705", "title": "Ameriketako Estatu Batuetako Segurtasun Nazionalerako Saila", "text": "Ameriketako Estatu Batuetako Segurtasun Nazionalerako Saila, DHS akronimoaz ezagutua, Ameriketako Estatu Batuetako gobernuaren ministerio bat da.\nHonen ardura AEBak eraso terroristetatik eta hondamendi naturaletatik babestea da. Halaber, polizia agentzien ardura, immigrazioa, aduanak eta barne segurtasuna."}
{"id": "69707", "revid": "109342", "url": "https://eu.wikipedia.org/wiki?curid=69707", "title": "Sekillaga", "text": "Sekillaga edo Mugarriaundi Elgeako mendilerroan dagoen mendi bat da, mendilerroaren erdi ekialdean kokatua. Bere garaiera, 1.152 metrokoa da, eta, mendilerroko mendien artean, hirugarren garaiena da, Aumategi eta Gabo\u00f1oren ondoren.\nAraba eta Gipuzkoa arteko mugan bertan dago, O\u00f1atik Barrundiarekin duen mugan, azken herri honen iparrekialdeko azken muturrean.\nBere tontorrean menhir edo zutarri bat dago. Saltarrikoa bezala, hau ere etzana dago.\nHistoria.\nMendi honen tontorretik gertu dagoen San Juan mendatea Arabako Lautadatik Arantzazuko Santutegira zihoazen erromesek oso sarri erabiltzen zuten, Calahorrako galtzada erabiliz. Loiolako San Inaziok, Iru\u00f1a babesten ari zela zauritua izan zenean, mendiak igaro zituen, mendate hontatik, 1520. urtean. Bere zaurietatik sendatu ondoren, Arantzazura itzuli zen eta berriz igaro zuen mendate hau, Najera edo Naiarara joateko. Uste denez, bisita honetan bere botuak egin zituen San Inaziok, Ama Birjinaren irudiaren aurrean.\nIrispideak.\nMendi honetara igotzeko bideak, oso ugariak dira\nBarriatik.\nHemendik joanez gero, herritik abiatzen den bide bat hartu behar da. Bide honek, larreak eta zelaiak zeharkatzen ditu. Harizti batetara heldu arte jarraitu behar da bide hau. Harizti hau zeharkatu, Baltiako Eskorta ezkerretara utzi eta muino garbi batetara irten behar da. Muino honek, garaiera irabazten du ezkerrean dagoen [rtolako labarraren gainean. Muino hau jarraituz, bideak ezkerretara biratzen du, Zepoleku lepora heldu arte, ondoren, hemendik tontorrera iristeko\nLarreatik.\nLarreatik, bidea oso antzekoa da. Herritik, iparralderantz doan bide bat abiatzen da. Bide honetan 800 metro inguru ibili ondoren, futbol zelai bat utzi behar da ezkerretara. Gero, ezkerretara utzi behar da Ardanubeta urmaelera doan bidea eta Gisardibelera joan behar da. Hemen, goitiera irabazten hasten da. Ondoren, eskuinetarantz Juansasi magalpetik Askaito labarlekurantz sartzen da, San Juan mendatera helduz. Eskuinetik, tontorrera hel daiteke haizerroten bideari jarraiki."}
{"id": "69709", "revid": "105290", "url": "https://eu.wikipedia.org/wiki?curid=69709", "title": "Urdingain", "text": "Urdingain edo Arriurdin Elgeako mendilerroan dagoen mendi bat da, Araba eta Gipuzkoa arteko mugan bertan. Bere garaiera, 992 metrokoa da. Gertu, mendate txikitxo bat igaroz, iparralderaxeago, Makatzgain mendia dago.\nIrispideak.\nBiderik errazena, Arlabango mendatearen ondoan dagoen Ama Birjinaren irudiaren ondoko bidetik abiatuta doa. Hemendik, San Juan Zar baserrirantz doa bidea. Ondoren, Dominaga baserrira heldu behar da. Gorago, ezkerraldetik joan behar da, pagadian dagoen aisialdegune bat igaroz, mendatetxora heldu arte albo batera utziko ez dena. Hemendik, tontorrera berehala heltzen da.\nBerezitasunak.\nTontorrean, pare bat mugarri daude. Baita antena errepikatzaile bat ere, 1996an bertan jarri zutena."}
{"id": "69711", "revid": "105290", "url": "https://eu.wikipedia.org/wiki?curid=69711", "title": "Urkitza (Elgea)", "text": "Urkitza Elgea mendilerroan dagoen mendi bat da. Ez da Urkilla mendilerroan dagoen izen bereko mendiarekin nahastu behar. Urkillakoa, gainera, Elgeakoa baino garaiagoa da. Elgeako mendi honek, 915 metroko garaiera du, eta Uribarri-Ganboako urtegiaren inguruan dauden mendilerro hontako hirukotearen iparraldean dago, Eskoriatza, Leintz Gatzaga eta Barrundia arteko muga eratuz.\nIrispideak.\nArlabango mendatean dagoen Ama Birjinaren irudiaren ondotik abiatzen den bidetik Urdingain ingururantz heldu ondoren, hegoalderantz hartu behar da, eta, Arriurdin edo Urdingaingo lepoa igaro ondoren, mendi honen tontorrera hel daiteke.\nBerezitasunak.\nMugarri bat du bere tontorrean.\nHonetaz gain, esan bezala, hiru herriren arteko muga naturala osatzen du, Eskoriatza, Leintz Gatzaga eta Barrundiaren arteko erpinean bertan baitago."}
{"id": "69712", "revid": "336", "url": "https://eu.wikipedia.org/wiki?curid=69712", "title": "Dmitri Khokhlov", "text": "Dmitri Valrievitx Khokhlov, errusieraz \u0414\u043c\u0438\u0442\u0440\u0438\u0439 \u0412\u0430\u043b\u0435\u0440\u044c\u0435\u0432\u0438\u0447 \u0425\u043e\u0445\u043b\u043e\u0432, (Krasnodar, Errusia, 1975eko abenduaren 22a - ) errusiar futbol jokalari bat da. Futbol zelaian, erdilari antolatzaile bezala jokatzen du. Bere oraingo taldea, Moskuko Dinamo da.\nFutbol karrera.\nJokalari profesional gisa, bere futbol karrera, Moskuko CSKA taldean hasi zuen. Talde honetan, 1993tik 1996 arte eman zuen. Ondoren, Moskuko Torpedo taldera pasa zen, bertan 1997an bakarrik jokatuz. 1997tik 1999rarte, PSV Eindhoven taldean eman zuen, Herbehereetako Eredivisie ligan. 1999 an, Real Sociedad taldera pasa zen. Bertan, 2003 arte egon zen. 2003an, 6 urte Errusiako ligatik kanpo eman ondoren, Moskuko Lokomotiv taldera joan zen, bertan, 2005 arte egonez. Eta 2006. urtetik egundaino, Moskuko Dinamo taldean dabil.\nErrusiako selekzioa.\nErrusiako selekzioarekin, 53 partidu jokatu ditu, 6 gol sartuz. Bere debuta, 1996. urtean izan zen. 2005. urtean erretiratu zen selekziotik. Gainera, selekzioarekin, 2002ko Japonia eta Koreako Munduko Futbol Txapelketa jokatu zuen."}
{"id": "69713", "revid": "336", "url": "https://eu.wikipedia.org/wiki?curid=69713", "title": "Ameriketako Estatu Batuetako Defentsa Saila", "text": "Ameriketako Estatu Batuetako Defentsa Saila Ameriketako Estatu Batuetan segurtasunaz eta armadaz arduratzen den ministerioa da. DOD edo DoD akronimoez ezaguna da.\nAntolaketa.\nDefentsa Idazkaritza"}
{"id": "69714", "revid": "105290", "url": "https://eu.wikipedia.org/wiki?curid=69714", "title": "Kochen postulatuak", "text": "Koch-en postulatuak Robert Koch zientzialari alemaniarrak 1890ean azaldutako arauak dira, mikrobiologia klinikoaren arloan garrantzi handia dutenak. Karbunkoaren bakterioarekin lanean ari zela, Koch-ek animalia gaixoen materiala sagu osasuntsuei sartu zien, eta ohartu zen azken hauek karbunko gaitza harrapatzen zutela. Horren haritik jarraitu zuen ikertzen, karbunkoaren bakterioa gaitz horren eragilea zela frogatu arte.\nGaur egun ere, mikrobio bat gaixotasun baten eragilea dela frogatzeko Koch-en lau postulatuak bete behar ditu. Alegia:\nBakterio patogeno ia guztiek postulatu horiek betetzen dituzte. Gutxi batzuek, ordea, ez dute bigarren araua betetzen, zaila baita horiek haziaraztea laborategiko hazkuntza-inguruetan."}
{"id": "69715", "revid": "336", "url": "https://eu.wikipedia.org/wiki?curid=69715", "title": "Koch-en postulatuak", "text": ""}
{"id": "69716", "revid": "336", "url": "https://eu.wikipedia.org/wiki?curid=69716", "title": "Ameriketako Estatu Batuetako Justizia Saila", "text": "Ameriketako Estatu Batuetako Justizia Sailak herrialdeko justiziari lotutako edozein arlotan lan egiten du. Bai Auzitegietan, bai Fiskaltzan ere. DOJ akronimoaz ere ezagutzen da. Departamentu honen burua, Ameriketako Estatu Batuetako Fiskal Nagusia da, eta une honetan kargu hori Merrick Garlandek betetzen du."}
{"id": "69718", "revid": "6950", "url": "https://eu.wikipedia.org/wiki?curid=69718", "title": "Suetonio", "text": "Suetonio, latinez Caius Suetonius Tranquillus (69-140) historialari eta biografo erromatar bat izan zen, Traiano enperadorearen garaikoa. Plinio Gaztearen laguna izan zen, baita beranduago, Traiano enperadorearena ere, honen bizitzaren azken aldera, arerio bihurtu zen arte.\nBizitza.\nOso gauza gutxi daude argi Suetonioren bizitzari buruz. Hiru iturri nagusi daude hortarako: Plinio Gaztearen gutunak, Aelio Spartianok bere \"Historia Augusta\"n idatzi zituen idazlanak, eta, azkenik, Juan Lydoren idazlanak. Iturri hauei kasu eginez gero, bere izen osoa, \"Caius Suetonius Tranquillus\" izango litzateke. Bere jaioterria Hipona izango litzateke (erromatar garaiko Hippo Regius, oraingo Annaba, Algeria) eta bere jaioturtea K.o 69 edo 70. urtea, Vespasiano enperadorearen erreinualdiaren hasieran. Azkenik, bere heriotz urtea, 140. urtea izango litzateke.\nJatorria.\nBere familia, zaldun jatorrikoa zen (equites), eta, erromatar gizartearen klase hontakoa izaki, armadan edo politiko gisa karrera egitea izango zen berea, baina ez zuen halako erabakirik hartu. Aldiz, Domiziano enperadorearen garaian, literatura, gramatika eta erretorika ikasten hasi zen, abokatu eta irakasle bezala lan egitera iristeraino, 97. urtean, Nerva enperadore zela.\nBabesleak eta lagunak.\nPlinio gaztearen laguna eta babestua izan zela uste da. Honek, Traiano enperadoreari gomendatuko zion. Honi esker, inperioko burokrazian sartu ahal izan zen, aipaturiko enperadorearen erreinualdian, liburutegi publikoen superintendente eta artxibategien arduradun gisa lan eginez.\nPlinio hil ondoren, beste babesle bat izan zuen: Caius Septicius Clarus. Honek, Adrianok Suetonio, gobernuaren posta ofizialaren arduradun izendatzea lortu zuen. Lanpostu honek, inperioko artxibategietarako sarbidea eman zion, Julio Zesar eta Augustoren postara eta bi hauen testamentuetara. Honek, idatzi zituen liburuei, benetakotasun kutsu bat emateko balio izan zion.\nEnperadorearen mesedearen galtzea.\n122. urtean, Septicio Claro eta Suetonio, zoritxarrean erori ziren, bapatean, Adrianorekin zuten harremana hautsi ondoren. Garai triste honen amaiera, Suetonio gortetik botatzea izan zen. Itxuraz, enperadorearen emaztearekin konfidantza gehiegi hartu izanaren ondorioz izan zen.\nUne honetatik aurrera, bere bizitza pribatura erretiratu zen, eta idazteari ekin zion, baina bere bizitzari buruzko datuak ia existitu ere ez dira egiten, ez baitago batere garbi ezta zer urtetan hil zen ere.\nLana.\nBere lana, oso ugaria izan zen literatura arloan, eta latinez nahiz grezieraz idatzi zuen, baina, bere lan ugarietatik, bi baino ez dira mantendu, eta zatika baino ez: Hamabi zesarren bizitzak (\"De vitas Caesarum\") eta (\"De grammaticis et rethoribus\"). Beste lan guztiei buruz, zatiak edo berriak, beranduagoko idazleetan agertzen dira. (\"De viris illustribus\") kasu.\nHamabi zesarren bizitzak.\nBere idazlanik garrantzitsuena Hamabi zesarren bizitzak izan zen, 121. urtean idatzia, lehenengo hamabi enperadoreen biografia saila, Julio Zesarrengandik hasi eta Domizianorekin bukatuz. Lan honek, historiografiari, erromatar enperadoreen gobernuari eta bizitza pribatuari buruzko datu mordoa eman dizkio, nahiz eta, batzuetan, agerikoegiak, garrantzi handirik gabeak diren kontuei garrantzi gehiegi ematen dien. Beste datu batzuk, berriz, oso iskanbilatsuak dira. Hala eta guztiz ere, Erdi Aroan oso liburu ezaguna izan zen, bere idazketa estilo lau eta errazarengatik batipat.\nBeranduagoko eragina.\nLiburu hontan agertzen den biografia eredua, oinarritzat hartua izan zen Erdi Aroan. Karlomagnoren biografian, Eginhardok idatzia, Suetonioren liburuak halako arrakasta handia badu, bere idazlea narratzaile handia delako da. Suetonioren eragina handia da literatura arloan. Shakespearrek berak, Suetoniok emandako datu asko bere Julio Zesar antzezlana idazteko hartu zituen. Beranduago, Robert Gravesek gauza bera egingo zuen bere Ni, Klaudio idazlanerako."}
{"id": "69719", "revid": "105290", "url": "https://eu.wikipedia.org/wiki?curid=69719", "title": "El s\u00edndrome de Svensson", "text": "El s\u00edndrome de Svensson 2006 urtean Kepa Sojok eginiko filma da.\nCuenca eta Valentzian grabatua zen."}
{"id": "69720", "revid": "77047", "url": "https://eu.wikipedia.org/wiki?curid=69720", "title": "Kepa Sojo", "text": "Kepa Sojo Gil (Laudio, 1968) Euskal Herriko gidoigile eta zinema zuzendaria da.\nZinegile lanetan 2 film luze eta 7 film labur zuzendu ditu, 80 sari eta zine jaialdietan 350 aukeraketa lortuz. 2015ean Loco con ballesta lanak Espainiako Zinemaren Akademiaren izendapen bat jaso zuen. \"Cortada. Gasteizko Film Laburren Jaialdi\"ko zuzendaria 2009tik 2020ra.\nBiografia.\nEHUko Zinemaren Historiaren Irakasle Titularra Gasteizko Letren Fakultatean. Zinegilea eta gidoigilea. Euskal Herriko Unibertsitatean Artearen Historian doktorea da. Geografia eta Historian lizentziatuta eta Valladolideko Unibertsitatean Zinemaren Historia eta Estetikan diplomatua."}
{"id": "69721", "revid": "119347", "url": "https://eu.wikipedia.org/wiki?curid=69721", "title": "\u00c9ramos pocos", "text": "\u00c9ramos pocos 2005. urtean Borja Kobeagak eginiko film laburra da.\n2007ko Oscar Sarietako hautagaia izan zen, lortu ez bazuen ere gogokoenetako bat zen.\nSinopsia.\nJoaqu\u00edn (Ram\u00f3n Barea) esnatu eta emazteak utzi du. Bere semea (Alejandro Tejer\u00eda) esnatzen du. Biek bere kabuz bizi ezin dutenez, amaginarreba Lourdes (Marivi Bilbao) ateratzen dute zaharren egoitzatik etxeko lanak egin ditzan."}
{"id": "69722", "revid": "336", "url": "https://eu.wikipedia.org/wiki?curid=69722", "title": "Xabier Castillo", "text": "Xabier Castillo Aranburu (Durango, 1986ko martxoaren 29a) Athleticeko jokalaria da. Bere ohiko postua, atzelariarena da, ezker hegaleko atzelariarena, zehazki. Bere garaiera, 1,82 metrokoa da, eta bere pisua, berriz, 71 kilokoa.\nJatorria.\nGazte mailako Errealera, Durango taldetik heldu zen. Ondoren, Sansera pasa zen. 2006/07 denboraldian, Errealak utzita egon zen Las Palmas taldean. 2007/08a da, Castilloren lehen denboraldia Errealaren lehen taldean eta orotara 38 partidu jokatuz.\nDebuta.\nErrealaren lehen taldearekin, 2007-2008 denboraldian egin zuen debuta, Eibar-Real Sociedad partiduan."}
{"id": "69723", "revid": "56334", "url": "https://eu.wikipedia.org/wiki?curid=69723", "title": "Borja Kobeaga", "text": "Borja Kobeaga Egillor (Donostia, Gipuzkoa, 1977ko uztailaren 13a) euskal gidoigile eta zinema zuzendaria da. Oscar Sarietarako hautagaia izan da bere lanagatik. \"\" laburmetraian ere agertu zen.\nTelebista.\nJuan Carlos Egillor marrazkilariaren iloba, Euskal Herriko Unibertsitatean Ikus-entzunezko Komunikazioa eta Publizitatea ikasi zuen, noiz Nacho Vigalondo zuzendaria etxekidea izan zuen. 2003an ETBko \"Vaya Semanita\" telesailaren zuzendari bihurtu zen. Bestetik, \"Gran Hermano\", \"Confianza ciega\", \"El submarino\" edo \"Territorio Champi\u00f1\u00f3n\" sailen errealizadorea eta \"Splunge\" edo \"En buena compa\u00f1\u00eda\" telesailen gidoigilea izan da.\n2005ean Bilbon, Borja Crespo, Nahikari Ipi\u00f1a, Koldo Serra eta Nacho Vigalondorekin batera, Ars\u00e9nico eta Sayaka ekoiztetxeak sortu zituen. Enpresa hauen lehenengo lana Nacho Vigalondoren \"Kronokrimenak\" filma izan zen."}
{"id": "69724", "revid": "512", "url": "https://eu.wikipedia.org/wiki?curid=69724", "title": "Manioko Erraldoia", "text": "Manioko Erraldoia (), Bretainiako Carnac herrian dagoen zutarri bat da.\nEzaugarriak.\nBere izena, duen garaieragatik ematen zaio, 6,5 metrokoa. Zutarri honetatik gertu, Kerlescaneko lerrokadura ikus daiteke. Hemendik gertu ikus daitekeen beste toki bat, Manioko laukiluzea da, orotara, 37 metroko luzera duena. Honen zabalera, berriz, 10 metrokoa da bere ekialdeko aldean eta, mendebaldekoan 7koa. Azken lerrokadura hau, ekialdetik iparrekialderantzko norantzan dago. Manioko zutarriak, hatzamar baten itxura du. Zutarri hau, Zacharie Le Rouzicek birzuzendu zuen 1900. urtean."}
{"id": "69725", "revid": "2135", "url": "https://eu.wikipedia.org/wiki?curid=69725", "title": "The G\u00e9ant di Manio", "text": ""}
{"id": "69726", "revid": "59723", "url": "https://eu.wikipedia.org/wiki?curid=69726", "title": "Baso ilunean", "text": "Baso ilunean 2006 urtean Koldo Serrak eginiko filma da. Nazioarteko titulua \"Backwoods\" zuen. Filma Canneseko Zinemaldian (2006ko maiatzaren 18an) eta Donostiako Zinemaldian (2006ko irailaren 24an) aurkeztu zuten. Artikutza, Arantza, Eratsun eta Aiako Harriaren natura parkean grabatua zen.\n1971n Sam Peckinpah zuzendariaren \"Straw Dogs\" filmarekin antza handia du: haren gaia Kornuallesko herrixka batera bizitzera doan bikote baten istorioa da, bai eta herritar batzuekin dituzten harreman tirabiratsuak ere. \"Baso ilunean\" bezala, sekulako amaiera bortitza eta harrigarria du.\nSinopsia.\nBikote ingeles bat (Paddy Considine - Virginie Ledoyen) 1970eko hamarkadan Hego Euskal Herrira doa oporretan. Han, beste bikote bat (Gary Oldman - Aitana S\u00e1nchez-Gij\u00f3n) ezagutu du. Hasieran dena ondo doa, baina arazoak laster agertu dira."}
{"id": "69727", "revid": "59902", "url": "https://eu.wikipedia.org/wiki?curid=69727", "title": "Andura", "text": "Andura (\"Sambucus ebulus\") sorterria Europako erdialde eta hegoaldean eta Asiako hego-sartaldean duen Adoxaceae familiako landare belarkara handia da.\nLehen Caprifoliaceaen artean sartzen ziren \"Sambucus\" generoko landareak baina azken filogeni lanen arabera Adoxaceae familian sartzen dira.\nDeskribapena.\n1-2 m-ko garaierara heltzen da, lurpeko errizoma barreiatu bizikor batetik multzoka sortutako zurtoin zutitu eta, eskuarki, adarbakorekin.\nAurkako hosto pinatuak ditu, 15-30 cm luze, 5-9 hostoxkaz osatuak eta kirasdunak.\nZurtoinak lore zuri (batzuetan arrosa) askoz osatutako 10-15 cm-ko diametroko korinbo batean amaitzen dira.\nFruituak 5-6 mm-ko diametroa duten globo itxurako baia beltz txikiak eta pozoitsuak dira\nOrriek azido zianhidriko kopuru handia ei dute.\nEtimologia.\nAitzineuskaraz: \"*zinaurri\"\nErabilera.\nGaitasun izerdiarazle, diuretiko eta laxanteak ditu.\nBeste izen arruntak.\n\"Sambucus ebulus\ntokiko euskarazko testuetan:\n\"akamailu ;\n\"andura ;\n\"mausa ;\n\"saliparda ;\n\"zihaurri ;\nKanpo estekak.\n[[Kategoria:Adoxaceae]]\n[[Kategoria:Sendabelarrak]]\n[[Kategoria:1753. urtean deskribatutako taxoiak]]\n[[Kategoria:Lineok deskribatutako taxoiak]]"}
{"id": "69728", "revid": "59902", "url": "https://eu.wikipedia.org/wiki?curid=69728", "title": "Mausa", "text": ""}
{"id": "69729", "revid": "59723", "url": "https://eu.wikipedia.org/wiki?curid=69729", "title": "Koldo Serra", "text": "Koldo Serra de la Torre (Bilbo, ) euskal zinema zuzendari eta gidoigilea da.\nBiografia.\nEuskal Herriko Unibertsitatean Ikus-entzunezko Komunikazioa eta Publizitatea ikasi zuen. Komiki-marrazkilaria ere bada. 1993an, \"Sick of You\" lehen film laburra bideoan egin zuen. Horrekin, Valentziako Cinema Jove Zinemaldian Sari Nagusia irabazi zuen. 2005ean 'Ars\u00e9nico P.C.' ekoizpen etxea sortu zuen, Borja Crespo, Nacho Vigalondo, Borja Kobeaga eta Nahikari Ipi\u00f1arekin batera."}
{"id": "69730", "revid": "59902", "url": "https://eu.wikipedia.org/wiki?curid=69730", "title": "Akamailu", "text": ""}
{"id": "69732", "revid": "1519", "url": "https://eu.wikipedia.org/wiki?curid=69732", "title": "Andoin-Luzuriaga jauregia", "text": "Andoin-Luzuriaga jauregia Arabako Zalduondon dagoen barroko estiloko 1683. urteko eraikina da. Herriaren hego-ekialdean dago, Uyar ibaiaren bazterrean, latsategiaren eta Txaroste errotaren eta zubiaren ondoan. 1999an kultura ondasun izendatu zuten jauregia, \"monumentu\" sailkapenarekin.\nDeskribapena.\nEraikina isolatuta dagoen jauregia da, oinarri laukidun baten gainean eraikitakoa. Beheko solairuaz gain, lehenengo solairua eta ganbara ere baditu, eta azkeneko honek hegoaldeko fatxadan argia sartzeko leihoak ditu.\nEraikuntza.\nHorma harriz egina dago; fatxada nagusiko paretak harlanduxkaz eta gainerakoak kare-junteatuko harlangaitzez. Teilatua lau isurialdekoa da eta fatxada nagusiaren hegalean landutako zurburuak ditu.\nKanpoaldea.\nFatxada nagusia ekialdera begira dago, oso modu sinplez antolatuta. Xafla leuneko inposta batek bi alde banatzen ditu. Fatxada nagusiak hiru ardatz bertikal ditu: aldeetakoek beheko solairuan portada dute eta goikoak, aldiz, balkoia dauka. Sarrerek pieza bakarreko leiho-burua daukate, ezkerraldekoak nabarmendutako plakadura dauka eta eskuinaldekoak, ordea, bi euskarrien gaineko leiho-buruaren plakadura. \nBalkoiak oso horizontalak dira eta leiho-buruaren buelta kanpoaldera aterata dute. Erdiko ardatzaren behealdean leiho luzea dago, bere ingurua nabarmendurik duena, eta solairu nagusian Andoindarren eta Luzuriagatarren armarriak daude. Fatxada honek hegaztegi formaduna dauka, eta horren gainean hegalean dauden zurburu landuak eta biribiltxoak (muturrean) daude. Gainerako alde edo fatxadetan leihoek leiho-buruak dituzte eta ez daude hain landuak. \nHegoaldeko fatxadan galeria nabarmentzen da eta toscana-zutabeen gainean guztiz biribilak ez diren hiru arku daude. Zuraz egindako lanen artean, kanpoaldean fatxada nagusiko hegaleko zurburuak nabarmentzen dira. Barrualdean, hainbat lekutan topatzen ditugu zurezko egiturak: barneko hormetan, teilatuan, ateetan, eskudeletan e.a. Forja-lanei dagokionez, balkoiak eta leiho-habeak nabarmentzen dira.\nBarnealdea.\nEraikinaren barnean, fatxada nagusiko portada igaro eta berehala, beheko solairuko ataria dago, eta horren inguruan banatzen dira gelak. Atari horretatik toscana-zutabeetan eusten diren bi arkuk behe solairurako eskaileretara eta geletara iristeko bidea egiten dute. \nEskaileraren amaieran, fatxadako armarriez apaindutako petxinen gainean, biribil forma duen ganga dago (seguruenik XIX. mendean zurezkoa zen berezko teilatuaren ordez eraikitakoa). Ganbaran eraikinaren eta teilatuaren zurezko egitura ikus daiteke, dotorea eta pisu gutxikoa, eta azkeneko aroetan burututako hobekuntza-lan batzuk ditu. Dena den, orokorrean berezko pieza eta lotura-sistemak mantentzen dituela esan daiteke.\nBizilagunak.\n21. mendean, Bernardo Atxaga idazlearen eta bere emazte Asun Garikanoren bizitokia da jauregia."}
{"id": "69736", "revid": "28507", "url": "https://eu.wikipedia.org/wiki?curid=69736", "title": "A-636", "text": "A-636 edo Beasain-Bergara autobia Beasain eta Bergara lotuko duen autobia da. Izen aldaketa izan zuen azken zatia ireki zenean, Antzuola - Bergara zatia, lehen GI-632 izena zuen."}
{"id": "69738", "revid": "98220", "url": "https://eu.wikipedia.org/wiki?curid=69738", "title": "The Oxford Murders", "text": "The Oxford Murders 2008 urtean Alex de la Iglesiak eginiko filma da. Guillermo Martinez idazle argentinarraren \"Cr\u00edmenes imperceptibles\" eleberrian oinarrituta dago. Elijah Wood, John Hurt, Leonor Watling eta Julie Cox aktoreek antzeztu zuten.\nLondres eta Oxforden grabatua zen ingelesez.\nSinopsia.\n1993, Oxford, Ingalaterra. Martin (Elijah Wood) Oxfordeko Unibertsitatera iritsi berri den estatubatuar ikasle bat da, bertan Arthur Seldom (John Hurt) logika irakasle ospetsuak bere doktoretza-tesia zuzendu dezan. Bere lehendabiziko topaketan biek atso baten gorpu hila aurkitu dute. Hortik hilketa saila sortuko da, gorpu kaoitzak bere sinboloa du. Ondorioz, ikaslea eta irakaslea hilketak ikertzeari ekingo diote, hiltzailea atzemateko asmoz.\nEdukia.\nPertsonaiak zenbait sail logikoz eztabaidan dabiltza, matematikan eta filosofian famatuak direnak eta beste gai askoz ere: Werner Heisenbergen ziurgabetasun-printzipioa, G\u00f6delen teorema, \"Vesica Piscis\", krimen perfektuaren aukera, Fermaten azken teorema eta honi dagokion Andrew Wilesen froga, Taniyama\u2013Shimuraren aukera, tetraktisa eta pytagorikoak."}
{"id": "69740", "revid": "105290", "url": "https://eu.wikipedia.org/wiki?curid=69740", "title": "Alexisbad", "text": "Alexisbad Alemaniako bainuetxe txiki bat da, Harzgerode udalerrian kokatua, Unterharz konderrian, Quedlinburg herrixka barrutian, Saxonia-Anhalt estatuan. Harz mendien inguruan dago, itsasoaren mailatik 1.000 metroko garaieran, Gernrodetik Harzgerodera doan lurrinezko trenaren trenbide estuaren ondoan.\nAlexisbad, bere ur medizinalengatik, non, Alexisbrunnenekoak, oso aberatsak burnian, edateko ur bezala erabiltzen diren, Selkebrunnenekoek, bainuak ordezkatzen dituzten bitartean. Hauek, emakumeen arazoetarako erabiltzen dira. Bainuetxe hau, Anhalt-Bernburgeko Alexius dukeak sortu zuen, 1810. urtean, eta modako toki bihurtu zen XIX. mendearen amaiera aldera."}
{"id": "69741", "revid": "56791", "url": "https://eu.wikipedia.org/wiki?curid=69741", "title": "Txekiako Errepublikaren banaketa administratiboa", "text": "Txekiako Errepublikaren banaketa administratiboa, 2000tik, 13 eskualde (\"kraje\", singularra \"kraj\"), gehi hiriburuaz (\"hlavn\u00ed m\u011bsto\"), osaturik dago. Eskualde bakoitzak Eskualde Batzar bat du (\"krajsk\u00e9 zastupitelstvo\") eta \"hejtman\" edo lehendakari bat. Pragan eskumen hauek udalbatzak eta alkateak dituzte.\nLehenagoko banaketa administratiboa, 76 barrutikoa (\"okresy\", sing. \"okres\"), 1999an aldatu zen."}
{"id": "69742", "revid": "56334", "url": "https://eu.wikipedia.org/wiki?curid=69742", "title": "Debako Musika Banda", "text": "Debako Musika Banda Debako (Gipuzkoa) musika talde bat da. Bere errepertorioa zein partaideen adina anitzak dira eta bertan profesionalik izan ez arren hainbat sari irabazi ditu.\nSorrera.\nEgungo Debako Musika Bandaren jaiotza 1978. urtean eman zen, hots, udalerriko musika banda desagertuaren instrumentuak eskatzean, Santi Gimenezek zuzendari postua hartuz. 1982an partaideen kopuruak gora egin zuen udalerriko jaietan parte hartzen zuten bi fanfarreko musikariek bandarekin bat egitean. Gauzak horrela, taldearen ardatza sendotu eta zuzendari berri bat agertu zen: Andima Ega\u00f1a (1992. urtera arte).\nBandaren maila lau haizeetara.\nEuskadiko hainbat herritan kontzertuak eman ostean (Markina, Algorta, Ondarroa, Mutriku, Ordizia, Getaria, Araia, Villabona, Bermeo, Lizarra, Usurbil, Eibar, Donostia, etab.) euren maila erakusteko parada izan zuten Zallan ospatu zen Euskadiko musika banden 3. txapelketan, 1994an. Fernando Urain zuzendaria zen eta Debako Musika Bandak txapelketa irabazi zuen.Musika taldeak birritan irabazi zuen txapelketa, 1996 eta 1997an.\nAteen irekitzea.\nSari hauei esker, batetik, eta bandaren lana medio, bestetik, musika-emanaldiek gora egin zuten sasoi ,hartan. 1998ko Donostiako Musika Hamabostaldian ekitaldi bat izan zuten eta bertako Aste Nagusian beraien musika erakusteko aukera eduki zuten, eta urtero joaten direlarik donostiar festetara.\nDonostiarekiko harremana.\nDonostiako danborradan jotzen hasi ziren, urteen poderioz ohitura bihurtuz. Bertako elkarte askorekin egin dute parte: Scout Egia (1994-1996), El Sauce (1987-1988), D.Y.A (1990), Amara Berri (1994-1997), eta 1999tik Artisau Elkartearekin Banderaren jaistean (San Sebastian egunean).\n2003an, Debako Musika Bandak Anoetako futbol-zelaian Realzaleen Festan parte hartu zuen Donostiako Orfeoiarekin batera. Bertan La Oreja de Van Gogh, Alex Ubago, Mikel Erentxun, Jabier Muguruza, etab. luze batekin partekatu zuen eszenatokia.\nMateriala.\n1997an, musika bandak omenaldi bat eskaini zion 1988an Madrilen (Espainia) hil zen Pablo Sorozabal musikari donostiarrari eta \"Deba eta Sorozabal\" CDa grabatu zuen.\n2001ean, \"Donostiako Arriada\" diskoa grabatu zuen Donostiako Artisau Elkartearekin.\n2003. urtean, Debako Musika Bandak bere 25. urteurrena egin zuen eta ospatzeko \u201cDebako Musika Banda 25.Urteurrena\u201d CDa grabatu zuen, herriarekiko abestiak barne zituelarik.\nAzken bolada horretan (2001etik 2005era), banda Debako Musika hamabostaldian herriko Aitzuri Abesbatzarekin batera parte hartu zuen, eta 2005eko kontzertuan zuzenean grabaturiko DVD-CD bat egin zuten bien artean.\nMusika ekitaldia.\nBandaren musika ekimenen artean, kalejirak, zezenketetan musika giroa jarri, jaietako goizeko dianetan jo eta kontzertuak daude.\nJazzaldia.\nDonostiako 2008ko Jazzaldian parte hartzeko asmoz, urte bereko martxoan aurre-aukeraketara aurkeztu ziren Debako Musika Bandakoak. Hautaketa hartan 40 jazz banda aurkeztu ziren eta Debakoa Jazz banda peto-petoa izan ez arren, aukeratuen txartela lortu zuen. Kontzertua Zurriolako hondartzan dagoen Kursaalaren magalean izan zen, uztailaren 27an, eguraldi eder-ederra lagun edukita eta 1000 ikusentzule baino gehiagoren aurrean erakutsiz bere errepertorioa, swing erritmodun \"Debako martxa\" agur abestitzat eskaini zuelarik.\nKanpo estekak.\nMakina bat esteka aurki daiteke YouTube web-orrian Debako Musika Bandaz. Hona hemen batzuk:"}
{"id": "69743", "revid": "105290", "url": "https://eu.wikipedia.org/wiki?curid=69743", "title": "Gudugarreta", "text": "Gudugarreta Beasaingo auzo bat da, herriaren mendebaldean kokatua, Murumendi mendiaren magalean. Ondarre eta Arriaran auzoak ditu mendebaldean eta Loinatz auzoa ekialdean. Hainbat baserri daude eta industria eta tailerrak, bertan auzoaren izen bera daraman industriagune bat baitago. 2007ko urtarrilaren 1eko erroldaren arabera, auzoak 30 biztanle ditu.\nHistoria.\nTxikia izan arren (eliza propiorik ere ez zeukan), hiribildu beregaina izan zen 1615 eta 1882 bitartean. Aurretik, lurraldea Segurari zegokion.\n1840an lortu gabe saiatu zen Beasainen integratzen, une horretan udalerria ez zelako bideragarria. 1860ko erroldan 91 biztanle zeuden. Azkenean, 1882an, lortu zuen Beasainen integratzea."}
{"id": "69744", "revid": "1519", "url": "https://eu.wikipedia.org/wiki?curid=69744", "title": "Bode (ibaia)", "text": "Bode Alemaniako ibai bat da, Saale ibaiaren ibaiadarra, azken ibai honen ezkerraldetik. Saxonia-Anhalt estatuan zehar igarotzen da\nEzaugarriak.\nIbai honen luzera, 140 kilometrokoa da. Harz mendietan hasten da, itsasoaren mailatik 860 metroko garaieran. Saale ibaian isurtzen ditu bere urak, Bernburg herritik gertu. Bere arroak, 3.000 kilometro karratuko azalera hartzen du.\nUretorria, segundoko 350 metro kubikokoa du."}
{"id": "69745", "revid": "105290", "url": "https://eu.wikipedia.org/wiki?curid=69745", "title": "Loinatz", "text": "Loinatz Beasaingo auzo bat da, herriaren zentrutik iparraldean kokatua. Oso famatua da auzoa eta herriko kale eta eraikin askori izena ematen dio, bertan dagoen Amunabarro baserrian jaiotako San Martin Loinazkoa dela eta. Urtero erromeria eta peregrinazioa egiten da bertara. Frantzizkotarrek ere parrokia dute bertan.\n2007ko urtarrilaren 1eko erroldaren arabera, auzoak 87 biztanle ditu."}
{"id": "69746", "revid": "98220", "url": "https://eu.wikipedia.org/wiki?curid=69746", "title": "Amunabarro baserria", "text": "Amunabarro baserria Beasaingo Loinatz auzoan dagoen baserria da. Famatua da hor jaio zelako San Martin Loinazkoa, Filipinak eta Japonia ebanjelizatzera joandako erlijio-gizona. Martin Loinazkoa 1566an jaio zen, eta 1877an sute bat izan zen baserrian. Osorik erre zen, San Martin Loinazkoa jaio zen gela izan ezik. Horregatik \"logela santua\" deitzen diote."}
{"id": "69747", "revid": "9249686", "url": "https://eu.wikipedia.org/wiki?curid=69747", "title": "Fernando Urain", "text": "Fernando Urain (Deba, Gipuzkoa, 1972ko apirilaren 4a) euskal musikaria eta zuzendaria da. Gaur egun musika ikastaroak emateaz gain, zuzendaria da Debako Musika Bandan eta Durangoko Orfeioian eta Musika Bandan.\nMusikaren gaineko ikasketak.\nTronpetako goi mailako ikasketak.\nMusikari buruzko ikastaro ugari egin ditu Toledon, Elxen, Bilbon eta Txekiar Errepublikan, besteak beste.\nDebako Musika Banda.\nUrteak daramatza musika taldean, 11 urte zituelarik bertan sartuaz tronpeta jole moduan.\nUrteek aurrera egin ahala, 1991n hasi zen Debako Musika Banda zuzentzen Euskadi mailako hiru musika banda txapelketa irabaziz (Zalla: 1994, 1996 eta 1997).\nAitzuri Abesbatza.\nDebako Aitzuri Abesbatza zuzentzen aritu zen ere. Zumaiako Banda zuzentzen ari zenean deitu zioten abesbatza zuzentzeko (2013an, Zumaiako Banda Mikel Emezabalek zuzentzen du). Hori 2000n izan zen, eta orduz geroztik abesbatzako zuzendari bilakatu zen 2013ko udara arte, hots, Alaitz Urkiak ordezkatu zuen arte."}
{"id": "69749", "revid": "512", "url": "https://eu.wikipedia.org/wiki?curid=69749", "title": "Leon II.a", "text": "Leon II.a historian zehar pertsonaia ezberdinei dagokie:"}
{"id": "69750", "revid": "512", "url": "https://eu.wikipedia.org/wiki?curid=69750", "title": "Leon II.a Bizantziokoa", "text": "Zesar Flavio Leon Augusto edo Leon II.a (467 - 474ko azaroaren 17a) Ekialdeko Inperio Erromatarreko agintaria izan zen 474. urteko urtarrilak 18tik azaroak 17rarte. Zenon eta Ariadnaren (Leon I.a eta Aelia Berinaren alaba) seme bere aitona Leon I.aren oinordeko izendatu zuten. Aitona hil zenean agintari bihurtu zen zazpi urte besterik ez zituela, Zenon izan zen erregeorde.\nAgintari bihurtu eta handik hamar hilabete eskasera gaixotasun ezezagun batek jota hil zen bere aita Zenon, Zenon I.a agintari izenarekin, agintari bihurtu zelarik."}
{"id": "69751", "revid": "1519", "url": "https://eu.wikipedia.org/wiki?curid=69751", "title": "Lazarragatarren jauregia", "text": "Lazarragatarren jauregia edo Lazarraga jauregia Arabako Zalduondoko herriko erdialdean, elizaren ondoan dago. Herrian Gizonen jauregia ere deitzen zaio (\"Casa de los guizones\", gaurdaino heldu den bezala), aurrealdeko armarriaren alde bietan gizon handi bana agertzen delako, gerlariak. Herriko museoa dugu gaur egun, Museo Etnografikoa, alegia. Jauregia XVI. mendeko bigarren erdialdean eraikia da. Jatorrian, Lazarragatarrak O\u00f1atitik etorritako sendia izan zen, eta horren seinalea ate nagusiaren armarrian dugu. Zalduondoko Museo Etnografikoaren egoitza da egun.\nDeskribapena.\nOro har, esan daiteke eraikinak oin karratua duela; etxaurrea hareharrizko harlanduz egina dago eta besteak harri-hormazkoak dira. Solairu nagusiaz gainera beheko solairua dauka. Teilatua neurri handikoa da; lau uretara du isuria eta zeramikazko teilaz estalia dago.\nKanpoaldea.\nErlaitza oso xinplea da, bi lerro teilaz osatua; teilak buelta emanda daude, bata bestearen gainean. Ekialdean neurri handiko ataria du, teilatuaren hegala bera baino garaiagoa. Etxaurrean bi zati nabarmentzen dira; behekoan, sarrerako ate handian, alde banatan, bina zutabe joniko daude, ildaskatutako fustedunak.\nGoikoan armarri handi bat dago, alde batetik O\u00f1atiko ezkutuan agertzen diren arranoa eta oreina dituena (honek Lazarraga leinua adierazten du) eta bestetik Bizkaiko jaurerriaren zuhaitza eta otsoak (honek Lezea-Amezaga leinua adierazten du).\nOsagaiak klasikoak dira, alde batean eta bestean, gerlari erraldoi bana ditu armarriak. Ate nagusiaren alde banatan, balkoiak daude, harrizko mentsula handien gainean. Baranda ondo landutako burdinaz egina dago. Hegoaldeko fatxadak solairu nagusiaren altueran galeria du; euskarri dira zutabeak, berpizkunde garaikoak, eta zutabe-buru, korintiar kapitelak.\nBarnealdea.\nEraikinaren barne funtzionamenduaren egiturak bi ardatz ezartzen ditu, atariarekiko eta galeriarekiko elkarzutak. Ardatz bi hauek solairu ezberdinetan daudenez, altuera biko hutsunea utzi zuten, bien arteko lokarri. Hutsune horren euskarri dira beheko solairuko zutabeak, berpizkunde garaikoak; horrek indar handiagoa ematen dio leku horri. Goiko galeriatik sartzen da argia bi solairuetara, eta, argia ardatz izanik, hierarkia-gunea antolatzen da eraikinean; etxeko leku guztietara joateko gune nagusia da, inguruan gelak daudela.\nEskailera, eraikinaren bi ardatz nagusiak oinarritzat hartuta, garrantzi handiko lekuan dago; era horretan, nahiz eta neurri handikoa ez izan, garrantzi handikoa da. Eskailerak jatorrizko mailak ditu oraindik, harlanduzkoak. Etxeak eraikina egin zeneko margoak zituen eskaileran eta galerian; baina, egoera txarrean zeudenez, tauletan jarri zituzten, han, jauregian bertan. Aipatutako margoen gaietako bat Lazarraga eta Santa Cruz jaunen armarriak ditugu, jaun horiek baitziren egun galduta dagoen Zalduondoko dorreko nagusiak. Gainerako margoetan pertsonen erretratuak agertzen dira, bakoitza bere jarreran, pertsonaietako batzuk erlijio-mundukoak direla."}
{"id": "69752", "revid": "1982", "url": "https://eu.wikipedia.org/wiki?curid=69752", "title": "Lazarraga Jauregia", "text": ""}
{"id": "69753", "revid": "1545", "url": "https://eu.wikipedia.org/wiki?curid=69753", "title": "Berpizkunde", "text": ""}
{"id": "69754", "revid": "105290", "url": "https://eu.wikipedia.org/wiki?curid=69754", "title": "Innerste", "text": "Innerste Alemaniako ibai bat da, Saxonia Beherea estatuan kokatua. Leine ibaiaren eskuineko ibaiadarra da, eta 95 kilometroko luzera du. Lautenthal herritik gertu, ibai honek urtegi bat du (\"Innerstetalsperre\"). Urtegi hau oporretarako eta ur kiroletarako sortua izan zen. Ibai honen iturburua, Harz mendietan dago, Clausthal-Zellerfeld herrian zehazki. Igarotzen dituen herriak Lautenthal, Langelsheim, Salzgitter eta Hildesheim dira, Sarstedt herrian, Hannoverretik hegoaldera, bere urak Leine ibaian isuri aurretik."}
{"id": "69756", "revid": "105290", "url": "https://eu.wikipedia.org/wiki?curid=69756", "title": "Erdialdeko Bohemia", "text": "Erdialdeko Bohemia (txekieraz: \"St\u0159edo\u010desk\u00fd kraj\") Txekiar Errepublikako erdialdean dagoen eskualde administratiboa (txekieraz: \"kraj\") da. 11.014\u00a0km\u00b2ko azalera du eta 2012an 1.279.345 biztanle zituen. Bere zentro administratiboa Pragan dago, nahiz eta hiri honek beste eskualde bat osatzen duen eta, beraz, ez dagoen eskualde honen barruan."}
{"id": "69760", "revid": "105290", "url": "https://eu.wikipedia.org/wiki?curid=69760", "title": "Hego Bohemia", "text": "Hego Bohemia (txekieraz: \"Jiho\u010desk\u00fd kraj\") Txekiar Errepublikako hegoaldean dagoen eskualde administratiboa (txekieraz: \"kraj\") da. 10.056\u00a0km\u00b2ko azalera du eta 2012an 636.138 biztanle zituen. Bere hiruburua \u010cesk\u00e9 Bud\u011bjovice da. Eskualdea, berez, Bohemian badago ere, herrietako batzuk Moraviako parte dira."}
{"id": "69761", "revid": "105290", "url": "https://eu.wikipedia.org/wiki?curid=69761", "title": "Kaltzedonia", "text": "Kaltzedonia silizearen forma kriptokristalinoa da, kuartzoaren eta moganitaren hazkuntza txandakatuaren ondorioz sortutakoa. Bi mineral hauek silizez osaturik daude, baina kuartzoa kristal-egitura trigonala jarraituz sortzen da, eta moganita monoklinikoa da.\nKaltzedoniak ezkoaren antzeko distira dauka eta zeharrargia izan daiteke. Kolore asko eduki ditzake, baina gehienetan zuritik grisera, urdin grisaxka edo marroi argitik marroi ilunera da."}
{"id": "69763", "revid": "105290", "url": "https://eu.wikipedia.org/wiki?curid=69763", "title": "Holtemme", "text": "Holtemme, Alemaniako ibai bat da, 47 kilometroko luzera duena. Harz mendietan du bere iturburua, Harz mendietako tontor nagusiena den Brocken mendiaren ekialdean eta Saxonia-Anhalt, Steinerne Rennen. estatuan barrena igarotzen da. Bachbetteko granito haitzen azpitik igarotzen da, ondoren, Hasserode, Werningerode, Minsleben, Silstedt eta Derenburg igarotzeko, Halberstadt herrian, Bode ibaian bere urak isuri aurretik."}
{"id": "69764", "revid": "71145", "url": "https://eu.wikipedia.org/wiki?curid=69764", "title": "Pilsen eskualdea", "text": "Pilsen eskualdea (txekieraz \"Plze\u0148sk\u00fd kraj\"; alemanez: \"Pilsner Region\") Txekiar Errepublikako mendebaldean, Bohemia eskualde historikoan, dagoen eskualde administratiboa (txekieraz: \"kraj\") da. 7.561\u00a0km\u00b2ko azalera du eta 2012an 571.709 biztanle zituen. Zentro administratiboa Pilsen hiria da.\nGeografia.\nKomunak.\nEskualdea komunatan (eskumen handiko udalerriak) banatzen da:"}
{"id": "69765", "revid": "119347", "url": "https://eu.wikipedia.org/wiki?curid=69765", "title": "Karlovy Vary eskualdea", "text": "Karlovy Vary eskualdea (txekieraz Karlovask\u00fd kraj) Txekiar Errepublikako mendebaldean, Bohemia eskualde historikoan, dagoen eskualde administratiboa (txekieraz: \"kraj\") da.\n3.314\u00a0km\u00b2ko azalera du eta 2012an 303.165 biztanle zituen. Zentro administratiboa Karlovy Vary da.\nOspe handikoak dira eskualde honetako bainu hiriak (Karlovy Vary, Mari\u00e1nsk\u00e9 L\u00e1zn\u011b, J\u00e1chymov, Franti\u0161kovy L\u00e1zn\u011b, L\u00e1zn\u011b Kyn\u017evart)."}
{"id": "69766", "revid": "1545", "url": "https://eu.wikipedia.org/wiki?curid=69766", "title": "Leon I.a Bizantziokoa", "text": "Flavio Valerio Leon, Leon I.a Traziarra edo Leon I.a (401 - 474ko urtarrilaren 18a) Ekialdeko Inperio Erromatarreko agintaria 457. urteko urtarrilaren 27tik 474. urteko urtarrilak 18an karguan hil zen arte. Makelles (harakina) ezizena izan zuen etsaien artean. Martziano agintariaren ondorengoa izan zen.\nHastapenak.\nTrazian jaioa gaztetan Leon Marzellus izena izan zuen. Armada inperialean sartu eta hierarkia militarrean gora egin zuen. Aspar buruzagi alanoak Konstantinopoliseko tronuan ezarririko agintarietako azkena izan zen. Denbora luzez armada inperialeko komandante zen Asparrek sekulako boterea izan zuen Konstantinopoliseko gobernuan eta berak nahi zuen zenbait pertsona agintari bihurtu zituen.\nTronuratzea.\nMartziano agintaria 457. urteko urtarrilak 27an hil zen eta hurrengo hilaren zazpian Konstantinoplako patriarkak Leon agintari koroatu zuten Leon I.a agintari izena hartu zuelarik. Konstantinoplako patriarkak agintaria koroatzen zuen lehen aldia izan zen; ordura artean agintariaren zeinua zen diadema goi funtzionario edo militar batek ezartzen zion agintariari. Protokolo aldatzeak hiriburuko patriarkaren boterea bermatzen zuen, ordu art tradizio erromatarren arabera, agintaria zenbait gudarik eramaten zuten ezkutu baten gainean jartzen zen herritarrek eta senatariek aldarrika zezaten, handik aurrera agintariaren koroatzeak ostera \"Europa\" mendebaldeko erregeek kopiatuko zuten kutsu erlijioso bat izango zuen.\nAgintea.\nGermaniar eta Isauriarrak.\nLeonen lehen urteetako politikaren helburua Aspar, ostrogodo eta gainerako germaniarren boterea murriztea izan zen. Germaniarrek botere gehiegi zuten eta arriskutsuak izan zitezkeen goizago ala beranduago inperioko biztanleria greko-erromatarra baztertu eta agintea eskuratu baitzezaketen, horixe gertatzen hari zen hain zuzen Mendebaldeko Inperio Erromatarrean: Bisigodoek Hispania eta Galia zati bat hartu zuten, Frankoek Galiako beste zati bat, Bandaloek Afrika iparraldea, Ostrogodoak Balkanetan indartsu ziren eta laster Italia berbera konkistatuko zuten... Ekialdeko Inperioa zen oraingoz germaniarrengandik salbu zen bakarra baina hala jarrai zezan germaniarrak gortetik bidali behar ziren.\nLeonek germaniarren arazoari aurkituriko konponbidea inperio kanpoko barbaroak inperio barneko barbaroen bidez ordeztea izan zen. Bazen Ekialdeko Inperio barnean Isauria izeneko eskualde bat, gaur egun eskualde hori Turkian legoke, Taurus mendien inguruan, Antiokiatik gertu. Isauriarrak aspaldidanik Erromako Inperio barnean bizi arren independentzia maila altua zuten eta atzerritarrak ziruditen Konstantinopoliseko biztanleekin alderatuz gero; isauriarrak gudari amorratu eta leialak ziren gainera. Leonek pixkana isauriarrak armada inperialean txertatu zituen poliki poliki germaniarrak baztertzen zituen bitartean. Greko-erromatar-germaniar aliantza greko-erromatar-isauriar aliantzara aldatu zen, politika berriaren erakusgarri argiena Leonen alaba Ariadnaren ezteiak izan ziren. Bazen Leonen lagun egin zen buruzagi isauriar bat, bere izena Tarasikodisa zen, Tarasikodisak armada inperialeko hierarkian gora egin, Konstantinopolisera aldatu eta Zenon (ostera Zenon I.a izango zen) izen grekoa hartu zuen. Isauriarren fideltasuna bermatzeko Leonek bere alaba zaharrenarekin ezkondu zuen 466. urtean.\nZenon eta Ariadnaren ezkontzak germaniarrak jokoz kanpo utzi zituen: isauriarrak ziren armadan nagusi eta isauriarra zen baita ere agintariaren beraren suhia. Orduan Leonek Asparri kargua kendu zion eta alanoak denbora luzez blokeaturiko Mendebaldeko Inperioari eskainitako laguntzak egi bihurtu ziren, beranduegi zen jada ordea.\nBandaloen aurkako porrota.\n467. urtean Antemio Mendebaldeko Inperioko agintari izendatua izan zen Leonen laguntzarekin. Mendebaldeko inperioko politikan zuen influentzia handitzeko ipar Afrikako bandaloen aurkako espedizioa antolatu zuen 468. urtean. Zenbait iturriren arabera armada inperialak 1.113 ontzi bildu zituen 100.000 gudarirekin. Erromatarrak nagusi ziren arren Genseriko buruzagi bandaloak Basiliskok zuzenduriko flota garaitu zuen argi eta garbi Bizantzioko historia militarreko porrot handienetako bat izan zelarik. Denera 130.000 libera urre (9.000.000 solido) xahutu ziren baita Mendebaldeko Inperioaren akabera aurreratu. Bada porrot honen sustatzaile Aspar zela dioenik.\nAzken urteak.\nAspar gortetik aldendu zen arren honek bere seme Patrizio Leonen bigarren alabarekin ezkon zedila lortu zuen. Patriziok atzerritarra eta Arrianoren heresiaren jarraitzaile izan arren Zesar titulua lortu zuen. Patrizio Leonen oinordeko izan zitekeela bazirudien ere Leonek politika antigermaniarrari eutsi zion eta azkenean 471. urtean Aspar eta honen seme Ardaburio erail zitzatela agindu zuen. Patrizio hiltzen saiatu baziren ere azkenean zauriturik ihes egitea lortu zuen Zesar titulua eta oinordeko izateko aukera guztiak galdu zituelarik.\nHeriotza eta oinordekotza.\nLeon 474. urte hasieran hil zen ziurrenik disenteriak jota, 73 urte zituen. Leon II.a, Zenon eta Ariadnaren semea, bihurtu zen agintari. Leon II.a oraindik oso gaztea zenez Zenon izan zen erregeorde. Agintari berria koroa lortu eta hamar hilabetera hil zen gaixotasunak jota. Zenon I.a izango zen aurrerantzean Ekialdeko Inperio Erromatarreko agintari.\nLeon I.aren agintean ostrogodo eta hunoek behin eta berriz eraso zituzten inperioak balkanetan zituen lurrak. Erasoak Konstantinopoliseraino bertaraino iritsi baziren ere Teodosio II.ak berreraiki eta hobeturiko harresi itzelei esker inperioko etsaiak ezin izan ziren Erroma Berrian sartu. Traziarrak armada hobetu zuen baita beste zenbait arlotan inobazioa sustatu.\nHistorialarien deskribapenak.\nHistorialarien deskribapenen arabera Leon I.a gizon baxu eta burusoila zen, hitz totelka hitz egiten zuena eta errenen antzera ibiltzen zena. Ez omen zen oso argia eta mania ugari zituen, hori gutxi balitz agintea lapurtuko ziotelako beldurrez bizi zen."}
{"id": "69767", "revid": "8803183", "url": "https://eu.wikipedia.org/wiki?curid=69767", "title": "Zalduendo", "text": "Zalduendo Burgosko probintziako herria da, Arlanzon udalerriaren barruan. Hiriburutik 20 kilometrora dago eta guztira 61 biztanle ditu. Burgos probintzian badira euskarazko hainbat toki-izen, Erdi Aroko dokumentazioan jasoak. Horietatik batzuk oraindik gordetzen dira: Zalduendo da horietariko bat.\nTurismoa.\nHerria eskualdeko gune turistiko bihurtzen saiatzen ari da, bere kokapen ezin hobeari esker. Bide Berdea edo Donejakue Bidea udalerritik igarotzen dira. Atapuercatik gertu dago, Unescok Gizateriaren Ondare izendatutako aztarnategi eta kobazuloekin. Arlanzon ibaia Burgoserako bidean igarotzen da, Villalbura errotaren inguruan, parke batekin eta ibai askaldegiarekin. Hori guztia Zalduendo Turismoaren udal webgunean jasotzen da."}
{"id": "69769", "revid": "512", "url": "https://eu.wikipedia.org/wiki?curid=69769", "title": "Bainuetxe", "text": "Bainuetxea uraren bidez sendatzeko edo ongizatea emateko xedea duen toki bat da, bertan egoteko eraikin bat ere baduela.\nIgerileku termalez gain, bainuetxeetan erabiltzen diren tekniketako batzuk alga bidezko bainuak, lokatz bidezkoak, pomelo azal bidezkoak, lurrin hartzeak, hidromasajea, ur zurrustadak, urlaster kontrako zirkuituak etab... dira. Itsasoko bainuetxeen kasuan, erabiltzen diren ur bidezko teknika osasungarriak \"talasoterapia\" hitzarekin ezagutzen dira.\nHauetaz gain, \"Ayurveda\" metodoa erabiltzen duten bainuetxeak ere badaude. Hauek, Ayurvedan oinarritzen dira, medikuntza sistema osoenetako batean.\nInstalazioak, beste zerbitzu batzuekin osatzen dira. Hala nola, orotariko masajeak, saunak, izpi ultramoreak, solariuma, gimnasioa, ur oheak, edertasun tratamenduak...\nUr termal naturalak existitzen ez diren tokian egoterik posible ez denean, gas edo beste erregai baten bidez berotutako urez betetako igerilekuak erabiltzen dira.\nAisialdirako, txirristak ere badaude, baita laku artifizialak arraunerako, olatu artifizialak eratzen dituzten igerilekuak, eta ur korronte ezberdinetako ibai artifizialak ere.\nBainuetxe bezala, derrigorrez itsasotik hurbil ez dauden atseden eta aisialdirako tokiei ere deitzen zaie."}
{"id": "69770", "revid": "880", "url": "https://eu.wikipedia.org/wiki?curid=69770", "title": "Espainiar Estatu", "text": ""}
{"id": "69771", "revid": "17", "url": "https://eu.wikipedia.org/wiki?curid=69771", "title": "UPV (argipena)", "text": "UPV siglak esanahi zenbait ditu:"}
{"id": "69772", "revid": "1491", "url": "https://eu.wikipedia.org/wiki?curid=69772", "title": "Juan Ignacio P\u00e9rez Iglesias", "text": "Juan Ignacio P\u00e9rez Iglesias (Salamanca, Espainia, 1960) 1986tik biologian doktorea da, fisiologian katedraduna eta 2004etik 2009ra bitarte Euskal Herriko Unibertsitateko errektorea. Aurretik ere Pello Salabururekin euskara errektoreorde izan zen. \"Kultura Zientifikoa\" katedraren arduraduna da, non zientzia dibulgatzeko lau blog sortu dituzten (\"Zientzia Kaiera\", \"Cuaderno de Cultura Cient\u00edfica\", \"Mujeres con ciencia\" eta \"Mapping Ignorance\") 2010etik. 2008ko maiatzaren 22an unibertsitateko hauteskundeak galdu zituen hautagai bakarra izanda ere. Arautegiak garai hartan exijitzen zituen boto kopurua lortu ez zituelako. Geroago arautegia aldatu zen horrelakorik ez errepikatzeko.\nIkerkuntzari dagokionez, itsas animalien fisiologian garatu du bere ikerketa jarduna, hainbat ikerketa proiektutan parte hartu duela.\nLeioako Zientzia Fakultatean ikasi zuen biologia. Doktorego-tesian molusku bibalbioak aztertu zituen, ea zelan erabiltzen duten energia, hazteko edota ugaltzeko. Unibertsitatean egindako lanarekin batera, bere zientzia-dibulgazioan egindako lana goraipatu egin da.\nAitzindaria euskarazko biologian.\nP\u00e9rez Iglesias aitzindarietako bat izan zen biologian euskarazko testu-liburuak eta materialak idazten. Udako Euskal Unibertsitateko Natur Zientziak saileko sortzaile eta dinamizatzaile nagusietako bat izan zen besteak beste hauekin: Jesus Mari Txurruka, Martxel Aizpurua, Kepa Altonaga, Jose Ramon Aihartza, Arturo Elosegi, Maider Etxaide, Ana Isabel Puente, Jaione Ezkurdia edo Koldo N\u00fa\u00f1ez-Betelu. \"Anelidoak eta talde anelidianoak\" izeneko liburua argitaratu zuen 1982an Kepa Altonaga, Jon Benito Iza, eta Juan Carlos Odriozolarekin Udako Euskal Unibertsitatean. Eta hurrengo urtean \"Moluskuak\" izeneko liburua Kepa Altonagarekin bakarrik. Azkenaldian \"Animalien aferak\" liburua argitaratu zuen 2011n Bego\u00f1a Urrutiarekin UPV/EHUn.\nIdazlanak.\nEuskal komunitate zientifikoaren Inguma datu-basean, berak euskaraz idatzitako 30 lan baino gehiago azaltzen dira, besteak beste 4 liburu eta 13 artikulu.\nGoian aipatutako liburuaz gain Unibertsitateaz eta zientziari buruz beste liburu hauek idatzi ditu"}
{"id": "69775", "revid": "119347", "url": "https://eu.wikipedia.org/wiki?curid=69775", "title": "Ezkerte zuri", "text": "Ezkerte zuria (\"Calystegia sepium\"), ezker-aihen zuri, birigane zuri, birigain zuri edo lurruntz zuri izenez ere ezagutua, klima epeleko Ipar hemisferioko Europa, Asia, Afrikaren ipar-sartaldea eta Ipar Amerikan eta Hego hemisferioko Australia eta Hego Amerikako Argentinan hedatua dagoen belar gaiztoa da.\nBeste landareen inguruan erlojuaren aurkako norabidean kiribiltzen den landare belarkara bizikorra da, 2-4 m-ko garaieraraino igo ahal dena, gutxitan 5 m-taraino. Hostoak bakunak, mutur puntadunekoak, gezi-buru itxurakoak, 5-10 cm luze eta 3-7 cm zabal dira, eta zurtoinetan kiribila osatuz egoten dira jarriak.\nLoreak udaberri berantiarretik udaren azkeneraino irteten dira. Lore-begian ireki ondoren sepaloak estaltzen jarraituko duten braktea handiz estalita daude. Behin irekita loreak tronpeta itxurakoak dira, 3-7 cm-ko diametrokoak eta zuriak, edo arrosa argiak marra zurirekin. Loraldiaren ostean fruitua 1 cm-ko diametroko kapsula ia esferikoa bihurtzen da, lau zatitan ebakitako laranja baten itxura duten bitik laura hazi beltz handiz osatua dagoena. Haziak sakabanatu eta sorotan, basotan eta bide bazterretan ernatu eta sendo hazten dira.\nHerrialde-azpiespezie batzuk bereizi dira, baina aditu guztiek ez dute onartzen banaketa:\nErauzteko bidea.\nEzkerte zuria lore ikusgarriko landare erakargarria da. Hala ere, arin hazten diren eta beste landareak inguratzen dituzten bere ahienen bidez zanpatu eta suntsitu ditzake landatutako landareak, baita zuhaixkak eta zuhaitz txikiak ere. Hazi bidez ugaltzeko bere ahalmenagatik (30 urteko haziak ere erne daitezke) eta 3-4 m-ko luzera izan dezaketen ahienak ematen arrakastatsuak diren zuztarregatik iraunkortasun handiko belar txarra da eta belar gaizto kaltegarri legez sailkatuta dago toki batzuetan.\nEzkerte zuria erauzteko iradokitako metodoa eskuz eta arretaz egindako jorra da.\nAntzeko espezieak.\nEzkerte beltza antzeko ahiena da baina bere atal guztiak askoz txikiagoak dira. Bestalde, orrien atzeko muturrak zorrotzagoak dira.\n\"Ipomoea pandurata\"ren hostoek bihotz itxura dute ez gezi baten buruarena."}
{"id": "69776", "revid": "81", "url": "https://eu.wikipedia.org/wiki?curid=69776", "title": "Calystegia sepium", "text": ""}
{"id": "69777", "revid": "81", "url": "https://eu.wikipedia.org/wiki?curid=69777", "title": "Birigane zuri", "text": ""}
{"id": "69778", "revid": "81", "url": "https://eu.wikipedia.org/wiki?curid=69778", "title": "Birigain zuri", "text": ""}
{"id": "69779", "revid": "81", "url": "https://eu.wikipedia.org/wiki?curid=69779", "title": "Lurruntz zuri", "text": ""}
{"id": "69782", "revid": "119347", "url": "https://eu.wikipedia.org/wiki?curid=69782", "title": "Kumkuat", "text": "Kumquata izen bereko zuhaitz edo zuhaixka baten fruitua da, arraultza formakoa. Bere azala, laranja kolorekoa du, eta laranja, limoi, lima (fruitua), mandarina, pomelo eta antzeko fruituen familia berekoa da. Fruituak, 5 zentimetro inguruko luzera du, eta adarrera lotuta egoten den zatia, behealdea baino estuagoa du. Bere loreak, zuri kolorekoak dira, bost petalodunak, bakartiak edo launakako taldeetan, gehienez ere. Gainera, loreak, hermafroditak dira. Haziak, ez dira oso ugariak. Ohi, fruitu bakoitzak hazi bakarra izaten du. Haziaren kanpoaldea, zurixka da, eta, barrualdea, berriz, berdexka.\nBizitokia eta zabalkuntza.\nKumquata, ez da ezagutzen modu basatian. Jatorria Txinan duela uste da. Herrialde hontan, zuhaitz edo zuhaixka honen landaketaren lehen datuak XII. mendekoak dira. Japonian, berriz, ondo errotutako landaketa bat zen XVII. mendean. Europan, zuhaitz honi buruzko lehen datuak, XVII. mendekoak dira, fruitu hau Txinan ezagutu zuten misiolariek deskribatu zutenean. Ez ziren Europara eta Amerikara ekarriak izan bi mende beranduagorarte, Robert Fortune bildumagileak, \"London Horticultural Society\"koak, lehen aleak Erresuma Batura eta AEBetara eraman zituenean.\nOrain, Ekialde Urrunetik kanpoko landaketa toki garrantzitsuenak, AEBetako hegoaldeko estatuak (Florida, Texas eta Kalifornia), Mediterranear arroko nazio batzuk, Grezia kasu, Brasil, Surinam, Kolonbia, Guatemala, Australia eta Hegoafrika dira. Batzuetan, apaingarri gisa ere erabiltzen da, bere fruituaren edertasuna eta bere loreen usain ederrarengatik. Bonsai bezala ere egoten dira.\nLandaketa.\nEz da oso ohikoa hazi bidez landatzea, fruitua lortzeko asmoz baldin bada behintzat. Modu honetan, ez du indar askorik izaten eta oso motel garatzen da. Askoz ohikoagoa da txerto (nekazaritza) gisa landatzea, \"laranja trifolia\", (Poncirus trifoliata), laranja garratza (Citrus x aurantium) edo pomeloa (Citrus x paradisi) oinarri bezala hartuta. Laukian edo lerroka landatzen dira, 3,5 metroko tartea utzirik landare bat eta beste baten artean. Baldintza hauetan, ondo jasaten ditu lurzoru pobreak, baina hezetasun mantendu bat behar du, baita eguzki asko ere. Pixka bat azidoak diren lurzoruak atsegin ditu.\nUda epela nahiago duen arren, \"Citrus\" generoko landareek baino askoz hobeto jasaten ditu izozteak. Fortunella margarita espezieak, adibidez, zero azpitik 10\u00ba ko tenperaturak jasaten ditu neguan, satsuma edo mikanak baino gehiago (Citrus x unshiu). Honegatik, Txina iparraldean fruitarbola bezala landatzen da. Hibernazioa oso sakona da. Udaberri hasieran, aste batzuetan, landarea, oraindik kimurik eta lorerik gabe egoten da. Izan ere, udaberriko izozteek kalte handia egiten diote landare honi.\nKumkuata kankrosisari erresistentea da, baina zitrikoen beste gaixotasun batzuk gaixoarazten dute landarea: Adibidez, \"Elsino\u00eb fawcetti\", \"Cephaleuros virescens\", \"Cercospora citri-grisea\", \"Colletotrichum gloeosporioides\", \"Diaporthe citri\" eta \"Physalospora rhodina\"k eragindakoek.\nSistematika.\nHasiera batean, \"Citrus\" generoaren barnean sailkatuak izan ziren, baina, Walter Tennyson Swinglek, \"Fortunella\" generora pasa zituen 1915ean. Egun, lau espezie bereizten dira: \"F. crassifolia\", \"Meiwa\" deitua, \"F. hindsii\", \"Hong Kongeko kumkuata\" deitua, \"F. japonica\", \"Marumi\" deitua eta, azkenik, \"F. margarita\", \"Nagami\" deitua. Hibridoak ere badaude, Citrus eta Poncirus generoko fruitekin lortuak.\nErabilera.\nKumkuata, \"Meiwa\" batipat, fruita bezala jaten da. Beste espezie batzuetan, berriz, bere mamia garratzegia da, eta azala baino ez da jaten. Ohikoagoa da almibar eran prestatzea. Honetarako, pixkat lehortzen uzten dira, sodio bikarbonatoz edo karez beratzen dira, tenperatura baxuan, dentsitate handiko almibarrean. Kumkuata, honela prestatuta, Hong Kongeko postre tipiko bat da. Pickle bezala ere prestatzen dira: garratzak (ozpin eta gatzun nahasketa batekin 8 astez kontserbatuta) nahiz gozoak, (ozpin, almibar, usain huntz \"(Syzigium aromaticum)\" eta kanela \"(Cinnamomun verum)\" oinarri batekin.\nMarmelada eta txutneyaren antzerako saltsa bat egiteko ere erabiltzen dira: kumkuata, laranja, eztia, gatza, gantza eta espeziakin. Kumkuat pattarra ere badago.\nGuangdongen, kumkuatak gatzetan kontserbatzen dira, txikiagoturiko eta zimurtutako fruitu bat lortuz, eztarriko mina sendatzeko, eztularen aurka eta estimulagarri gisa erabiltzen dena, azken hau, berriz hidratatu ondoren."}
{"id": "69784", "revid": "1545", "url": "https://eu.wikipedia.org/wiki?curid=69784", "title": "Municheko Ituna", "text": ""}
{"id": "69785", "revid": "336", "url": "https://eu.wikipedia.org/wiki?curid=69785", "title": "Watto", "text": "Watto Star Wars unibertsoko pertsonaia bat da.\nToidarian espezieko txatar-saltzaile txiki honek hegan egiten zuen intsektuek dituzten antzerako hegoekin, eta mutur luze bat zeukan.\nWattok Mos Espa-n zeukan bere txatar-denda, Tatooine planetako portu-espazialean. Bi esklabo izan zituen: Shmi Skywalker eta Anakin Skywalker. Anakin apustu baten ondorioz galdu eta askatua izan zen, Shmi bordari batek erosten zuen bitartean; Cliegg Lars. Azkenean Watto bakarrik geratu zen, zor askorekin eta esklaborik gabe."}
{"id": "69786", "revid": "56334", "url": "https://eu.wikipedia.org/wiki?curid=69786", "title": "Kaltzita", "text": "Kaltzita mineral karbonatoduna da.\nKaltzio karbonatoak (CaCO3) osatutako formarik egonkorrena da. Beste formak aragonitoa eta vaterita dira. Aragonita kaltzita bilakatzen da 470\u00a0\u00b0C-tik gora, eta vaterita are ezegonkorragoa da.\nKolore zurixka badu ere, oxidazioa jasaten duelarik laranja edo gorrixka bihurtzen da. Egitura kaltzitiko ugari topa ditzazkegu ingurune karstikoetan, adibidez, haitzuloetan. Kaltzitaren prezipitazioak espeleotemak sortzen ditu kobetan."}
{"id": "69787", "revid": "58701", "url": "https://eu.wikipedia.org/wiki?curid=69787", "title": "Lapis lazuli", "text": "Lapis lazulia antzinatik bere kolore urdin sakonagatik harribitxi gisa erabiltzen den arroka da. Bere osagai nagusia lazurita da.\nLapis lazulia milaka urtez erauzi da Afganistango Badakhsan probintzian, eta bere merkataritza hain zaharra da, hilobi neolitikoetan aurkitu izan dela. Arte historian pigmentu urdin preziatuena egiteko erabili izan da: itsasoaz haraindiko urdina. Erdi Aroan itsasoaz iristen zelako deitzen da horrela . Pigmentu oso garestia izan zen sintesi kimikoaren bidez sintetizatu zen arte. Oso pigmentu egonkorra den arren, olio pinturan degradazio kasuak detektatu dira."}
{"id": "69789", "revid": "336", "url": "https://eu.wikipedia.org/wiki?curid=69789", "title": "Lazurita", "text": "Lazurita sulfatoa, sufrea eta kloroa daukan tektosilikatoa da. Bere formula (Na,Ca)8(AlSiO4)6(SO4,S,Cl)2 da. Feldespatoidea eta sodaliten taldekoa da. Lapis lazuli harribitxiaren osagai nagusia da."}
{"id": "69790", "revid": "1545", "url": "https://eu.wikipedia.org/wiki?curid=69790", "title": "Okhrana", "text": "Okhrana (; ) tsarren garaiaren amaiera aldeko Errusiako polizia sekretuaren zerbitzua izan zen.\nOkhrana Herrizaingo Ministerioaren (MVD) barnean zegoen, Jendarmeen Zerbitzu Bereziak lagundurik. Euren xede nagusia, familia inperialaren segurtasuna bermatzea zen. Nazioaren orduko baldintzak ikusirik, ez da harritzekoa bere akzio gehienak, iraultza ekintzen errepresioan oinarritzea, Romanov dinastiarekin amaitu nahi zuten talde anarkista eta sozialistenak, bereziki.\nIraultza talde gehienek Errusiatik kanpo egoitzak zituztenez, Okhranak Europa osoan zehar zituen agenteak, Parisen bereziki, non, Piotr Ratxkovski nabarmenduta egon zen (1884-1902). Hauetariko askok, sator edo agente zirikatzaile bezala lan egiten zuten iraultza taldeetan, honela, bulego zentrala, aktibitate planei buruz informatua edukiz, eta gerlariak, hauentzako emaitza onik ez zuten akzioak egitera bultzatuz. Agente nabarmenen artean, Jakob Zhitomirski egon zen, nor, Leninen laguntzaile mina izan zen, baita Jevno Azef, Dimitri Bogrov, eta Gapon Aita. Azken hau, 1905eko Igande Odoltsuan Guardi Inperialak hil zituen langileen mugialdi baketsuaren buru izan zen. Gainera, Okhranak, langileen mugialdiak konprometitzen saiatu zen, poliziak kontrolatutako sindikatu sortuz. Hau, \"zubatovshtxina\" bezala ezagutua izan zen.\nZerbitzu honen beste betebehar batzuk, Siongo jakintsuen protokoloak izeneko juduen aurkako propaganda eta Menahem Mendel Beilisen kasua dira.\nOkhranaren ohiko prozedura, botere judizialari presoak ematea zen, legeak zioen bezala prozesatzeko, ondoren, hil zigorra jaso zezaten, edo, bestela, Siberiako ipar-ekialdera bidaliak izateko, bertako katorga edo lan zelaietan lan egiteko. Baina, baldintza oso berezietan, agenteek bazuten presoak torturatzeko, baita hil zigor sumarioak egiteko ere, honetarako beharrik balego. Azken hauek egin izanak, oso ospe txarra eman zion erakundeari, Alemaniako nazien Gestapok bakarrik berdindu zuena.\nHistoria.\nErrusian, lehen Segurantza Sail Berezia, Bakea eta Ordena Publikoaren Segurantzaren Saila izan zen, San Petersburgoko alkateak zuzendua eta 1866. urtean sortua, Alexandro II.a tsarra, arrakastarik gabe hiltzen saiatu zirenean. Hasieran, 12 ikerlari izan zituen. Arrakastarik gabeko bigarren atentatu baten ondoren, 1880an gertatua, enperadoreak, Loris-Melikov Kondeak proposaturik \"Estatu Poliziaren Saila\" sortu zuen, Herrizaingo Ministerioaren barnean, Jendarmeen Zerbitzu Berezia eta Kantzilertza Inperialaren Hirugarren Sekzioa pasatuz. Ordutik aurrera, Jendarmeen buruzagia, Ministroa bera izango zen, eta Zerbitzuaren komandantea ministrorde. Hala eta guztiz ere, neurri hauek ez zuten tsarraren hilketa eragotzi.\nPrebentzioko segurantza neurriak martxan jartzeko ahalegin batean, Alexandro III.a tsarrak, beste bi polizia zerbitzu sortu zituen, Segurantza eta Ikerketarenak, Mosku eta Varsovian. Hauxe izan zen beranduago Okhrana izango zenaren hasiera. Jendarmeek, Errusiako beste toki guztietan jarraitu zuten lan egiten, ujezd eta guberniatan (Errusia inperialeko banaketa administratiboak) zituzten delegazioen bidez. Tsarrak MVDri, eskumen bereziak ere eman zizkion, larrialdi egoera inperioko hainbat tokitan iragartzekoa adibez, 1905eko iraultzan oso erabilia izan zena, eta polizia indar guztiak, Jendarmeen Komandantearen agindupean utzi zituen.\nMugimendu marxistaren zabaltzeak, segurantza zerbitzuen zentralizazioa bultzatu zuen. 1898tik, Polizia Sailaren Sekzio Bereziak, jendarmeak alde batera utziko zituen adimen lanetan. Sipiagin, MVDko ministroaren hilketaren ondoren, 1902ko apirilaren 2an, SIen esku, honen ondoren kargua hartu zuenak, Viatxeslav von Plehvek, poliki-poliki, jendarmeriaren probintzia delegazioak, Segurantza eta Ikerketa estazioengatik aldatu zituen, alkate eta gobernatzaileen agindupean. Garai hartan, alkateak eta gobernatzaileak herrizaingo ministroaren agindupe zuzenean zeuden.\n1905eko Iraultza piztu zenean, eta Plehve hil ondoren, Piotr Stolipinek, herrizaingo ministro berri eta ministroen kontseiluko presidente gisa, segurantza estazioen sare nazional bat sortu zuen. 1908an, 31 estazio zeuden, eta, hiru urte geroago, 60tik gora. 1906an, Polizia Sailaren bi sekzio berezi gehiago antolatu ziren. Aldi berean, 1907an, Polizia Sailaren Segurantza Sekzio zentralizatua sortu zen. Honen egoitza nagusia, San Petersburgoko Fontanka kaleko 16. zenbakian zegoen.\nStolypinen hilketak eta Azef kasuak oso egoera zailean utzi zuen Okhrana, asko okertu zena, beranduago agente bikoitz eta sator gehiago aurkitu zirenean. 1913ko udazkenean, Moskukoa, Varsoviakoa eta San Petersburgokoa izan ezik, Segurantza estazio guztiak deseginak izan ziren. Lehen Mundu Gerraren hasierak, errepresio poliziala, kontraespioitzagatik aldatzea suposatu zuen, Iraultzaren aurkako borroko modu gisa. Baina, Sailaren ahaleginak, azkenean, ez ziren batere ondo antolatu armadako adimen unitateekin."}
{"id": "69794", "revid": "6485", "url": "https://eu.wikipedia.org/wiki?curid=69794", "title": "Alcabre", "text": "Santa Baia de Alcabre, normalean Alcabre deitua, galiziera erreintegrazionistaz Alcavre, Vigoko concello edo udalerriko (Pontevedra, Galizia) parrokia bat da.\nBanaketa.\nParrokia txikienetako bat da. Kostaldean kokaturik dago, hainbat hondartza izanez."}
{"id": "69796", "revid": "119550", "url": "https://eu.wikipedia.org/wiki?curid=69796", "title": "Almibar", "text": "Almibarra (arabierazko \"al-maiba\" hitzetik ekarria, irasagarrekin eginiko jarabea) edo glukosa-ziropa, azukrea eta ura nahasi eta irakindakoan lortzen den elementu likidoari esaten zaio. Nahasketan erabiliko den azukre kopuruaren eta irakingo den denboraren arabera likido arinagoa, dentsoagoa, edo likatsuagoa lortuko da. Gozogintzan almibarraren testura edo dentsitate hauek neurtu egiten dira, puntu bakoitzari izendapen bat emanez; jarraian, prestaketa baterako edo besterako erabiltzeko. Almibarraren puntu bakoitzak erabilera zehatz bat izango du, frutak kontserbatzeko, bizkotxoak bustitzeko, budin oinarrietarako, turroia, merengeak, fondanta, gorringo kremak...egiteko. Gainera, beste azkenburu batzuen oinarria da: aingeru-budinarena, sorbetearena, fruitu melatuena eta italiar merengearena.\nAlmibarra egiteko zaindu beharreko kontuak.\nEz da mugituko. Hasieran, bitsa egingo balitz, hori kendu. Tarteka, uretan bustitako brotxa batekin kazolaren alboak bustitzen joango gara, bertan karamelua egin ez dadin.\nAlderantzikatutako azukrea Karamelua gogortzerik ez badugu nahi, eta prestaketa likatsu bat lortu nahiko bagenu, glukosa edo limoi zukua gehituko genioke. Bigarren hau eginez gero alderantzikatutako azukrea esaten zaio, eta hau turroi batzuetan edo azukrea gogortzerik nahi ez dugun prestaketetan erabiliko da.\nAlmibarraren puntuak nola neurtu. Almibarren puntua neurtzeko bi aukera ditugu. Baum\u00e9 gradua neurtuta edo almibarraren tenperatura neurtuta. Zenbat eta likatsuagoa almibarra, orduan eta tenperatura altuagoa izango du. Dentsitatea neurtzeko Baum\u00e9 gradua neurtzeko gailua erabiliko dugu, eta tenperatura neurtzeko berriz, gozogintzako termometroren bat.\nBaum\u00e9 eskala.\nBaum\u00e9 graduak elementu likido baten dentsitatea agertzen du. Almibarretan, azukre kopurua edo dentsitatea neurtzeko modu bat da. Hau egiteko Baum\u00e9 gradua neurtzeko gailua dago.\nAlmibarraren puntuak.\nAlmibar arina edo ispilu-almibar arin puntua.\nBizkotxoak bustitzeko erabiltzen da. Ura azukrearekin eta zaporea emango dioten beste osagai ( limoi azala, kanela, laranja azala, likoreak, banilla...) batzuekin irakinaldi bat eman, eta hozten uzten da. Sorbeteak egiteko ere erabiltzen da.\nHari ahul puntua.\nHatz erakusle eta lodiaren artean almibar pittin bat jarri eta estutu egiten da, ondoren behatzak ireki eta itxi egingo dira azkar. Almibarra puntu horretan dagoela esateko puskatuko den hari fin bat sortu beharko du. Merengeak egiteko edo gurin kremak prestatzeko erabiltzen da.\nHari puntua.\nHatz erakusle eta lodiaren artean almibar pittin bat jarri eta estutu egiten da, ondoren behatzak ireki eta itxi egingo dira azkar. Almibarra puntu horretan dagoela esateko puskatuko ez den hari fin bat sortu beharko du.\nBola ahul puntua edo globo puntua.\nAlmibar tanta bat utzi ur hotzetan erortzen, behatz erakusle eta lodiarekin hartu eta bola bat egiten saiatu. Bola bigun bat egin beharko da. Beste aukera bat bitsadera almibarrean busti eta bere zuloetatik putz egitea izango da. Globo txikiak egin beharko dira.\nBola puntua.\nAlmibar tanta bat utzi ur hotzetan erortzen, behatz erakusle eta lodiarekin hartu eta bola bat egiten saiatu. Bola gogor bat egin beharko du.\nKaramelua.\nAlmibarra kolorea hartzen hasten denean, esaten zaio. Zenbait koloretakoa izan daiteke, gorri koloretik iluneraino. Pralineak burutzeko, budinen oinarriak egiteko, karamelu kremak prestatzeko...\nAlmibarraren puntuak.\nHiru modu daude azukrearen sendotasuna zein den jakiteko.\nHiru modu hauen arabera, hau edukiko genuke\nAlmibarrarekin burutzen diren ohiko prestaketak.\nAzukreztatutako frutak edo laranja azalak.\nFruta jarabe batean egosi egiten da minutu batzuetan, ondoren iragazi eta hozten utzi. Pauso hau errepikatu egiten da egunean 4 aldiz eta 2 egunetan. Poliki-poliki fruta, hezetasuna galtzen joango da eta azukrea hezetasuna xurgatzen, azukreztatua geratu arte. Errege-opila, \"plum-cakea\" edertzeko edo zaporea emateko, baita txokolatea estaltzeko edo txokolateari zaporea emateko ere erabiltzen dira.\nMarmeladak edo konfiturak.\nMarmelada, fruta osoa edo zatitua, azukre ugarirekin egosi ondoko prestaketari esaten zaio. Konfitura berriz, fruta hau pulpa moduan erabiltzen denean esaten zaio. Marmeladak kontserbagarri bihurtzeko, almibarrak pisatzeko gailuak 32-33 Baum\u00e9 gradu edo bere almibarrak hari ahul puntua izan beharko luke. Gradu honen azpitik eginez gero, gozoa ez da behar den bezala kontserbatuko, gradu honetatik gora eginez gero, denbora pasa ahala kristalizatu egingo da.\nKonpotak.\nFruta bat edo desberdina osoa edo zatitua, azukrearekin egosiak. Marmelada baino azukre gutxiagorekin, hezetasun handiagoz eta denbora gutxiagoan egosiak izaten dira. Gabonetako konpota, sagar konpota...\nJeleak edo jaleak.\nFruitu zuku bat edo desberdinak elkartuta azukrearekin nahastu. Beroaren eraginez hezetasuna galdurika garatuko den likido lodiari esaten zaio. Prestaketa hauek pektina duten frutekin errazago egiten dira. Laranja jalea, sagar jalea...\nGelatinak.\nHala esaten zaio fruitu zuku bat edo desberdinak azukrearekin nahastu eta dena edo zati bat berotu ondoren, gehitutako gelatinaren eraginez solido utziko dugun prestaketari.\nFruta almibarrean.\nFruitu zuritua edo ez, osoak, erdibituak edo zatituak, almibar arin batean egositakoak eta bertan kontserbatzen direnak.\nFruta-mazedonia.\nFruitu desberdinak zatiturik eta nahastuta, almibar edo zuku gozo batekin nahastuak.\nFruta-saltsa edo coulisea.\nFruitu pure arinari esaten zaio; saltsa dentsitatea izaten du. Fruitua, azukre eta urarekin egosten da, ongi irabiatu eta iragazi ondoren lortzen da.\nAlmibar puntuak eta prestaketak.\nJarabe arin puntua.\nOsagaiak\nPrestaketa\nAholkuak\nIspilu edo jarabe puntua.\nOsagaiak\nPrestaketa\nAholkuak\nHari ahul puntua.\nOsagaiak\nPrestaketa\nErabilera\nHari puntua.\nOsagaiak\nPrestaketa\nErabilera\nBola ahul puntua.\nOsagaiak\nPrestaketa\nErabilera\nBola puntua.\nOsagaiak\nPrestaketa\nErabilera\nKaramelu puntua.\nOsagaiak\nPrestaketa\nErabilera\nKaramelu ilun puntua.\nOsagaiak\nPrestaketa\nErabilera"}
{"id": "69797", "revid": "105290", "url": "https://eu.wikipedia.org/wiki?curid=69797", "title": "Onbakutz", "text": "Onbakutz edo Askiolagaina Urkilla mendilerroan dagoen mendia da, mendilerro honetako garaienetakoa. 1.226 metroko garaieraekin, mendilerro honetako laugarren mendirik garaiena da. Berez ez da oso mendi ezaguna.\nIrispideak.\nPetroleroak izeneko tokitik doa bideetako bat. Bide hau, nahiko erraza da, baina, itxuraz, ez du interes handirik mendizaleentzat. Galtzada erromatarraren bidea hartu beharrean, ezkerraldeko bidea hartu behar da, Urbia eta Oltzara doana. Bide hau, igoaz doa Urkiola II izeneko tokitik, eta, berehal, Askiola mendira iristen da. Hemendik, ezkerretara hartu eta igoera leun baten bidez, Onbakutzera heltzen da.\nGalarretatik, mendizaleentzat interesgarriagoa den bide bat abiatzen da. Herrixka honetatik irten ondoren, Malkorra labarrera poliki-poliki sartzen den bidetik joan behar da. Xedea, Pagomakurra edo Zelaibixkar izeneko mendatera heltzea da, Milpiribil mendiaren ekialdean. Eskuinetik, Onbakutz mendiaren tontorrera heltzen da.\nUrbiatik etorriz gero, Arantzazutik igo ondoren, San Adriango tunelerako adierazitako bideari jarraiki, mendate hontara heltzen da, eta Onbakutz mendia inguratzen du.\nAzkenik, Otzaurte mendatetik kontrako bidea eginez gero, ez da zailtasunik egongo tontorrera iristeko. Tuneletik abiatuta eta Lizarrate izeneko tokia igaro ondoren, pagadian ondo ikusten den galtzada jarraitu behar da, eta ez da utzi behar bide hau Pagazulueta izeneko mendatera iritsi arte. Orduan, pixka bat igo behar da, eskuinetara Li\u00f1ategieta mendiaren tontorra utziz, eta, aurrerago, Askiolarena, beste aldean. Askiolako mendatetik, Onbakutzen tontorra hurbil eta begi bistan geratzen da. Askiolako mendate honetara, lehen aipaturiko Galarreta herrixkatik ere hel daiteke, Astibarri labarretik barrena."}
{"id": "69798", "revid": "105290", "url": "https://eu.wikipedia.org/wiki?curid=69798", "title": "Saltarri", "text": "Saltarri Aralarreko alde gipuzkoarrean dagoen etzandako zutarri bat da, 3 metrotik gorako luzera duena. Alotza izeneko larrean dago, Beleku izeneko menditik gertu, mendi honen iparraldeko magalean.\nIzenaren jatorria.\nGarai batean, artzainek, euren artean, zutarri hau nork jauzi egiten zuen apostua egiten zuten. Jauzia, luzeran izan behar zen. Eta artzainek, bi hankak elkartuta zituztela jauzi egin behar zuten. Hortik datorkio zutarri honi, duen izena."}
{"id": "69803", "revid": "512", "url": "https://eu.wikipedia.org/wiki?curid=69803", "title": "Esfera", "text": "Esfera (grezieratik: \u03c3\u03c6\u03b1\u03af\u03c1\u03b1 - \"sphaira\", \"globoa, baloia\") hiru dimentsioko espazioan puntu jakin batetik distantzia berera dauden espazioko puntu guztiek osatzen duten azalera da. Era berean, zirkulu bat bere ardatzaren inguruan biratzen denean sortzen den gorputz geometrikoa ere bada. Alde guztietatik begiratuta, esfera gorputz erabat biribila da.\nEsferaren gaineko koordenatuak.\nEsferaren gainazalean dagoen puntu bat aurkitzeko, egokiagoa da koordenatu esferikoak erabiltzea koordenatu kartesiarrak baino, honako arrazoiengatik: batetik, azalera esferikoa bi dimentsioko espazioa delako eta koordenatu kartesiarrak hiru koordenatuetan banatzen direlako; bestetik, esfera batean lan egitean, angeluen terminoa erabiltzea egokiagoa delako, koordenatu ortogonalak erabiltzea baino.\nKoordenatu esferikoen bi jatorri ortogonalak.\nKoordenatu esferikoen bi jatorri ortogonalak kalkulatzeko, ekuatore bat eta horren puntu bat angelu horizontalen abiapuntu gisa aukeratzen dira. Lehenik eta behin, formula_1 angeluaren ikurra definitzeko, ekuatorearen orientazio bat hautatzen da. Ondoren, formula_2 angeluaren ikurra definitzeko, esferaren bi poloetatik polo bakarra aukeratzen da. Poloak esferaren ekuatoretik urrutien dauden puntuak dira, eta esfera batek, hain zuzen, bi polo ditu.\nPuntuak angeluen bidez zehaztea.\nformula_2 eta formula_1 angeluek esferaren puntu guztiak mugatzen dituzte. Plano horizontaleko (ekuatorearen planoa) eta plano bertikaleko angeluei esker esferaren edozein puntu aurki daiteke.\nGeometrian eta geografian formula_2 eta formula_1 angeluak modu ezberdinetan neurtzen dira. Normalean arku-luzera kalkulatu ahal izateko, geometrian, angelu horiek radianetan neurtzen dira. Geografian, aldiz, gradu sexagesimalak edo ehundarrak erabiltzen dira angeluak lortzeko. Geografiaren kasuan, puntuak angeluen bidez zehazteko, jatorriak Greenwich-eko meridianoaren ekuatoreko puntuan eta Ipar poloko puntuan hartzen dira; era horretan, formula_2 angelua latitudea dela lortzen da, eta formula_1 angelua, longitudea.\nKoordenatu esferikoekin espazioko edozein puntu aurkitu ahal izateko, formula_9 izeneko hirugarren parametroa sartu behar da formula_10; esferaren erradioa da formula_9.\nformula_10 koordenatu esferikoen bitartez, espazioko edozein puntu aurkitu daiteke. Hori kontuan hartuta, formula_13 koordenatu kartesiarrak formula_10 koordenatu esferikoen bidez adieraz daitezke. Honako eran adierazten dira:\nformula_15, non formula_16 eta formula_17 diren.\nKoordenatu kartesiarretatik abiatuta, koordenatu esferikoak lortzen dira:\nformula_18\nEkuazioak hiru dimentsioko espazioan.\nHiru dimentsioko espazio euklidear bateko koordenatu kartesiarreko sistema batean, esfera unitarioaren (erradioa formula_9 duen esferaren) ekuazioa honakoa da:\nformula_20.\nJarraian azalduko da nola lortzen den aurreko ekuazioa.\nIzan bitez esferaren jatorria formula_21 eta esferaren edozein puntu formula_13. Lehenengo elementua formula_23 baten bidez adieraziko da, eta bigarren elementua, aldiz, formula_24 baten bidez. Esferaren formula_24 puntuan formula_26 bektore normalak formula_27 balioa duela jota, hasierako formula lortzen da.\nFormula hori orokortzeko, demagun esferaren jatorria formula_28 dela. Hortaz,\nformula_29.\nBestalde, formula_24 puntuan formula_31 plano tangentearen ekuazioa aldagai-banaketaren bitartez lortzen da. Esfera unitarioaren kasuan, jatorria formula_21 da:\nformula_33.\nFormula hori orokortzeko, demagun esferaren jatorria formula_28 dela. Beraz,\nformula_35.\nIzan bitez formula_36 eta formula_37 zenbaki errealak, formula_38 izanik eta\nformula_39 formula_40 formula_41 formula_42.\nOrduan, esfera adierazteko beste era bat honako hau da:\nformula_43.\nformula_44 -k hartzen duen balioaren arabera, zenbait esfera mota ezberdindu daitezke.\n\u00b7 formula_45 bada, formula_46 ekuazioaren soluzioak ez dauka puntu errealik. Beraz, aurreko ekuazioa esfera irudikari baten ekuazioa da.\n\u00b7 formula_47 bada, formula_46 ekuazioaren soluzio bakarra formula_49 puntua da. Beraz, aurreko ekuazioa esfera puntual baten ekuazioa da.\n\u00b7 formula_50 bada, formula_46 ekuazioak, aldiz, formula_52 zentrodun eta formula_53 erradiodun esferaren ekuazioa adierazten du.\nAurreko ekuazioan formula_54-ren balioa formula_55 bada, orduan formula_46 plano baten ekuazioa da.\nGainera, hiru dimentsioko espazio euklidear batean, esferaren gainazaleko puntuak modu honetan parametriza daitezke:\nformula_57, non formula_58 eta formula_59 diren.\nformula_9 da esferaren erradioa; formula_28, zentroaren koordenatuak, eta formula_62, ekuazioaren parametro angeluarrak.\nBestalde, formula_21 puntuan zentratutako edozein erradiotako esfera gainazal integral bat da. Honela definitzen da esfera forma diferentzialean:\nformula_64.\nAzken ekuazio horrek adierazten du esfera baten posizio-bektorea formula_13 eta puntuaren abiadura formula_66 elkarrekiko ortogonalak direla.\nBolumena.\nEsferaren bolumena\nformula_67\nda, non formula_9 esferaren erradioa den.\nEsfera baten bolumena esfera horretan zirkunskribatutako zilindroaren bolumenaren formula_69 dela esan daiteke. Kontuan izanda zilindroaren oinarria esferak duen diametro bereko zirkulu bat dela eta altuerak aipatutako diametroaren neurri bera duela, ondorengoa adieraz daiteke:\nformula_70.\nAdierazitako bolumenen arteko erlazioa Arkimedesek frogatu zuen.\nBestalde, posible da esferaren bolumena kalkulatzea formula_71 erabili gabe, horren errore-marjina formula_72koa izanik.\nformula_73.\nAzalera.\nformula_9 erradiodun esfera baten azalera hurrengoa da:\nformula_75.\nArkimedesek formula_75 formula lortu zuen zilindro zirkunskribatuaren alboko gainazalerako proiekzioak eremua mantentzen duela kontuan hartuz. Dena den, azaleraren formula beste era batera lor daiteke: bolumenaren formula formula_9-rekiko deribatuz.\nEdozein formula_9 erradio emanda, bolumen graduala formula_79 formula_9 erradiodun azaleraren formula_81 eta egituraren lodieraren formula_82 arteko biderkadurarena bezalakoa da.\nformula_83.\nEgituren arteko bolumen guztien gehiketa esferaren bolumenaren totala da.\nformula_84.\nformula_82-ren limitean formula_55-ra hurbiltzen denez,\nformula_87.\nBolumena ordezkatuz,\nformula_88.\nBi aldeak formula_9-rekiko deribatuz gero,\nformula_90.\nHorren ondorioz, azalera hurrengoa da:\nformula_91,\nnon formula_9 esferaren erradioa den.\nKurbak.\nZirkuluak.\nZirkulu bat denean, ekuazio parametriko batekin adieraz daiteke.\nformula_94\nAldiz, beste zenbait gorputzak esfera moztean zirkuluak ere sortzen dituzte:\nIrudian ikus daitekeenez, zilindroa eta esfera ebakitzen direnean, bi zirkulu sortzen direla. Zilindroak eta esferak erradio bera badute eta haien artean tangenteak badira zirkulu bakarra sortzen da.\nClelia kurbak.\nEsfera modu honetan definituta badago,\nformula_95\nClelia kurbak lortzen dira angeluek hurrengo ekuazioa betetzen badute: \u00a0\nKasu bereziak: Viviani\u00b4s kurba formula_98 eta espiral esferikoak formula_99.\nGorputz orokorren eta esferaren arteko ebaketa.\nEsfera bat beste gainazal batekin ebakitzean, kurba esferiko konplexuagoak sortu daitezke.\nAdibidea: esfera eta zilindroa\nEsferaren eta zilindroaren arteko ebaketen emaitzak ekuazioen arteko sistema eginez lortzen dira eta ez dira beti bi zirkulu edo zirkulu bakarra izan behar.\nEsferaren ekuazioa:\u00a0 formula_100.\nZilindroaren ekuazioa: formula_101 formula_102.\nEsferetatik lortzen diren irudi geometrikoak.\n- Hemisferioa: esferaren zentrotik pasatzen den planoak bi zatitan banatzen du gainazala. Bi zati horiei hemisferio deritze.\n- Esferaerdia: esferaren diametroan ebakitzen diren bi planoen artean dagoen esferaren zatia da.\n- Ziri-gainazal esferikoa: esferaren diametroan ebakitzen diren bi planoen arteko gainazalaren zatia da.\nZiri-gainazal esferikoaren azalera formula_103 da non formula_104 bi planoen arteko angelua den.\n- Ziri esferikoa: esferaren diametroan ebakitzen diren bi planoen arteko esferaren zatia da.\nZiri esferiko baten bolumena formula_105 da non formula_104 bi planoen arteko angelua den.\n- Kalota esferikoa: plano ebakitzaile batek zehazten duen esferaren zati bakoitza da.\nKalota esferikoaren azalera: formula_107.\nKalota esferikoaren bolumena: formula_108.\n- Esfera-zona: Bi plano ebakitzaile paraleloen arteko esferaren zatia da.\nEsfera-zonaren azalera:formula_107.\nEsfera-zonaren bolumena: formula_110.\nEsferaren hamaika propietateak.\n\"Geometry and the Imagination\" liburuan David Hilbertek eta Stephan Cohn-Vossenek esferaren hamaika propietate deskribatzen dituzte, eta eztabaidatzen dute ea hamaika propietate horiek esfera modu bakarrean zehazten duten edo ez. Hamaika propietate horiek ondorengoak dira:\n1. Esferaren puntu guztiak puntu finko batekiko distantzia berera daude. Gainera, bere puntuetatik bi puntu finkoetara dagoen distantziaren ratioa konstantea da.\n2. Esferaren perimetroak eta sekzio lauak zirkuluak dira.\n3. Esferaren zabalera eta zirkunferentzia konstanteak dira.\n4. Esferaren puntu guztiak unbilikalak dira.\n5. Esferak ez dauka zentro gainazalik.\n6. Esferaren geodesiko guztiak kurba itxiak dira.\n7. Bolumena duten gorputz guztietatik esfera da gainazal txikiena duen gorputza, eta gainazala duten gorputz guztietatik esfera da bolumen handiena duen gorputza.\n8. Esfera, gainazal zehatza duten gorputz ganbil guztietatik, batez besteko kurbadura txikiena duen gorputza da.\n9. Esferak batez besteko kurbadura konstantea du.\n10. Esferak Gaussen kurbadura positiboa eta konstantea du.\n11. Esfera bere baitan transformatzen da hiru parametroetako familia zurrun baten higiduraren bidez."}
{"id": "69814", "revid": "2611", "url": "https://eu.wikipedia.org/wiki?curid=69814", "title": "G\u00fciquipeya", "text": ""}
{"id": "69815", "revid": "1982", "url": "https://eu.wikipedia.org/wiki?curid=69815", "title": "Extreme\u00f1oa", "text": ""}
{"id": "69816", "revid": "2415", "url": "https://eu.wikipedia.org/wiki?curid=69816", "title": "Stallman", "text": ""}
{"id": "69817", "revid": "2415", "url": "https://eu.wikipedia.org/wiki?curid=69817", "title": "Rails", "text": ""}
{"id": "69818", "revid": "2415", "url": "https://eu.wikipedia.org/wiki?curid=69818", "title": "Ror", "text": ""}
{"id": "69825", "revid": "105290", "url": "https://eu.wikipedia.org/wiki?curid=69825", "title": "Flexiguritate", "text": "Flexiguritate edo flexiseguritate hitza 1980ko hamarkadan Danimarkako lan merkatuan landutako kontzeptua da eta inguruko herrialdeetara (Finlandiara, Holandara...) zabaldu zen berehala. \"Flexibilitatea\" (malgutasuna) eta \"segurtasuna\" konbinatzen ditu, lan merkatuari aplikatuz.\nTeorian, lan merkatu malgua lortu nahi duen estrategia politikoa da eta, aldi berean, langileen babes soziala bermatu nahi du.\nBereizgarriak:\nLangileek bere formazioa eguneratzeko prest egon behar dute, edozein momentutan merkatuaren eskarira egokitzeko xedean. Horretarako formakuntza jarraia antolatzen da, bai langileentzako eta bai langabetuentzako ere. Hortik ondoriozta dezakegu aurrekontu publikoetan eragiten duen kostu handia eta hau izango da bere alderdi kritikatuenetakoa."}
{"id": "69829", "revid": "6327", "url": "https://eu.wikipedia.org/wiki?curid=69829", "title": "13 (diskoa)", "text": ""}
{"id": "69832", "revid": "105290", "url": "https://eu.wikipedia.org/wiki?curid=69832", "title": "Abaraska (liburua)", "text": "Abaraska Asel Luzarraga idazle bilbotarraren liburua da. 2008an argitaratu zen, Txalaparta argitaletxearen eskutik."}
{"id": "69834", "revid": "56334", "url": "https://eu.wikipedia.org/wiki?curid=69834", "title": "Jose Ramon Argoitia", "text": "Jose Ramon Argoitia (Shanghai, Txina, 1934ko maiatzaren 2a) euskal herritar aktore bat da. Ekonomilaria da."}
{"id": "69836", "revid": "96586", "url": "https://eu.wikipedia.org/wiki?curid=69836", "title": "Anabel Arraiza", "text": "Anabel Arraiza Artieda (Lakuntza, 1975) euskal aktorea, kazetaria eta musikaria da. Triki Ta Ke taldean 2001an abeslari aritu ondoren, Euskal Telebistan, Nafar Telebistan eta Hamaika Telebistan aritu izan da. Irrien lagunak klubean eta Bizipoza elkartasun-sarean ere eragilea da, eta hainbat ekitaldi publikotan aurkezle edota gidari aritu izan da.\nMusikaria (1989-2001).\nTxikitan akordeoia ikasi zuen Altsasun, Lakuntzan eta Bara\u00f1aingo kontserbatorioan. 14 urterekin hasi zen festetan edo inauterietan jotzen. Amaiur akordeoi-orkestrako kidea izan zen. Gero ezkontza, bataio eta jaunartzetan Goiuri taldean teklatuak jo eta abestu zuen. Triki ta Ke taldeko Imanol Goikoetxea urdiaindarrak deituta bi disko grabatu zituzten hiru urtetan, haurdun gelditu arte.\nZinemako aktorea (1993-2014).\nGaztetxo zela 18 urterekin aktore hasi zen zineman Mirentxu Purroyren \"Denboraren gibelean\" filmean; geroago Joseba Salegiren \"Ione, igo zerura\" (2000) filmean egin zuen protagonista-lana. 2014an Loreak filmeko Miren pertsonaia interpretatu zuen.\nTelebistako aktorea (1994-2003).\nZinematik telebistara egin zuen jauzi 1994an eta zortzi urtez izan zen ETBko Goenkale telesailean 2001era arte. Ondoren \"Sorginen Laratza\" saioan aritu zen bi denboraldiz, harik eta haurdun geldituta orduko zuzendariak esan zion hobe zuela etxean gelditzen alaba zaintzen.\nIrrien laguna eta Bizipoza.\n\"Irrien Lagunak\" klubeko kidea da eta Ane Pirata pertsonaia jendaurreko emanaldietan eta, horrez gain, \"Irrien lagunak\" ekimenaren eta aldizkariaren kudeaketan ibili zen buru-belarri. Behar bereziak dituzten haurren familien Euskal Herri osoko 30 bat elkarterekin aritu ziren lanean irrizaleak, Bizipoza elkartasun sarea ehuntzen.\nAntzerkiko aktorea.\nIrrien lagunak klubeko emanaldiez gain, 2015ean hiru antzezlanetan parte hartu zuen (\"Zu gabe,\" \"Jendarte Bidaide,\" eta \"Ekoetikopatetikobikoa\").\nKazetaria.\nHiru seme-alabak koskortutakoan berriro hasi zen lan munduan kukuak egiten, ETBko \"Arratsaldero\" saioan kolaborazio batzuk egin zituen, esaterako, edo azkenaldian Egunak egin du saioan. Hainbat ekitaldi publikotan aurkezle edota gidari lanak egiteaz gain, kazetari gisa Hamaika Telebistan hainbat programa aurkeztu ditu 2017tik:"}
{"id": "69837", "revid": "96586", "url": "https://eu.wikipedia.org/wiki?curid=69837", "title": "Loli Astoreka", "text": "Loli Astoreka Zamalloa (Bernagoitia, Zornotza, Bizkaia, 1958ko uztailaren 6a - ) euskal aktorea da.\nBiografia.\n1975. urtetik 1980. urtera, \"C\u00f3micos de la Legua\" antzerki taldeko partaide izan zen eta urte batzuk geroago, \"Karraka\" taldeko kide izatera pasa zen. Telebistan haurrentzako saioetan parte hartu izan du eta baita Euskal Telebistako hainbat sailetan ere. Zinema munduan hainbat film labur eta film luzetan lan egin du."}
{"id": "69838", "revid": "96586", "url": "https://eu.wikipedia.org/wiki?curid=69838", "title": "Maite Bastos", "text": "Maite Bastos (Orio, - ) euskal aktorea da. Goenkale, ETBko telesail famatuan hasi zen Margariren paperean 1990eko hamarkadan."}
{"id": "69839", "revid": "56334", "url": "https://eu.wikipedia.org/wiki?curid=69839", "title": "Maiken Beitia", "text": "Maiken Beitia Fern\u00e1ndez (Le\u00f3n, Espainia, 1963ko otsailaren 17a) aktorea da. Leonen jaioa bada ere, Hegoaldeko nafarra dugu."}
{"id": "69840", "revid": "56334", "url": "https://eu.wikipedia.org/wiki?curid=69840", "title": "I\u00f1aki Beraetxe", "text": "I\u00f1aki Beraetxe (Donostia, 1963ko abuztuaren 2a) euskal aktore, zuzendari eta gidoilaria da.\nBiografia.\nDonostiako Santo Tomas Lizeoan urte batzuk ikasten aritu ondoren, La Salle ikastetxean jarraitu zuen ikasketekin. Txikitatik maite izan du artearen mundua (pintura, musika, zinea, idazketa...). Urte batzuk beranduago, zuzendari, gidoigile, aktore eta bikoizlari lanetan hasi zen. \"Goenkale\" telesailean Mikel Mendiaraz \"Pelos\" papera egiteagatik ospetsu bihurtu zen Euskal Herri mailan. Bestalde, bikoizketa-lan nabarmenak ere egin izan ditu, besteak beste, \"Merl\u00ed\" telesailean."}
{"id": "69841", "revid": "9192945", "url": "https://eu.wikipedia.org/wiki?curid=69841", "title": "Jose Maria Berasategi", "text": "Jose Maria Berasategi Iriondo (Donostia, 1964ko urriaren 3a - ) gipuzkoar aktorea da, zineman eta telebistan ibilitakoa."}
{"id": "69842", "revid": "9063572", "url": "https://eu.wikipedia.org/wiki?curid=69842", "title": "Ma\u00f1u Elizondo", "text": "Manuel \"Ma\u00f1u\" Elizondo Lasarte (Astigarraga, 1958 - ) euskal aktore eta bikoiztailea da. Aktore izan baino lehen irakaslea izan zen Iru\u00f1eko Hizkuntza Eskolan. Telebistan batez ere egin du bere lana, baina, bikoizketa arloan ere aritutakoa izan da, Clint Eastwood, Harrison Ford, George Clooney edo Sylvester Stalloneren ahotsak bikoiztu baititu."}
{"id": "69843", "revid": "1545", "url": "https://eu.wikipedia.org/wiki?curid=69843", "title": "Manuel Elizondo", "text": ""}
{"id": "69844", "revid": "10891", "url": "https://eu.wikipedia.org/wiki?curid=69844", "title": "David Errasti", "text": "David Errasti Urrutia (Aretxabaleta, 1965 - ) euskal aktorea da. \"Goenkale\" telesailean aritua izan da."}
{"id": "69845", "revid": "9180117", "url": "https://eu.wikipedia.org/wiki?curid=69845", "title": "Iker Galartza", "text": "Iker Galartza (Amezketa, Gipuzkoa, 1977ko maiatzaren 17a) pailazoa, aktorea eta gidoigilea da. Telebistan egindako lanengatik da batez ere ezaguna; baina pailazo moduan edo antzerkian ere jardun du, Poxpolo ta Mokolo pailazoekin besteak beste. 2008ko abenduaren 3an, Euskararen Nazioarteko Egunean, Bego\u00f1a Bilbaok zuzendutako \"Ate joka\" antzezlana jokatu zuen Gasteiz Printzipal Antzokian. 2017an Gure Zirkua martxan jarri zuen Joseba Usabiaga eta beste kide batzuekin batera eta 2017ko irailean Tolosan estreinaldiko emankizuna eman ondoren Euskal Herriko herriz herri ibili ziren."}
{"id": "69849", "revid": "201", "url": "https://eu.wikipedia.org/wiki?curid=69849", "title": "Kataluniako Gobernua", "text": ""}
{"id": "69850", "revid": "201", "url": "https://eu.wikipedia.org/wiki?curid=69850", "title": "Ojrana", "text": ""}
{"id": "69851", "revid": "56334", "url": "https://eu.wikipedia.org/wiki?curid=69851", "title": "Kepa Gallego", "text": "Kepa Gallego (Bilbo, Bizkaia, 1960ko irailaren 6a) aktorea eta zinema zuzendaria da."}
{"id": "69852", "revid": "96586", "url": "https://eu.wikipedia.org/wiki?curid=69852", "title": "Miren Gojenola", "text": "Miren Gojenola (Lekeitio edo Gernika-Lumo, Bizkaia, 1968ko otsailaren 8a) bizkaitar aktorea da, telebistan eta zineman aritua.\n1980ko hamarkadan antzerkia egiten hasi zen. Telebistan hainbat telesailetan parte hartu zuen, baina ETB 1eko \"Goenkale\" telesailaren hasierako denboraldietan izandako \"Amaia\"ren paperak eman zion ospea."}
{"id": "69853", "revid": "105290", "url": "https://eu.wikipedia.org/wiki?curid=69853", "title": "Arboligaina", "text": "Arboligaina, Urkilla mendilerroan dagoen azken mendia da, ekialdetik. Hortik aurrera ekialderantz jarraituz gero, Altzaniako mendilerroa hasten da, Araba, Gipuzkoa eta Nafarroa probintziek bat egiten duten tokiraino.\nOndasun nabarmenak.\nMendi honetan bertan dago San Adriango tunel eta ermita ospetsua. Mendi honetxen azpitik igarotzen da XI eta XII. mendean erabiltzen hasi zen galtzada. Gainera, San Adriango tumulua ere, bertan dago."}
{"id": "69854", "revid": "96586", "url": "https://eu.wikipedia.org/wiki?curid=69854", "title": "Arantxa Gurmendi", "text": "Arantxa Gurmendi Olabiaga (Donostia, - ) gipuzkoar aktorea da. Antzerkian, telebistan zein zineman ibilbide oparoa gauzaturikoa, \"Goenkale\" telesailaren aktore zuzendaria izan zen, baita zenbait dokumentalen zuzendaria ere.\nBizitza.\nDonostiako Parte Zaharreakoa da, Kanpandegi auzoan jaioa. Gurasoak ere donostiarrak zituen. Aitak aparatu elektronikoak konpontzen zituen, eta zinema aretoetako filmen banaketaz ere arduratzen zen. Amak antzerkia egin zuen gaztetan. Arantxa-eta bost senide ziren. Elbira Zipitria izan zuen andere\u00f1o, isilpeko ikastolan. Gerora mojetan ikasi zuen, eta Arantxa Urretabizkaia izan zuen ikaskide, besteak beste.\nJarrai antzerki taldean ibili zen gaztetan, Ez Dok Amairu taldeko dinamizatzaileetako bat izan zen eta baita Bihurriak rock taldeko partaide ere. Gurmendi anai-arrebek -bi neska eta bi mutil- osatzen zuten laukotea, eta ye-ye musika euskaraz kantatzen zuten. Arantxa Gurmendik, Zeruko Argian \u2018Gazte naiz\u2019 sailean idazten zuen, eta Londresen barrena ibilia zenez ye-ye musikaren defendatzailea zen. Batez ere turismo gidari gisa egin du lana. Frantzian egon zen errefuxiatuta urte batzuetan. Bueltan, antzerkia ikasi zuen Eusko Jaurlaritzak sortutako Antzerti eskolan. Antzerkian, telebistan eta zineman jardun du aktore lanetan. Bere paperik ezagunena Goenkaleko Hortentsirena izan da. Goenkale telesailean aktore zuzendari ere izan da. Gainera, hainbat dokumental zuzendu ditu. Antton Elosegirekin ezkonduta dago eta seme bat du. Lilatoia emakume lasterketaren bultzatzaileetako bat izan zen.\n2008an gidoiak gogoratzeko zailtasunak izaten hasi zen, eta 2010ean Alzheimer gaixotasuna diagnostikatu zioten. Alzheimerra dutenen Senitartekoen, Lagunen eta Pertsonen beren Gipuzkoako Elkarteko (AFAGI) kidea da, eta zenbait kanpainatan parte hartu izan du. Antton Elosegi senarrarekin ere, bion artean landu dute sozialki gaixotasun horri nola aurre egin behar zaion."}
{"id": "69855", "revid": "56334", "url": "https://eu.wikipedia.org/wiki?curid=69855", "title": "Jose Kruz Gurrutxaga", "text": "Jose Kruz Gurrutxaga Larra\u00f1aga (Azkoitia, 1973ko urriaren 17a - ) euskal aktorea da."}
{"id": "69856", "revid": "56334", "url": "https://eu.wikipedia.org/wiki?curid=69856", "title": "Gorka Igartua", "text": "Gorka Igartua (Ezkio-Itsaso, Gipuzkoa, 1979) aktorea da.\nIbilbidea.\nKasualitatez sartu zen \"Goenkale\" telesailean, 17 urte zituela. Ez zuen pentsatuta antzezpena lanbidetzat hartzea; baina, lagun taldeko batzuei \"Goenkale\"ko castingera laguntzera joanda, berak ere egin zuen proba, eta hartu egin zuten. Horrela ekin zion aktore ibilbideari.\n\"Goenkale\"n bi urte pasatxo egin ondoren, \"Hasiberriak\" saioan aritu zen bi urte eta erdiz, hura ere ETBn bertan. Gero, Madrila joan zen, Tele 5 kateko \"Hospital Central\" telesailean jardutera."}
{"id": "69857", "revid": "105290", "url": "https://eu.wikipedia.org/wiki?curid=69857", "title": "Arriona", "text": "Irispideak.\nArantzazutik, Urbiara abiatu behar da lehenik. Santutegia baino zertxobait goraxeago dago bidegurutze bat. Bideetako bat ezkerretara doa, gorantz, bestea, berriz, eskuinetara, lautadan edo igoera txikian. Urbiara doan bidea ezkerrekoa da, baina eskuinekoa hartu behar da. Bide hau, Urkullu errekako labardira doa. Eskuinean Gazteluaitz mendia erreferentzia puntu bezala hartuta, haizpitarte batean sartu behar da, bideak hegoalderantz bira egiten duen aldi berean. Ezkerretara, Iturrigorri izeneko futbol zelai txiki bat uzten da. Futbol zelai hau utzi eta berehala, bidea atzean utzi behar da, pagaditik Gazteluaitz eta Arriona artean dagoen mendatera igotzeko. Ezkerretik, margo horiz eginiko seinaleek, tontorrera segurtasunez heltzea ahalbidetzen dute."}
{"id": "69858", "revid": "96586", "url": "https://eu.wikipedia.org/wiki?curid=69858", "title": "I\u00f1ake Irastorza", "text": "I\u00f1ake Irastorza Zulaika (Orio, Gipuzkoa, 1955eko otsailaren 4a) euskal aktorea da.\nAktore lana.\nAntzerkia"}
{"id": "69859", "revid": "96586", "url": "https://eu.wikipedia.org/wiki?curid=69859", "title": "Anuska Lasa", "text": "Anuska Lasa Zabala (Arrasate, 1970eko maiatzaren 15a) gipuzkoar aktorea da. Euskal Telebistan agertu aurretik ATBn ibili zen."}
{"id": "69861", "revid": "1830", "url": "https://eu.wikipedia.org/wiki?curid=69861", "title": "Mikel Laskurain", "text": "Mikel Laskurain (Bergara, Gipuzkoa, 1965eko apirilaren 27a) gipuzkoar aktorea da."}
{"id": "69862", "revid": "10891", "url": "https://eu.wikipedia.org/wiki?curid=69862", "title": "Niko Lizeaga", "text": "Nikolas Lizeaga Urdanpilleta (Hernani, Gipuzkoa, 1966) gipuzkoar aktorea da, telebistan eta antzerkian aritutakoa."}
{"id": "69863", "revid": "336", "url": "https://eu.wikipedia.org/wiki?curid=69863", "title": "Gorka Elustondo", "text": "Gorka Elustondo Urkola (Beasain, 1987ko martxoaren 18a) futbolaria da. Gazte mailako Errealera, Aitzgorri futbol taldetik heldu zen. Sanserekin 2005. urtean debutatu zuen, Real B-Valladolid partiduan. 2006-2007 denboraldian debutatu zuen Errealaren lehen taldearekin, Vigoko Celta taldearen aurkako partiduan. 2007-2008 denboraldian igo zen lehen taldera."}
{"id": "69864", "revid": "96586", "url": "https://eu.wikipedia.org/wiki?curid=69864", "title": "Maria Luzarraga", "text": "Maria Luzarraga euskal aktorea da. \"Goenkale\" telesailaren zuzendaria ere izan da."}
{"id": "69865", "revid": "96586", "url": "https://eu.wikipedia.org/wiki?curid=69865", "title": "Irune Manzano", "text": "Irune Manzano Basabe (Bilbo, ?) bizkaitar aktorea da. ETBko \"Misterio giltzak\" saioa aurkeztu zuen."}
{"id": "69866", "revid": "9472936", "url": "https://eu.wikipedia.org/wiki?curid=69866", "title": "Pedro Otaegi", "text": "Pedro Otaegi (Beizama, 1938) gipuzkoar aktorea da.\nBiografia.\n1980ko hamarkadaren hasieran hasi zen interpretazio munduan Imanol Eliasen aginduetara, Antxieta Antzerki Taldean. Urte batzuk geroago, ETBko \"Goenkale\" saiorako castingera aurkeztu zen bere bizilagun eta aktorea den Kontxu Odriozolak gomendatuta eta gaur egun interpretatzen duen papera eman zioten. 2009. urtean debuta egin zuen zineman Ander filmarekin."}
{"id": "69867", "revid": "119347", "url": "https://eu.wikipedia.org/wiki?curid=69867", "title": "Manex Rekarte", "text": "Manex Rekarte Cowie (Venezuela, 1980) euskal aktorea da. 24 edo 25 urterekin aktore lanak utzi zituen eta \"La Jugueter\u00eda\" izeneko denda erotikoa ireki zuen Madrilen. 2009ko irailaren 28tik aurrera Radio Euskadiko \"Boulevard\" magazina zuzen lezake 10:00etatik 12:00etara."}
{"id": "69868", "revid": "83461", "url": "https://eu.wikipedia.org/wiki?curid=69868", "title": "Franjo Tu\u0111man", "text": "Franjo Tu\u0111man (Veliko Trgovi\u0161\u0107e, Serbiar, Kroaziar eta Esloveniarren Erresuma, 1922ko maiatzaren 14a - Zagreb, Kroazia, 1999ko abenduaren 10 ) kroaziar politikaria izan zen. 1990an, Tu\u0111manen HDZ alderdi politikoak komunismoaren osteko lehenengo hauteskundeak irabazita, Kroaziako presidente bilakatu zen Tu\u0111man. 1991n, Kroaziaren independentzia aldarrikatu zuen; eta, Kroaziak Jugoslaviatik bereizteko gerran, kroaziarren buruzagia izan zen. Hiru legealditan iraun zuen boterean, 1999an hil zen arte.\nBizitza.\n1941ean bere herriko partisanoekin bat egin zuen nazien eta ustashien (Kroaziako eskuin muturreko soldadu abertzaleak) aurka. Gerra bukatu zenean, armadan sartu zen. Jeneral-gradua lortu zuen, eta Defentsako Ministerioan lan egin zuen.\n1961ean armada utzi zuen, Jugoslaviako Alderdi Komunistan sartu zen, eta Zagrebeko Langile Mugimenduaren Ikasketa Institutuaren zuzendari eta Zientzia Politikoetako Fakultateko irakasle izan zen.\n1967an Alderdi Komunistatik bota zuten, marxismoaren aurkako eta Kroaziaren abertzaletasunaren aldeko obrak idazteagatik. 1972an, Jugoslaviako lehendakariak, Josip Broz \"Tito\"k, gogor zapaldu zuen Kroaziako mugimendu abertzalea (\u00abZagrebeko Udaberria\u00bb), eta Tu\u0111man atxilo hartu zuten. Bederatzi hilabete egin zituen kartzelan. 1981ean berriro epaitu zuten, eta hiru urteko kartzela zigorra ezarri zioten, jarduera abertzaleengatik.\n1989an, Ekialdeko Europan erregimen komunistak desegiten hasi zirenean, Tu\u0111manek Kroaziako Elkarte Demokratikoa sortu zuen, eta erraz irabazi zituen Kroaziako lehendakaritzarako lehen hauteskundeak, 1990eko udaberrian. Haren agintaritzapean, Kroaziak independentzia aldarrikatu zuen 1991ko ekainean. Serbiarrek \u2014bai Kroaziakoek, bai Serbiako Errepublikakoek\u2014 ez zuten Kroaziaren erabakia onartu, eta gerra piztu zen. Kroaziak bere lurraldearen heren bat galdu zuen, serbiarren mesedetan. 1992ko urtarrilean, Kroaziaren burujabetasuna ezagutu zen.\n1992ko azaroan, Konstituzio berriaren arabera deitutako hauteskundeetan, Tu\u0111man hautatu zuten berriro lehendakari. 1995eko udaberrian eta udan, Kroaziako armadak Krajinako Errepublika Serbiarra (serbiarrek hala aldarrikatua) konkistatu zuen (Mendebaldeko Eslovenian), eta urte bereko Legebiltzarreko hauteskundeetan bere alderdiak gehiengo osoa lortu zuen.\n1995eko azaroan bakea izenpetu zuen (Daytonako Hitzarmena) Bosniako eta Serbiako lehendakariekin. Jugoslaviako Gerra bukatzeko ekitaldia izan zen. 1996an Serbiako lehendakari Slobodan Milosevicekin elkartu zen, eta bi herrialdeen arteko harreman diplomatikoak hastea hitzartu zuten.\n1996ko azaroan, Estatu Batuetan egin zioten ebakuntza batetik osatu ondoren, manifestazio handiak egin ziren gobernuaren jarrera antidemokratikoaren aurka, Tu\u0111manen gobernuak bere politika kritikatzen zuen irrati bat ixteko agindua eman zuelako. 1997ko ekaineko lehendakaritzarako hauteskundeetan berriro atera zen garaile, botoen %\u00a061 eskuratuta."}
{"id": "69871", "revid": "58701", "url": "https://eu.wikipedia.org/wiki?curid=69871", "title": "Hamabi zesarren bizitzak", "text": "Hamabi zesarren bizitzak () Suetoniok idatziriko liburu bat da. Bertan, Erromako lehen hamabi zesarren bizitzak kontatzen ditu, Julio Zesarrengandik hasi eta Domizianorekin bukatu. Beharbada, k.o. 119 eta 122. urte bitartean idatzi zuen.\nEdukia.\nHamabi zesarren biografiak dira, Julio Zesarrengandik Domizianoraino. Suetonioren idazlan hau, lehen biografia izan zen. Ondoren, beste biografia mordo bat etorriko ziren, denbora igaro ahala. Hauxe izan da erromatarren morala nolakoa zen jakiteko kontutan gehien hartu den liburua. Idazlanaren estiloa oso berezia da, Suetoniori ez baitzaio, lan honetan, egia, historiak bezain beste inporta, ez du ordena kronologiko bat segitzen eta. Suetoniok, egitura, historia bitxiez betetzen du, historia hauek biltzerakoan zesar bakoitzarentzat izaera bat sortzeaz batere arduratu gabe. Egia esan, atal ezberdinak lotzen saiatzen da.\nBizitza guztiak, zesar bakoitzaren lehen urteak eta hauen gurasoei buruzko gauzez hasten dira lehen atal bezala. Bigarren atalean, enperadore bezala eman zituen urteak kontatzen ditu, hirugarrenean, ezaugarri pertsonalak, eta, laugarrenean eta azkenean, enperadorearen heriotza. Ikus daitekeenez, ez du inolako ordena kronologikorik jarraitzen. Eta, historia bitxiak, iskanbilatsuak dira izatez, baina Suetonio ez da, zesarrei buruz esaten duena egia den hala ez ikertzeaz arduratzen.\nOndorengo kritikak, Suetoniok, bere aldekoak ez ziren enperadoreei kalte egin ziela adierazi du."}
{"id": "69873", "revid": "96586", "url": "https://eu.wikipedia.org/wiki?curid=69873", "title": "Pilar Rodr\u00edguez", "text": "Pilar Rodr\u00edguez Zabaleta (Leitza, ) nafar aktorea da. Gaztetatik antzerki zalea, 1982an, 42 urte zituela, Eusko Jaurlaritzako Arte Dramatikoko Eskolan, Antzertin, hasi zen."}
{"id": "69874", "revid": "96586", "url": "https://eu.wikipedia.org/wiki?curid=69874", "title": "Itziar Urretabizkaia", "text": "Itziar Urretabizkaia Zabaleta (Donostia, 1979ko uztailaren 15a) aktorea da. Euskaraz eta gaztelaniaz aritzen da. Ezaguna egin zen zenbait telesailetan parte hartzean, besteak beste, Euskal Telebistako Jaun ta Jabe, Martin, Wazemank, Goenkale (2001-2005), Go!azen (2018-2020), euskolegas baita erdarazko Hospital Centralen (2000). Bakarrizketak ere egin ditu, hala nola,\u201c\"Eguberri off\"\u201d. \nBiografia.\nItziar Urretabizkaiak Komedian lan egin du gehiago. 2021ean bira egiten hasi zen \"Bost minutu\" antzezlanarekin, Andoni Agirregomezkortarekin batera. Nekane pertsonaia izan zen.\nItziar Urretabizkaia:\"Antzerkiak, berehala, adrenalina igo eta lotu egiten du.\"\nFormazioa.\n1996tik 1998ra Arte eszenikoak ikasi zituen Donostiako TAEn. Jarraian, 1999an Interpretazio Seminario intentsiboa egin zuen Cristina Rotarekin. 2000. urtean Teatro de la danzarekin Arte-ikasketa-integrala ikasturtea eta Luis San Narcisorekin Kamera-interpretazioa / Casting-prestaketa intentsiboa egin zituen. 2008an Bakarrizketen intentsiboa ikasi zuen Andres Cuencarekin. 2009 urtea Antzerki musikala lantzen eman zuen. Komedia intentsiboa egin zuen 2012an, eta hurrengo urtean Zinema eta telebista intentsiboa. 2015 urtea Vigoko Unibertsitatean Antzerki eta Arte Eszenikoen Masterra egiten pasatu zuen. Euskara, ingelesa eta ingelesa (maila ertaina) menperatzen ditu, baita biolina ere. \nItziar Urretabizkaia aktore donostiarra oso ezaguna da euskal antzerkian, telebistan eta zineman. 'Goenkale' izan zen, hainbat aktorerentzat bezala, bere ikaskuntza-eskola handia, eta, lana falta izan ez duen arren, irakaskuntzara bideratu nahi izan du bere karrera, hori bai, ikuspegi beretik eta beti oso presente dagoen arte dramatikoarekin.\nLanak.\nLan hauetan parte hartu du:"}
{"id": "69876", "revid": "10891", "url": "https://eu.wikipedia.org/wiki?curid=69876", "title": "Paul Zubillaga", "text": "Paul Zubillaga Egozkue (Donostia, 1970eko apirilaren 3a - ) gipuzkoar aktorea da."}
{"id": "69877", "revid": "103893", "url": "https://eu.wikipedia.org/wiki?curid=69877", "title": "Chutney", "text": "Chutneya India mendebaldean jatorria duen espezia gozo barietate bat da. Beste plater batzuk laguntzeko oso erabilia da, eta antzeko zaporea duten beste saltsa batzuekin batera egoten da: pickleak, papadak eta raitak, adibidez.\nHindiko \"chutneya egin\" espresioaren baliokidea, \"zanpatzea\" izango litzateke. Izan ere, chutneya egiteko, osagai batzuk zanpatu behar dira.\nChutneya, Europa eta Ipar Amerikan, produktu ontziratu gisa ezagunagoa da. Honegatik, olioa, ozpina edo limoia gehitzen zaio, bere bertute kontserbagarriak mantendu ditzan.\nChutney motak.\nBarietate ezberdinez gain, chutneya egiteko erabiltzen diren ohiko espeziak, fenogrekoa, martorria, kuminoa eta \"hing\" edo asafoetida dira."}
{"id": "69878", "revid": "105290", "url": "https://eu.wikipedia.org/wiki?curid=69878", "title": "JClic", "text": "JClic multimedia hezkuntza-jarduerak sortu, egin eta ebaluatzeko ingurunea da, Java programazio-hizkuntzan garatua.\nLinux, Mac OS X, Windows eta Solaris sistema eragileetan dabilen eta estandar irekietan oinarritutako software libreko aplikazioa da. Ondorengo estekan lor daiteke: http://clic.xtec.es/es/jclic/download.htm .\nJClic-en ezaugarriak.\nJClic proiektua Clic 3.0 programaren garapena da, 10 urtetik gorako garapena izan duen multimedia aplikazio didaktikoak sortzeko baliabidea. Tarte horretan hezitzaile askok erabili dute haur-hezkuntzatik hasi eta bigarren hezkuntzara bitarteko curriculumetako prozedurazko hainbat alderditarako jarduerak sortzeko.\nHonako hauek ziren proiektua hasi zeneko helburuak:\nProgramazio-baliabide Java aukeratu da eta jardueren datuak gordetzeko formatua XML.\nOsagaiak.\nJClic lau aplikaziok osatzen dute:\nLehen modulua (applet) automatikoki deskargatzen da Jclic proiekturen bat txertatuta duen orriren bat lehen aldiz bisitatzen denean. Beste hirurak Java WebStart-en bidez instala daitezke ordenagailuan.\nBateragarritasunak eta aukera berriak\nClic 3.0rekiko bateragarritasuna ahalik eta gehien mantenduz garatu da JClic eta, horrela, aldez aurretiko jarduera-paketeak automatikoki onartuko ditu plataforma berriak.\nHauek dira Clic 3.0-ren aldez JClic-ek dituen berrikuntzak:\nEzaugarri hauek abian ikus ditzakezue JClic-en demostrazio-jardueren paketeari begiratuta.\nArkitektura irekia.\nJClic-ek arkitektura irekia du eta horregatik hainbat alderditan zabal edo egokitu daitezke bere funtzionalitateak. Java modulu berriak sor daitezke programaren funtzinamendua ondorengoetan zabaltzeko:\nJClic Kataluniako Generalitatearen Hezkuntza Sailak komunitatearen esku uzten duen software libre proiektua da eta GNU (GLP) Lizentzia Publiko Orokorrak ezarritakoaren menpe banatzen da. Erabili, banatu eta aldatu egin daiteke baina beti ere hainbat baldintzapean, horien artean aipatu behar da egilearen aitortza eta ondorengo edozein lana ere GPL lizentziapekoa izatea. JClic-en iturburua garapen-plataforman eskura daiteke.\nDatuen formatua.\nJClic-en datuak XML formatuan gordetzen dira. Egitura konplexuko bankuetan txerta daitezke horrela eta JClic proiektuak beste aplikazioetan ere berrerabil daitezke.\nBi fitxategi motarekin aritzen da JClic:\nBi formatu hauetaz gain, JClic-ek PAC eta PCC fitxategiak ere inporta ditzake Clic 3.0-tik.\nInternalizazioa.\nJClic-eko testu eta mezu guztiak kanpoko fitxategietan daude, beste hizkuntza baterako itzulpena errazteko.\nProgramaren eta jardueren testu guztiak Unicode formatuan daude. Horrela, mendebaldekoak ez diren alfabeto eta idazketa-sistematan erabil daiteke. Programak bi norabideetako irudikapena eta idazketa ere onartzen ditu (eskubitik ezkerretara edo ezkerretik eskubietara) erabilitako hizkuntzak hala eskatzen duenean. Garapen proiektua programa beste hizkuntza batera itzuli nahi duten guztien parte hartzera irekita dago.\nDuela gutxi gaineratu da programa software librea itzultzeko Launchpad plataformara eta ondorengo estekatik jo daiteke bertara itzulpenean laguntzeko: https://launchpad.net/jclic"}
{"id": "69880", "revid": "105290", "url": "https://eu.wikipedia.org/wiki?curid=69880", "title": "Alotza", "text": "Alotza Aralar mendikatean dagoen larrea da. Beleku mendiaren ipar magalean dago. Larre honetatik iparralderantz, Aralarreko beste mendi batzuk ere ikus daitezke: Arrubiga\u00f1a, Ganbo Txiki edo Ganboa (mendia) adibidez."}
{"id": "69883", "revid": "512", "url": "https://eu.wikipedia.org/wiki?curid=69883", "title": "Alegranza", "text": "Alegranza Afrikako uharte txikia da (10.3\u00a0km\u00b2), biztanlerik gabekoa, Kanarien barruan dagoena, Las Palmasko probintzian.\nLanzaroteren iparraldean dago, Chinijo izeneko uhartedian."}
{"id": "69884", "revid": "336", "url": "https://eu.wikipedia.org/wiki?curid=69884", "title": "Ameriketako Estatu Batuetako Barne Saila", "text": "Ameriketako Estatu Batuetako Barne Saila (DOI akronimoaz ezagutua), Ameriketako Estatu Batuetako Gobernuko departamentu federaletako bat da. Herrialdeko lurrak eta baliabide naturalak kudeatzen eta zaintzen ditu, eta jatorrizko amerindiarrekin eta Alaskako eta Hawaiiko jatorrizko biztanleekin erlazionatutako programak kudeatzen ditu. Beste herrialdeetako Barne Ministerioen funtzio ezberdina du, beste tokietan polizia eta segurtasun ministerio gisa lan egiten duelako. Funtzio hori Ameriketako Estatu Batuetako Segurtasun Nazionalerako Sailak betetzen du."}
{"id": "69887", "revid": "512", "url": "https://eu.wikipedia.org/wiki?curid=69887", "title": "Telefono gida", "text": "Telefono gida edo telefono aurkitegia telefonia-enpresek edota udal-zerbitzuek argitara ematen dituzten abonatuen telefono-zenbakien liburua da. Horrez gain, interes publikoko telefono zenbakiak jasotzen dituzte, besteak beste: polizia, suhiltzaile, osasun-zerbitzu, babes zibil, drogazalearentzako arretarenak.\nNormalean abonatua alfabetoaren arabera ordenatzen da. Pertsonen kasuan lehenengo abizenaren lehendabiziko hizkiaren arabera ordenatzen da, eta enpresen kasuan enpresaren izenaren arabera. Izenaren edo izen-deituren ondoan helbidea eta telefono-zenbakia agertzen da."}
{"id": "69890", "revid": "201", "url": "https://eu.wikipedia.org/wiki?curid=69890", "title": "Txutney", "text": ""}
{"id": "69891", "revid": "105290", "url": "https://eu.wikipedia.org/wiki?curid=69891", "title": "Zurkuntz", "text": "Zurkuntz Arabako mendia da, 1.212 metro garai dena.\nIrispideak.\nZurkuntzeko pasabidera, errez hel daiteke Arantzazutik, Urkuluko labarraren bidez. Labar honek, Gazteluaitz eskuinetara uzten du. Azkenik, Iturri gorria izeneko iturria atzean utzi ondoren, pagaditik doan aldapa gogor bat igo behar da, pasabide garbiraino heldu arte. Hemendik, ezkerretara hartuz, berehala heltzen da tontorrera. Iturri gorriako iturritik, Erromesen bidetako lepoa izeneko lepora ere hel daiteke, Napar Basoko Punta izeneko mendiaren ekialdean kokatua. Lepo hau, Arabako Lautadatik gertu bizi zen jendearentzat ezinbestekoa zen, Arantzazura erromes zihoazenentzat batipat. Eta honek eman dio duen izena.\nArriolatik, Erromesen bidetako lepora heldu behar da lehenik, ondoren, Napar Basoko Puntara heltzeko. Hemendik, eta Zabalanegi leporako jeitsiera labur bat egin ondoren, tontorrera hel daiteke.\nBeste bide bat Narbaixatik doa. Hemen, Beltran baserritik eta Malabrasoko zelaietatik ere hel daiteke Erromesen bidetako lepora, Napar Basoko Punta eta Zurkuntzen artean. Hortik Zurkuntzera hartzea baino ez da geratzen."}
{"id": "69892", "revid": "237", "url": "https://eu.wikipedia.org/wiki?curid=69892", "title": "Exklabe", "text": ""}
{"id": "69893", "revid": "336", "url": "https://eu.wikipedia.org/wiki?curid=69893", "title": "Juan Antonio San Epifanio", "text": "Juan Antonio San Epifanio Ruiz edo \"Epi\" (Zaragoza, 1959ko ekainaren 12a-) saskibaloi jokalari espainiarra izan da.\nEuropako saskibaloi jokalaririk onentzat edukia 1980ko hamarkadan, bere bizitzako taldea FC Barcelona izan zen, hemeretzi urtez bertan jokatuz. 1'98 metroko altuera eta hegal posizioan itzela zen bere kanpoko saskiraketengatik. Beti 15 zenbakia eraman zuen bere kamisetan.\nHasiera.\nZaragozan hasi zen saskibaloiarekin.\nHura uztear izan zen jubenila zela, C.N. Helios taldean, izan ere bertako entrenatzaileak saskibaloirako kualitaterik ez zion ikusten, Epi taldetik kanpo utziz. Egoera horrek, bere ilusioa maldan behera bota ordez, biderkatu egin zuen.\n1974. urtean berebiziko gertaera jazo zen: FC Barcelonak bere anaia zahar Herminio kontratatu zuen Kas taldetik (Epi I ezizenduna). Herminiok baldintza bakarra jarri zuen taldean sartzeko: bere 15 urteko anaia Juan Antonio fitxatzea. \"Traketsa eta motela nintzen\" dio Epik sasoi hartaz gogoratzen den bakoitzean.\nAnaia zaharra lehen taldean jokatzen zuen bitartean, gaztea Bartzelonako Alpe eskolan hasi zen jokatzen. Talde hartan hazten hasi zen, bai teknikoki zein fisikoki eta jubenila zela bere estreinako titulu garrantzitsua irabazi zuen: eskola mailako munduko txapelduna. Hortik aurrera azkar asko hasi zen nabarmentzen eta Espainiako Selekzio jubenilerako deialdietan hasi zen sartzen, 1976ko Santiagoko Eurobasketean brontzezko domina irabaziz. Junior mailan zilarrezko domina lortu zuen 1978ko Rossetoko Eurobasketean. Profesionala bihurtu aurretik 8 aldiz izan zen internazionala jubenilekin, 26 juniorrekin eta 13 bider 22 urte azpikoekin.\nFC Barcelona, bere betiko taldea.\nTaldera iritsi eta 5 urtera sartu ahal izan zen lehen taldean, Ranko Zeravica entrenatzaile jugoslaviarraren eskutik.\nEgundoko taldekideak zituen FC Barcelonan: Nacho Solozabal antolatzailea, Chicho Sibilio hegalekoa, De la Cruz eta Audie Norris pibotak... Haiekin talde ederra osatu eta Real Madriden nagusitasuna hankaz gora jarri zuten, 1980ko hamarkadako Europako talderik garrantzitsuenetarikoa bilakatuz.\nBarcelonan, 19 urtez profesional izan ondoren, lehen mailako 20 titulu lortu zituen:\nLortu izan ez zuen titulu bakarra Europako kopa izan zen, nahiz eta azken fase asko jokatu eta hirutan finala galdu.\n1984ko Los Angelesko joko olinpikoetan zilarra lortu ondoren sekulako kontratua sinatu zuen Barcelonarekin garairako: 100 milio pezeta zazpi denboraldiren truke. 1990. urtean berritu zuen kontratua 1992-93 sasoira arte.\nEspainiako Selekzioa.\n1978an FC Barcelonaren lehen taldean sartuz gain Espainiako Selekzio nagusiarekin debutatu zuen Turingo Eurobasketean sailkatzeko txapelketan.\nSelekzioan 239 bider jolastu zuen, Nino Buscatoren jolastutako partiden errekorra hautsiz. Selekzioan puntu gehien sartu duen jokalaria da (3.358 puntu) eta denbora gehien internazionala izan dena: 15 urte, 3 hilabete eta 19 egun. Gainera, Espainiako Selekzio nagusiarekin nazioarte mailan bakarra da lau Joko Olinpikoetan jokatzen: ( Mosku'80, Los Angeles\u201984, Seul\u201988 eta Bartzelona\u201992). Bestalde, haietan 30 bider jokatu duen bakarra da.\nArrakasta nabaria lortu zuen Epik selekzioarekin , Nantes\u00b483ko Eurobasketeko zilarra testigu SESBko taldeari final aurrekoetan irabazi ostean, azken segundoetan lortutako bere saskiratze bati esker.\n1984. urtean hasierako bostekoan zegoen Los Angeles\u00b484ko olinpiadetako zilarra irabazi zuen taldean.\n1991n Romako Eurobasketean izan zen eta brontzezko domina irabazi zuen.\nNahiz eta agur esan selekzioari 1992ko Bartzelonako olinpiadetan, berriro deitu zioten selekziora 1993ko Eurobasketerako, Lolo Sainz hautesle zelarik. Seigarren jokalari moduan ibili zen eta taldeko kapitain.\nTxapelketa honetan bosgarren geratu eta gero 221 nazioarteko partida zituen jolasturik Epik, Buscatok zuen errekorretik partida bakarrera geratuz. Eta azkenean errekorra hautsi zuen, 1995eko Eurobasketerako sailkapen fasean hiru partidatan parte hartu ostean. Urtebete geroago, Epi selekziorako deialdian sartu zen 1994ko Torontoko Mundobasketa jolasteko, errekorra 239 partidatan utziaz.\nBestalde, nazioarteko jokalari moduan Europako Selekzioan jokatu zuen batzuetan.\nErretiroa.\nBere erretiroa 1994- 95 denboraldian izan zen. Bere azken partida ofiziala FC Barcelonak irabazi zuen playoffean izan zen, Unicajaren aurka, 1995eko maiatzaren 25ean. 73-64 irabazi zuen Barcelonak eta Epi txapeldun bihurtu zen berriro. Epik azken 26 segundoak jokatu zituen bakarrik eta sartu zituen saskiratzeak bi jaurtiketa libre izan ziren: Palau Blaugrana zutik jarri zen bi jaurtiketetan. Partida amaitzean, Epi bere taldekideen sorbalda gainean jarri eta pistatik eraman zuten garaile moduan. Orduan, mikrofonoa hartu eta bere azken partida profesionala izan zela esan zuen. Gainera, Unicajako entrenatzaileak, bere penak alde batera utzi zituen porrotarengatik eta hitz ederrak izan zituen Epirentzat: \"Eskerrak eman behar dizkiogu saskibaloiarengatik egin duen guztiagatik\". Egun batzuk geroxeago, Kataluniako Generalitateak Kirol Merituaren Domina eman zion.\n1995eko abenduaren 26an, Palau Blaugranan, Epik omenaldi itzela jaso zuen. Partidan FC Barcelonak Europako Selekzioa izan zuen arerio. Barcelonak bere kamiseta erretiratu zuen eta COIko Juan Antonio Samaranch presidenteak Meritu Olinpikoaren Ordena ezarri zion.\nGironan 1995. urtean ospatu zen Izarren Partidan, egundoko omenaldia jaso zuen ACBren partez. Kirol elkarteak izar baten eskubideak erosi zituela esan zuen partidan Epi izena jartzeko.\nKirol mundua utzi ondoren saskibaloiari lotuta jarraitzen du telebistan partida mintzalari moduan."}
{"id": "69894", "revid": "512", "url": "https://eu.wikipedia.org/wiki?curid=69894", "title": "Epi (argipena)", "text": "Epi edo EPI hitzak adiera zenbait ditu:"}
{"id": "70026", "revid": "105290", "url": "https://eu.wikipedia.org/wiki?curid=70026", "title": "Graciosa (Kanariak)", "text": "Graciosa Espainiako uhartea da (29.05\u00a0km\u00b2), Kanarien barruan dagoena, Las Palmasko probintzian. 658 biztanle zituen 2006an. La Caleta del Sebo (herriburua) eta Casas de Pedro Barba dira uharteak dituen bi herriak. Uhartea Lanzaroteko Teguiseko udalerriko zati da.\nLanzaroteren iparraldean kokatuta dago, Chinijo izeneko uhartedian."}
{"id": "70027", "revid": "105290", "url": "https://eu.wikipedia.org/wiki?curid=70027", "title": "Monta\u00f1a Clara", "text": "Monta\u00f1a Clara (eusk: 'Mendi Argia') Afrikako uharte txikia da (1.48\u00a0km\u00b2), biztanlerik gabekoa, Kanarietan barruan dagoena, Las Palmasko probintziako Teguise udalerrian.\nLanzaroteren iparraldean kokatuta dago, Chinijo izeneko uhartedian."}
{"id": "70028", "revid": "1545", "url": "https://eu.wikipedia.org/wiki?curid=70028", "title": "Roque del Este", "text": "Roque del Este Afrikako uharte txikia da (0.06\u00a0km\u00b2), biztanlerik gabekoa, Kanarietan barruan dagoena, Las Palmasko probintziako Teguise udalerrian.\nLanzaroteren iparraldean kokatuta dago, Chinijo izeneko uhartedian."}
{"id": "70029", "revid": "1545", "url": "https://eu.wikipedia.org/wiki?curid=70029", "title": "Roque del Oeste", "text": "Roque del Oeste Afrikako uharte txikia da (0.01\u00a0km\u00b2), biztanlerik gabekoa, Kanarietan barruan dagoena, Las Palmasko probintziako Teguise udalerrian.\nLanzaroteren iparraldean kokatuta dago, Chinijo izeneko uhartedian."}
{"id": "70030", "revid": "105290", "url": "https://eu.wikipedia.org/wiki?curid=70030", "title": "Lobos", "text": "Lobos Afrikako uharte txikia da (4.58 km2), biztanlerik gabekoa, Kanarietan eta Las Palmas probintzian kokatutakoa, Fuerteventurako iparraldean."}
{"id": "70031", "revid": "219", "url": "https://eu.wikipedia.org/wiki?curid=70031", "title": "Eskozia Berri", "text": ""}
{"id": "70072", "revid": "105290", "url": "https://eu.wikipedia.org/wiki?curid=70072", "title": "Pleurako isuri", "text": "Pleurako isuria gehiegizko likidoaren presentzia da pleurako barrunbean baitan, kasu batzuetan arnasestua edota mina ere eraginez.\nDiagnostikoa.\nTorakozentesiaren bidez egin behar da, hau da likido atera eta aztertuz.\nAzterketa biokimikoa.\nProteinak eta LDH bai pleurako likidoan (Prot-p eta LDH-p) bai odolean (Prot-s eta LDH-s) aztertzean bi aukera topa dezakegu: Exudatua edo transudatua.\nExudatua.\nHiru irizpide hauetatik bat gutxienez bete behar du:\nTuberkulosia, Minbizia eta Neumonia dagoenean agertzen da.\nTransudatua.\nAurreko irizpideak betetzen ez dituenean. Bihotz-gutxiegitasun eta Biriketako Tronboenbolismoan ikusten da.\nTratamendua.\nJatorrizko gaixotasuna tratatzeaz gain, askotan pleurarako hodiak ipini behar dira likido guztia atera arte. Isuria berriro ez sortzeko, paziente batzuei pleurodesia egiten diete, pleuraren bi mintz itsastearen bidez."}
{"id": "70076", "revid": "336", "url": "https://eu.wikipedia.org/wiki?curid=70076", "title": "Loaldiko apnea", "text": "Loaldiko apnea arnas aparatuaren gaixotasuna da, izatez lepo aldean dagoen butxadura batek sortutakoa eta pazientea lo dagoenean gertatutakoa. Gutxi atzemandako eritasuna da, epe luzean ondorioak eduki ditzakeena zirkulazio-aparatuan.\nDiagnostikoa.\nNeumologia eta Neurofisiologia espezialitateak elkarlanean ibiltzen dira diagnostikoaren orduan, kasu batzuetan ORLkoekin batera.\nAlde batetik, arnas poligrafiek lo egin bitartean arnas funtzioa aztertzen dute. Bestetik, polisomnografiek arnasa eta burmuinaren aktibitatea erregistratzen dituzte, azken hau EEG edo entzefalogramaren bidez.\nTratamendua.\nNeurri orokorrak hartu behar dira gaixotasuna sendatzen laguntzeko, hala nola pisua galtzea, alkohola ekiditea eta ohean jarrera aldatzeko aholkuak.\nBestela, CPAP (\"Continuous Positive Airway Pressure\") izeneko makina erabiltzen da, lo bitartean haizea arnasbideetan presio positiboarekin sartzen duena."}
{"id": "70087", "revid": "512", "url": "https://eu.wikipedia.org/wiki?curid=70087", "title": "USMS", "text": "Ameriketako Estatu Batuetako Presozain Zerbitzua (USMS akronimoaz ezaguna), Ameriketako Estatu Batuetako polizia agentzia zaharrena da. Auzitegi federal eta hauen eraginkortasunaz arduratzen den polizia taldea da. Ingelesez \"United States Marshal Service\" izenaz ezagutzen da.\nZerbitzu honetako agenteei \"marshal\" deritzaie. Euskarazko baliokidea \"aguazil\" edo \"presozain\" izango litzeke."}
{"id": "70088", "revid": "56334", "url": "https://eu.wikipedia.org/wiki?curid=70088", "title": "Lo", "text": "Loa animalien funtzio fisiologikoa da, bizirik irauteko ezinbestekoa dena. Ugaztun eta hegaztietan bereziki garrantzitsua da, eta gizakiarengan oso prozesu konplexua. Burmuinaren atsedentzat hartu izan da, tarteka jarduera handia gertatzen den arren.\nFaseak.\nLotan hitz egitea, lo-ibiltzea, gauez txiza egitea, gaueko izualdiak\u2026 Rem ez den loaldiaren 2 eta 3. faseetan ematen dira.\nLoaren bitxikeriak.\n2016an egindako ikerketa batek, leku berri batean lehen aldiz lo egiten duzunean nekatuta esnatzen zarelako arrazoia azaltzen du. Ikerketa honek dioenez, gure garunak arrisku egoeratzat jotzen du leku ezezagun batean lo egitea, hori dela eta ezkerreko hemisferioa erneago bihurtzen da eta erraztasun handiagoa du esnatzeko. Ikerlariek oraindik ez dakite zergatik gertatzen den hau baina, azaltzen dute egoera hau ekidin daitekeela lehenengo gau horietan norbere ohiko burkoa erabiliz. Bestalde, azaltzen dute ikas daitekeela \"zaintze-sistema\" hau itzaltzen.\nBestalde, uste da elektrika indarrak gauak argitu baino lehenagoko garaietan, ohikoena loa bi faseetan banatzea zela. Lehenengo loa (gutxi gorabehera 21:00-23:00), esna-aldia (gutxi gorabehera 23:00-01:00) eta goizeko loa (gutxi gorabehera 01:00-egunak argitu arte)."}
{"id": "70169", "revid": "336", "url": "https://eu.wikipedia.org/wiki?curid=70169", "title": "Mangifera indica", "text": "Mangifera indica tropikoarteko landare bat da, mangoak sortzen dituen landareetako bat. Mamia, zuntz erakoa izan daiteke batzuetan. Hasieran, kolore berdea izaten du, eta, helduta dagoenean, berriz, hori edo laranja kolorekoa da. Bere mamia, fruitua oraindik erabat helduta ez dagoenean batipat, zertxobait garratza izan daiteke.\nAsian du jatorria, Indian, batipat, eta hainbat barietate dauzka, hauetako asko, txerto bidez lortutakoak, irudian agertzen direnak bezala. Amerikako Tropikoarteko Lurraldean berez hazten dena, hori kolorekoa da, txerto bidez lortutako barietateak baino txikiagoa eta oso zapore gozokoa.\nBere uzta garaiak, maiatzean du gehiengo bat ipar hemisferioko latitude azpiekuatorialetan. Hau, berez, oso kontraesankorra da. Izan ere, ipar hemisferioan, garai hortan hasten baita euri garaia Gaussenen indize xerotermikoak dioen bezala, eta, beraz, fruituen heltzea, lehorte gehieneko hilabeteetan gertatuko litzateke. Zaporea ere, oso ezberdina da barietate bat eta beste baten artean. Adibidez, tamaina handiko mango baten usaia eta zaporea, almibarretan dagoen mertxika edo melokotoiaren oso antzekoa izango litzateke, baina testura lehorxeago batekin. Txerto bidez lorturiko mango barietate guzti hauek, garapen natural bidez lorturiko barietate baten ondorengoak izango lirateke. Venezuela eta Kolonbia aldean, pertsona askok, \"manga\" deitzen diote barietate honi. Eta hau, ez da landareak, jatorrizko tokian zuena baino klima mesedegarriagora mendetan lortu duen egokiera baino.\nZuhaitza.\nBeste zuhaitz batzuekin leihatu behar badu batik-bat, tamaina handia har dezakeen zuhaitza da mangoarena. 30 metroko garaierara hel daiteke. Hau guztia, klima beroa dagoen tokietan. Klima epeletan ez da hainbesteraino heltzen. Txina, Italia, Espainia eta AEBak dira zuhaitz hau landatzen den herrialdeetako batzuk, Tropikoarteko Lurraldetik kanpo.\nEzaugarri nutrizionalak.\nKaloriatan baxua da, antioxidatzaileak, C bitamina eta B5 bitamina iristen ditu gorputzera. Oso egokia da azukreen metabolizaziorako, baita, epidermis edo larruazaleko arazoetarako ere."}
{"id": "70170", "revid": "2341", "url": "https://eu.wikipedia.org/wiki?curid=70170", "title": "Estatu Batuetako Justizia Departamentua", "text": ""}
{"id": "70171", "revid": "2341", "url": "https://eu.wikipedia.org/wiki?curid=70171", "title": "Estatu Batuetako Barne Departamentua", "text": ""}
{"id": "70172", "revid": "2341", "url": "https://eu.wikipedia.org/wiki?curid=70172", "title": "Estatu Batuetako Defentsa Departamentua", "text": ""}
{"id": "70173", "revid": "499", "url": "https://eu.wikipedia.org/wiki?curid=70173", "title": "Estatu Batuetako Gobernu Departamentuak", "text": ""}
{"id": "70174", "revid": "2341", "url": "https://eu.wikipedia.org/wiki?curid=70174", "title": "Estatu Batuetako Segurtasun Nazionalerako Departamentua", "text": ""}
{"id": "70189", "revid": "336", "url": "https://eu.wikipedia.org/wiki?curid=70189", "title": "Ameriketako Estatu Batuetako Estatu Saila", "text": "Ameriketako Estatu Batuetako Estatu Saila Ameriketako Estatu Batuetako kanpo harremanez arduratzen den departamentu federala da. Beste estatuetako Kanpo Ministerioen parekoa da."}
{"id": "70190", "revid": "1310", "url": "https://eu.wikipedia.org/wiki?curid=70190", "title": "Jimbo", "text": ""}
{"id": "70194", "revid": "336", "url": "https://eu.wikipedia.org/wiki?curid=70194", "title": "Pirita", "text": "Pirita FeS2 formula kimikoa duen minerala da, %53.48 sufrez eta %46.52 burdinaz osatuta dagoena. Piritaren lustre metalikoa eta urre-kolore argiak benetako urrearekin nahastera eraman dezake. Izena grezieratik datorkio (\u03c0\u03c5\u03c1\u03af\u03c4\u03b7\u03c2, \"purit\u0113s\", \u201csuzkoa\u201d edo \"sutan dagoena\u201d). Izenaren jatorria pirita altzairuaren edo sukarrien aurka kolpatzean sortzen diren txinparten ondorio izan daiteke.\nAzido sulfurikoa (H2SO4) sintetizatzeko erabiltzen den mineral nagusienetako bat da; izan ere, mineral hau sufrean oso aberatsa da."}
{"id": "70197", "revid": "646", "url": "https://eu.wikipedia.org/wiki?curid=70197", "title": "C bitamina", "text": "C bitamina, azido askorbiko bezala ere ezaguna dena, gizakiak, batik bat, barazki, esnea eta fruta zitrikoen bidez lortzen duen bitamina bat da.\nBitamina oso apurkorra da, beroak, argiak eta lehortzeak suntsitzen baitute. Horregatik, kontserbek eta esne esterilizatuak ez dute.\nAnimalia eta landare ugarik ekoizten dute, glukosa izanik bide anaboliko horien molekula aitzindaria. Gizakiak, aldiz, ezin du sintetizatu, dietaren bitartez hornituz.\nBitaminaren gabezia.\nAbitaminosi edo bitamina honen faltak, eskorbuto izeneko gaixotasuna eragiten du. Gainera, \"askorbiko\" izena, gaixotasun honetatik datorkio C bitaminari.\nFuntzioa.\nA Bitamina bezala, C bitamina ere, bitamina antioxidatzailea eta erradikal askeen eraginagandik babesten du gorputza, honela, zahartzaro goiztiarra eragotziz. Gainera, beste mineral eta bitamina batzuen absortzioa errazten du (esaterako, burdinarena), Alzheimerra eta arteriosklerosia bezalako gaixotasunetatik babesten du, hortz eta entzien garapenean parte hartzen du, zaurien orbaintza-prozesuan eta kolagenoaren eraketan ere, bihotzeko gaixotasunetatik babesten du... Linus Paulingek egindako aurkikuntzek, C bitaminak, gorputzaren immunitate-sistema indartzen zuela eta gripetik babesten zuela zioten, baina, 1990etik aurrera eginiko ikerketek, hori guztia ezeztatzen dute.\nBitamina honen eguneroko dosia.\nEz dago batere argi zein den gorputzak behar duen bitamina honen kopurua. Izan ere, gizakiak, beste edozein primatek baino 50 aldiz gutxiago behar du bitamina honetatik. Erakunde ezberdinen arabera, honela izango litzateke: Erresuma Batuan dagoen Food Standards Agencyk dioen eguneko 40 miligramoko kopurutik, Robert Cathcartek dioen gehienezko 200.000 miligramoko kopururarte. Azken honek, dosia igotzen du, pertsonari beherakoa egiten zaion arte. Orduan, beherakoa eragiten ez duen gehienezko dosia gomendatzen du. Baina, berez, ohi, eguneko 60 miligramoko dosia gomendatzen da.\nBeste erabilera batzuk.\nProduktu enbasatu askoren kontserbarako gehigarri gisa ere erabiltzen da. Kasu honetan, edukiontzian, E 330 jartzen du."}
{"id": "70198", "revid": "105290", "url": "https://eu.wikipedia.org/wiki?curid=70198", "title": "Askiola I", "text": "Askiola I Urkilla mendilerroan dagoen 1.204 metroko mendia da.\nIrispideak.\nPetroleroak izeneko tokitik, Askiolako lepora hel daiteke. Hemen, izen bereko iturri bat dago. Horretarako zelaigunetik Urbiako larreetara doan bidea hartu behar da. Bide hau, mendebalderantz doa. Urkiolako lepoa izeneko zubira. Izen hau, errepiderantz jeisten den magalari ere ematen zaio, Kaztiarango iturriaren ondoan bertan kokatuz. Hemendik, bidea jarraituz, berehala heltzen da mendiaren tontorrera\nBerezitasunak.\nMendi honen tontorrean dagoen postontziak, pilotaleku baten forma du. Zertxobait herdoilduta dago postontzi hau."}
{"id": "70199", "revid": "119347", "url": "https://eu.wikipedia.org/wiki?curid=70199", "title": "Gasteizko historia", "text": "Gasteizko historia ofiziala 1181. urtean hasi zen, Nafarroako Antso VI.a erregeak hiria \"Victoria\" izenarekin fundatu zuenean. Hala ere, lehenago bertan bizi izandako jendearen aztarna asko daude.\nHistoriaurrea.\nAntzinako geografo erromatarren arabera, karistiarren lurraldeak Gasteiz eta bere udalerria kokatuta dagoen esparrua barne hartzen zituen.\nGasteizko hainbat tokitan erromatarren aurreko biztanleen bizitzaren aztarnak daude. Olarizuko muinoan Kutzemendiko kastroa dago, Arabako herrixka zaharrenetako bat izan daitekeena (K. a. IX. mende-K. a. III. mende bitartekoa). 1926an Jose Migel Barandiaranek ikertu zuen lekua, eta ondoren ikerketa gehiago ere egin dira. Bestalde, Zadorra ibaiaren gainean dagoen Atxako muinoan aurkitutako aztarna erromatarren azpian, aurretik bertan existitu zen populatze baten hondakinak aurkitu ziren. Mendizorrotza eta Mendizabala inguruan Brontze Aroaren amaierako eta Burdin Aroaren hasierako hainbat zeramika aurkitu dira.\nNahiz eta udalerrian ez egon, gauza bera esan daiteke Iru\u00f1a-Veleiari buruz, han ere erromatarrak iritsi baino lehen bizi zen komunitate baten aztarnak aurkitu baitira \"Arkitz\" izeneko muinoan.\nErromatarren garaia.\nEuskal Herriko gainerako eskualdeetan bezala, Kristo aurreko I. mendean zehar erromatarrek Gasteiz eta bere inguruak mendean hartu zituzten. Arabako Lautadatik, Gasteizko lurrak zeharkatuz, \"Burdigala\" (Bordele) eta \"Asturica Augusta\" (Astorga) lotzen zituen \"Iter XXXIV\" galtzada erromatarra igarotzen zen.\nGasteiz inguruetan erromatarren sasoiko aztarna asko daude, besteak beste, Veleia, Arkaiako gunea, Mariturriko aztarnategia edo Atxako muinoko asentamendua.\nErdi Aroa.\n1181. urtea baino lehen.\nErromako inperioaren krisiaren ondoren, Europa iparraldeko zenbait tribu eskualdera iritsi ziren. Testuinguru honetan, Gasteiz egun dagoen lurraldea bisigodoen (hegoaldean) eta frankoen (iparraldean) arteko ertzeko eskualde batean geratu zen.\nZenbait historialariren ustez (agian nabarmenena Armando Besga da), Leovigildo errege bisigodoak 581. urtean sortu zuen \"Victoriaco\" hiria egungo Gasteizi dagokio, gehien bat ondoko testuan oinarrituz:\nBeste aditu batzuek \"Victoriacum\" Arabako beste herri batekin erlazionatu dute, alegia, Zuiako Bitorianorekin.\nHala ere, azken aldian Gasteizko arkeologian egindako lanek bisigodoen presentziaren aurka doaz, eta zaildu egiten dute pentsatzea bisigodoek hiri bat fundatu zutela Gasteizen. Ez dago garai honetako aztarna askorik, baina badirudi Gasteiz inguruko zenbait lekutan frankoen asentamendu egonkorrak sortu zirela. Aldaietako aztarnategian (Langara Ganboa), esaterako, frankoen ohiturei jarraiki apaindutako hilobiak aurkitu dira. Aztarnategi hau VI. eta VIII. mendeen artekoa dela uste da. Era berean, Gasteizko Andre Mariaren katedralaren azpian eta Goiurin egindako indusketetan aurkitutako objektuak ere kultura horretakoak direla dirudi. Are gehiago, objektu horien ezaugarriei kasu eginez gero, badirudi VIII. mendekoak edo berriagoak direla.\nErdi Arorako ez da geratzen karistiarren aipamenik inongo agiritan, eta eskualdean bizi den jendearen aipamena egitean baskoiez hitz egiten da. Badirudi Goi Erdi Aroan, V. mendetik aurrera, euskararen sendotzea gertatu zela eskualdean. \"Donemiliagako goldea\" agirian ageri den Arabako toponimian azaltzen denez, XI. menderako Gasteizko herri gehienen izenek euskal jatorria zuten edo euskaldundutako izen latinak ziren.\n1181-1368.\n1181n Antso VI.a errege nafarrak \"Nova Victoria\" hiria sortu zuen Gasteiz herrixka zaharraren gainean, mende bat aurretik jada, Gasteizko harresia eraikia izan zen. Logro\u00f1okoan oinarritutako forua esleitu zion, baina birmoldatua. Fundazio honen zergatia, beste hiri batzuetan bezala (Anto\u00f1ana, Bernedo, Argantzun, Guardia) Gaztelako erreinuaren aurkako defentsa lerroa eratzean izan zen. Hala ere, babes horrek ez zuen luzaro iraun eta, 1200eko urtarrilaren 25ean, Gaztelako errege Alfonso VIII.ak hiria konkistatu zuen Bizkaiko jaun Diego Lopez II.a Harokoaren laguntzaz, bederatzi hilabete inguruko setio luzearen ondoren. Erasoa bitartean, hiribilduaren \"tenentea\" edo gazteluzaina Martin Txipia izan zen. Gaztelar erregeak nafar forua berretsi zion hiribilduari.\n1202an gertatu zen sute garrantzitsu bat aprobetxatuz, Alfontso VIII.ak jatorrizko hiriaren hedapena sustatu zuen muinoaren mendebaldean, Hedegile kalea, Zapatagile kalea eta Errementari kalea sortuz eta hiria Zapardiel errekaraino zabalduz. 1256an Gaztelako Alfontso X.ak beste aldeko malda okupatu zuen, Aiztogile kalea, Pintore kalea eta Juduen kalea (egungo Barrenkale Berria) sortuz. Hiriak osaera hau izan zuen XVIII. mendera arte.\nJatorrizko izaera militarra galduz, Gasteizek merkataritzara zuzendu zuen bere ekonomia. Foru pribilegioei esker, aduanak ez zeuden itsasoan, euskal lurraldeek Gaztelarekin bat egiten zuten tokian baizik (Balmaseda, Urdu\u00f1a, Gasteiz), eta Gasteizek ederki aprobetxatu zuen egoera hau.\nGasteizen hiri izaera eta indarra gero eta handiagoa zen inguruko lurraldeetako jaun feudalen aurrean. Azken hauek, Arriagako kofradian baturik, ezin izan zuten hiriaren boterea mugatu. 1258tik aurrera Gasteizek hainbat herrixkaren gaineko jurisdikzioa eskuratu zuen. 1332an Gaztelako Alfontso XI.ak auzitan zeuden berrogeita bat herrixkaren gaineko jabegoa Gasteizi ematea erabaki zuen, eta orduan Arriagako kofradiak erregeari utzi zion Arabako lurren gaineko boterea, Arriagako ituna sinatuz.\n1368-1373.\n1368. urtean Karlos II.a Nafarroakoak Arabako hainbat lur berreskuratu zituen, Gasteiz haien artean izanik. 1373ko abuztuaren 4an, berriz, Aita Santuaren bitartekaritzak Gasteiz indartsuenari, hots, Gaztelako erresumari eman zion.\n1373. urtetik aurrera.\nXIV. mendetik XVII. menderaino hirian egitura feudal tipikoa eratu eta sendotu zen. Arestian aipatutako landa-jauntxoak hirira joan ziren, nahiz eta ez ziren bertako nobleziarekin batu. XIV. eta XV. mendeetan hiriak ahaide nagusien gatazkak pairatu zituen, Gipuzkoan eta Bizkaian baino maila txikiagoan bada ere. Gasteizen hiriko nobleziaren interesak defenditzen zituzten callejatarren eta artisauak eta jende arrunta ordezkatzen zituzten ayalatarren multzoetan bildu ziren.\nAhaide nagusien borrokek sorturiko egoera ezegonkorrari, delituen gorakadari eta segurtasun ezari aurre egiteko, 1458an Arabako ermandadea sortu zen. Erakunde hau Arabako lehen erakunde publikoa izan zen, Biltzar Nagusien aurrekaria.\nAro Modernoa.\nXVI. mendea: oparotasunetik krisialdira.\nMende honetan, egoera ekonomikoa ona zela ikusita, hainbat hobekuntza izan zituen hiriak. Ahaide Nagusien gatazken amaierarekin batera, euskal herrietako harresiek euren defentsa-funtzioa galdu zuten, baina ez funtzio guztiak. 1521ean, Gaztelako Komunitateen Gerraren baitan, Petri Lopitz Aiarakoa, Aguraingo kondea, komuneroekin aliatu zen, eta harresiek berriro ere funtzio defentsiboa irabazi zuten. Aguraingo kondeak, egun batzuk iraun zituen setioaren ostean, 1521eko martxoaren 8an Gasteiz hartu zuen, Burgosera zihoan artilleria suntsituz. Erregezaleek Gasteiz galdu zuten, baina laster Agurain konkistatu zuten, kondearen boterea kendu eta honen aurka borrokatu zuten Duran lehenengo eta Mi\u00f1aoko guduan beranduago, arabar komuneroak betirako garaituz 1521eko apirilaren 19an. Hala ere, 1523tik aurrera jada jaso ziren harresietan ateak eta leihoak irekitzeko eskaerak, eta etxe asko harresia pareta gisa erabiltzen hasi ziren. 1552ean Zapatagileen atea konpondu zen, Ama Birjinaren prozesioetan bertatik ondo atera ahal izateko, eta 1584koan Herreria kaleko atea ere konpondu zen. 1501etik hasita kaleak harriz estaltzen hasi ziren, lehenengo bakoitzak bere etxearen aurrean zegoen zatia, eta 1514tik aurrera modu antolatuan. 1509an lehen udaletxea amaitu zen, ondo ezagutzen ez den eraikina.\nXVI. mendean egoera demografiko onarekin hasi zen. Bi mendez biztanleria hazi eta hazi aritu zen, harik eta 1578an egindako zentsuan 1.248 hiritar (gutxi gorabehera 4.400 biztanle) zenbatu ziren arte. Honi gehitu behar zaio hiriko harresietatik kanpo bizi zirenak zein, arrazoi anitz direla eta, herritar gisa kontatzen ez zirenak. Biztanle gehienek bigarren sektorean egiten dute lan, eta oso gutxik lehenengoan (%6,24): Gasteiz ekoizpen eta salerosketa hiri bat zen, zapatagile, larrugile eta oihalgile askorekin. Zilarraren lanketak ere bazuen lekua hirian, batez ere kleroak eurek sortzen zituzten objektuak eskatzen zituelako. Merkatari ugari zeuden Gasteizen, batez ere Hedegile kalean. Bertakoen beharrak asetzen zituzten olio, arrain, fruta eta arropa saltzaileez gain, urrunera burdina, arraina eta haragia saltzen zutenak ere bazeuden. Hau ez da harritzekoa, izan ere ostegunetan egiten zen azokara Gaztelako elikagai asko iristen ziren (garia, ardoa eta artilea nabarmen), ondoren Gipuzkoa eta Bizkaian saltzen zirenak eta probintzia horietatik burdinazko produktuak iristen ziren, gero barnealdean saltzen zirenak. Zerbitzu guzti hauei heltzeko hogeita bederatzi ostalari eta hogei tabernari zeuden zentsuan.\nEgoera horretan iritsi zen Izurri Atlantikoa Gasteizera. Mendean zehar hiru aldiz jasan zuen izurria, baina 1598-1602 artekoan bere 5.000 biztanletik 2.000 inguru hil zirela kalkulatu zen. 1596an izurriaren lehen albistea iritsi zen, Kantabrian jo zuela esanez. Laster iritsi ziren albisteak kostako beste herri batzuetatik, bereziki Donostia, Pasaia eta Lekeitiotik; eta 1598an, O\u00f1ati, Aiaraldea eta Orozkon izurria bazela ere bazekiten. Gipuzkoako herriek itsasotik zein Gaztelatik heltzen zen gariaren behar handia zuten, baina izurriaren ondorioz, Gasteizek pisu handia hartu zuen, bertatik banatzen baitzen probintzien barnealdera garaua. Laster agertu ziren horrekin negozioa egin nahi zutenak, garia erosi eta gordez (Gasteiz inguruko herrietan zein harresien barnealdean) eta prezioa nahi eran jarrita. Honek gatazka handia sortu zuen Gipuzkoarekin, bereziki Bergara, O\u00f1ati edo Segurarekin, gari hori saltzen zen azokak zituzten herriak. Gasteizen, batzuek gosearen kontura dirutza egiteko esperantza zuten bitartean, eskasia hori ere nabaritzen hasi zen. 1598ko urrian gariaz gain ardoa falta zela ere nabarmendu zuten uda agintariek. Izurria gero eta gertuago egonda, hiria gehiago itxi eta harresietatik kanpora bizi zirenak bertatik alde egitea edo harresien barrura bizitzera derrigortu zituzten; honela, baratzean lan egiten zutenek zailtasun handiagoa zuten elikagaiak hirira ekartzeko, prezioak eta eskasia gehiago areagotuz. 1598ko azaroan Gaztelak \"ogiaren berzerga\" (\"rretasa del pan\") sartu zuen, Gasteizko azokari kalte handia egingo zion neurria: garia Gasteizera iritsi eta bertan Bizkaia eta Gipuzkoatik zetorren burdinagatik trukatzea zen hiriaren negoziorik handiena, eta garia zuzenean prezio finkoetan sal bazitekeen Gasteiztik pasa gabe, kaltea ekonomikoa ziurra izango zen. Garia iristen ez zenez, lehenago salmenta gelditu zen Gipuzkoak herriei eskatu zitzaien eurena erostea, emaitza onik izan ez zuen bidea. Honela iritsi zen 1599a, izurriaren urtea.\n1598ak izurriak kanpoko herrietan jo zuen, baina hirian pertsona bakarra hil zuen. Hala ere, 1599an, Burgos, Trebi\u00f1u eta Errioxan gaixotasunak jo zuen eta horri ezin izan zioten aterik jarri. Maiatzaren 30ean Kale Berriko itzain bat izan zen pairatzen lehena, Trebi\u00f1utik iristerakoan. Konderriarekin komunikazio guztiak eten ziren eta aberatsek, ohikoa zen bezala, hiritik alde egitea erabaki zuten, komentuetako atzeko ateak erabilita. Urtebetez hiria itxita, oso zaila egin zitzaien elikagaiak lortzea, askotan lortuta ere itzainek ezin zutelako bidea egin, inguruko herriek gasteiztarrei sarrera ixten baitzioten. 1600eko azaroan izurria lasaitzen hasi zen, eta oso zaila egiten da kalkulatzea zenbat jende hil zen. Goian esan bezala, 2.000 inguru zirela kalkulatu zuen Lantziegoko apaizak, bereziki Gasteiz kanpoaldeko herrietan.\nAro Garaikidea.\nXIX. mendea.\nXIX. mendean biztanlegoa lau aldiz biderkatu zen, 7.000 biztanletik 30.000ra igaroz, Arabako gainerako herrixketatik etorritako baserritarren ondorioz gehien bat. 1813ko ekainaren 21ean frantziarrak eta espainiarrak aurrez aurre jarri zituen Gasteizko gudua gertatu zen. Gudu hau Frantziako iraultzaren ondoren Espainian sartu ziren frantziarrak kanporatzeko azken gatazketako bat izan zen. 1917an monumentu bat kokatu zen Andre Maria Zuriaren plazaren erdian gudu hau oroitzeko.\nLehen Gerra Karlistaren ondoren euskal lurraldeek zenbait eskubide galdu zituzten, eta aduanak kostaldera mugitu ziren (1841ean). Hiriarentzat kolpe latza izan zen aduana galtzea. Hala ere, Gasteizen hiriburu izaera sendotu egin zen eta indartzen ari zen Estatu espainiarraren hedatze administratiboa aprobetxatu zuen hainbat jarduera tertziario bere gain hartzeko. 1862an, trenbidea heldu zen.\nHirugarren Gerra Karlistan Gasteiz gatazkaren erdian geratu zen berriro ere. Espainiako Alfontso XII.aren aldeko soldaduen kuartel nagusia bihurtu zen, karlisten eskuetan zegoen lurralde baten erdian. Alfontso XII.aren garaipenak euskal foruen abolizioa ekarri zuen (1876ko uztailaren 21ean), eta honek, nahiz eta hiria liberalen aldekoa izan, bere gainbehera eragin zuen. XIX. mendearen amaiera bizitasunik gabe igaro zen Gasteizen.\nXX. mendea.\nXX. mendean Gasteizko ekonomia suspertzen hasi zen apur bat. Lehen lantegi modernoak agertu ziren, eta Gasteiz berpizten hasi zen. Hiria 40.000 biztanle izatera iritsi zen, eta auzo berriak eraiki ziren: Judimendi, San Kristobal, etab. Pixkanaka, biztanleen ohiturak eta ideologia ere aldatu ziren, modernotasunean sartuz. Betiko joera politikoez gain (karlistak, liberalak, monarkikoak, errepublikanoak), beste batzuk agertu ziren, batez ere sozialistak eta nazionalistak.\nPrimo de Riveraren diktaduraren ondoren, 1931ko apirilean egin ziren udal hauteskundeak errepublikanoek irabazi zituzten. Hala ere, 1936ko estatu kolpean militarrek eta erreketeek mendean hartu zituzten agintari errepublikanoak.\nFrankismoa eta trantsizioa.\nEspainiako Gerra Zibilak atzerakada eragin zuen Errepublika garaian garatutako ohitura modernoen kaltetan. Hala ere, honek ez zuen garapen ekonomikoa oztopatu. Gerraondokoa bukatu ondoren, 1950etik 1980ra Gasteizko biztanlegoa hirukoiztu egin zen, 170.000 biztanle edukitzera iritsiz. Etorkinen olde hau Espainiatik etorri zen gehien bat, eta 1975erako gasteiztarren erdia ez zen Araban jaioa. Garai hartan sortu ziren langileen auzo berriak (Adurtza, Zaramaga, Abetxuku, Errekaleor) eta klase ertainaren auzoak (Pilar, Txagorritxu, Lovaina).\nEnpresa asko etorri ziren Bizkaitik eta Gipuzkoatik, bai eta Madrildik ere. Garapenkeria garaiko eraldaketek guztiz aldatu zuten Gasteizko ehun ekonomikoa, eta oihalak eta altzariak ekoizten zituen hiria izatetik automobilak, produktu kimikoak, siderometalurgia eta elementu elektrikoak ekoiztera igaro zen.\nAipatzekoak dira trantsizioaren hastapenetan \u2014Franco hil eta bost hilabete geroago\u2014 jazotako Gasteizko martxoaren 3ko sarraskia, non Espainiako Polizia Armatuak tiroka 5 herritar hil eta 150 zauritu zituen, Zaramagako San Frantzisko elizan, greba orokor baten testuinguruan.\nGasteiz, Euskal Autonomia Erkidegoko hiriburua.\n1980ko maiatzaren 23an Gasteiz Euskal Autonomi Erkidegoko hiriburua bihurtu zen. 1982tik Eusko Legebiltzarraren eraikina bertan finkatu zuten. Garai haietan Jose Angel Cuerda izan zen hiriko alkatea 20 urtez, 1979tik 1999 arte, inoizko udal agintaldirik luzeena izan dena. 1989an, Europa (biltzar-jauregia) zabaldu zuten.\nKirol arloan, 1990ean Josean Kerejeta izendatu zuten Saski Baskoniaren presidente, eta hortik aurrera lortu ditu saskibaloi taldeak bere historiako titulu nagusiak. Urte bat geroago, Fernando Buesa Arena inauguratu zuten, \"Araba Arena\" jatorrizko izenarekin. 2000. urtean izena aldatu zioten, politikari sozialista arabarra ETAk erail zuenean. 2001ean, bestela, Deportivo Alav\u00e9s futbol taldeak bere lorpenik handiena lortu zuen, UEFA Kopako finalera iritsita. Almudena Cid gimnasta gasteiztarrak, bestela, lau Olinpiar Jokoetan jarraian erdietsi zuen finalera iristea, 1996, 2000, 2004 eta 2008an. 1999an, beste alde batetik, Juanito Oiarzabal gasteiztarra bihurtu zen lehenengo euskal mendizale 14 zortzimilakoak igotzen.\n2002an zabaldu zuten Artium Museoa, arte garaikidearena. Gasteizko tranbia martxan ipini zuten 2008an, eta 2010eko urriaren 21ean Gasteizek 2012. urteko Europako Hiriburu Berde saria eskuratu zuen. 2010ekoa da Baskoniaren azken titulu nagusia, ACB Ligarena hain zuzen ere.\n2020ko martxoan, COVID-19aren pandemiak bereziki kolpatu zuen hiria, Euskal Herriko beste inon baino gehiago"}
{"id": "70200", "revid": "336", "url": "https://eu.wikipedia.org/wiki?curid=70200", "title": "Markel Bergara", "text": "Markel Bergara Larra\u00f1aga (Elgoibar, 1986ko maiatzaren 5a) gipuzkoar futbolari ohia da. Gazte mailan heldu zen Errealera. Sanserekin, 2003ko irailaren 7an debutatu zuen. Bertan, 2 denboraldi eman zituen. 2005-2006 denboraldian, Eibar KEn jokatu zuen, Errealak utzita. Eta, hurrengo denboraldian, Kanarietako Vecindario futbol taldean jokatu zuen, hemen ere, Errealak utzita. 2007-2008 denboraldian debutatu zuen Errealaren lehen taldearekin, 2007ko irailaren 4an Las Palmas-Real Sociedad partiduan, Errege Kopan."}
{"id": "70207", "revid": "6327", "url": "https://eu.wikipedia.org/wiki?curid=70207", "title": "Anoetako futbol-zelaia", "text": ""}
{"id": "70209", "revid": "119347", "url": "https://eu.wikipedia.org/wiki?curid=70209", "title": "Astrobiologia", "text": "Astrobiologia edo exobiologia unibertsoaren jatorria, bizi goiztiarraren eboluzioa, banaketa eta biziaren etorkizuna aztertzen dituen zientziaren adarra da. Astrobiologiak galdera nagusitzat du ea Lurretik kanpo bizirik badagoen eta, egonez gero, gizakiek nola detekta dezaketen.\nAstrobiologiak beste munduetan bizia egoteko posibilitatea aztertzeko eta Lurraren biosferak dituen ezaugarriak ez dituzten biosferak aurkitzeko, hainbat arlo zientifiko baliatzen ditu, hala nola, biologia molekularra, biofisika, biokimika, kimika, astronomia, kosmologia fisikoa, exoplanetologia eta geologia. Astrobiologiak datu zientifiko errealen interpretazioa egiten du; nahiz eta espekulazioa erabil daitekeen testuingurua ezartzeko, astrobiologiak dagoeneko existitzen diren teoria zientifikoen inguruko hipotesiak bakarrik egiten ditu. Zientziaren adar honek ikertzen du planeta-sistemen jatorria, espazioko konposatu organikoen jatorria, arroken, uraren eta karbonoaren arteko elkarrekintzak, Lurraren abiogenesia, planeten habitagarritasuna eta biziaren gaitasuna Lurreko eta kanpo-espazioko erronka ezberdinei aurre egiteko. Biokimika Big Bang gertatu eta gutxira hasi zela uste dute ikertzaileek, duela 13,8 mila milioi urte. Garai horretan unibertsoak 10-17 milioi urte besterik ez zituen. Panespermia hipotesiaren arabera, Eguzki Sistemaren meteorito, asteroide eta beste gorputz txikiek sakabanatutako bizi mikroskopikoa unibertso osoan zehar egon daiteke. 2015. urteko abuztuan argitaratu zen ikerketa baten arabera, galaxia oso handiak Esne Bidea bezalako galaxia txikiagoak baino egokiagoak izan daitezke planeta habitagarriak sortu eta garatzeko. Lurra da, ordea, gizakiok ezagutzen dugun leku habitagarri bakarra. Beste izarren inguruan bizitzeko baldintzak dituzten zonak aurkitzeko estimazioek, \"Zona zirkunestelar habitagarri\" ere deritzenak, aurkitu diren ehunka exoplanetekin batera, pentsarazten digute duela gutxi arte uste izan dena baino bizitzeko egokiak diren askoz ere leku gehiago egon daitezkeela unibertsoan.Marte planetan \"Curiosity\" eta \"Opportunity rovers\"-en bidez egiten ari diren ikerketetan antzinako biziaren ebidentziak bilatzen ari dira, hala nola, antzinako erreka edo lakuen ondorio diren lautadak, habitagarriak izan zitezkeenak. Marteko habitagarritasunaren ebidentziak fosilak (tafonomia) eta molekula organikoak dira bai NASAren eta bai ESAren helburu nagusiak.\nNahiz eta Lurretik kanpo bizirik ez existitu, astrobiologiari esker lortu diren ikuspuntu ebolutiboek onurak ekarri dituzte.\nEtimologia.\nAstrobiologia hitza Gavriil Tikhov errusiar astrobiologoak proposatu zuen lehen aldiz 1953. urtean. \"Astrobiologia\" etimologikoki grezierazko \u1f04\u03c3\u03c4\u03c1\u03bf\u03bd \"astron\" \"konstelazio, izar-multzo\", \u03b2\u03af\u03bf\u03c2 \"bios\" \"bizia\" eta -\u03bb\u03bf\u03b3\u03af\u03b1 \"-logia\" \"ikasketa\"-tik dator. Astrobiologia hitzak hainbat sinonimo ditu eta sinonimo horiek astrobiologiaren garapenean inplikatuta dauden astrologia eta biologia zientzietan oinarrituta daude. Sinonimoetako bat \"exobiologia\" da, eta grezierazko \u0388\u03be\u03c9 \"kanpo\", \u0392\u03af\u03bf\u03c2 \"bios\" \"bizia\" eta \u03bb\u03bf\u03b3\u03af\u03b1 -logia \"ikasketa\"-tik dator. Exobiologia hitza Joshua Lederberg biologo molekularrak proposatu zuen. Exobiologia Lurretik kanpo dagoen bizia aztertzera mugatzen da; astrobiologiarena, aldiz, eremu zabalagoa da eta biziaren eta unibertsoaren arteko loturak ikertzen ditu; hau da, lurretik kanpoko bizia ikertzeaz gain, Lurrean dagoen bizia, Lurraren jatorria eta eboluzioa ere ikertzen ditu.\nAstrobiologiaren elementuak.\nAstronomia.\nAstronomiarekin lotutako astrobiologia-ikerketa gehienen helburua exoplaneta berriak aurkitzea da, beti ere, hipotesi batean oinarrituta; bizia Lur planetan sor baldin bada, antzeko baldintzak dituzten beste planetetan ere sortu zitekeen. Horretarako, Lurraren tamainako exoplanetak bilatzeko tresnak garatzeko proiektuak sortu dituzte. Nagusiak NASA agentziaren \"Terrestrial Planet Finder\" (TPF) eta ESA espazio agentziaren Darwin programa izan dira; biak bertan behera geratu dira. NASA agentziak Kepler misioaren jaurtiketa ere egin zuen 2009ko martxoan, eta Frantziako Espazio Ikerketarako Zentroak 2006an COROT misio espaziala jaurtiki zuen.\nMisio espazial horien helburua Lur planetak duen tamainaren antzekoa duten exoplanetak bilatzea ez ezik, espektroskopia bidez argia duten planeten azterketa egitea ere bada. Espektroa aztertuz, exoplaneta baten atmosferaren edo lurzoruaren osaera azter daiteke. Horrela, planeta horretan bizia egoteko probabilitatea kalkula daiteke.\nAstobiologiako beste ikerketa-arlo aktibo bat planeta-sistemen sorrera da. Proposatu izan da Eguzki-sistemak dituen berezitasunak, Jupiter planeta ezkutu babesle bezala kokatzeak esate baterako, Lurrean bizi adimentsua egoteko probabilitateak handitu dituela. \nBiologia.\nBiologiak ezin du ziurtatu matematikoki posible den prozesu edo fenomeno bat gorputz batean existitu behar denik. Estremofiloen aurkikuntza, hau da, muturreko egoera edo inguruneetan bizitzeko gaitasuna duten organismoen, aurkikuntza ikerketa-xede bihurtu zen astrobiologoentzat. Organismo horiek testuinguru planetario batean biziaren mugak zeintzuk diren ulertzeko balio dute; potentzial-panspermia, gizakiek bultzatutako esplorazioek eragindako kutsadura, gizakien planeta-kolonizazioa eta iraungitako eta ez iraungitako Lurretik kanpoko biziaren esplorazioa adibidez. \n70eko hamarkada arte bizia Eguzkiaren energiaren menpekoa zela uste zuten ikertzaileek. Lurreko landareak argi-energia bereganatzen dute fotosintesia egiteko. Prozesu horretan karbohidratoak eratzen dira CO2 eta H2O-tik abiatuta eta oxigenoa (O2) askatzen da. Askatutako O2-a arnasketa aerobioa egiten duten organismoek kontsumitzen dute eta, horrela, energia kate trofikora pasatzen da. Horretaz gain, ikertzaileek pentsatzen zuten ozeano sakonetan argia iritsi ezin den lekuetan dauden bizidunek elikagaiak goiko geruzetatik jaitsitako materia organikotik edo detritu hori jan zuten animalietatik lortzen zituztela, alegia, bizia eguzki-argiaren menpe zegoela. 1977. urtean Galapagoetako rift gunean egiten ari ziren ikerketa batean, ezaugarri bolkanikoak dituzten itsas azpiko egituretan, iturri hidrotermaletan hain zuzen ere, zientzialariek askotariko animalia-espezieak aurkitu zituzten, hala nola, hodi itxurako zizare handiak, txirlak, krustazeoak eta muskuiluak. Bizidun horiek nahiz eta eguzki-argia lortzeko aukerarik ez eduki, aparteko ekosistema oso bat osatzen dute. Hala ere, oxigenoa beharrezkoa dute bizirauteko, eta O2 fotosintesi oxigenikoaren bitartez lortzen da; beraz, ez dira independenteak. Badira bakterio kimiolitoautotrofo batzuk uranioaren deskonposizio erradiaktiboa erabiltzen dutenak, inolako argirik erabili gabe. Aurkikuntza horiek guztiek astrobiologia goitik behera aldatu zuten, ikusi baitzen bizia ez zela garatzen eguzkiaren menpe, ura eta energia-gradiente bat besterik ez du behar biziak.\nBizidun estremofiloak ingurune askotan aurkitu dira, izotzean, irakindako uretan, ingurune azidoetan eta alkalinoetan, erreaktore nuklearren uretan edo hondakin toxikoetan. Horrek Lurretik kanpoko habitat posible ezberdinen kopurua handitu du, eta espezie horien ikerketak unibertsoaren beste lekuetan bizia nola gara zitekeen aztertzeko ezinbestekoak dira.\nAstroekologia.\nAstroekologiak planeta aztertzen duen zientziaren arloa, asteroideetan eta kometetan egon daitekeen biziaren eta espazioko inguruneen arteko elkarrekintzak aztertzen dituen zientziaren arloa da. Eskala handiago batean, arlo honek etorkizuneko bizia kuantifikatzea du helburu.\nArlo honek planeta-lurzoru ezberdinetako baliabideak aztertzen ditu, gaur egungo espazio-materialak erabiliz. Lortutako emaitzek indartzen dute biziak hasierako asteroide urtsuetan eta antzeko materialetan iraun zuela, eta horiek hautsak, kometek edo meteoritoek Lurrera garraiatu zituztela.\nAstrogeologia.\nAstrogeologia arlo zientifiko planetarioa da, zeruko gorputzen geologia aztertzen duena. Diziplina honek planeta edo satelite naturalen potentziala neurtzen du bertan bizia garatu eta mantentzeko.\nDiziplina honetan dagoen alor bat geokimika da, hainbat alderdi aztertzen dituena: Lurraren eta beste planeten osaera kimikoa, arroken eta lurzoruaren osaerek eragiten dituzten prozesu kimikoak eta erreakzioak, materia- eta energia-zikloak eta horien elkarrekintza hidrosferarekin eta atmosferarekin.\nBizia Eguzki-sisteman.\n\"Ikusi ere: Abiogenesia, Europa (satelitea) eta Bizia Marten\"\nLurretik kanpoko biziaren inguruan gogoeta asko egin diren arren, biokimikak muga argiak ezarri ditu bizia bermatzeko beharrezkoak diren baldintza fisiko-kimikoen inguruan. Litekeena da Lurretik kanpoko bizia karbonoan oinarritua egotea, karbonoa taula periodikoko elementu ugarienetarikoa delako. Karbonoa eta Silizioa dira atomo naturalen artean informazio biologikoa garraiatzeko beharrezkoak diren molekula luzeak sortzeko gai diren bakarrak. Karbonoak, silizeak ez bezala, erraztasun handia du beste atomoekin lotura kimikoak sortzeko eta, hori dela eta, oso erraz ahalbidetzen ditu erreakzio biologikoak.\nEguzki Sisteman bizia argi-izpien eta Eguzkiaren berotasunean oinarritzen da eta, beraz, lurrazalera mugatuta dago. Bizia sustengatzeko Eguzki Sistemako hautagai probableenak dira Marte, Europa satelitea, Saturnoko Titan satelitea eta Entzelado satelitea .\nMarte, Entzelado eta Europa dira bizia aurkitzeko hautagai egokienak lur azpian ur likidoa dutelako. Izan ere, ura da zelulek bizitzeko ezinbestekoa duten molekula. Marteko ur gehiena izozturik dago bere izotz-geruza polarretan; hala ere, lurrazalean egin diren azken laginketek erakutsi dute, ur likidoa aurkitzeko aukera dagoela planetaren azalean. Probablea da ura oso gazia izatea tenperatura eta presio baxuak direla eta. Europa eta Entzeladori dagokienez, ozeano global handiak daude sateliteen kanpoko zarakar izoztuen azpian. Ozeano-hondoko haizebide bolkanikoen bitartez ura berotu egiten da egoera likidoa lortu arte. 2013ko abenduaren 11n, NASAk filosilikatoa aurkitu zuen Europaren azal izoztuan. Filosilikatoak materia organikoari lotuta agertzen dira askotan. Mineral horren presentzia asteroide edo kometa baten talkaren ondorio izan liteke. 2018ko ekainaren 27an, konplexu makromolekular organikoak detektatu ziren Entzeladon, eta NASAren arabera, Lurretik kanpoko punturik egokiena da zibilizazio bat sortzeko.\nSaturnoko Titan satelitea ere Lurretik kanpoko bizitza mantentzeko gorputz planetario posiblea da.Titanek Lur planetaren jatorrizko baldintzen antzekoak izan ditzakeela uste dute ikertzaileek. Haren azalean laku likidoak aurkitu dituzte zientzialariek, lehenak lurretik kanpo, baina etanozkoak eta/edo metanozkoa direla dirudi. Zientzialari batzuek uste dute hidrokarbono horiek uraren tokia har lezaketela zelula bizietan. 2018ko martxoan, Cassini-ren datuak aztertu ondoren, Titanek ur likidoz eta amoniakoz osatutako ozeanoak izan zitzakeela ondorioztatu zen.\nHidrogeno eta metano mailak Marten neurtzeak bizia planeta horretan posible den ikertzea ahalbidetzen du. Zientzialarien arabera, \"...H2/CH4 erratio baxuek agerian uzten dute bizi aktiboaren presentzia oso probablea dela\". Beste zientzialari batzuek adierazi dute badaudela hidrogenoa eta metanoa Lurretik kanpoko atmosferan detektatzeko metodo berriak.\nMeteoritoetan dauden pirimidina bezalako konposatuak erabiliz, uraziloa, timina eta zitosina bezalako biomolekulak sintetizatzea lortu da espazioko baldintzak laborategietan erreplikatuta. Pirimidina, hidrokarburo polizikliko aromatikoak bezala, karbonoan aberatsena den unibertsoko konposatu kimikoa da.\nIkerkuntza.\n\"Ikusi ere: Bizi estralurtar\"\nLurretik kanpoko biziaren bilaketa jakintza-alor anitzeko adar zientifikoa da. Gaur egun, astrobiologiaren aplikazio praktikoena zientzian oinarritutako hipotesien planteamendua izan daiteke, hipotesi eta iragarpen horiek askotarikoak izan daitezke. Proposatu da birusak beste planeta batzuetan ere ager daitezkeela nahiz eta bizirik ez egon.\nIkerkuntzaren emaitzak.\nMomentuz ez da Lurretik kanpoko biziaren ebidentziarik aurkitu.1984. urtean Antartikan berreskuratu zen Allan Hills 84001 meteoritoa aztertu ondoren, David McKay eta beste zientzialari batzuek diote Martetik datorren meteorito horretan mikrofosilak daudela, baina oso interpretazio eztabaidatua da.\nYamato 000593 meteoritoa 2000. urtean aurkitu zen Lurrean eta Martetik datorren 2. meteoritorik handiena da. Maila mikroskopikoan aztertuta, karbonoan aberatsak diren esferak aurkitu dira. NASAko zientzialari batzuen ustez, karbonoan aberatsak diren esferak aktibitate biologikoak sortuak izan daitezke. 2011ko martxoaren 5ean Richard B. Hoover ikertzaileak azaldu zuen zianobakterioen antzeko mikrofosilak aurkitu zituela karbono-meteoritoetan. Neil deGrasse Tyson astrofisiko amerikarraren esanetan: \"Momentuz, Lurreko bizia da ezagutzen dugun unibertsoko bizi bakarra, baina argudio sendoak daude bakarrik ez gaudela pentsatzeko\".\nLurrean dauden muturreko inguruneak.\n2013ko martxoaren 17an ikertzaileek baieztatu zuten Marianetako itsas hobian forma bizi mikroskopikoak aurkitu zirela. Ozeano-hondotik 580 metroko sakonerako arroketan izaki mikroskopiko estremofiloak aurkitu dira, 2600 metroko sakoneretan lur lehorretik. Ikertzaile baten arabera, \"Mikroorganismoak edonon aurkitu daitezke\u2014edonon bizirauteko eta muturreko baldintzetara egokitzeko gai dira\". Aurkikuntza horiek ateak irekitzen diote beste planetetako nitxo ekologikoen existentziari.\nMetanoa.\n2004. urtean metanoaren (CH4) argi-espektroa detektatu zen Marteko atmosferan, Lurreko teleskopio eta \"Mars Express\" orbitadore espazialaren bidez. Erradiazio kosmikoa eta eguzki-erradiazioa direla eta, metanoa atmosferatik pixkanaka desagertzea espero da hurrengo urteetan. 2018ko ekainaren 7an NASAk azaldu zuen aldaketak gertatu zirela Marten metano atmosferiko mailetan prozesu geologikoek edota biologikoek eraginda. Gaur egun oraindik ere aurrera jarraitzen dute metano mailen neurketek.\nPlaneta-sistema.\nBaliteke exoplaneta batzuek bizirako baliagarriak diren satelite solidoak edota ozeano likidoak izatea. Eguzki-sistematik kanpo aurkitu diren planetak orain arte gasezko erraldoi bizigaitzak dira gehien bat. Detekzio-metodo berriek eta behaketa-tarte zabalek planeta-sistema berriak aurkitzera eramango gaituzte zalantzarik gabe. Adibidez, NASAren Kepler Misioak Lurraren tamainako exoplanetak bilatzea du helburu, eta izarren argiaren kurbaren aldaketak neurtzen ditu izarraren eta espazio-ontziaren artean.\nPlaneten habitagarritasuna.\nPlaneten habitagarritasunaren inguruko galdera gehienek porrot egin dute erantzuna aurkitzeko orduan orain arte, nahiz eta Wobble metodoa erabiliz Eguzki-sistematik kanpo dauden planeta asko detektatu diren. Gliese 581 da lehenengoz aurkitu zen lurraren tamainako exoplaneta habitagarri posiblea.\nMisioak.\nMuturreko ekosistemen ikerketek aurrera jarraitzen duten heinean, hipotesi berriak plazaratzen dira. Eguzki Sistematik kanpoko planetak ikertzeko misio asko jarri dira martxan, besteak beste, \"Pho\"enix zunda, Mars Science Laboratory, ExoMars, Mars 2020 rover eta \"Cassini\"."}
{"id": "70210", "revid": "880", "url": "https://eu.wikipedia.org/wiki?curid=70210", "title": "Botere Legegilea", "text": ""}
{"id": "70211", "revid": "56334", "url": "https://eu.wikipedia.org/wiki?curid=70211", "title": "Ezker Sindikalaren Konbergentzia", "text": "Ezker Sindikalaren Konbergentzia (ESK) Hego Euskal Herriko langile sindikatua da. \"Kandidatura unitario\" delakoetan ditu sustraiak sindikatuak. Horietan, CCOOetik eta ezkerreko sindikatu erradikaletatik (SU edo CSUT, adibidez) zetozen langileak batu ziren, 1985ean Ezker Sindikalaren Koordinakundea-Coordinadora Unitaria de lzquierda Sindical (ESK-CUIS) sortzeko. 1998an, ESK-CUISi CCOOeko Ezker Sindikala sektoretik etorritako militanteak batu zitzaizkion, orduan egungo izena hartuz.\n2010eko ekainaren 3an Nafarroako ESKren baitan zatiketa izan zela jakinarazi zuten ESK-ko zuzendaritzak eta Nafarroako zuzendaritzak. Azken honek ESK utzi eta Solidari sindikatua sortzea erabaki zuen, eta militanteen esku utzi zuten sindikatu berrira pasa edo Nafarroako ESKn segitzea."}
{"id": "70212", "revid": "880", "url": "https://eu.wikipedia.org/wiki?curid=70212", "title": "ESK", "text": ""}
{"id": "70213", "revid": "688", "url": "https://eu.wikipedia.org/wiki?curid=70213", "title": "Beat the Devil", "text": "Beat the Devil John Hustonek 1953an ekoiztu eta zuzenduriko filma da, Humphrey Bogartek antzeztua. Gidoia Hustonek eta Truman Capotek osatu zuten, izen bereko eleberrian oinarrituta, lauso bada ere; idazlea James Helvick zen, Claud Cockburn zinema kritikariaren izengoitia. Aldez aurretik Peter Viertel eta Tony Veiller gidoilariek saio bat egin zuten egokitzapena lortze aldera. Huston filmaketari ekiteko prest zegoenean, eta lan taldea ordurako Italian bilduta, ez zuen ontzat eman Viertel eta Veillerren lana. Hortxe agertu zen Capote, eta filmatu ahala idazten jardun zuten biek ala biek, nola amaituko zuten jakin barik ere. Emaitzak prozesua igarri zuen, pelikula nahasia baita \"Beat the Devil\". Hainbat akats agerikoak dira: kontraesanak daude istoriaren bilakaeran eta amaiera bortxatua da oso. Hustonen filmen artean sailkatzen zaila da \"Beat the Devil\", ezaugarritzeko aldian-aldian erabili diren etiketak ez baitira ondo egokitzen: thriller-a? komedia? zinema beltza? Zenbait kritikarik gogora ekarri dute Hustonen beraren The Maltese Falcon, eta beronen eta genero honetako pelikulen parodia bat izan daitekeela diote.\nArgumentua.\nLau iruzurti zain daude Italiako herri txikiko kai batean, haien itsasontzia noiz kondondu zain. Asmoa dute Afrikara joateko, uranioa ei duten Keniako hainbat lursail eskuratzeko.\nAntzezleak onak dira oso. Tartean dira Humphrey Bogart, Jennifer Jones, Gina Lollobrigida, Robert Morley, Peter Lorre eta Bernard Lee.\nHarrera.\nEz ikusleek, ez kritikak ez zuten ondo hartu filma, eta Hustonen ibilbidean eten modukoa ekarri zuen. Humphrey Bogart aktoreak ez zuen gustuko lana izan, beharbada dirua kostatu zitzaiolako ere (ekoizleetako bat izan zen). Egun filma jabego publikokoa da, egile eskubideak behar zenean berriztatu ez zituztelako eta eskura da interneten bertan."}
{"id": "70214", "revid": "880", "url": "https://eu.wikipedia.org/wiki?curid=70214", "title": "ESK-CUIS", "text": ""}
{"id": "70218", "revid": "237", "url": "https://eu.wikipedia.org/wiki?curid=70218", "title": "TAU Baskonia", "text": ""}
{"id": "70235", "revid": "336", "url": "https://eu.wikipedia.org/wiki?curid=70235", "title": "Iru\u00f1a-Oka", "text": ""}
{"id": "70238", "revid": "6327", "url": "https://eu.wikipedia.org/wiki?curid=70238", "title": "ZAE", "text": ""}
{"id": "70239", "revid": "448", "url": "https://eu.wikipedia.org/wiki?curid=70239", "title": "Jandarmeria", "text": ""}
{"id": "70240", "revid": "336", "url": "https://eu.wikipedia.org/wiki?curid=70240", "title": "Megan Fox", "text": "Megan Denise Fox (1986ko maiatzaren 16a, Rockwood, Tennessee, AEB -) aktore eta modelo estatubatuarra. \"Hope &amp; Faith\" telebistako saioan izandako paperagatik ezaguna, azken aldi honetan are famatuago bihurtu da 2007ko Michael Bayren \"Transformers\" filmean Mikaela Banes antzezteagatik.\nBiografia.\nBizi pertsonala.\nFox Rockwooden jaio zen, eta irlandar, frantses eta estatubatuar jatorria du. Bi ahizpetatik gazteena da. 5 urterekin hasi zen drama eta dantza ikasten, geroago, hamar urterekin, egoitzaz aldatu eta Floridara joan zen bizitzera, han ikasketekin jarraitu ostean eskola amaitu zuen.\nHamahiru urterekin hasi zen modelo lanetan eta 1999ko \"American Modeling and Talent Convention\", Hilton Head Islanden, sari ugari irabazi zuen bere karrera norantz bideratzen hasten ari zen argi utziz.\nKarrera.\nBere lehen agerraldia \"Holyday in the sun\" filma anitzetan egin zuen Ashley Olsenen aurkari moduan. Geroago 2003-2004 bitarte, \"Ocean Ave\", \"What I Like About You\", \"Two and a Half Men\" eta \"The Help\" ekoizpenetan agertu zen hurrenez hurren. 2004-ean, Lindsay Lohanekin batera protagonista izan zen \"Confessions of a Teenage Drama Queen\" filmean.\n\"Transformers\" filmean eginkizun femenino nagusiaren jabe egin zen, non, Shia LaBeouf (Sam Witwicky) eta bere artean erakarpen fisiko gogor bat emango den. 2007an Foxek Jeff Bridges eta Kirsten Dunstekin batera (Hauek protagonista izanda) -\"How to Lose Friends and Alienate People\"- filmean parte hartuko zuela aditzera eman zuen.\n2008ko apirilean, FHMk gizonezkoentzako aldizkariak egindako inkesta batean Megan Fox munduko emakumerik atseginena aukeratua izan zen 9,7 miloi bat internauten bozekin.\nTatuajeak.\nMegan Fox-en bereizgarritasun ezagunenetariko bat bere gorputz osoa tatuajez josita edukitzearena da."}
{"id": "70241", "revid": "201", "url": "https://eu.wikipedia.org/wiki?curid=70241", "title": "Zaldia", "text": ""}
{"id": "70242", "revid": "6327", "url": "https://eu.wikipedia.org/wiki?curid=70242", "title": "Guardia zibila", "text": ""}
{"id": "70243", "revid": "105290", "url": "https://eu.wikipedia.org/wiki?curid=70243", "title": "Atxuintxa", "text": "Atxuintxa Larrangoiti eta Trango mendien artean dagoen muinotxo bat da, oso argi ere agertzen ez dena. Gainlabur eta aipaturiko bi mendiekin batera, Gainlabur eta Zurkuntz lepoen arteko batasun txiki bat eratzen du."}
{"id": "70245", "revid": "105290", "url": "https://eu.wikipedia.org/wiki?curid=70245", "title": "Elixabarriko mendatea", "text": "Elixabarriko mendatea Eskoriatzan (Gipuzkoa) dagoen mendate bat da, Elorretako Haitza, Aranguren eta Kurtzebarri mendirantz doan bidean dagoena.\nIgobideak.\nMendate honen tontorrera igotzeko bi bide daude. Bata, Mendiolatik zuzenean doana. Bestea, berriz, Bolibar/Mendiola-Bolibar aldetik. Tontorrean, bi bideek bat egiten dute.\nMendiolakoa 1.\nBide hau, Areano nekazalturismo etxetik gertu dagoen bide batetik doa, harrizko monumentu baten ondoko bide batetatik. Hemendik, igotzen hasi behar da, bidegurutze batetara heltzen da. Bideetako bat, ezkerretara doa, bestea, eskuinetara. Ezkerrekoa hartzen da, eta, gorantz jarraituz Pe\u00f1akulu edo Uriaga baserrira heltzen da. Hemen, eskuinetarantz hartu eta pinudi bat igaro behar da, berriz, handik metro gutxira, harrizko bidea hartzeko. Hemendik, gorantz jarraitu behar da, eta, laster, eskuinetarantz biratzen duen bihurgune bat dago. Toki honetatik aurrera, gorantz jarraitzea baino ez da.\nMendiolakoa 2.\nLehen aipaturiko bidegurutzean, eskuinetara doan bidea hartuz, hau, gorantz doa. Handik gutxira, goraxeago, ezkerretarantz hartu behar da. Eta, hemendik, aurrera segitu besterik ez dago, Mendiolatik doan lehenengo bidearekin bat egin arte.\nMendiola-Bolibar.\nBide honek, hasiera, Mendiolan du. Lehen aipaturiko bidegurutzean eskuinetara hartu, eta, gorago, ezkerretara hartu behar da. Baina, bidetxo hau hartu eta berehala, eskuinetarantz jo behar da, handik gutxira, etxe bakarti batetatik igaroz. Etxe hau eskuinetara utzita, gorantz jarraitu behar da, pinudi bat igaroz. Bide honen tontorrera iritsi ondoren, lautadatxo labur bat dago. Handik gutxira, ezkerretara, gorantz doan bide bat ikusiko da. Bide honi jarraiki, Elixabarrirantz heltzen da.\nBolibar.\nBide hau, Uretz izeneko bidegurutzean abiatzen da, Bolibarko elizaraino igotzen hasi baino metro batzuk lehenxeago dagoen bidegurutze batean. Bide hau, ezkerretarantz doa, eta igotzen hasi behar da. Handik gutxira, beste bidegurutze bat dago. Hemen, berriz ere, ezkerretara hartu behar da, Lizargarate lepora doana eskuinetara utziz. Hemendik, igotzen jarraitu behar da, tontorrean, pinudi bat ikusi arte. Pinudi honen ondotik, eskuinetara, pixkana-pixkana igotzen doan bide bat dago, eta hauxe da jarraitu behar dena. Bide honen amaieran, azken bidegurutze bat dago. Hemen, ezkerretara hartu behar da, aurreko bidearekin bat egin arte."}
{"id": "70246", "revid": "880", "url": "https://eu.wikipedia.org/wiki?curid=70246", "title": "Eonaviegoa", "text": ""}
{"id": "70248", "revid": "6950", "url": "https://eu.wikipedia.org/wiki?curid=70248", "title": "Milpiribil", "text": "Milpiribil edo \"Pinpil\" Araba eta Gipuzkoa artean kokatuta dagoen mendia da, Lautada eta Debagoiena artean, Urkilla mendilerroan dagoen tontorrik garaiena dena 1.279 metrorekin.\nMendebaldean Elgeako mendilerroarekin lotzen du Gainlaburreko lepoak (1.044 m), eta ekialdean Altzaniako mendilerroarekin Lizarrate edo San Adrian ezagunak (1.005 m).\nIrispideak.\nPetroleroak edo Zumarraunditik (Zalduondo), Urbiarantz abiatu behar da, Askiola leporantz heldu arte. Mendebalderantz jarraituz, ezkerretara Onbakutz eta eskuinetara Burgalaitz utzi behar da, Pagomakurra izeneko leporantz heltzeko. Toki honetatik, azken igoera bat egin eta tontorrera heltzen da.\nGalarretatik, Pagarrate edo Zelaibizkar lepoetatik hel daiteke. Lehenengo kasuan, Malkorra labarretik doa igoera. Labar hau Malkorra eta Milpiribil mendien artean sartzen da. Bigarren kasuan, Astibarri labarra zeharkatu behar da, lehenengoarengandik paraleloan doana. Gordoatik, igoera oso antzekoa da.\nGipuzkoatik, berriz, Arantzazu da mendi hontara igotzeko tokirik egokiena. Hemendik, Urbiarantz abiatu behar da. Hona heldu ondoren, Bolaleku leporantz joan behar da, Zabalaitz mendiaren hegoekialdean. Petrinaitz mendiaren tontor lau eta basotsua inguratuz, Urbiatik San Adrianera doan bidean sartu behar da. Zelaibizkar lepoan, Urkillako mendilerrora batu behar da, eta Milpiribilen tontorra mendebaldean geratzen da, distantzia gutxira. San Adrianera Otzaurtetik igotzen denez, tuneletik Urbiara doan bideari jarraiki, Zelaibizkar lepora hel daiteke, eta, hemendik, tontorrera."}
{"id": "70249", "revid": "105290", "url": "https://eu.wikipedia.org/wiki?curid=70249", "title": "Kerusko", "text": "Keruskoak antzinako germaniar herri bat izan zen. Euren jatorria, itxuraz, oraingo Alemaniako Osnabr\u00fcck eta Hannover herrien artean zegoen, gutxi gora-behera.\nLehen aipamenak.\nJulio Zesar erromatar jenerala izan zen herri honi buruzko lehen aipamena egin zuena, bere, De Bello Gallico liburu ospetsuan. K.a. 53. urtean, Rhin ibaia zeharkatu zuen, suebotarrak zigortzeko, hauek, laguntza tropak bidali baitzizkieten treberistarrei. 41 urte geroago, erromatarrek, herri hau eta beste batzuk domeinatu ahal izan zituzten denbora batez. K.a. 8. urtean, keruskoak Segestes eta Arminio artean banatu ziren. Lehenengoaren alde zeudenak, Erromaren aldekoak ziren, eta bigarrenaren alde zeudenak, Erromaren aurkariak. Azkenik, Arminiok irabazi zuen.\nTeutoburgoko oihaneko gudua.\nUrte batzuk Erromatar inperioaren barnean pasa ondoren, eta Arminioren agindupean, keruskoek, beste herri batzuekin batera (sukanbroak, katoak, marsoak...) Erromaren aurkako lehen erasoa prestatu zuten. Augustok Varori eman zion Germania Magna behin betiko erromatar probintzia bihurtzeko lana. Baina Arminiok berehala engainatu zuen, eta Teutoburg basoan, Varo, bere gudaloste osoarekin batera, txiki-txiki egina geratu zen.\nOndoren, Germaniko saiatu zen lan berean. 15. urtean, keruskoen aurkako kanpaina bat hasi zuen, Segestesen deiadarraren ondorioz, Arminiok setiaturik baitzuen. Gudu honetan, Segestes, Thusnelda eta beste hainbat Erromaren aldeko kerusko askatuak izan ziren. Hurrengo urtean, Idistavisoko gudu ospetsuan, erromatarrek irabazi zuten. Baita bi urte geroago ere, 18an, Angribariar Harresien Guduan. Baina erromatarrek ezin izan zuten Arminio harrapatu. Hurrengo urtean, 19an, Adgandestriok, katoen buruzagi batek, Arminio hiltzeko pozoia eskatu zien erromatarrei, baina hauek uko egin zioten eskariari, Erromak, bere mendekua armen bidez eta ez trikimailuekin hartzen zuela erantzunez.\nII. mendean, Hadriano enperadoreak, limes bat eratu zuen Rhin eta Danubio ibaien artean geratzen zen irtenunean, Dekumandar Zelaiak izena hartu zuena."}
{"id": "70252", "revid": "105290", "url": "https://eu.wikipedia.org/wiki?curid=70252", "title": "Lengokoaitz", "text": "Lengokoaitz Gipuzkoako hegoaldean dagoen mendia da, Aizkorriko mendilerroan kokatutakoa.\nIrispideak.\nLengokoaitz mendi bat da. Alde guztietatik, erabat bertikala da. Ohiko bidea, Urbiatik Burdinkurutz lepora doan bidea hartzea da. Hemendik, laster ikusten da mendiaren tontor gainean dagoen postontzia. Biderik errazena, mendebaldeko aurpegia da. Toki honetan, pitzadura txiki bat dago. Hemendik igotzen da, eskalatuz. Goitiera, 15 metrokoa da alde hontan."}
{"id": "70255", "revid": "16654", "url": "https://eu.wikipedia.org/wiki?curid=70255", "title": "I\u00f1igo Sarasola", "text": "I\u00f1igo Sarasola Laskurain (Villabona, 1987ko ekainaren 10a -), Real Sociedad B edo Sansen jokatu zuen futbolari ohia da. 2006-2007 denboraldian debutatu zuen Errealaren bigarren taldearekin. Gazte mailako Errealera, Billabona futbol taldetik etorri zen. Errealaren lehen taldearekin, 2007-2008 denboraldian debutatu zuen, denboraldi honetako estreinako jardunaldian, Real Sociedad-Castellon partiduan. Ohi, ezker hegaleko atzelari gisa jokatzen zuen. "}
{"id": "70260", "revid": "2341", "url": "https://eu.wikipedia.org/wiki?curid=70260", "title": "Estatu Batuetako Estatu Departamentua", "text": ""}
{"id": "70261", "revid": "60038", "url": "https://eu.wikipedia.org/wiki?curid=70261", "title": "Tamarindo", "text": "Tamarindoa (\"Tamarindus indica\") zuhaitz tropikal bat da, bere jatorria, ekialdeko Afrikan duena, baina orain, Asia tropikaleko toki askotan eta Latinoamerikan ere badagoena. Izena arabieratik datorikio: \"tamr hindi\", \"Indiako datila\".\nTamarindus generoko espezie bakarra da.\nEzaugarriak.\nZuhaitzak, 20 metro garai izan daiteke. Tamarindoaren hostoek, 10 eta 18 foliolo artean izaten dituzte. Zuhaitzak, poltsa itxurako marroi koloreko fruituak ematen ditu. Haziak, fruitu honen barnean daude, laranja eta marroi arteko kolorea duen mami itsasgarri batekin estalita.\nFruituaren mamia, gozagarri gisa erabiltzen da Asia eta Latinoamerikako sukaldaritzan. Saltsa ingelesaren osagai garrantzitsuetako bat da, baita beste saltsa batzuena ere. Fruitu gaztearen mamia, garratza da, eta hainbat platerentzako egokia. Fruitua helduta dagoenean, berriz, gozoa da, eta postreentzako oso egokia. Mamiak, hostoek eta azalak, erabilpen medikoak dituzte. Adibidez, Filipina aldean, hostoak, tradizionalki, tean erabiltzen dira, malariak eragindako sukarra jaisteko.\nBere dentsitate eta iraupenagatik, tamarindoaren zura, altzariak egiteko ere erabili daiteke. Zuhaitz hauek India hegoaldean oso ohikoak dira, Andhra Pradesh estatuan bereziki. Herrialdeko errepide eta autobideetan itzala emateko erabiltzen dira. Tximinoei asko gustatzen zaizkie tamarindoaren fruitu helduak. India hegoaldean, oinarrizko dietaren zati da. Bertan Sambharra, Pulihora arroza eta beste plater batzuk prestatzen dira tamarindoarekin.\nErabilera.\nTamarindoa, mundu guztiko indiar dendetan aurki daiteke. Mexiko, Panama, Venezuela, Kolonbia eta Latinoamerikako beste herrialde batzuetan, goxoki gisa ere saltzen da, baita edari gisa ere. Tamarindoa, bere ezaugarri medizinalengatik, botika ayurvediko gisa erabiltzen da, liseriketa edo urdail arazoentzat.\nBitxikeriak.\nDonostian \"tamarindo\" izenarekin ezagutzen diren ibiltokietako zuhaitzak, ez dira berez tamarindoak, baizik eta frantses milazkak (\"Tamarix gallica\"), zuhaitz itxura eman dieten zuhaixkak, jatorria Nafarroako Erriberan dutenak."}
{"id": "70262", "revid": "512", "url": "https://eu.wikipedia.org/wiki?curid=70262", "title": "Tumeliko", "text": "Tumeliko (; 15-47 baino lehenago), Arminio germaniar buruzagiaren eta honen emazte eta bere etsai Segestesen alaba izan zen Thusneldaren semea izan zen.\n15. urteko maiatzean, Arminiok setiatua zuen Segestes, azken honen gotorlekuan. Bertan zegoen Thusnelda, haurdun. Germaniko erromatar jeneralak, Tiberio enperadorearen legatuak, Arminioren setiotik salbatu zituen Segestes eta beste Erromaren aldeko kerusko guztiak, Thusnelda bahituz. Berau eta bere seme Tumeliko, 17. urtean Erroman aurkeztuak izan ziren, Germanikoren garaipen jaialdian. Honen ondoren, ez ziren hilak izan. Tumeliko, Ravennara erbesteratua izan zen. Bertan, ziurrenik, gladiatore gisa prestatua izan zen.\nKornelio Tazito historialariak, ez du argi uzten noiz hil zen Tumeliko."}
{"id": "70264", "revid": "119347", "url": "https://eu.wikipedia.org/wiki?curid=70264", "title": "Kutzemendi", "text": "Kutzemendi edo Olarizu mendia Gasteizko hegoaldean dagoen muino bat da, Olarizu landa eremuaren alderik gorena. 709 metroko garaiera du, eta Gasteizko hirigunetik oso hurbil dago. Irailean festa bat ospatzen da mendi tontorrean, gailurreko gurutzearen ondoan. Berez zailtasunik gabeko igoera den arren, neguan izotzak zaildu egiten du, oso irristakor egiten baitu bidea.\nKutzemendiko aztarnategia.\nMuinoaren gainaldean dago Kutzemendiko aztarnategia: Burdin Aroko herrixka gotortu baten arrastoak dira (K.a. IX. mende-K.a. III. mende bitartekoak). Aztarnategi hori \"monumentu multzo\" sailkapenarekin kultura ondasuntzat izendatzeko espedientea abiarazita dago 1995az geroztik, eta horrenbestez babes berezia du Kutzemendik.\nJose Migel Barandiaranek aurkitu zuen aztarnategi hori, 1926an, eta ordutik hainbat ikerketa arkeologiko egin dira. Kokaguneak kastroen egitura tipikoa zeukan, eta harresi bat bazuela aurkitu da."}
{"id": "70266", "revid": "201", "url": "https://eu.wikipedia.org/wiki?curid=70266", "title": "Tamarindus indica", "text": ""}
{"id": "70267", "revid": "201", "url": "https://eu.wikipedia.org/wiki?curid=70267", "title": "Tamarindus", "text": ""}
{"id": "70269", "revid": "512", "url": "https://eu.wikipedia.org/wiki?curid=70269", "title": "Laura Camps", "text": "Laura Camps Collell (Vic, Bartzelonako probintzia, 1976ko martxoaren 21- ) saskibaloi jokalari profesional kataluniar erretiratua da.\nUni Girona Club de B\u00e0squet taldean jokatu zuen azkenekoz nesken Espainiako Ohorezko saskibaloi mailan. 1.78 metroko garaierarekin hegal moduan jokatzen zuen jokalari internazional honek.\nHasierak eta bere jokoaren definizioa.\n8 urte zituela hasi zen saskibaloian jolasten Karmengo eskolan, 5 urterekin jolasteko grina izan arren.\nHasiera-hasieratik bere jokoa defentsan oinarritu zen eta hala izan da gaur egunera arte, ligako defentsarik onena.\nSegle XXI.\nDerrigorrezko bigarren heziketa egiteaz gain, Joaquim Blume etekin handiko zentroan egon zen lau urtez Segle XXI saskibaloi taldean. Espainiako etorkizuneko jokalariz osatua zegoen taldea eta bertan jokalariak garatzen zituzten, bai fisikoki zein teknikoki. Lauraren abilezia eta gorputzak sekulako aldaketa pairatu zuten. Bertan egunero esnatzen ziren goizeko 7etan, lan fisikoa egiten zuten, institutura joaten ziren eta arratsaldez berriz entrenatzera. Sasoi gogorra izan zen baina kirol ikuspuntutik onuragarria oso.\nUniversitari.\nSegle XXIrekin ikasitakoa erakustea oso zaila izan zitzaion Universitari taldean. Berak onartu zuenez, taldean ez zizkioten berak behar adineko minuturik ematen, hain zen gaztea... Nahiz eta gazte mailako selekzioetan jokatu, edo Espainiako gazteen taldean aritu, berarenganako konfidantza ez zen nahikoa. Orduan, lekuz aldatzeko ideia hasi zitzaion sartzen buruan.\nF.I.U.ko aukera.\nAmeriketako Estatu Batuetan saskibaloi jokalari ezagun bat zuen, Segle XXIko garaikoa. Hark animatu zuen FIUra joaten, izan ere, txikitatik nahi zuen AEBra joatea.\nFIU Floridako Miami herrian dagoen unibertsitate bat da. Akademikoki zein kirol jardueretan oso garrantzitsuak dira Florida mailan. Bertan asko ikasi zuen (batez ere ingelesa) eta falta zitzaizkion teknika eta konfidantza aise berreskuratu zituen. 1999. urtean hispano-amerikar jokalari onenaren saria eman zioten bertan.\nEspainiara bueltan.\nBere sasoirik preziatuena da: tituluak, aintzat hartzeak, banakako mirespen jasotzeak, ... Laura inoiz baino hobeto sentitzen zen saskibaloi jokalari gisa eta hala ikusi zuten entrenatzaile zein hautatzaileak.\nNahiz eta dominak eta txapelketak barra-barra lortu zituen, Lauraren unerik garrantzitsuena 2006ko Erregina kopako jokalari baliotsuenaren saria jasotzea izan zen, Salamancako Perfumerias Avenida taldean ari zela. Partida irabazi eta taldekideekin ospatzen ari zela gizon batek bere besotik tira egin zion eta jokalari baliotsuenaren saria eman behar ziotela esan zionean emozio bete zitzaion bihotza, ezin baitzuen sinetsi esaten ari zitzaiona. Jokalari baliotsuenaren kopa eman ziotenean negarrari eman zion. Bere bizitzan hainbeste lan eta sufrimendu izan ostean, azkenean iritsi zen esker oneko trofeo bat.\nGaur egun.\n2010. urtean erretiratu zen saskibaloi profesionaletik Gironako Uni Girona Club de B\u00e0squet taldean ibili ostean, hegal moduan."}
{"id": "70270", "revid": "6327", "url": "https://eu.wikipedia.org/wiki?curid=70270", "title": "Kanpezuko kuadrila", "text": ""}
{"id": "70271", "revid": "6327", "url": "https://eu.wikipedia.org/wiki?curid=70271", "title": "Kanpezuko koadrila", "text": ""}
{"id": "70283", "revid": "336", "url": "https://eu.wikipedia.org/wiki?curid=70283", "title": "Euskal tipografia", "text": "Euskal tipografia gehienetan euskal gaiak adierazteko erabiltzen den letra-tipo multzoa da, sarritan gorputz sendoa duena. Jatorria harrizko hilarrietan eta zurezko etxe-altzarietan zizelkatutako letra tipoa du.\nErabilera.\nEuskal tipografia idazkunak egiteko soilik erabili ohi da, hori baitu jatorria. Gainera, idazkun jatorri hori dela eta (erromatar alfabetoan jatorria duena), letra larriak baino ez ditu. Sarritan ikus daiteke saltoki eta jatetxe-tabernen izenetan, eta euskal jatorriko produktuetan. Batzuetan, trafiko seinaleetan ere ikus daiteke, hala nola kale-plaketan edo trafiko seinaleetan (A-8 autobideko seinale zaharretan kasu).\nSarri gorputz sendoa duenez, oso gutxitan erabiltzen da testu luzeetan, irakurketa zaildu baitezake.\nTipografia motak.\nBadira testu prozesadoreetarako eskuragai dauden hainbat euskal tipografia. Horien artean daude:"}
{"id": "70288", "revid": "880", "url": "https://eu.wikipedia.org/wiki?curid=70288", "title": "Izarza", "text": ""}
{"id": "70289", "revid": "880", "url": "https://eu.wikipedia.org/wiki?curid=70289", "title": "Markinez", "text": ""}
{"id": "70290", "revid": "6327", "url": "https://eu.wikipedia.org/wiki?curid=70290", "title": "Quintana (Bernedo)", "text": ""}
{"id": "70292", "revid": "71145", "url": "https://eu.wikipedia.org/wiki?curid=70292", "title": "Orbiso", "text": "Orbiso egun Kanpezu udalerria osatzen duten 5 herritako bat da.\n2007ko urtarrilaren 1eko erroldaren arabera, auzoak 81 biztanle ditu.\nIzena.\n21. mendean herrira bidean Urbisu/Orbiso seinale elebidunak daude, baina Euskaltzaindiak ez du ontzat ematen euskarazko Urbisu forma ustezko hori, eta ez da batere argia jatorri etimologikoa.\nKanpezuko kontzejuetan erabili ohi diren goitizenetan, Orbisokoei \"Patones\" esaten diete.\nHistoria.\nXVI. mendean Mendoza familiarena zen. Ondoren Kanpezuko apezpikuaren jabego bihurtu zen. 1965 arte berezko udalerria izan zuen.\nHerri harresitua izan zen Orbiso, eta horren aztarnak ekialderantz, Nafarroarantz ematen duen aldean ikusten dira batik bat. Nafarroan bistan den hurrengo herriak, Zu\u00f1igak, antza du fisionomian Orbisorekin, muino luzexka batean kokatua.\nGarraioa.\nEskualdeko Garraioa sareak linea bat ditu herrian:"}
{"id": "70293", "revid": "71145", "url": "https://eu.wikipedia.org/wiki?curid=70293", "title": "Santikurutze Kanpezu", "text": "Santikurutze Kanpezu (ofizialki \"Santa Cruz de Campezo / Santikurutze Kanpezu\") Arabako herria da, Kanpezu udalerriaren herriburua. 2007ko urtarrilaren 1eko erroldaren arabera, auzoak 854 biztanle ditu. Ega ibaiaren bazterrean dago.\nHistoria.\nKontzeju hau Kodes mendilerroaren hegalean dago. Erromatar historialarien arabera, Kanpezuko lurraldean barduliarren euskal tribua bizi zen. 823. urtean Abd-Al-Karin arabiar jeneralak ibarra suntsitu zuen.\nXII mendean arma-plaza garrantzitsua izan zen. Hurrengo mendean Gaztelak eskuratu zuen eta 1256 urtean Alfontso X.ak hiri gutuna eman zion. 1368an Nafarroako Erresumak eskuratu zuen, baina bost urte beranduago itzuli behar izan zuen. Santikurutze Kanpezun bazen judutegi bat, 1474ko zerga-agirietan jasoa. Sancho Fortuniones de Pi\u00e9drolaren dorrea existitu izan zen, XV. mendean Rojas familiak eskuratu eta XIX. mendean komentu frantziskotarra bihurtu zena.\nGarraioa.\nAraba Bus sareko lineak zerbitzua ematen dio herri honi:\nGainera, Eskualdeko Garraioa sareak 2 linea ditu herrian:\nKultura.\nInauterietan \"Toribio\" izeneko pertsonaia ateratzen da."}
{"id": "70294", "revid": "880", "url": "https://eu.wikipedia.org/wiki?curid=70294", "title": "Okina (Bernedo)", "text": ""}
{"id": "70297", "revid": "23317", "url": "https://eu.wikipedia.org/wiki?curid=70297", "title": "Datil", "text": "Datila fruitu jangarria da, datil-palmondoak ematen duena. Fruitu mamitsua eta luzanga da, 4-6 zentimetro luze, barnean hezur luzaran bat daukana. Oso energetikoa da, azukre kantitate handia baitu (%70 inguru). Oinarrizko jakia da Ekialde Hurbilean eta Magrebean. Egipto, Iran, Aljeria eta Saudi Arabia dira munduko ekoizlerik handienak.\nAldaerak.\n200 datil mota inguru daude: batzuk zuriak, handiak, oso azukretsuak eta jateko onak dira, eta beste batzuk txikiak, lehorrak eta azukre gutxidunak; azken horiek behin ehotuz gero irina ematen dute, ogiaren ordez erabiltzen dena. Zapaldu ondoren uretan hartzitzen jartzen badira, datil-ardoa izeneko edaria ematen dute.\nEzaugarri nutrizionalak.\nOso azukre eduki handia dute, %70 inguru. Gainera, oso aberatsa dira karbono hidratotan, burdinean, potasioan eta fosforoan. Bitaminak ere asko dituzte: A bitamina, C bitamina, tiamina, erriboflabina, niazina eta triptofanoa\nEzaugarri medizinalak.\nMedikuntzan onuragarritzat hartzen da. Naturopatian, asma, eztul, minbizi, tuberkulosi, bronkitis, sukar, urdaileko min, marranta, begi nekea eta gonokozia kasuetan preskribatzen da. Fruitu ondua, esnetan irakina, arnasbideak xamurtu eta irekitzeko erabiltzen da."}
{"id": "70299", "revid": "103893", "url": "https://eu.wikipedia.org/wiki?curid=70299", "title": "Datil-palmondo", "text": "Datilondoa edo datil-palmondoa (\"Phoenix dactylifera\") datilak ematen dituen palmondo mota da. \"Phoenix\" generoaren barruan hedatuenetarikoa da, nahiz eta beste 15 espezie ere existitzen diren.\nPalmondo dioiko bat da, enbor bakarrekoa eta oinarritik adarkatua. 20 metroko altuera du eta 30-40 zentimetroko zabalera. Enborra hildako hostoek estaltzen dute. Hosto hauek pinnatuak dira, 6 edo 7 metroko luzerarekin eta 45 zentimetroko folioloekin. Lore arrak krema kolorekoak dira eta emeak horiak. Fruituak luzekarak dira, arrautza itxurakoak, eta datil izena dute.\nMunduko kontzentrazio handiena Elx herrian ematen da, Alacanten. Bertan milioi erdi datil palmondo daude eta dirudienez kartagotarrek landatu zituzten."}
{"id": "70304", "revid": "105290", "url": "https://eu.wikipedia.org/wiki?curid=70304", "title": "Salbatore", "text": "Salbatore Beasaingo auzo bat da, udalerriaren mendebaldean. Ormaiztegirekin egiten du muga eta baserriez gain industriagune bat ere badago. 2007ko urtarrilaren 1eko erroldaren arabera, auzoak 24 biztanle ditu."}
{"id": "70306", "revid": "105290", "url": "https://eu.wikipedia.org/wiki?curid=70306", "title": "Ugartemendi", "text": "Ugartemendi Beasaingo auzo bat da, udalerriaren hegoaldean dagoena. N-1 errepideak herritik banatzen du. Muga egiten du Lazkaoko Senpere auzoarekin. Auzoaren hego-ekialdetik Agauntza ibaia igarotzen da. Baserriez gain, Ugartemendi auzoan dira Beasain institutu publikoaren Txindoki egoitza, industriagune bat eta ertzain etxea ere.\n2007ko urtarrilaren 1eko erroldan, auzoak 7 biztanle zituen.\nUdalaren asmoa da 2012an 600 etxebizitza berriko hirigintza-antolakuntza bat gauzatzen hastea Ugartemendi auzoan."}
{"id": "70309", "revid": "105290", "url": "https://eu.wikipedia.org/wiki?curid=70309", "title": "Aratz-Matxinbenta", "text": "Aratz-Matxinbenta Beasaingo auzoa da, Aratz eta Matxinbenta biztanleguneek osatzen dute. 2007ko urtarrilaren 1eko erroldan, 29 biztanle zituen auzoak."}
{"id": "70320", "revid": "105290", "url": "https://eu.wikipedia.org/wiki?curid=70320", "title": "Aintzerga", "text": "Aintzerga Berastegiko auzoa da, udalerriaren hegoaldean, Nafarroarekin mugan. Autobidearen bi aldetan geratzen da, nahiz eta gehiengoa bere mendebaldean geratzen da. Baserriz osaturik dago, baina ez du gune nagusirik.\nIzenaren jatorria, hala dirudi, \"aintzira-erreka\" edo \"aintzerreka\" esapidetik dator, izan ere bertan \"lindozuloa\" baita elementu nagusia: bailaran erortzen den urak daukan irteera natural bakarra lindozuloa da (zulo hori da erreka) eta, euri asko denean, aintzira (ur-maela) sortzen da, zuloak ur askori irteera emateko gaitasunik ez duelako.\nKanpo estekak.\nhttp://www.diariovasco.com/planes/201502/21/lindozulo-capricho-natural-misterioso-20150221144822.html"}
{"id": "70322", "revid": "105290", "url": "https://eu.wikipedia.org/wiki?curid=70322", "title": "Izotzalde", "text": "Izotzalde Berastegiko auzoa da, udalerriaren hegomendebaldean. Gaztelurekin egiten du muga mendebaldean eta hegoaldean eta Orexarekin hegomendebaldean. Baserri gehienak auzoko lurren iparraldean daude, herrigunearen hegoaldean."}
{"id": "70324", "revid": "34497", "url": "https://eu.wikipedia.org/wiki?curid=70324", "title": "Saioa Garin", "text": "Saioa Garin Aranburu, izen artistikoz Saioa (Legorreta, Gipuzkoa, 1978 - ), abeslari gipuzkoarra da. Folk amerikarra lantzen du.\nIbilbidea.\n2004an Donostia Hiriko por-rock lehiaketan hartu zuen parte eta orduan abiatu zen bere musikari ibilbidea. Dagoeneko lau disko ditu kalean."}
{"id": "70327", "revid": "880", "url": "https://eu.wikipedia.org/wiki?curid=70327", "title": "Demografia Bilbon", "text": ""}
{"id": "70328", "revid": "237", "url": "https://eu.wikipedia.org/wiki?curid=70328", "title": "Saioa (abeslaria)", "text": ""}
{"id": "70335", "revid": "105290", "url": "https://eu.wikipedia.org/wiki?curid=70335", "title": "Eldua", "text": "Eldua Berastegiko auzoa da eta exklabea da. Elduain eta Berrobiren artean kokatzen da. Eliza propioa du. Bertan dago \"Munksjo Paper Decor\" paper-fabrika ere, inguruko jende askoren lantokia dena.\n2007ko urtarrilaren 1eko erroldaren arabera, auzoak 60 biztanle ditu."}
{"id": "70337", "revid": "105290", "url": "https://eu.wikipedia.org/wiki?curid=70337", "title": "Amerialde", "text": "Amerialde Berastegiko auzoa da. Hegoaldean metro batzuetan zehar Gaztelurekin egiten du muga eta mendebaldean Elduainekin. Herriaren mendebaldean dago."}
{"id": "70339", "revid": "1310", "url": "https://eu.wikipedia.org/wiki?curid=70339", "title": "Santiago (Gasteiz)", "text": ""}
{"id": "70342", "revid": "9365071", "url": "https://eu.wikipedia.org/wiki?curid=70342", "title": "Kultura Intereseko Ondasun (Espainia)", "text": "Kultura Intereseko Ondasun (, BIC) Espainiako figura juridiko bat da, ondare higiezinen zein higigarrientzat, historia, arte, hirigintza, etnografia, zientzia, paleontologia, arkeologia, teknika edo gizarte balio berezia duten kultura ondasunak babesteko helburua duena. Ondare dokumental eta bibliografikoa, aztarnategiak eta gune arkeologikoak eta balio artistikoa, historikoa edo antropologikoa duten gune naturalak, lorategiak eta parkeak ere BIC gisa deklaratu daitezke.\nHerrialde, nazioarte mailako erakunde eta herrialdez azpiko lurralde-erakunde askok garatu dute legedia euren kultura ondarea babesteko. Unescok, adibidez, Gizateriaren ondare izendapenak deklaratzen ditu. Euskal Autonomia Erkidegoan eta Nafarroako Foru Erkidegoan, halako ondasunei buruzko legediak Espainiako BIC figura juridiko honetan oinarrituak daude. Ipar Euskal Herrian aplikatzen den Frantziako figura juridiko baliokidea, berriz, monumentu historikoa (MH) da.\nKultura-ondasunak Euskal Autonomia Erkidegoan.\nLege zaharra.\nEuskal Autonomia Erkidegoko Kultura Ondareari buruzko 7/1990 legeak ondarearen hiru kategoria edo mota bereizten zituen:\nAipatutako legeak, halaber, bi babes-maila nagusi ezar zitzakeen ondasunetan: babes inbentariatua (edo zerrendatutakoa) eta babes sailkatua (zermugatua edo kalifikatua); azken hori zen gorena. Haien artean, era bertsuan, hiru maila zeuden: oinarrizkoa, erdi mailakoa eta berezia.\nEgungo legea.\nEuskal Autonomia Erkidegoak lege berria argitaratu zuen 2019an: 6/2019 legea, maiatzaren 9koa, Euskal Kultura Ondarearena. Bertan hauen artean bereizten du: ondare higiezinak, higigarriak eta immaterialak, eta kategoria eta azpikategoria hauek ezartzen ditu:\nOndare higiezinak.\nHigiezinen kasuan honela definitzen da kategoria bakoitza:\nOndare higigarriak\nBi azpikategoria daude:\nKultura-ondare immateriala.\nHamaika azpikategoria daude:\nBabes maila.\nKategoria guzti horietan hiru babes-maila daude: oinarrizkoa, ertaina eta berezia. Bestalde, aurrekoko legearen arabera Euskal kultura-ondareko ondasun kalifikatuei edo inbentariatuei egiten zaizkien erreferentziak babes berezia eta babes ertaina duten ondasunei dagozkiela ulertzen da lege berri honekin.\nKultura-ondasunak Nafarroako Foru Erkidegoan.\nNafarroa Garaiko kultur ondarea osatzen duten ondasunak, babesari dagokionez, honako mota hauetako batean sartuko dira, 14/2005 Foru Legearen arabera:\nInteres kulturaleko ondasunak.\nInteres kulturaleko ondasun higiezinak honako kategoria hauetakoren batean sartuko dira:"}
{"id": "70348", "revid": "105290", "url": "https://eu.wikipedia.org/wiki?curid=70348", "title": "Gainlabur", "text": "Gainlabur Euskal Herriko erdialdeko mendi bat da. Urkilla mendilerroan dago, Araba eta Gipuzkoa arteko mugan.\nBerezitasunak.\nGainlabur lepoaren ondoan dago. Hemen, Gainlaburreko trikuharria dago, oso modu eskasean kontserbatua eta ehizatokitzat erabilia, Araba eta Gipuzkoa arteko mugan dagoen Elgeako parke eolikoaren ondoan."}
{"id": "70350", "revid": "1712", "url": "https://eu.wikipedia.org/wiki?curid=70350", "title": "Atxa (Gasteiz)", "text": ""}
{"id": "70353", "revid": "94547", "url": "https://eu.wikipedia.org/wiki?curid=70353", "title": "Mariturriko aztarnategia", "text": "Mariturriko aztarnategia Gasteizko hego-mendebaldean dagoen aztarnategi arkeologikoa da. Geografikoki Armentia herriaren iparraldean dago, Gasteiztik Madrilerako N-102 errepidearen alboan. Armentiarekiko hurbiltasuna ez da kasualitatea, Mariturriko aztarnategia erromatarren garaiko Armentum baita. 2007an Gasteizko auzo berri bat eraiki zen aztarnategia dagoen tokian, Mariturri izenekoa hain zuzen.\nMariturriren funtzio nagusia, erromatarren garaian, \"Ab Asturica Burdigalam\" galtzada erromatarraren bidegurutze batean zegoen \"mutatio\" izatea zen, alegia, Inperioko bide nagusiekin soilik lotutako bigarren mailako instalazio ofiziala, \"cursus publicus\"eko arduradunek zaldiak edo idiak aldatzeko. \nAztarnategia lau elementuz osaturik dago: galtzadak, \"mutatio-a\", \"vicus-a\" eta abereen gunea.\nBertatik igarotzen zen galtzada nagusia, ekialdetik mendebaldera, aipatutako \"Ab Asturica Burdigalam\" edo \"Iter XXXIV\" zen, Burdigalatik (Bordele) Asturicara (Astorga) zihoana. Bestalde, tokia iparraldetik hegoaldera zeharkatzen zuen bigarren mailako beste galtzada bat zegoen. Beraz, puntu hau komunikazioen sarean toki aski estrategikoa zela dirudi.\n\"Vicus\"-a geltokiaren ondoan bidegurutzearen kokapen egokia aprobetxatuz sortutako populatzea da. Jendeztatze hauek bidaiariei zerbitzua emateko funtzioarekin sortzen ziren, baina azkenerako garrantzi gehiago hartzen zuten, esaterako, eskualde mailako azokak egiteko.\nMariturrin hedadura handiko abeltzaintza-eremua aurkitu da. Jarduera honek garrantzi berezia eduki zuela uste da, batez ere behi-aziendari dagokionez."}
{"id": "70354", "revid": "6950", "url": "https://eu.wikipedia.org/wiki?curid=70354", "title": "Gladiatore", "text": "Gladiatoreak, Erromatar Errepublikan eta Erromatar Inperioan, Erromako edo beste hirietako anfiteatroetan elkarren aurka aritzen ziren borrokalariak ziren. Erromako anfiteatroa Koliseoa da.\nJatorria.\nGladiatoreak esklaboak izaten ziren, Estatuko probintzietan jaiotakoak eta oraindik erromatar hiritartasuna ez zutenak, edo baita erromatar Estatutik kanpo bizi zirenak ere, eta erromatarren aurkako guda galdu zutenak. Halere, egon zen gladiatoreren bat edo beste, esklaboa ez zena.\nIzena.\nGladiatore izena, erromatarrek borrokarako erabiltzen zuten ezpata batetik dator. Ezpata horrek gladius izena zuen, eta gladiatoreek maiz ezpata hori erabiltzen zuten armatzat, beren borroketan.\nHistoria.\nK.a. 73. urtean, gladiatore eta beste esklabo batzuen Erromaren altxamendua egon zen. Espartako esklabo traziar ospetsua Erromaren aurka altxatu ziren esklabo hauen buruzagi zelarik. Altxamendu honek, bi urte iraun zuen, K.a. 71. urteraino."}
{"id": "70355", "revid": "688", "url": "https://eu.wikipedia.org/wiki?curid=70355", "title": "Haika", "text": "Haika Euskal Herriko gazte erakunde sozialista abertzalea zen. Gaur egun, esan daiteke Ernai erakundeak ordezkatzen duela, Baltasar Garzon epaileak Espainiar estatuan bere ekintzak ilegalizatu ondoren. Zehazkiago, Espainiako justiziak Haika legez kanporatu ondoren, sektore desberdinetako gazteek Gazte Bilgunea izeneko dinamika abian jarri zuten, zeinaren ondoren Segi sortu baitzen.\nHaika, Jarrai eta Gazteriak erakundeen elkartzearen ondorioz sortu zen 2000. urtean, Kanboko (Lapurdi) Gazte Topagunean bere aurkezpen ekitaldia egin zuen. 2001. urtean Baltasar Garzon atxiloketak izan zituzten eta gartzelara bidali zituzten hainbat gazte Haika ETAren zati bat zela esan zuelako epaileak.\nIlegalizazioa eta gero 2005ko ekainean \"Jarrai, Haika eta Segi \"legez kanpoko\" erakunde zirela bai, baina \"erakunde terroristak\" ez zirela ebatzi zuen Espainiako Auzitegi Nazionalak, armak ez zituela erabili argudiatuz. Hala eta guztiz, fiskaltzak eta AVTk helegitea sartu zuten. Honen ondorioz, bi urte beranduago hau da, 2007an \"Jarrai, Haika eta Segi \"talde terrorista\" zirela erabaki zuen Auzitegi Gorenak. Ordutik aurrera, Etakideak balira epaitu eta kondenatuak izan ziren Haikako gazteak Dena da ETAren barruan kokatzen den momentu historikoan.\nAudientzia Nazionalak Segi ere ilegala deklaratu zuen. Hala eta guztiz, gaur Ernai gazte erakundea da Haikako nolabaiteko ondorengoa."}
{"id": "70367", "revid": "6327", "url": "https://eu.wikipedia.org/wiki?curid=70367", "title": "Arabako kuadrilak", "text": ""}
{"id": "70369", "revid": "6327", "url": "https://eu.wikipedia.org/wiki?curid=70369", "title": "Aguraingo koadrila", "text": ""}
{"id": "70371", "revid": "6327", "url": "https://eu.wikipedia.org/wiki?curid=70371", "title": "Arabako Errioxako kuadrila", "text": ""}
{"id": "70372", "revid": "6327", "url": "https://eu.wikipedia.org/wiki?curid=70372", "title": "Gasteizko kuadrila", "text": ""}
{"id": "70374", "revid": "6327", "url": "https://eu.wikipedia.org/wiki?curid=70374", "title": "A\u00f1anako kuadrila", "text": ""}
{"id": "70383", "revid": "63518", "url": "https://eu.wikipedia.org/wiki?curid=70383", "title": "Leitzalde (Berastegi)", "text": "Leitzalde Berastegiko auzoa da. Ipuli\u00f1o mendiaren ipar-mendebaldeko magaletan dago, herriaren ekialdean. Autobidearen bi aldetan hedatzen da. Auzoan San Sebastian baseliza dago."}
{"id": "70385", "revid": "105290", "url": "https://eu.wikipedia.org/wiki?curid=70385", "title": "Eguzkialde", "text": "Eguzkialde Berastegiko auzoa da, herriaren ipar-ekialdean."}
{"id": "70388", "revid": "105290", "url": "https://eu.wikipedia.org/wiki?curid=70388", "title": "Aiztunalde", "text": "Aiztunalde Berastegiko auzoa da, herriaren ipar-mendebaldean, Elduainekin mugan. Zelaiko errekak banatzen du Elduainalde auzotik. Auzoa erreka horrek eta Sapel errekak bat egiten duten lekuan dago."}
{"id": "70389", "revid": "336", "url": "https://eu.wikipedia.org/wiki?curid=70389", "title": "Ameriketako Estatu Batuetako Garraiobide Saila", "text": "Ameriketako Estatu Batuetako Garraiobide Saila Ameriketako Estatu Batuetako garraiobide guztiei lotutako departamentu federala da."}
{"id": "70390", "revid": "105290", "url": "https://eu.wikipedia.org/wiki?curid=70390", "title": "Bandalungwa", "text": "Bandalungwa Kinshasako udalerri bat da, erdialdean kokatuta dagoena. Hitz egiten den hizkuntza Lingala da. 2004ean 202.341 biztanle zituen guztira."}
{"id": "70391", "revid": "105290", "url": "https://eu.wikipedia.org/wiki?curid=70391", "title": "Barumbu", "text": "Barumbu Kinshasako udalerri bat da. Hitz egiten den hizkuntza Lingala da. 2005ean 150.319 biztanle zituen guztira."}
{"id": "70392", "revid": "105290", "url": "https://eu.wikipedia.org/wiki?curid=70392", "title": "Bumbu", "text": "Bumbu Kinshasako udalerri bat da. Hitz egiten den hizkuntza Lingala da. 2004ean 329.234 biztanle zituen guztira."}
{"id": "70393", "revid": "512", "url": "https://eu.wikipedia.org/wiki?curid=70393", "title": "La Gombe (Kinshasa)", "text": "La Gombe Kinshasako udalerria da. Hitz egiten den hizkuntza Lingala da. 2004ean 32 373 biztanle zituen guztira. Berau da Kinshasako gunerik garrantzitsuena administratibo zein ekonomikoki."}
{"id": "70398", "revid": "105290", "url": "https://eu.wikipedia.org/wiki?curid=70398", "title": "Kalamu (Kinshasa)", "text": "Kalamu Kinshasako udalerri bat da. Hitz egiten den hizkuntza Lingala da. 2004ean 315.342 biztanle zituen guztira."}
{"id": "70399", "revid": "105290", "url": "https://eu.wikipedia.org/wiki?curid=70399", "title": "Kasa-Vubu", "text": "Kasa-Vubu Kinshasako udalerri bat da. Hitz egiten den hizkuntza Lingala da. 2004ean 157.320 biztanle zituen guztira."}
{"id": "70400", "revid": "105290", "url": "https://eu.wikipedia.org/wiki?curid=70400", "title": "Kimbanseke", "text": "Kimbanseke Kinshasako udalerri bat da. Hitz egiten den hizkuntza Lingala da. 2004ean 946.372 biztanle zituen guztira."}
{"id": "70407", "revid": "1491", "url": "https://eu.wikipedia.org/wiki?curid=70407", "title": "Maravillas Lamberto", "text": "Maravillas Lamberto Ioldi (Larraga, Nafarroa Garaia, 1922ko ekainaren 28a \u2013 1936ko abuztuaren 15a) Espainiako Gerra Zibilean Nafarroan eraildako nerabea izan zen. Herriko militante sozialista zen Vicente Lamberto aitarekin batera atxilotu zuten, Espainiako gerra zibilaren hasieran. Guardia Zibila haren bila etxean azaldu zenean, Maravillas alabak aitarekin joan nahi izan zuen. Udaletxean bahiturik, Maravillas behin eta berriz bortxatu ondoren aitarekin batera erail zuten, falangistek, hamalau urte eskas zituela. Haren gorpua biluzik txakurrei eman zioten eta gorpuzkiak erre zituzten. 1936ko uztailaren 18ko estatu-kolpearen ondoren Espainian izan zen basakeriaren eta errepresioaren adibide bihurtu da.\nBizitza.\nMaravillas Lamberto, Vicente Lamberto Mart\u00ednez UGTko nekazari militante eta Paulina Yoldiren hiru alaben arteko zaharrena, 1922ko ekainaren 28an jaio zen Nafarroako Larraga herrian. \nErailketa.\n1936ko uztailaren 18an, Espainiako Bigarren Errepublikako gobernuaren aurkako estatu-kolpea eman zen. Nafarroa izan zen konspirazioa sortu zen lurralde nagusietako bat, bai esparru militarrean, bai zibilean. Militarren aldetik, Emilio Mola jenerala Iru\u00f1eako gobernadore militarra izan zen eta Infanteriako 12. Brigadako agintaria zen. Alde zibilean, Elkarte Tradizionalista eta Errekete Karlistaren presentzia izan zen gehiengoa. Nafarroa lehen unetik egon zen matxinatuen menpe eta bere lurraldean ez zen ekintzarik edo gerrarik egin.\n1936ko abuztuaren 15eko goizeko hiruretan, Artaxoako postuko Guardia Zibileko bikote bat, bi zibil lagun zituela, Falangeko Julio Red\u00edn Sanz kidea, eta \"Larragako txurro-saltzailearen semea\" izenez ezaguna zen erreketea Lamberto familiaren etxeko atea jo zuten Vicente Lamberto Martinez (Maravillas Lambertoren aita) eramateko. Helburua kontzeju etxera eramatea eta galdeketa egitea zen, ustez bere militantzia politikoagatik, aurrez Larragatik kanporatzeko mehatxua egin zioten. Maravillas, 14 urtekoa, 10 urteko bere ahizpa Pilarren gela berean lotan zegoen. Etxeko beste gela batean Josefina ahizpa, 7 urtekoa, eta Vicenteren emaztea, Paulina Yoldi, zeuden. Ahizpa Pilarrek gogoratuko zuenez, aita udaletxera galdetzera eramaten zutela esan zietenean, Maravillasek haiekin batera joatea eskatu zuen, eta horrela egin zuten.\nVicente herriko udaletxearen azpian zegoen kalabozoan itxi zuten. Maravillas, berriz, idazkaritzaren goiko geletara igo zuten, eta han behin eta berriz bortxatu zuten, zeraman arropa guztia urratuz. Bortxatzaileen artean Larragako Udaletxeko idazkaria zegoela diote. Goizeko bostak aldera, Vicente eta Maravillas kamioian eraman zituzten Ibirikura (Larragatik 40 kilometrora), eta Etxarri Aranatzen gelditu zuten ibilgailua. Han berriro bortxatu zuten Maravillas, oraingoan aitaren aurrean, eta biak hil zituzten. Neskatoaren gorpu biluzia zakurretara bota zuten. Maravillasen hiltzaileek euren ekintzen erakustaldi publikoa egin zuten baina ez zuten inolako errepresaliarik jaso. Arras zaila izan da aztarnak aurkitzea, Maravillasen gorpua elementuen eraginpean egon zen denbora luzez deskonposizio egoeran sartu zen eta ezinezkoa izan zen lurperatzea. Gainera, Ibiriku herriko biztanleek gasolinaz erretzea erabaki zuten txakur eta animalia gehiagok usteltzen ari zen gorpua jaten jarrai ez zezaten.\nFamilian izan zuen eragina.\nHandik gutxira, Guardia Zibilak berriro erregistratu zuen Maravillas-en familiaren etxea. Nahi zuen guztia konfiskatuz eta Paulina Yoldi ama atxilotu zuen. Maravillas-en amak militar baten etxea zerbitzari lanetan aritu behar izan zuen orduan eta bi ahizpak familia Maravillas bortxatu zuenetako baten familiarekin bizitzera behartu zituzten. Ondasun familiarrak herriko bizilagun batzuen artean banatu ziren, esate baterako, behorra Larragako okindegian geratu zen, Vicentek dirua zor ziola argudiatuz.\nLamberto familia betiko markatu zuten gertaera horiek. Josefina, bost urte geroago, moja-komentu batean sartu zen. Aurrekari familiarrak zirela eta, Karatxiko komentu batera bidali zuten. Han, Pakistanen, debekatuta zuen gainerako mojekin tratua izatea eta ezin zuen beste hizkuntzarik ikasi bertakoekin tratua saihesteko. Franco diktadorea hil ondoren, Madrilera itzuli zen, eta hor eraildako aita eta arrebaren memoria berreskuratzeko interesa piztu zitzaion. Komentuko Ama Nagusiak, \"zerbait egingo zutela\" uste zuenez, Josefinari komentutik ateratzea debekatu zion. 1992an, komentua 46 urtez egon ondoren, erlijio bokazioa galdu, komentua utzi eta Iru\u00f1era joan zen. \nJosefina \"Nafarroako Fusilatu, Eraildako eta Desagertuen Senitartekoen Elkartearen\" (AFFNA-36) sortzaileetako bat izan zen. Ahizparen eta aitaren hilketen kasua Buenos Airesko epaitegi batera eraman zuen; beraz, 2014. urtea \"Frankismoko krimenen aurkako Argentinako kereila\" delakoan sartu zen.\nGaur egungo omenaldiak.\nLarragako agintari politikoek behin eta berriz uko egin zioten biktima honi omenaldirik egiteari, ez eta Gerra Zibilean herrian hildako 45 biktimei ere. Udalak kale bat berari eskaintzeko eskaerari uko egin zion 2008ko irailean (UPN alderdiaren hurbileko zinegotzi independenteek eta Nafarroako Alderdi Sozialistak aurka bozkatu zuten). Hala ere, \"Ahaztuak 1936-1977\" kolektiboak 2008ko urriaren 26an ehunka lagunek parte hartu zuten biktima horiei guztiei omenaldia egin zien. \"Auzolan Elkartea\" elkartearen fatxadan, Maravillas Lamberto neskatoari eta fusilatuen gainontzekoei eskainitako plaka bat jarri zen. Azkenik, 2012ko apirilaren 28an, Maravillas Lamberto jaio zen etxean kale horren zati bati izena ematen dion plaka jarri zuten [12] . Maravillasen ahizpa bakarra, Josefina, omenaldi horietan egon ondoren 2022ko ekainaren 7an hil zen Iru\u00f1ean \n2007an Fermin Balentzia kantautore nafarrak, frankismoaren biktimei eskainitako beste abesti batzuen artean, neska honi eskainitako \"Maravillas\" izenburua duena publikatu zuen .\n2008an argitaratutako Xabier Montoia musikari eta idazle gasteiztarraren \"Golgota\" eleberriak kontatzen ditu gertaera horiek.\n2009an Berri Txarrak taldeak \"Maravillas\" kanta eskaini zion \"Payola\" diskoan. Aretxabaletako Nhil taldeak abesti horren beste bertsio bat plazaratu zuen 2020an \"Aztarnak\" albumean. Eta Berri txarrak taldeak zuzeneko bertsio bat grabatu zuen Madrilen \"Maravillas zuzenean (Madril, 2019.11.09)\" izeneko diskoan.\n2017ko abenduaren 2an, Iru\u00f1eko Alde Zaharreko gaztetxea irekitzeko ekitaldi ofizialean, jakitera eman zen gunearen izen berria Maravillas izango zela, Maravillas Lambertoren omenez. Ekitaldian Maravillasen ahizpa Josefinak parte hartu eta ahizparen izena ematea eskertu zuen, memoria historikoa beharrezko tresna dela esan zuen, iraganeko krimenak ez ahazteko.\n2018ko otsailaren 10ean, Joseba Asiron alkatearen aginduz, Iru\u00f1eko Udalak bere izenean plaza bat inauguratu zuen Lezkairu auzo modernoan. Plaza berri horrek 13.000 metro koadro ditu, Gazteluko \u200b\u200bplazaren antzera, berdegune eta kulunkariekin. Inaugurazio ekitaldian Josefina izan zen eta udaletxeko agintariek ere parte hartu zuten.\n2019ko urtarrilean Gaztetxea husteko Nafarroako Gobernuaren ahaleginean, okupatzaileek omenaldia egin zioten, eta haren ahizpa Josefina bertaratu zen, eskerrak emateko.\n2020an LEIZEAK rock taldeak abesti bat eskaini zion Maravillasi, letran Maravillas gaztetxeari erreferentzia eginez, baita Maravillas Lambertori ere. Urte berean estreinatu zen \"Florecica\" dokumentala, non Josefina Lambertok faxismoak bortxatu eta erail zuen bere ahizpa Maravillas gogoratzen zuen."}
{"id": "70409", "revid": "96586", "url": "https://eu.wikipedia.org/wiki?curid=70409", "title": "Najwa Nimri", "text": "Najwa Nimri Urrutikoetxea (Iru\u00f1ea, 1972ko otsailaren 14a - ), aktore eta abeslaria da.\nBiografia.\nAita jordaniarra da eta ama euskalduna. Bere izenak arabieraz \"estasi\" esan nahi du, eta ahoskatzerakoan \"Naxua\"-edo esan behar da (gaztelaniaz ohikoa da \"Naiua\" [] ahoskatzea).\nHaurtzaroa Bilbon igaro zuen, eta euskara ikasi zuen Lauro ikastolan. Gaur egun Madrilen bizi da. Daniel Calparsoro euskal zinema-zuzendariarekin ezkondu zen. Calparsororekin egindako \"Salto al vac\u00edo\" (1995) filmari esker egin zen ezaguna."}
{"id": "70411", "revid": "1545", "url": "https://eu.wikipedia.org/wiki?curid=70411", "title": "Ipar Carolinako Chapel Hilleko Unibertsitatea", "text": "Ipar Carolinako Chapel Hilleko Unibertsitatea ( edo \"UNC\") AEBetako unibertsitate publikoa da, 1789.ean sortua."}
{"id": "70412", "revid": "747586", "url": "https://eu.wikipedia.org/wiki?curid=70412", "title": "University of North Carolina at Chapel Hill", "text": ""}
{"id": "70413", "revid": "747588", "url": "https://eu.wikipedia.org/wiki?curid=70413", "title": "Ipar Carolinako Unibertsitatea", "text": ""}
{"id": "70414", "revid": "747589", "url": "https://eu.wikipedia.org/wiki?curid=70414", "title": "University of North Carolina", "text": ""}
{"id": "70415", "revid": "747592", "url": "https://eu.wikipedia.org/wiki?curid=70415", "title": "UNC", "text": ""}
