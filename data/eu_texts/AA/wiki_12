{"id": "6946", "revid": "1491", "url": "https://eu.wikipedia.org/wiki?curid=6946", "title": "Portugalete", "text": "Portugalete Bizkaiko ipar-mendebaldeko udalerri bat da, Bilbo Handia eskualdekoa, Bilboko itsasadarraren ezkerreko ertzean kokatuta. . urtean biztanle zituela, Euskal Herriko udalerri jendetsuenetan zortzigarren postuan zen. Bestalde, guztira 3,21 km\u00b2 besterik ez duenez, bere biztanle dentsitatea (15.000 bizt/km\u00b2 ingurukoa) Euskal Herriko handiena da.\nBertan dago Bizkaiko Zubia deritzon 1893an eraikitako burdinazko transbordadore zubia, UNESCOk \"gizateriaren ondare\" izendatua, Portugalete itsasadarraren beste aldean dagoen Getxo herriarekin lotzen duena.\nGeografia.\nPortugalete herria Ibaizabal ibaiaren mendebaldean dago. Mendebaldean, Trapagaran eta Ortuella udalerriekin egiten du muga; ekialdean, Ibaizabal ibaiarekin; hegoaldean, Sestaorekin; eta iparraldean, Santurtzirekin.\nBilboko itsasadarraren eta Ballonti errekaren artean kokatuta, Portugalete itsasoaren mailatik 70 metro inguruko altueraraino hedatzen da. Herriak malda ugari ditu, eta muino batean hazi behar izan zuen industrializazioa gertatzean. Herriaren erdigunea, alde zaharra eta udaletxea Ibaizabal ibaiaren ondoko gune lauenean daude.\nToponimia.\nPortugalete toponimoaren jatorria ezezaguna da eta gaur egun gai eztabaidatsua da adituen artean.\nJuan Antonio Mogelek 1803an Jos\u00e9 de Bargasi bidalitako eskutitz batean Portugal eta Portugalete toponimoek jatorri bera zutela idatzi zuen, latinezko \"Portus-galorum\" edo zelten portua. Hala ere, gero teoria baztertu egin zuen ez Portugaletek, ez Portugalek ez zutela inoiz halako ezaugarririk izan argudiatuz. Geroago, beste teoria bat proposatu zuen: euskarazko Portu eta Ugalete/a hitzen lotura, azkenak \u00abura gelditzen den txokoa\u00bb esan nahi du.\nBeste batzuek euskarazko Portu eta Ugaldeta hitzen lotura dela esan dute, azkenak \u00abportuaren urertzak\u00bb esan nahi du.\nHistoria.\nPortugalete hiribildua Maria Diaz Harokoak eratu zuen 1322. urtean, Bizkaiko beste hiribildu batzuk bezala. Aurretik, Enkarterriko arrantzaleen herrixka txikia izan zen Portugalete. Hasierako hiri-gutuna galdu bazen ere, 1432an berretsi egin zen Gaztelako Joanes II.a erregeak emandako opariaren bitartez. Mendetan, Bilborekin lehian aritu zen merkataritza nagusigoa nork izango zuen erabakitzeko, norgehiagoka 1511n gaur egungo hiriburuak irabazi arte.\nXIX. mendean herriaren jarduera nagusia izan zen arrantza industria eta zerbitzuak ordezkatuz joan ziren. Kostaldean izanik haren hondartzaz eta bainuetxeaz, burgesia berriak bertan kokatu zituen bere udarako etxebizitzak, eta Kai Barriaren inguruan, bere jauregitxoak eraiki zituen. Hala, XX. mendean zehar Portugalete Ezkerraldeko merkataritza eta aisialdirako gune bilakatu zen.\nPortugaleten ez zen fabrika asko ezarri, eta altxatu zirenak batez ere udalerriaren mendebaldean altxatu ziren (\"Moyresa\" esaterako). Dena den, herria industrializazioak erakarritako biztanleria handiaren jomuga bilakatu zen. Milaka etxebizitza eraiki ziren Portugaleteko alde zaharra zegoen gunetik harago, ekialdetik mendebaldera.\nDemografia.\nPortugaleteko demografia eta biztanleriaren joera Bilbo Handiko beste udalerri industrialen antzerakoa da. XIX. mendera arte herri txikia izan zen, 1.000 biztanle inguru zituena. Ondorengo industrializazioak, berriz, biztanleriaren hazkunde izugarria eragin zuen.\nIndustrializazioak batez ere Gaztelatik eta Galiziatik erakarri zituen etorkinak, 1950 eta 1970eko hamarkaden artean, herriko populazioa laukoiztu arte.\nUdalerriaren azalera historian zehar aldatu egin zen, azkenengo aldaketa nagusiak hauek izan ziren:\nPortugaletek 48.000 biztanle inguru dauzka. 2006an lehen aldiz 50.000tik behera geratu zen biztanleria, eta beherantz jarraitu zuen XX. mendearen amaieran eta XXI. mendearen hasieran. Geroztik. Etxebizitza berriak eraikitzeko ezintasunak, zerbitzu gabeziak eta industrializazioarekin batera etorritako etorkin asko euren jaioterrietara itzuli izanak eragin latza izan zuten garapen demografiko horretan.\nHerriak etxebizitza berriak eraikitzeko tokirik ez duela eta, etorkizunean biztanleriak beherantz jarraituko duela aurreikusten da.\nPolitika.\nEspainiako Trantsizio Demokratikoa hasi eta gero, Portugaleteko udala beti izan da Euskadiko Alderdi Sozialista \u2013 Euskadiko Ezkerraren eskuetan. Egungo alkatea Mikel Torres da. PSEk bai bakarrik bai Euzko Alderdi Jeltzalearekin edo Euskadiko Alderdi Popularrarekin gobernatu du urte hauetan guztietan.\nOndasun nabarmenak.\nPortugaleteko erakargune turistiko nagusia Bizkaiko Zubia da, 1893an eraikia eta munduko zubi esekirik zaharrena dena. 2006an UNESCOk \"Gizateriaren Ondare\" izendatzeak turismoa bultzatu egin zuen udalerrian, Bilbon jasotako hainbat eraikinekin batera.\nBeste hainbat eraikin ikusgarri ere daude udalerrian, bai erlijiosoak bai zibilak:\nEusko Jaurlaritzak \"monumentu\" edo \"monumentu-multzo\" izendatu ditu Portugaleteko zenbait eraikin. Hona hemen:\nKultura.\nUdalerriak hainbat elkarte kultural ditu, hona hemen nabarmenetariko batzuk:\nMusika taldeak.\nPortugaleten hazi eta jorratu diren musika taldeen zerrenda da hau:\nJaiak eta ospakizunak.\nPortugaletek ospatzen duen kultura ekitaldirik nagusienetakoa Nazioarteko Folklore Jaialdia da. Bertan, urtero eta uztailaren 25ean, Euskal Herriko eta munduko hainbat dantza eta musika taldek hartzen dute parte.\nHorrez gain, herriak ospatzen dituen jaiegunen artean honakoak daude:\nKirolak.\nPortugaleten zenbait kirol elkarte ere badaude, hona hemen nagusiak:\nAzpiegiturak.\nGarraioa.\nAireportua.\nBilbo-Loiu aireportua herritik 18 kilometrotara dago.\nMetroa.\nBilboko metroaren 2. lineak Portugalete zeharkatzen du, eta udalerrian hurrengo geltokiak ditu:\nTrena.\nRenfeko Aldirien C-1 lineari dagokion Portugaleteko geltokia Kai Zaharra auzoan dago.\nAutobusa.\nBizkaibus hiri-arteko zerbitzuko hurrengo lineek udalerria zeharkatzen dute:\nLa Uni\u00f3n-La Burundesa\nALSA\nItsas-garraioa.\nPortugalete eta Areeta artean Ibaizabal zeharkatzen duen txalupa zerbitzua dago.\nBesteak.\nAreeta eta Portugalete artean Bizkaia Zubia dago.\nJentilizioa.\nPortugaleteko biztanleen jentilizioa portugaletetarra da. Gaztelaniaz, berriz, \"portugalujo/a\" da, nahiz eta izen herrikoia \"jarrillero/a\" izan. Ezizen honek XIX. mendean eta XX. mendearen hasieran du jatorria, orduko Portugaletek hainbat taberna zituen non txakolina pitxar txikietan, gaztelaniaz \"jarrilla\", edaten zuten."}
{"id": "6949", "revid": "119347", "url": "https://eu.wikipedia.org/wiki?curid=6949", "title": "Santurtzi", "text": "Santurtzi Bizkaiko ipar-mendebaldeko udalerri bat da, Bilboaldekoa, Bilboko itsasadarraren Ezkerraldean kokatua. 2017. urtean 45.765 biztanle zituelarik, Bizkaiko hiri jendetsuenetan bosgarrena da, eta Euskal Herrikoetan bederatzigarrena.\nGeografia.\nSanturtziko udalerria Ibaizabal ibaiaren mendebaldean dago, Bilboko itsasadarra itsasoratzen den puntuan eta Abrako golkoan zehar zabalduta.\nBiztanleria udalerriko erdialdean eta hego-ekialdean kontzentratuta dago gehienbat, Mamariga eta Kabiezes auzoak ere nagusi direla.\nSerantes mendiaren (452 m) magalean Santurtziko erdigunea dago, antzinako arrantza portu zaharraren inguruan, leunki Kabiezes auzoraino gora doana. Herriaren ezaugarrietako bat Ezkerraldeko hainbat herritan bezala, aldapak dira. Udalerriko itsasoko gunea Bilboko portuak erabat hartua dago gaur egun. 1960ko hamarkadan eraikitako kanpo portuarekin lehenik, eta ondoren eraikitzen ari den Superportuarekin.\nIngurune naturala eta klima.\nHidrografia.\nUdalerriko ipar-ekialdean Abrako golkoa dago, Ibaizabal ibaia itsasoratzen den tokia, alegia. Ballonti erreka Serantes hegoaldeko hegalean jaiotzen da.\nKlima.\nSanturtziko klima ozeaniko hezea da, korronte bero baten eraginaz, eta urte osoan zehar temperatura leunak ditu. Euriak udazkenean eta udaberrian ugariak izaten dira, negu onbera eta uda ez oso beroekin. Kostaldean dagoenez gero, Bilbon baino ugariagoak izaten dira erauntsiak. Tenperaturak epelak izaten dira urte osoan zehar. Nekez igotzen dira termometroak 35\u00a0\u00b0C-tik gora udan.\nMugak.\nMendebaldean, Santurtzik Zierbena udalerriarekin egiten du muga; hegoaldean Ortuellarekin; ekialdean Ibaizabal ibaiarekin; hego-ekialdean Portugaleterekin; eta iparraldean, berriz, Abrako golkoarekin.\nBarrutiak eta auzoak.\nSanturtzik bost barruti dauzka.\nHistoria.\nErdi Aroaren hasieran, Alfontso I.a errege asturiarrak Duero eta Ebro haraneko biztanleekin populatu zituen Sopuerta eta Karrantzako lurrak. Hauek izan ziren Bizkaian kristautasuna pixkanaka sartu zutenak, mahatsa eta artoaren landaketarekin batera. XVI. mendetik aurrera Bizkaiko jaun handiek lurraldearen antolaketa aldatu zuten. Somorrostroko zazpi kontzejuek bi errepublika osatu zituzten Enkarterrietan, Avellanedako batzar-nagusietan ordezkaritza zutenak. Santurtzik, Sestaok eta Trapagaranek \"Somorrostro Haraneko Hiru Kontzejuak\" izeneko multzoa osatu zuten XIX. mendera arte. Santurtzi, \"Santurce\" izeneko udalerriaren zati zen Ortuellarekin batera.\nXIX. mendean herrietako jarduera nagusia nekazaritza zen. Dena den, pixkanaka, industrializazioak eraginda, nekazaritzaren garrantzia galdu eta industriak eta meatzaritzak garrantzi handia hartu zuten, udalerrietako kontzejuen egitura ere aldatuz. Horrela, garai hartako Santurtziko udalerria bitan banatu zen 1901. urtean. Batetik, Santurtzi Zaharra (gaur egun Santurtzi dena), eta bestetik Santurtzi Ortuella (gaur egungo Ortuella).\nIndustrializazio prozesu azkarrak Santurtzi erabat aldatu zuen, kanpoko portuko kaia eraiki zen, herriko hondartza lehortu eta itsasoari hainbat metro koadro irabazi zitzaizkion industrian aritzeko leku gehiago izateko. Herriko eta inguruko udalerrietako enpresetan lan egitera etorritako hainbat biztanle etorri zen Santurtzira, Bizkaitik aurrena eta Espainiatik ondoren. Biztanle gehiago izatearekin, azpiegiturak ere handitu behar izan ziren, eskola, ospitale, zaharren egoitza, sehaska-etxea eta nautika irakaskuntzarako lehen eskola eraiki ziren. Bilboko portua herriko ardatzetako bat bihurtu zen pixkanaka.\nGerra Zibilak eten egin zuen prozesu hura, baina 1949. urtean berriro hasi zen herria biztanleria irabazten eta itsasoari eremu handiagoa hartu zion, ontziolak, udaletxea, azoka eta babes-ofizialeko etxebizitzak eraikitzeko. 1901. urtean 3.000 biztanle baino ez zituen herriak 55.159 biztanle izan zituen 1978. urtean. Biztanleriaren eztanda hark zerbitzuen gabezia itzela eragin zuen, batez ere ur-hornidurari zegokionez. Horrez gain, herriko ortu eta larreak galdu egin ziren, zetorren biztanleria hartzeko etxebizitza piloa eraiki behar izan zelako. Pixkanaka ekonomia dibertsifikatuz joan zen eta Iberdrolak energia elektrikoa ekoizteko zentral termikoa eraiki zuen.\n1970eko hamarkadako krisialdiak eragin latza izan zuen herrian ezkerraldeko hainbat udalerritan bezala.\nButano biltegi baten leherketa.\nUrtarrilaren 17an, Santurtziko Butano biltegi baten leherketa. Kalte materialak eragin zituen. Hildako bakarra, Vicente Gajate, biotzekoak jota hil zen. Gertaerak herritarren ihesaldia eragin zuen, bestetik.\nJavier Cruz eta ustelkeria.\nJavier Cruz Euskadiko Alderdi Sozialistako Santurtziko alkatea 1995etik 2007ra, hirigintza-arazoak eta irregulartasunak ohikoak izan ziren bere agintaldian. Legez kanpo altxatutako etxebizitza blokeak, etxebizitza blokeak eraikitzeko birkalifikaturiko parkeak eta abar.\nBaina Javier Cruzen erortzea eta Euskadiko Alderdi Sozialistak Santurtziko alkatetza galtzea eragin zuena, Hijas de la Cruz ikastetxea saltzeko eta etxebizitzak eraikitzeko birkalifikazio saioa izan zen. 2007. urtean, herriko biztanle askok oihal moreak jarri zituzten euren balkoietan, jaietan egiten duten moduan, ikastetxeko arduradunek egindako eskakizunari jarraituz eta udalaren jarrera salatuz. Bien bitartean, Javier Cruz 2007ko udal hauteskundeetara ez aurkezteko erabakia hartu zuen, eta azkenik, 2007ko maiatzean, Ricardo Ituarte EAJko alderdiko hautagaiak irabazi zituen hauteskundeak, gehiengo osoz.\nDemografia.\nSanturtzik biztanle zituen . urtean. Udalerri moduan historia laburra dauka, izan ere, 1901ean banandu ziren Ortuella eta Santurtzi, meatzeek Ortuellari ekarritako hazkunde ekonomiko eta demografikoarengatik. Dena dela, industrializazio prozesuak eraginda, hainbat gorabehera izan ditu biztanleriak XX. mende osoan zehar.\nHerriaren jarduera ekonomikoa portuarenarekin oso loturik izan da beti, eta gaur egun Bilboko Portuko instalaziorik gehienak Santurtzin daude. 1950eko eta 1960ko hamarkadan gertatutako industrializazioaz etorkinak erakartzeak herriaren biztanleria asko handitu zuen: urte gutxiren buruan biztanleria boskoiztu ere egin zen, 50.000 biztanle baino gehiago iritsi ziren.\nBiztanleriaren gorena 1981. urtean izan zen, 53.336 biztanlerekin. Ordutik biztanleria urtero jaitsi da, krisialdi ekonomikoak eta etxebizitza gabeziak eta garestitzeak eraginda.\nAzken urteetan biztanleriaren jaitsiera eten den arren, herriak hazteko aukera gutxi du, eta etxebizitza asko eraikitzen ari den arren, laster agortu egingo dira eraikitzeko orubeak Santurtzin. \nSanturtziko demografia puntu nagusi handi batean eta bigarren mailako puntuetan laburbildu eta nabarmendu daiteke. Puntu nagusia, argi dago, herrialdeko industrializazio berantiarrak demografian izan duen eragina da. Industrializazio horrek herrialdearen mantenu ekonomikorako guztiz proportzionatuak ziren eremuak sortzea ekarri zuen, nekazaritza eta abeltzaintza baztertuz inguruko herrialdeen egoera industrial modernoagatik. Industrializazio hori periferian egin zen, eta fokuetako bat Ezkerraldea izan zen, haren artean Santurtzi. Hori dela eta, erdigunean dauden herritako biztanle guztiak Ezkerraldera joan ziren, Euskal Herriaren barruan kultura guztiz ezberdina sortuz, gune kontzentratu batean. \nHorixe da Santurtziren eta eskualde osoaren funtsa; izan ere, gero ez ziren saiatu erabat emigratutako eremua euskalduntzen eta, beraz, beren probintziaren aldean, ezaugarri guztiz desberdinak dituen eremu bihurtu zen. Horregatik, \"inon ez da euskaraz hitz egiten\" bezalako esaldiak entzun daitezke bertan, edo euskal kulturak Euskal Herriko gainerako herriekin alderatuta ia funtsik izan ez duen bizitza errutina bat ikus daiteke eta, beraz, demografiak zifra bati ez ezik, esparru sozial bati ere nola eragiten dion ikus daiteke.\nAzpimarratu beharreko beste puntu bat gerrek herri baten demografian izan duten eragina da, Santurtzik ez baitu harreman zuzenik izan haiekin, izan karlistadak izan Lehen Mundu Gerra. Gertaera historiko horiek guztiak isla bizia dute zuzenean edo zeharka zabaltzen diren eremu bakoitzean, dela heriotzek eragindako jaitsiera numerikoagatik, dela gerraosteko biziberritze horren ondoriozko igoera numerikoagatik.\nPolitika.\nUdal hauteskundeak.\nAintzane Urkijo Sagredo (EAJ/PNV) da Santurtziko alkatea.\n2019ko udal hauteskundeetan alderdirik bozkatuena Eusko Alderdi Jeltzalea izan zen eta 10 zinegotzi eskuratu zituen. Bigarren PSE-EE izan zen, 5 zinegotzirekin; hirugarren Bildu 4 zinegotzirekine ta laugarren Ahal Dugu 2 zinegotzirekin.\nKultura.\nSerantes Kultur Aretoa (SKA) Santurtziko eskaintza kulturalaren osagai nagusia da. SKAk hiru gelako zinema eta antzokia eskaintzen ditu.\nHorrez gain, Kresala aretoan, hitzaldiak, antzezpenak eta topaketak antolatzen dira eta Juan Jose Mendizabal plazan Santurtziko Liburutegi nagusia dago. Ekainaren 16tik 25era Liburu Azoka izaten da.\nUdal Liburutegiari dagokionez, Liburutegi Nagusia(1974 ean sortua, Kabiezesko Haur Liburutegia, San Juango Liburutegia eta Kabiezesko Liburutegia daude. Bestalde, Santurtzin gune okupatu bi daude: Mamarigako Kultur Etxea (Nafarroa auzunea z/b), 1991n okupatuta Mamariga auzoan, batez ere auzoari begira lan egiten duena (tailerrak, hitzaldiak...) eta La Kelo gaztetxea (Las Vi\u00f1as 63) 1999an okupatuta, hitzaldiak, kontzertuak, antzerkiak eta abar antolatzen dituena. Gaur egun biak hustutze mehatxupean daude.\nMusikaren ildotik, bertakoak dira Eskorbuto eta Zarama, Euskal Rock Erradikalaren garaian sortutako taldeak.\nEuskara.\nAndolin Eguzkitza santurtziarrak 2002an izateko sarrera-hitzaldian honela goraipatu zuen Ezkerraldeko eta Enkarterriko gazteen adorea: \nFranko hil ondoren oso jende gutxik zekien euskaraz Santurtzin, barne migrazio indartsu baten ondorioz Gipuzkoatik jende asko joan zen zen Bizkaiko ezkerraldera, Santurtzira barne, labe garaietan edota Navalen lan egitera. Euskaraz zekien jende asko zegoen, euskalduna zena, baina kalean ez zuten erabiltzen. Garai haietako gau-eskolakoak oso urte ederrak izan ziren; giroa itzela zen. Gazteak ziren ikasle eta irakasle gehienak, eta edozer erronkari ekiteko prest zeuden. Euskaldunak %0,1 izatetik %12-14 izatera pasa ziren 15 urtetan.\nUrteak pasa ahala hasierako egoera asko aldatu zen euskaltegietan. Hasieran euskaltegiak ez ziren horren profesionalak, eta horrek bazuen bere gabezia. Baina bat-batekotasun handiagoa zegoen, eta jende gehiago zegoen prest. Azterketa eta ziurtagirien presiorik ere ez zegoen. 35 urte geroago, euskaltegiak alderdi akademikora mugatzen dira, horrek dakartzan abantaila eta desabantaila guztiekin. Azken urteetan ikasleen motibazioa derrigortasuna da neurri batean, eta, zenbait kasutan, horrek pisu handia dauka.\n2012. eta 2013. urteetan krisi gorria bizi izan zen euskalduntzean. Aurreko urteetan Bizkaiko Ezkerraldean zeuden Araba, Bizkai eta Gipuzkoako euskaltegi handienak: 500-600 ikasleko euskaltegiak ziren. 30 urte geroago, Barakaldon izan ezik, gainontzekoetan behera egin zuen.\nEuskaltegietako huste hark ikasmateriala sortzeko motibazioa izan zen Santurtziko euskaltegian. Euskara ikasteko aukerak zabaldu behar zituzten-eta. Abel Camacho, Josemi Arnaiz eta Pedro Lonbide irakasleek \"online\" ikasteko aukerak landu zituzten, autoikaskuntza zentroa sortu nahian. Euskara ikastea errazagoa, malguagoa eta norberaren beharrei egokituagoa izatea nahi zuten. Milaka ariketa jarri zuten Santurtziko Udal Euskaltegiko webgunean. Gerora ikusi da, euskaltegiak egin zuen gauzarik garrantzitsuenetako bat izan zela hori. \"Online\" irakasten hasi zirenean, Valentzian [Herrialde Katalanak] eta Alemanian izan zituzten ikasleak, baita Patagonian ere [Txile]. Erabiltzen zuten metodoa teknologikoki oso pobrea zen, baina, ilusioarekin eta gogoarekin, lortu zuten munduko txoko askotako jendeak euskara ikastea.\nGarraiobide eta azpiegiturak.\nBilboko Portu Autonomoa.\nBilboko portuak Santurtzin ditu azpiegitura nagusiak, Europa hegoaldeko garraiobide sareko gune garrantzitsua delarik.\nBrittany Ferries konpainiak bidaiarientzako ferri zerbitzuak eskaintzen ditu, \"Cap Finist\u00e8re\" itsasontziak Santurtzi, Roscoff (Frantzia) eta Portsmouth (Ingalaterra) astean birritan lotzen dituela. Aurretik, eta 2010era arte, P&amp;O enpresaren \"Pride of Bilbao\" itsasontziak Santurtzi eta Portsmouth lotu zituen.\nMerkataritza portuaz gain, arrantza portua ere nabarmena izan da historikoki, eta gaur egun kirol-portua ere badago.\nTrenbide sarea.\nTrena.\nADIFen trenbideak udalerria zeharkatzen du, bidaiarientzako zein zama garraiorako zerbitzuak ustiatzen direla.\nBidaiarientzako zerbitzuari dagokionez, udalerrian Renfeko Aldirien C-1 lineari dagokien bi geltoki kokatzen dira:\nAipatutako bi geltokien artean Bilboko portura heltzen den trenbide-adarra dago, zama garraiorako trenek erabiltzen dutena. Portuan Bilbao Mercanc\u00edas geltokia kokatzen da.\nBilbao R\u00eda 2000 erakundearen bitartez Santurtziko geltoki berria eraiki zen 2002. urtean, aurretik zegoena ordezkatuz. Horrekin batera Santurtziko parke zentralaren handitzea eta aparkaleku berri bat eraiki ziren. Etorkizunean, Zama Garraioentzako Hegoaldeko Trenbide Saihesbidea martxan jartzen denean, zama garriorako trenak lurpetik ibiliko dira, Serantes mendi azpiko tunela zeharkatuta. Hala, udalerrian dagoen pasonibela ezabatu eta parkearen handitze berri bat egingo da.\nMetroa.\nUdalerrian Bilboko metroaren 2. lineari dagozkion bi geltoki daude:\nAurrekoez gain, Santurtziko geltokia eta Mamariga auzoa lotzen dituen Mamarigako funikularra ibiltzen da, eta hala, Mamarigako geltokia metro sareari gaineratzen zaio.\nEtorkizunean Kabiezes inguruan kotxe-toki berriak eraikiko dira.\nAutobusa.\nBizkaibus hiri-arteko zerbitzuko hurrengo lineek udalerria zeharkatzen dute:"}
{"id": "6950", "revid": "7476", "url": "https://eu.wikipedia.org/wiki?curid=6950", "title": "Sestao", "text": "Sestao Bizkaiko ipar-mendebaldeko udalerri bat da, Bilboaldekoa. Ibaizabalen ezkerraldean dago. . urtean biztanle zituenez, Bizkaiko herri jendetsuenetan zazpigarrena da.\nToponimia.\nKontzejuaren izenaren erregistrorik zaharrena 1322koa da, Portugaleteko Fundazio-Pribilegio gutunean: \"la desmeria de Santa Maria de Sesto\". Erdi aroko artxiboetan ez dator Sestao, Sesto baizik, forma osoagoaren herri-aldaera dena. Aldaera hori beste herri batzuetan ere aurkitu daiteke, Bilbao eta Bilbo edo Ugao edo Ubo. XVI. mendetik aurrera Sestao aldaera gero eta gehiago erabiltzen da dokumentuetan, forma bakarra bihurtu arte. Hala ere, XVII. mendearen erdira arte paper ofizialetan iraun zuen Sesto izenak.\nIkurrak.\nArmarria.\nArmarriak Sestaoko jarduera industriala islatzen du. Juan Francisco Yandiola alkatea zela aukeratu zen sinboloa. Elementu gisa honako hauek nabarmendu daitezke: Labe Garaiak bere tximiniekin, eraikinak fabrikekin, gurutzaontzia, aingura, arrauna eta pikotxa. 1890ko apirilaren 10eko udaletxeko osoko bilkuraren aktan deskribatua eta onartua izan zen.\nBandera.\nXX. eta XXI. mendeen bitartean berde eta beltz koloreek Sestao herria identifikatu dute, herriaren zenbait kirol talderen koloreak izan direlako, hala nola, Sestao Sport Club, Kaiku Arraun Kirol Elkartea edo Sestao River Club. Horregatik 2014ko martxoaren 17tik 22ra Udalak herri parte-hartzea martxan jarri zuen herritarrek proposatu ziren lau diseinuen artean aukeratzeko. Diseinu horiek Juan Jos\u00e9 Gonz\u00e1lez bexilologoaren (Bizkaiko zenbait udalerrien banderen sortzailea) diseinuak ziren, aipatutako koloreak zituztenak. Irabazle atera zen bi marra horizontal, berdea eta beltza, zituen eta 2:3ko proportzioa zuen bandera.Ekimena Bizkaiko Batzordeek onartu zuten eta 2016ko urriaren 1an, larunbatean, altxatu zen bandera lehendabizi. Banderak 1890ko herriaren armarria erakusten du erdian. Ordura arte, granate koloredun bandera bat erabiltzen zen (Bizkaiko beste udalerri asko bezala) erdian Sestaoren armarriarekin.\nGeografia.\nSestao udalerria Ibaizabal ibaiaren mendebaldean dago. Sestaoko erdigunea puntu gorenean 83,95 metro dauzkan muino batean ezartzen da, leunki Ibaizabal ibairantz altuera galtzen doana. Hegoalderantz ordoki hori bat-batean amaitzen da 50-60 metroko labar batean, bertan aspaldiko harrobi batzuk baitaude. Herriko gunerik lauenetan industria ezarri zen orain dela ehun urte baino gehiago, Galindo eta Ibaizabal ibaien ondoan hain zuzen.\nLurzorua.\nDuela 300 milioi urte Sestaoko udalerria sortzen duen lurra ura zen, itsasoaren azpian zegoen. Itsas hondoan sedimentuak pilatzen joan ziren urteetan zehar. Sedimentu horien artean zenbait izaki bizidunen gorputzak zeuden, urteak pasata fosilak osatuz. Belemnoidea, ammonoidea edo bibalbio bezalako fosilak aurkitu dira herrian. Kretazeo Goiztiarran sortu ziren Meatzaldeko eta Sestaoko lurrak, baina oraindik itsas hondoan.\nZenozoikoan lurra urgaineratu zen, pilatutako sedimentuak altxatuz. Sestaoko lurzoruaren egitura Neozoikoan sortzen bukatzen da, glaziazio aroan, lurzoru alubial eta kareharriko formak eratuz.\nInguru naturala eta klima.\nOrain hiru mende, zelaiak, mahastiak eta padurak ziren nagusi gaur Sestao dagoen lekuan, eta 19 baserrik baino ez zuten herria osatzen. Udalerritik, Ibaizabalez gain, Ballonti eta Galindo ibaiak igarotzen dira. Ballontik Galindon isurtzen du, eta hau itsasadarrean hiltzen da, Barakaldorekiko muga eginez.\nSestaoko klima ozeaniko hezea da, korronte bero baten eragina duena, tenperatura epelekin, urte osoan. Euriak udazkenean eta udaberrian ugariak izaten dira, neguak leunak eta udak ez oso beroak. Dena dela, udan zein neguan, egun oso hotzak eta termometroa 40\u00a0\u00b0C-tik gora igotzen den egunak badaude.\nMugakideak.\nMendebaldean Trapagaran udalerriarekin egiten du muga, iparraldean eta ekialdean Ibaizabal ibaiarekin, hegoaldean Barakaldorekin, eta ipar-mendebaldean Portugaleterekin.\nHistoria.\nAntzinaroa.\nEz dago informaziorik Sestaoko udalerriaren populaketa eta jatorriari buruz, baina inguruko beste toki batzuetan bezala, ondorioztatu daiteke erromanizazioa baino lehene Sestao osatzen duen lurraldea Autrigoien influentziapean zegoela, jatorri ezezaguneko herria. Garai horretatik aurrera bere bilakaera historikoa Euskal Herrikoaren berdina dela esan daiteke.\nErdi Aroa.\nGaraiko liburuek dioten bezala, 880 urtean gutxi gorabehera, Iberiar penintsulako iparraldean zenbait godo tribu lehorreratu ziren. Tribu horiek Bizkaiko eta Santanderreko kostaldeetan zehar hedatu ziren. Sarritan tokiko biztanleen aurka borrokatzen ziren, hauek haien lurraldea determinazioz babestuz.\nXXI. mendea.\n1322koa da kontzejuaren lehendabiziko aipamen idatzia: \"Sesto\".\nSestao udalerria 1805. urtean sortu zen, Somorrostroko Hiru Kontzejuetatik bereizi zenean, beraz, nahiko udalerri gaztea dela esan daiteke. Bilboko garapen industrialak bete-betean eragin zion herrixka baino ez zenari. Hazkundea XIX. mendearen bukaeratik aurrera nabarmendu zen, batez ere meatzaritzaren garapenarekin batera. Meatzaritzak altzairugintzaren garapena ekarri zuen eta Bilboko itsasadarretik hurbil arlo horretako hainbat industria ezarri ziren, Altos Hornos y F\u00e1bricas de Hierro y Aceros de Bilbao, La Vizcaya eta La Iberia, esaterako.\nHiru enpresa horiek izan ziren 1902an Bizkaiko Labe Garaiak enpresa sortu zutenak, 1990eko hamarkada erdialdera arte lanean ibilitako enpresa. Lan handieneko urteetan 10.000 langile inguru ere izan zituen, Sestao herriko familia ia guztiek kideren bat bertan lan egiten zutela esan liteke. Industriarekin batera nabigazioa ere garatu zen eta hainbat ontziola sortu ziren, horien artean Sestaoko La Naval.\n1970eko hamarkadako krisialdiak gogorren eragin zien herrietako bat da Sestao. Sektore industrialaren erabateko garrantziak hondamendia ekarri zion herriari, industriak porrot egin baitzuen. Horrela, azken hogeita bost urteetan, herria aurrera ateratzeko ahaleginak egon diren arren, oraindik ere, krisialdian murgildurik dago Sestao. Ezegonkortasun politikoa, eta azkenaldian La Navalen izandako krisialdiak egoera zailago egin dute.\nSestaoko Udalak eta Bizkaiko Foru Aldundiak proiektu bat martxan jarri nahi dute, etxebizitza zahar eta hondatuak bota eta berriak eraikitzeko, Urbinagatik Galindo ibaiaren iparraldean zehar dagoen gune batean.\nDemografia.\n1587. urtean Burgoseko elizbarrutiak egindako zentsu batek garaiko Enkarterrietako biztanleriaren datuak biltzen ditu. Sestaok urte horretan 25 biztanle zituen. Hurrengo mendean, 1644. urtean, Somorrostroko Hiru Kontzejuak 188 biztanle zituen, 1587an 225. Ondorioztatu daiteke Sestaoren biztanleriak ere jaitsiera ere izan zuela.\nSestaok biztanle zituen . urtean. Udalerri moduan historia laburra izan arren, aldaketa handiak izan ditu hamarkada gutxian. Hasieran herrixka baino ez zena hiri industriala bilakatu zen urte gutxiren buruan. XIX. mendearen bukaeran eta XX. mendearen hasieran, Bizkaiko Ibaizabal itsasadarraren inguruan garatzen ari zen industria eta meatzaritza zirela eta, ehunka etorkinek jo zuten Sestaora, Bizkaiko beste toki batzuetatik eta Espainiatik.\nMeatzaritza eta altzairugintzaren garapenarekin batera, lantegi handiak ezarri ziren herrian, Bizkaiko Labe Garaiak enpresa esaterako. Hogeigarren mende hasierarako, Sestao Bizkaiko hirugarren herririk jendetsuena zen, Barakaldo eta Bilboren atzetik.\nBiztanleriak hazten jarraitu zuen gerra zibilaren ondoren ere, baina Ezkerraldeko beste herrietan gertatu bezala, 1970. urtetik aurrerako krisialdi ekonomikoarekin batera, hazkunde hori eten egin zen. Eta biztanleriak beherako bidea hartu zuen.\nGaur egun, Sestao, Euskal Autonomia Erkidegoko herri handienen artean proportzioan biztanle gehien galtzen dituen udalerria da.\nPolitika.\nAlberto Lozano (Euzko Alderdi Jeltzalea) izan zen Sestaoko alkatea 2003ko hauteskundeez geroztik. Baina ez zuen gehiengorik udalean, Vecinos por Sestaorekin eta Ezker Batuarekin izandako koalizioa 2005ean hautsi ostean. 2003ko hauteskundeetan EAJk 6 zinegotzi lortu zituen, PSOEk 6, Vecinos por Sestaok 4, PPk 3 eta EBk 2. Boto kopuruari dagokionez, EAJk 4.801 boto lortu zituen, PSOEk 4.621, PPk 2.253 eta EBk 1.867. Baliogabeko botoak 1.029 izan ziren, Aralarrek 175 boto lortu zituen eta zuri bozkatu zutenak 159 izan ziren. Aipagarria da baliogabeko botoek izan zuten gorakada, ezker abertzaleak hauteskundeetara aurkezturiko zerrenda (Sestaorekin Bat) Espainiako Auzitegi Nazionalak baliogabe utzi eta gero.\n2011ko udal hauteskundeen ondoren, Josu Bergara L\u00f3pez hautatu zuten alkate, eta 2015eko eta 2019ko hauteskundeen ondoren berretsi egin zuen kargua.\nAzpiegiturak.\nMetroa.\nBilboko metroaren 2. lineak Sestao zeharkatzen du, Ezkerraldea, Bilbo eta Basauri lotuz. 2005ean heldu zen metroa herriko erdigunera. Udalerrian bi geltoki daude:\nTrena.\nHerriaren ekialde eta hegoaldetik Renfeko Aldirien zerbitzua dabil. Ekialdetik Bilbo eta Santurtzi arteko C-1 trenbidea ibiltzen da. Trenbideak metroa baino arrakasta txikiagoa dauka, izan ere, herriaren ekialdean eta behealdean biztanle gutxi bizi da, eta geltokiak erdigunetik kanpo daude. Gainera, trenbideak eta metroak antzeko ibilbideak egiten dituzte. Bestalde, C-2 trenbidea Bilbo eta Muskiz lotzen ditu. Linea honetan geltoki bakarra dago Sestaon. Renfeko aldirien hurrengo geltokiak udalerri barruan daude:\nAutobusa.\nBizkaibus hiriarteko autobus zerbitzuak Sestao lotzen du Ezkerraldeko gainontzeko udalerriekin, baita Euskal Herriko Unibertsitateak Leioan daukan kanpusarekin. Hurrengo lineak udalerritik pasatzen dira\nZubiak.\n2007. urtean Javier Manterola ingeniariak diseinaturiko zubia inauguratu zen Galindo ibaiaren gainean. Zubiak Barakaldoko Lasesarre auzoa eta Sestaoko La Punta auzoa elkartzen ditu Ballontiko korridorearen hegoaldeko muturrean. 110 metroko luzera eta 27 metroko zabalera ditu pasabideak.\nEuskara, kultura eta kirola.\nIkastetxeak.\nSestaok haur, lehen eta bigarren hezkuntzak ikasteko zentroak ditu.\nJaiak.\nHerriak hiru egunetan ospatzen ditu jaiak:\nOndasun nabarmenak.\nSestaoko Etxe Handia.\nSestaoko Etxe Handia 1892. urtean Sestaoko Simondrogasen eraikitako etxebizitza sail bat zen. Garai hartan industria gune askotan eraikitako etxebizitza askotan bezala, industrian lan egiten zutenen familiak bizi ziren han. XX. mendearen bigarren erditik aurrera, eraikinaren egoera okertuz joan zen mantenu faltak eraginda. Pixkanaka, ijito familiek jatorrizko langileen familiak ordezkatu zituzten eta 2000. urterako, eraikineko biztanle gehienak etnia horretako pertsonak ziren.\nSestaoko udalak eraikinaren kanpoaldeko itxurari eta barrualdeko egiturari eusteko neurriak hartu zituen. Eta 2005. urtean, Eusko Jaurlaritzako etxebizitza sailak \"Sestao Bai\" elkartea aurkeztu zuen, udalarekin batera Sestaoko gune jakinak berriztatzeko, horien artean Simondrogas auzunea. Proiektu horren arabera, etxebizitza blokerik zaharrenak eta egoerarik txarrenean zeudenak eraitsi eta 1.500 etxebizitza berri eraikiko ziren auzunean, eraitsi beharreko blokeen artean zegoen Sestaoko Etxe Handia.\n2008ko ekainean, eta hilabetetako atzerapenaz, Etxe Handia 2008ko irailean eraitsiko zela esan zuen Eusko Jaurlaritzak, pixkanaka, eraikineko ijito familiak, Bilboaldeko babes ofizialeko etxebizitzetara joan ziren, eta eraikina hustuz joan zen. Urte hartako irailerako, eraikina hutsik zegoen. 2008ko urriaren 2an, sutea piztu zen eraikinaren hirugarren solairuan arratsaldeko zortziak aldera, ustez nahita. Eraikinaren egurrezko egitura zela eta, erraz zabaldu zen sua eraikin osoan. Suhiltzaileek ezin izan zuten sua amatatu, eta ordu gutxiren buruan, eraikinaren gehienak behera egin zuen. Zutik geratu zena eraitsi egin zuten, hurrengo egunean, makinez."}
{"id": "6951", "revid": "137486", "url": "https://eu.wikipedia.org/wiki?curid=6951", "title": "Sondika", "text": "Sondika Bizkaiko erdialdean dagoen udalerria da, Txorierriko eskualdearen bigarren populatuena Derio ondoren (. urtean biztanle zituen). Halaber, eskualdean mendebaldeen dagoen herria da eta Asua ibaiak zeharkatzen du.\nHainbat urtez udalerrian egon da Bilboko aireportuaren terminala, 1997an hau Loiura aldatu arte. Basozabal da herrigune nagusia.\nGeografia.\nMugakideak.\nUdalerri mugakide hauek ditu: Iparraldean Loiu, hegoaldean Bilbo, ekialdean Derio eta mendebaldean Erandio.\nHistoria.\nHerriko lehenengo aipamenak XII. mendekoak dira, eta antzina Uribeko merindadearen herriburua izan zen. XV. mendean, Sondikak 44. zenbakia zeukan Bizkaiko Jaurerriko Batzar Nagusietan.\nAzkenik, 1966tik 1982ra Bilborekin lotuta egon zen.\nPolitika.\n2011ko maiatzaren 22ko hauteskundeetako emaitzen ondorioz, Euzko Alderdi Jeltzaleko Gorka Garro hautatu zuten alkate. Garrok Euzko Alderdi Jeltzalearen sei zinegotzien sostengua jaso zuen, hauteskundeetan boto gehien izan zituen hautagaitza. Bilduk 3 zinegotzi lortu zituen eta Euskadiko Alderdi Sozialistak eta Alderdi Popularrak bana.\n2015eko udal hauteskundeetan EAJk gehiengo osoa eskuratu zuen berriro, eta zinegotzi bat gehiago lortu zuen (zazpi guztira). Bilduren ondorengoa zen Euskal Herria Bilduk hiru zinegotziak mantendu zituen, PSE-EEk berea mantendu zuen eta PPk galdu egin zuen zeukan zinegotzi bakarra. Gorka Garro berriro hautatu zuten alkate.\nEuskara.\nSondikatarren jatorrizko hizkera mendebaldeko euskararen aldaera da, Koldo Zuazo hizkuntzalariaren sailkapenaren arabera, sartaldeko multzokoa: Txorierriko euskara. Gaur egun, biztanleen heren bat inguru euskal hiztuna da.\n\"Aikor\" herriko aldizkaria da, euskaraz argitaratua.\nAzpiegiturak.\nGarraioa.\nAireportua.\nBilbo-Loiu aireportuko zama terminala Sondikan dago kokatuta.\nTrena.\nEuskotren eragilearen E3 lineak Txorierria eta Bilbo lotzen ditu. Udalerrian hurrengo geltokiak ditu:\nAurreko lineaz gain, Euskotrenek anezka zerbitzua ere eskaintzen du Lutxana-Erandio eta Sondikako geltokien artean. Linea horren barruan hurrengo geltokia ere Sondikan kokatzen da: \nAutobusa.\nBizkaibus hiri-arteko zerbitzuko hurrengo lineak udalerria zeharkatzen dute:"}
{"id": "6952", "revid": "152363", "url": "https://eu.wikipedia.org/wiki?curid=6952", "title": "Sopela", "text": "Sopela Bizkaiko iparraldeko udalerri bat da, Uribe eskualdeko herriburua. 8,42\u00a0km\u00b2 ditu, eta biztanle.\nGeografia.\nSopela kostaldeko herria da. Iparraldean eta ipar-mendebaldean Kantauri itsasoa dauka; Barinatxe, Arrietara, Atxabiribil eta Me\u00f1akoz hondartzak (mendebaldetik ekialdera) itsasorantz joz. Mendebaldean, kostaldetik, Getxorekin muga egiten du. Hego-mendebaldean Berangorekin dauka muga eta tartean Urkogane, Sopelanabaso eta Saiherri mendi baxuak daude. Hegoaldean eta ekialdean Urdulizekin elkartzen da eta Santa Mari\u00f1e haitza partekatzen dute. Ipar-ekialdean Goierrirekin, ekialdeko kostaldetik, aldiz, Barrika da mugakidea.\nUdaletxea hartzen da herriaren erdigunetzat, eta koordenatu hauek ditu: 23\u00ba 22' 54\" N - 2\u00ba 58' 51,5\" W.\nAuzoak.\nAuzo nagusia erdiguneko Moreaga da. Haren hego-ekialdean Ugeraga auzoa dago, eta, hego-mendebaldean, Larrabasterra. Halaber, hainbat auzo daude kostatik gertuago, besteak beste, Arrietara edo Sopelmar.\nArrietara eta Sopelmar aldeko etxebizitzak dira garestienak, itsasaldean baitaude, gehienek itsasora bista zuzenak dituztela, eta guztiak urbanizazio pribatuetan sartuta.\nMugakideak.\nSopelaren udal mugakideak, honako hauek dira: Getxo, Berango, Urduliz eta Barrika.\nHistoria.\nInork ez daki Sopela herria zein urtetan sortu zen zehazki; baina, historiaurreko aztarna arkeologikoak ugariak direnez, Bizkaiko herri zaharrenetakoa dela uste da.\n1980ko hamarkadatik aurrera Sopelak inoiz izandako hazkunde handiena izan du, eta gaur egun 13.000 biztanle inguru ditu. Ordutik, Sopela Bizkaiko dirudunen herri gogokoenetariko bat bilakatu da, eskaintzen dituen zerbitzuengatik eta Bilborekin dituen loturengatik.\nBiztanleriaren gehiengoa herrian bertan bizi bada ere, Bizkaiko turismo tasa handienetakoa duen herria da. Gainera, estatu osoko BPG gorenetakoa eta etxebizitza garestienetakoa duen udalerria da.\nDemografia.\nXX. mendearen lehen erdialdean hazkunde motela izan zuen Sopelak. 1960ko eta 1970eko hamarkadetan, ordea, Espainiatik etorritako immigrazioa zela eta, ez zuen inguruko beste udalerri batzuek izan zuten hazkunde handi bera, baina 1970eko hamarkadatik aurrera nabarmen hazi zen.\nXXI. mendearen lehen urteetan aurrera jarraitu zuen hazten, motelxeago bazen ere.\nPolitika.\nAskotan, Bizkaiko Foru Aldundiaren zein Eusko Jaurlaritzaren eta Sopelako Udalaren arteko desadostasunek haserre handia sortu dute. Gainera, Bizkaian biztanle tasari begira aurrekontu handienetarikoa duen udalerria da.\nUdal hauteskundeak.\n2015eko maiatzaren 24ko hauteskundeetako emaitzen ondorioz Gontzal Hermosilla Ramos (EAJ) hautatu zuten Sopelako alkate. Hermosillak alkatetza lortu zuen bere taldearen eta PSE-EEren baiezko botoei esker (8). EH Bilduren alkategaiak 6, Denok Baterarenak 2, eta Sopela-Barrika Orainenak boz bakarra lortu zuten. Gehiengo osorik inork ez zuenez lortu, boto gehien lortutako zerrendak lortu zuen alkatetza.\n2019ko udal hauteskundeetan emaitzak ez ziren askorik aldatu, eta berriro EAJ alderdiko alkate bat hautatu zuten, Josu Landaluze Zarandona. Ordukoan, alkateak PSE-EE eta Denok Batera taldeen sostengua jaso zuen.\nOrdezkaritza kontsularra.\nSopelan Pakistanen kontsulatua dagoela, Sopela da, hiriburuetatik kanpora, beste estatu baten ordezkaritza ofiziala duen Euskal Herriko udalerri bakarra.\nAzpiegiturak.\nHezkuntza.\nSopela azpiegituraz ondo hornituta dago hezkuntza arloan. Unibertsitatez kanpoko eskaintza osoa du, eta herrian bost ikastetxe daude:\nGuztira, 2.800 ikasle inguru daude gaur egun Sopelan matrikulatuta; horietatik %\u00a090, D ereduan.\nGarraioa.\nSopelak kokapen estrategikoa du. Bilbotik 20 minutura dago, eta Gasteiztik nahiz Donostiatik 50 minutura. Bilborekin konektatzen duen autobide zuzena du, bai eta garraiobide sare ona ere.\nMetroa.\nBilboko metroaren 1. lineak zeharkatzen du Sopela, eta udalerrian hurrengo geltokiak ditu:\nBiak Bizkaiko Garraio Partzuergoaren 3. tarifa-gunean daude eta 20 minutuan behin ditu trenak Bilbora. Sopela - Bilbo ibilbidea 35 minutukoa da.\nAutobusa.\nSopelbus hiri-barruko autobus zerbitzua da, Sopelako udalaren menpe dagoena. Larrabasterra / Arrietara / Hondartzak / Ugeraga / Moreaga / Erdigunea lotzen ditu.\nBizkaibus hiri-arteko zerbitzuko hurrengo lineak zeharkatzen du udalerria:\nKultura.\nEuskara.\nUribe Kostako mankomunitateak 2012. urtean egindako inkesta baten arabera, eskualdeko udalerri euskaldunena da. Gainera, herriko kultura eta kirola arloetako eskaintzaren zati handi bat euskaraz da.\nEuskaltzaindiaren ikerketek erakutsi dute Sopelako euskarak, bizkaieraren barruan, forma berezia duela. 1987. urtean \"Sopelako euskararen nondik norakoak\" dokumentua kaleratu zuten. Zehatzago, bizkaieraren barruan, sartaldeko hizkera nagusi da bertan, Uribe Kostakoa.\nEuskaltegi zerbitzua ere badu:\nJaiak eta ospakizunak.\nSopelako patroi nagusia San Petri da, herrigunean dagoen elizaren patroia baita (ekainaren 29a) eta Larrabasterra auzoko patroia, berriz, Karmengo Ama, bertan dagoen baseliza dela eta (uztailaren 16a). Hala ere, beste bi baselizak euren patroia eta jaia ere badauzkate, Santa Mari\u00f1ek uztailaren 18an (arrazoi politikoak zirela eta 20ra atzeratu zena) eta Ander Deunak azaroaren 30ean. Horietaz gain, patroien omenez ez diren hainbat jai ere badaude: \"Euskararen Eguna\", \"Erdi Aroko Azoka\", \"Koadrilen Eguna\"...\nEskualde mailan jai erreferenteak ditu eta jai egun gehien dituen udalerria da\nTxopel.\nTxopel Sopelako udalaren maskota da. Hizkuntzalariek herriaren izenaren etimologiari buruz darabilten teorietako batek dioenez, \"Sopela\" izenaren jatorria \"Txopel\" antroponimoa izan liteke. Hortik sortu da maskota.\nGaur egun Sopelan erabiltzen duten eran, Txopel basajaun itxura duen gizontxoa da, euskal jantziak dituena eta eskuan Sopelako lantza duena. Sopelako udaletxeko sarrera nagusian ikus daiteke.\nTxopel sariak.\nTxopel Sariak urtero Sopelako udalak banatzen dituen sariak dira. Hauek, Euskal Herriko arlo kultural, sozial edo politikoko pertsona esanguratsuei banatzen zaizkie, egindako lana goraipatzeko asmoz. Lehen aldiz 2006. urtean banatu ziren eta geroztik urtero mantendu izan dira. Azken urteetan garrantzi handia hartu dute lurraldean zehar, zenbait pertsonai ezagunek bertan parte hartu dutelarik. Bi mailatan banatzen dira: Txopelen estatua eta Sopelako udal lantza."}
{"id": "6953", "revid": "77047", "url": "https://eu.wikipedia.org/wiki?curid=6953", "title": "Sopuerta", "text": "Sopuerta Bizkaiko mendebaldeko udalerri bat da, Enkarterri eskualdearen iparraldekoa. Bilbotik 28\u00a0km mendebaldera dago eta . urtean biztanle zituen.\n\"Garape\" erabili izan da herriaren euskal izentzat, baina Euskaltzaindiak \"Sopuerta\" onartu du euskara baturako.\nGeografia.\nInguru naturala.\nAlen (798 m) udalerriko tontorrik altuena da, eta inguruko mendietan hainbat erreka sortzen dira, Saldamando, Tremoral, Kolitza eta Valdebezi errekak besteak beste, Barbadun ibaira isurtzen dutenak.\nMello (626 m), Saldamandoko mendiak, Queli (472 m), Artegi (539 m), Longuitas (593 m), Garbea (717 m), La Caba\u00f1a (526 m) eta Las Mu\u00f1ecas (410 m) Sopuertako beste mendi batzuen izenak dira.\nMugakideak.\nSopuertak mugakide ditu iparraldean Galdames eta Castro Urdiales (Kantabria); ekialdean Galdames eta Zalla; mendebaldean Artzentales eta Balmaseda; eta hegoaldean berriro Zalla eta Balmaseda.\nAuzoak.\nUdalerriko auzo edo parrokiak sei hauek dira: Avellaneda, Bezi, Carral, Mercadillo (udaletxea), Olabarrieta eta Baluga.\nDemografia.\nBizkaiko Ezkerraldetik oso hurbil egon arren, Sopuertak ez zuen hango udalerriek izan zuten populazio gorakada izan XX. mendearen bigarren erdialdean. Are gehiago, populazioa galdu zuen tarte horretan.\n1990eko hamarkadatik aurrera biztanle kopuruan gorakada txiki baina konstantea izaten ari da udalerria.\nPolitika.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz, Bilduko Joseba Andoni Llaguno hautatu zuten alkate. Llagunok Bilduren sostengua jaso zuen, hauteskundeetan boza gehien izan zituen hautagaitza. AEI hautagaitza independienteak 3 zinegotzi lortu zituen eta Euzko Alderdi Jeltzaleak 2. Euskadiko Alderdi Sozialistak, Alderdi Popularrak, Ezker Batuak eta Aralarrek, ordea, batere ez.\nGarraioa.\nAutobusa.\nBizkaibus hiri-arteko autobus zerbitzuaren hurrengo lineak udalerritik pasatzen dira:"}
{"id": "6954", "revid": "90523", "url": "https://eu.wikipedia.org/wiki?curid=6954", "title": "Sukarrieta", "text": "Sukarrieta (edo antzina Samikola; edo \"San Andr\u00e9s de Pedernales\") Bizkaiko iparraldeko udalerri bat da, Busturialdekoa. biztanle zituen . urtean.\nGeografia.\nIngurune naturala.\nSukarrieta Urdaibai inguruan dago, Gernikako itsasadarraren ezkerraldean, Txatxarramendi uhartearen parez pare. Beste uharte bat ere badago udalerriaren barruan: Sandinere. Aipatzekoa da To\u00f1a hondartza ere.\nUdalerriaren garaiera, itsas mailaren gainetiko, 5 metro da batez beste.\nHistoria.\nBizkaiko giza asentamendurik zaharrenetakoa da Sukarrieta, eta Donejakue bideko Bizkaiko adarretako bat ere izan zen Erdi Aroan.\nSukarrietan, naturalki, ez dago suharririk (\"sukarririk\"). Arturo Apraiz geologoaren, Txoni Matxain kimikariaren eta Mikel Gorrotxategiren onomastikan adituaren iritziz antzeko harriak badira inguruan, baina aspaldian Gernikako produktuak (gaztaina, edo armak agian) garraiatzen zituzten itsasontziek ekarriak omen dira suharri haiek, zama gisa ekartzen zutela dirudi, Gernikara hutsik ez itzuli arren, horrela nabigatzea. Sukarrietara ailegatu orduko uretara botatzen omen zuten. Sukarrieta izena Sabin Aranak asmatu zuen gaztelaniazko izen Pedernales-en itzulpena egokituta.\n\"Samikola\" izena San Nikolaitik ei dator; izan ere, XVIII. gizaldiaren amaieran, Sukarrietako eliztia Sandi Andere elizatik San Nikolai baselizara lekualdatu zuten, eta hura elizateko eliztia izan zen; geroago, eliztia Sandi Anderen berriro ezarri zuten (gaur egun bertan dago oraindikarren). Euskaltzaindiaren arabera, \"Samikola\" esparru mugaturako herriaren antzinako izena da.\nEkonomia.\nArrantzan eta nekazaritzan oinarritu zen bertakoen ekonomia XIX. mendearen bukaeran turismoa izugarri garatu zen arte.\nAzken urteotan udaleku bihurtu da Sukarrieta. Langile gehienek zerbitzuen alorrean dihardute, udatiarrentzako azpiegiturak, oinarrizko zerbitzuak (langileen % 68).\nPolitika.\n2011ko maiatzaren 22ko hauteskundeen emaitzen ondorioz, Euzko Alderdi Jeltzaleko hautagai Pedro Sainz-Vizcaya aukeratu zuten alkate.\n2015eko udal hauteskundeetan Euzko Alderdi Jeltzaleko hautagaitzak irabazi zuen, Pedro Sainz-Vizcaya karguan berretsia izan zela.\nEuskara.\nSukarrietako euskara mendebaldeko euskararen aldaera da, tarteko hizkeran kokaturik dagoen Busturialdeko euskara, hain zuzen. 2010 eta 2011 urteetako datuen arabera, euskaldun kopurua %60,56 zen, eta euskararen erabilera %28,5. \nOndasun nabarmenak.\nAipagarria da Kanalako Ama Andra Maria Legendikako parrokia eliza. 2011ko martxoaren 28an Eusko Jaurlaritzak \"monumentu\" izendatu zuen Bego\u00f1ako Andra Mari Haur Kolonia."}
{"id": "6955", "revid": "448", "url": "https://eu.wikipedia.org/wiki?curid=6955", "title": "Trapagaran", "text": "Trapagaran (ofizialki Valle de Tr\u00e1paga-Trapagaran) Bizkaiko udalerria da. Meatzaldeko eskualdean kokaturik dago, Bilbo Handiaren barnean. . urtean biztanle zituen. Gaur egun, udalerriaren gune metropolitarrak bertako industria eta lantegi gehienak biltzen ditu.\nGeografia.\nIngurune naturala eta mugak.\nTrapagaranek Galdames udalerriarekin egiten du muga hego-mendebaldean, Ortuellarekin ipar-mendebaldean, Portugalete eta Sestaorekin ipar-ekialdean, eta Barakaldorekin hego-ekialdean. Hegoaldeko muga naturala Galindo ibaia da, horrek Trapagran Barakaldotik banatzen du. Dena den, udalerriaren hego-ekialdeko Galindo ibaiaren aldea Sestaorena da.\nUdalerriaren mendebaldean Trianoko mendiak daude. Mendilerro honetan dagoen Argalario mendian Telefonicaren telekomunikazio antena bat dago, 120 metroko altuera duena. Bilbo Handiko mota horretako egiturarik garrantzitsuenetakoa da.\nGalindo ibaiak herriaren erdigunea zeharkatzen ez badu ere, Trapagarango ibairik garrantzitsuena da. Granada erreka txikiak, Trapagaran erdigunearen albo batetik igaro eta Galindo ibaian isurtzen ditu bere urak, Bilboko itsasadarrean amaitu aurretik. Trapagarango mendi garrantzitsuenak honakoak dira: Bitarratxu (435m), Burzako (435m), Tejera (408m) eta Larreineta (428m).\nKlima.\nTrapagarango klima Bizkaiko ohiko klima ozeanikoa da. Udak leunak izaten dira, neguak ez oso hotzak, eta udazkenak nahiko epelak. Batezbesteko tenperatura 14 gradukoa da. Harana dela eta, udazkenetik udaberrira nahiko ohikoak izaten dira izozteak eta laino itxiko goizak. Askotan, tenperatura Bilbokoa baino baxuagoa izaten da. Dena den, itsasotik hain hurbil (hiru kilometro) egonda, tenperaturak nahiko suabeak izaten dira urte osoan zehar.\nAuzoak.\nTrapagaranen hiru gune nagusi dira: lehenengoa,Trapagaran, herriaren erdigunea, udaletxea eta biztanle gehienak bizi diren tokia eta udalerriari izena ematen diona. Bigarrena, herriaren inguruan dauden auzoak, oro har, industrialdeak eta fabrikak nagusi diren auzoak. Eta hirugarrena, Triano mendietako Zugaztieta eta Larreineta auzoak, Zugaztieta dela herrigunetik kanpo dauden auzoetatik garrantzitsuena, 490 biztanle ditu eta.\nAuzoak honakoak dira:\nHistoria.\nHistorikoki Trapagaran Enkarterrietako eskualdearen barnean egon bazen ere, hainbat aldaketa izan ditu historian zehar. Denboraldi batez Somorrostroko haraneko \"Hiru kontzejuen\" zati izan zen, Sestao eta Santurtzirekin batera. Gerora, Trapagaranek independentzia berreskuratu zuen. Trapagaran beti egon da industriarekin oso loturik, ondoko Trianoko mendietatik ateratzen zen mineralak garatu zuen Meatzaldea, eta mineralaren hainbat transformazio-enpresa sortu ziren.\nBilbo Handiko industrializazioaren hasiera meagintzaren garapenak ekarri zuen, ontzigintzaren eta siderometalurgiaren garapenaren aurretik. Horregatik, Trapagaran ezkerraldeko beste herri batzuk baino arinago garatu zen. XIX. mende amaierarako Trapagaran Bilbo Handiko udalerririk garrantsitzuenetakoa zen Ortuellarekin batera (Ortuellan ere meagintzak garrantzia handia zeukan).\nGerora, mearen ateratzea gutxituz joan zenean, gune metropolitarreko beste herriek Trapagarani aurrea hartu zioten. 1926ko irailaren 15ean, herriko gune nagusia eta Zugaztieta auzo banandua batzeko, Larreinetako Funikularra inauguratu zuten. Udalerriaren oraingo izena 1983an ezarri zen, aurretik Trapagaranek San Salvador del Valle zeukan izena.\nDemografia.\nTrapagaranek biztanle ditu. Gauzak asko aldatu dira XX. mendearen hasieratik. Garai hartan, kanpoaldeko auzoetan biztanleriaren %70 bizi zen. Zugaztieta eta inguruko auzoak meategietan lan egiten zuten ehunka langileren bizitokiak ziren, baina XX. mendeak aurrera egin ahala, meategiak hustuz joan ziren eta auzo horiek ere biztanleak galtzen hasi ziren, eta gaur egun, Zugaztietan 300 bat pertsona baino ez dira bizi. Izan ere, herriaren industria sektore nagusia meagintzatik metal transformaziora igaro zen hamarkada gutxian.\n1970eko hamarkadatik aurrera, eskualdeko udalerri industrial gehienetan gertatu zen bezala, biztanleriaren beheranzko joera nagusitu da, herrira joandako etorkin asko euren jaioterrietara itzuli baitira.\nEkonomia.\nUdalerriaren gehiena industriak hartzen du. Tradizionalak izan diren meagintza eta altzairugintza gaur egun merkataritza-guneek eta altzari-dendek ordezkatu dituzte. Horrez gain, hainbat tailer eta bulego daude. Trapaga harana gune estrategikoa da Ibar Ezkerrean eta hainbat autobide eta errepide garrantzitsuren gurutzabidea.\nSektoreka, lehen sektorea, nekazaritza, nahiko urria da. Udalerriaren lurren %1,8 baino ez da erabiltzen nekazaritzarako, eta gehienbat, udalerriaren mendialdean kokatzen da. XX. mendeko hazkunde industrialak herriko gune lauko lur gehienak industriara bideratu zituen, baina gaur egun badira oraindik ere ortu txikiak industrialdeen artean, esaterako Ugarte auzoan. Guztira 116 hektarea larre daude herrian.\nIndustriak biztanleriaren gehiengoa enplegatzen du, guztira trapagarandarren %49,8, Bizkaiko batezbestekoaren gainetik. Granada eta Ballonti ibaien arteko industrialdeetan, milaka pertsonak egiten dute lan, bai Trapagarangoek bai inguruko eta Bilbo Handiko herrietakoek ere. Industrialde horiek iparralderantz hedatzen dira Ortuella, Abanto-Zierbena eta Muskizeraino. Ekoizpen arloen artean, metalen eraldaketa, galdaragintza, kimika, eta zurgintza dira aipagarri. Enpresa garrantzitsuenen artean ABB eta Alstom dira. Biztanleriaren %48,4k zerbitzuetan lan egiten du.\nTrapagaranek guztira, hamabost industrialde ditu: Aurrera, Trapaga\u2013Causo, Trapaga\u2013Ugarte, Arkotxa, Ugarte-Alde, El Juncal, Ibarzaharra\u2013Sestao, Elgero\u2013Trapaga, Aparcabisa, Galindo A, Galindo B, Galindo C, Salcedillo eta Elgero\u2013Sestao.\nPolitika eta administrazioa.\nUdal hauteskundeak.\n2011ko maiatzaren 22ko hauteskundeetan Euskadiko Alderdi Sozialistak eskuratu zituen boto eta zinegotzi gehien, baina 15 botorengatik soilik gailendu zitzaion EAJri. Hala ere, EAJ alderdiko Xabier Cuellar hautatu zuten alkate, bere alderdiaren eta Bildu koalizioaren botoei esker.\n2015eko udal hauteskundeetan EAJk bi zinegotzi gehiago eskuratu zituen eta PSE-EEk hiru galdu zituen. Euskal Herria Bilduk bat irabazi zuen eta Elkarrekin Ahal Da herritar plataformak bat eskuratu zuen. Emaitzen ondorioz, Xabier Cuellar hautatu zuten berriro alkate.\nAlkateen zerrenda.\nHona hemen Trapagaranek izandako alkateen zerrenda:\nAzpiegiturak.\nGarraioa.\nErrepideak.\n autobidea eta Ballontiko korridorea udalerriaren ekialdetik igarotzen dira. Urteetan zehar A-8 autobidea azpiegiturarik garrantzitsuena izan da, baina 2007. urtean Ballontiko korridorea inauguratu zen Sestao eta Portugalete batu eta A-8 autobidearen trafikoa arintzeko asmoz. Gauzak horrela, Ballontiko korridorea Ibar Ezkerreko barne trafikorako erabiltzen da gaur egun.\nTrena.\nBilboko Renfe Aldirien C-2 lineak bi geltoki ditu herrian:\nAstelehenetik ostiralera 20 minutuko maiztasunaz ibiltzen da trena ordu gorietan, eta 30 minutukoaz egunaren gainontzeko orduetan. Larunbat eta igandeetan maiztasuna 30 minutukoa da. Horrez gain, ostiral eta larunbat gauetan \"gau jaia\" gaueko zerbitzuak eskaintzen dira.\nAutobusa.\nBizkaibus hiri-arteko zerbitzuko hurrengo lineak udalerria zeharkatzen dute:\nFunikularra.\nLarreinetako funikularra Trapagarango La Escontrilla eta Larreineta auzoak batzen dituen funikularra da. Euskotren garraio enpresa publikoak kudeatzen du.\nKultura.\nJaiak eta ospakizunak.\nTrapagaranek eta haren auzoek honako egunetan ospatzen dituzte euren jai nagusiak:\nOndasun nabariak.\nHerriaren eraikinen artean, aipagarri dira Jainkoaren Itxuraldaketaren eliza eta San Jose langilearen eliza 1930. eta 1957. urteetan eraikiak, hurrenez hurren. Horrez gain, Olaso jauregia dugu aipagai, XX. mende hasieran eraikia, eta gaur egun Trapagarango kultur etxea dena. Dena den, herriko eraikin edo egiturarik ezagunena Larreinetako Funikularra da,1921ean egiten hasi eta 1926. urtean abian jarri zena.\nHaraneko kalerik garrantzitsuena Maiatzaren Lehena etorbidea da. Bertan biltzen dira herriko denda eta banketxe gehienak. Etorbide hori, berez, N-634 errepideak herrian zehar egiten duen tartea baino ez da, 1970eko hamarkadan A-8 autobidearen eraikitzearekin batera, trafikoa asko arindu zen eta kamioi astun gehienek herriaren erdigunetik igarotzeari utzi zioten."}
{"id": "6956", "revid": "448", "url": "https://eu.wikipedia.org/wiki?curid=6956", "title": "Turtzioz", "text": "Turtzioz (ofizialki Trucios-Turtzioz) Bizkaiko mendebaldean dagoen udalerria da, Enkarterri eskualdean dagoena. biztanle zituen . urtean.\nEtimologia eta toponimia.\nIzen ofiziala \"Trucios-Turtzioz\" elebikoa da. Izenak 1996an Udalak onartu eta 1997ko hasieran EAO zein Bizkaiko Aldizkari Ofizialeak argitaratu zuten. Gaztelaniaz ofizialki \"Trucios\" bada ere, bertokoek \"Truc\u00edos\" ahoskatzen dute (hiatoa nabarmenduz).\nEuskaraz Euskaltzaindiak Turtzioz hobesten du. Haranean Erdi Aroaz geroztik erromantzez aritu da: jatorriz monta\u00f1era eta Aro Modernoa eta gero gaztelania. Gertuko Kantabriak eragin handia izan du haranean.\nFilologo batzuen ustez, toponimoak euskarazko erroa (\"iturri hotz\") du. Hortik agiri zaharretan agertzen den \"Turtzioz\" bilakatu eta erromantzatua gaztelaniazko \"Truc\u00edos\". Teoria honen alde udalerriko lurraldeen izaera karstikoak egiten du. Turtziozko elizatik gertu badago urhotza darion iturri bat. Iturri horrek erreka karstiko batetik ateratzen ditu bere urak, XX. mendean \"Iturriotz erreka\" izendatutik, hain zuzen ere.\nTeoria horren aurka bere izaera hipotetikoak egiten du. Ez dago \"Iturriotz\" hitza duen agiri zaharrik. Gainera, badaude batzuk bertan euskara inoiz ez dela hitz egin esaten dutenak. Izan ere Sopuertatik mendebalderantz euskarazko toponimia urria eta haranean ia hutsala da.\nBertakoak gaztelaniaz \"trucense\" eta euskeraz \"turtzioztarra\" dira.\nGeografia.\nEnkarterriko iparraldean kokatuta, udalerria menditsu da oso, mendirik altuena 815 metroko La Kaba\u00f1uela izanik. Izan ere Turtziozko harana mendilerroz inguraturik dago. Iparraldean Guriezo (Kantabria), hegoaldean Villaverde Turtzioz (Kantabria), ekialdean Castro Urdiales (Kantabria) eta Artzentales (Bizkaia) eta mendebaldean Rasines (Cantabria) eta Karrantza (Bizkaia) ditu.\nUdalerria Ag\u00fcera ibaiaren arroan dago, bere baserriak harana eta gertuko mendien hegaletan izanda. Biztanleriaren gehiena haran barrenean bizi da, ibaiaren eskuinaldean dagoen kale batean batez ere. Auzo hori La Iglesia du izena. Gunea jarraituz Pando eta Roma\u00f1a auzoak daude, haran barrenean. Cueto eta Gordon auzoak, berriz, mendi hegaletan daude Erdi Arotik. Auzo guztiak ermitaren inguruan hazi dira eta zezen plaza dute.\nHistoria.\nUdalerrien izenari buruzko lehendabiziko aipamenak Erdi Arokoak badira ere, historiaurrean jadanik bizilagunak bazituen. Pe\u00f1alba edo Jorrios mendietako kobazuloetan Brontze Arotik bizi dira zaldi eta behi abeltzaintzari ekin ziotenak.\nEuskal Herriaren historiarentzat hiri garrantzitsua dugu Turtzioz, bertan mintzatu baitzen euskal lurretan, azken aldiz, euskaldunon lehen lehendakari Jose Antonio Agirre jauna. Francisco Franco jeneral matxinatuak gidatutako tropa frankistek Euskal Herriaren zatirik handiena konkistatu zutenean, Bilbo barne, herri honetara etorri ziren Eusko Jaurlaritzako ordezkari eta agintari ugari, oraindik borrokan ziharduten Eusko Gudarosteko gudariak bertatik-bertara gidatzeko. Agirre lehendakariak idatzi zuen manifestua Turtziozko manifestua bezala ezagutzen da eta 1937ko ekainaren 26an izan zen idatzia. Bertan, Euskal Herria konkistatu zutenak irmoki gaitzetsi eta estatu-kolpea eman zutenen aurka borrokatu ziren gudariak goraipatu zituen. Argi utzi zuen Euskal Herria konkistatua izango bazen ere, haren arima eta askatasunerako nahiak iraungo zuela. \nLehen Eusko Jaurlaritzak euskal lurretan egin zuen azken bilera Turtziozko La Puente familiaren jauregi barrokoan gauzatu zen, Agirrek bere manifestua idatzi zuen egun berean. Turtzioz dugu, beraz, euskal erresistentziak iraunarazi zuen azken herria. \nEkonomia.\nTurismoaren arloan, eskualdeko paisaia baliabideak aprobetxatuz, Karrantza eta Turtzioz artean Arma\u00f1ongo natura parkea sortu dute. Inguruko mendiek bizikletaz ibiltzeko eta bidezidor kirola egiteko aukera eskaintzen dute. Bilbo ez ezik, gertu ditu Ori\u00f1ongo, Laredoko eta Castro Urdialesko hondartzak ere.\nJarduera nagusia, hala ere, nekazaritza da. Ganadu-feria garrantzitsuak ditu, bai eta amuarraina harrapatzeko barrutia ere.\nPolitika.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz Turziozko alkatea Euzko Alderdi Jeltzaleko Jos\u00e9 Manuel Coter\u00f3n Fern\u00e1ndez da. \n2007ko udal hauteskundeak.\nHona hemen 2007ko udal-hauteskundeen emaitzak:"}
{"id": "6957", "revid": "448", "url": "https://eu.wikipedia.org/wiki?curid=6957", "title": "Ubide (Bizkaia)", "text": "Ubide Bizkaiko hegoaldeko udalerri bat da, Arratiako eskualdeko txikiena, Arabarekiko mugan kokatua. biztanle zituen . urtean.\nGeografia.\nInguru naturala eta kokapena.\nBizkaiko hegoaldean dago, Arabarekiko mugatik gertu. Gorbeia mendira igotzeko ohiko abiapuntua da. Zubizabala erreka txikiak herria zeharkatzen du. Erreka horren alboan dago herriko erdigunea, San Juan auzoa; Zubizabala errekaren eskuineko aldean, alegia. Herria itsas mailatik gora 574 eta 784 metro artean kokatzen da.\nUbidek mendebaldean eta iparraldean Zeanuri eta Dima udalerriekin egiten du muga; hegoaldean, Arabako Legutio udalerriarekin eta Undebe ibaiarekin (ibai horrek Zigoitia eta Ubide banatzen ditu); eta ekialdean, Otxandio eta Dima udalerriekin.\nHistoria.\nUbide Zeanuriko elizatearen auzoa izan zen XVI. mendean banandu zen arte. Herriaren jatorria garai bateko burdinoletan dago, hala nola Zuazola, Aurtenola, Sartenera eta Ubide bera. Horrez gain, Gaztela eta Bizkaiko jaurerriaren arteko merkataritza igarotzen zen bide garrantzitsu baten ondoan egoteak herriaren garapenean lagundu zuten. Gernikako batzar nagusietan 71. jesarlekua bete zuen.\n1936. urtean Espainiako Gerra Zibila hastean, Ubide, Errepublikaren aldeko zatian geratu zen eta lehen Eusko Jaurlaritza sortu zenean, Bizkaiko hegoaldeko muga zen ejerzito frankistaren aurrean. Frankisten IV. brigadak, Ubiden hasi zuen Bizkaia menperatzeko erasoa 1937. urteko udaberrian. Herria azkenik 1937ko apirilaren 7an erori zen.\nAzpiegiturak.\nUbidera heltzeko Arratia eta Gasteiz Barazargo mendatetik elkartzen dituen N-240 errepidea hartu behar da.\nGarraio publikoari dagokionez, Bizkaibusen A3925 lineak Bilbo Galdakaoko Ospitalea Lemoa eta Otxandiorekin lotzen du herria, ordu beteko maiztasunarekin.\nDemografia.\nUbidek etengabe galdu du biztanleria XX. mendean zehar. Gerra Zibilaren ostean, joera aldatu eta gorantz apur bat egin bazuen ere, 1960ko hamarkadatik hasita Ubideko biztanleek inguruko hiri handietara jo zuten, gehienbat Gasteiz eta Bilbora.\nEuskara.\nUbideko euskara, mendebaldeko euskararen aldaera bat da. Koldo Zuazok tarteko azpieuskalkian katalogatu zuen, Otxandio Inguruko euskaran hain zuzen. 2010 eta 2011 urteetako datuen arabera, euskaldun kopurua %58,49 zen, eta euskararen erabilera %26,2.\nPolitika.\n2007ko udal hauteskundeez geroztik. Hauteskunde horietan, EAEk botoen %59,62 lortu zuen, guztira 62 boto. EAJk, berriz, botoen %34,62a eta 36 boto lortu zituen. Boto zuri bakarra eta 6 boto baliogabe izan ziren. Ubideko alkatea EAE alderdiko Ane Ajuria Armendariz hautatu zuten. EAEk lau zinegotzi eskuratu zituen eta EAJk bat.\n2011ko udal hauteskundeetan ezker abertzalea Alkarlanien herri plataforma modura aurkeztu zen. Emaitzak ez ziren askorik aldatu: Alkarlanien plataformak lau zinegotzi lortu zituen eta EAJk bat. Joxan Pagola hautatu zuten alkate.\n2015eko maiatzaren 24ko hauteskundeetan berriro ere ezker abertzaleak sustatutako plataforma, Ubideko Arnasa, izan zen garaile, aurreko hauteskundeetako antzerako emaitzekin. Joxan Pagolak alkatetza berretsi zuen."}
{"id": "6958", "revid": "102160", "url": "https://eu.wikipedia.org/wiki?curid=6958", "title": "Ugao", "text": "Ugao (ofizialki Ugao-Miraballes) Bizkaiko hegoaldeko udalerri bat da, Arratia-Nerbioi eskualdekoa. Bilbotik 15 kilometro hegoaldera dago, Nerbioi ibaiaren arroan. Herrigunea itsas mailatik 81 metro gorago dago; udalerriak 4,54\u00a0km2 ditu guztira, eta . urtean biztanle zituen.\nGeografia.\nUgaoko orografia malkartsua da. Ez du tontor garairik, baina zaila da bertan toki laurik aurkitzea. Mendiz inguratutako haran batean dago. Mendebaldean udalerriko punturik altuena Artanda mendia da (547 m), eta ekialdean Pagasarri mendiaren magalek osatutako zenbait muinotxo daude. Nerbioi ibaiak hegoaldetik iparraldera zeharkatzen du udalerria. Haran estuan kokatua dago ibaia, eta ekialdetik Zeberio erreka jasotzen du ibaiadar nagusi. Udalerrian badaude Nerbioira isurtzen diren beste errekasto batzuk ere.\nUdalerri mugakideak.\nInguruan dituen udalerriak hauek dira: Arrigorriaga, iparraldean; Arrankudiaga, mendebalde eta hegoaldean; eta Zeberio, ekialde eta hegoaldean.\nAuzoak.\nHerrigunea txikia da: alde zaharra kale bakarrak osatzen du, kale nagusiak alegia, eta inguruetan azken urteotan eraikitako auzo berriak daude.\nHorrez gain, landa-auzo txikiak ditu Ugaok: Udiarraga, Arandia, Markio, Basakoetxe, Elosu, Astibi, Beretxa, Iturrigorrialde, Ondategui, Urkemendi, Usila, Lupardo, Leitoki eta Dimutio-Etxebarri\nPolitika.\n2011ko maiatzaren 22ko hauteskundeetako emaitzen ondorioz, EAJko Ekaitz Mentxaka hautatu zuten alkate. EAJk zazpi zinegotzi lortu zituen, eta Bilduk lau.\n2015eko udal hauteskundeen emaitzen ondorioz, Ekaitz Mentxakak alkate postua berretsi zuen. EAJk zortzi zinegotzi lortu zituen, eta Bilduren ondorengoa zen Euskal Herria Bilduk hiru.\nKultura.\nEuskara.\nHerriko hizkera mendebaldeko euskararen \u2014bizkaieraren\u2014 sartaldeko multzoan sailkatu du Koldo Zuazo hizkuntzalari ezagunak.\nEuskaldun kopurua handituz joan da Ugaon azken 20 urtean.\nHala ere, kale erabileraren neurketek erakusten dute euskararen erabilera jaitsi egin dela Arratia-Nerbioi eskualdean.\nJaiak eta ospakizunak.\nJai nagusia Udiarragako Ama Birjinaren omenezkoa da, irailaren 8an ospatua."}
{"id": "6959", "revid": "9321009", "url": "https://eu.wikipedia.org/wiki?curid=6959", "title": "Urduliz", "text": "Urduliz Bizkaiko ipar-erdialdeko udalerri bat da, Uribe Kostako eskualdekoa. . urtean biztanle zituen.\nGeografia.\nInguru naturala eta kokapena.\nUrduliz Butroe ibaiaren haranean dago, ibai horren ezkerreko aldean alegia. Geologiari dagokionez, Bizkaiko sinklinorioan dago. Sinklinorioaren mendebalde-ekialdeko norabidea argi erakusten du Urduliz zeharkatzen duten mendixken kokapenak. Udalerriko mendirik garrantzitsuenak Munarrikolanda (255 m), eta Pe\u00f1as (198 m) dira.\nHerriaren iparraldean, itsasotik gertuago, Butroe ibaiarekin Tarigua eta Kukatxe errekak batzen diren lekua dago.\nUdalerri mugakideak.\nUrdulizek mugakide ditu Barrika eta Plentzia, iparraldean; Berango eta Erandio, hegoaldean; Gatika eta Laukiz, ekialdean; eta Sopela eta Berango, mendebaldean.\nHistoria.\nUribe merindadeko elizatea, Gernikako batzar nagusietako berrogeita hamargarren jesarlekua betetzen zuen. Butroiko etxebarriatarren jaurgoaren zati izan zen, euren boterea adierazteko Barriako dorretxea eraiki zuten. 1770. urtean berreraikitako Santa Marina baselizaren patroiak izan ziren. Baseliza hori izen bereko haitzetan dago eta elizaz gain, zortzi errota egon ziren han antzina.\nSanta Marina haitzetatik Bizkaiko kostalde guztia ikusten da, Luzero puntatik Billao lurmuturreraino. Nekazaritza izan zen mende askoan Urdulizko jarduera ekonomiko nagusia. Horren adierazle, landatzen ziren garia, indabak, eta txakolina ekoizteko mahastiak esaterako. Horrez gain, udalerriaren gune garaienetan zurgintza zen jarduera nagusia. XIX. mendearen amaieran Urdulizko harrobietatik ateratako harriarekin Butroiko gaztelua eraiki zen.\nXX. mende hasierara arte Urduliz nekazarien herria zen. Industrializazioaren hastapenak ziren, eta nekazaritzaren mundutik zetozen hainbat bizilagunek landa guneak hustu egin zituzten apurka-apurka. Dena den, Bizkaiko bestelako herriek izan zuten biztanleria galerak ez zuen eraginik izan Urdulizen: batetik, herrian zegoen harrobi eta bestelako industria txikiengatik, eta bestetik, Bilborekin zeukan hurbiltasun erlatiboarengatik. Urtetan, Bizkaiko industrializazioaren ikur izan zen Mecanica de la Pe\u00f1a enpresaren egoitza izan zen Urduliz.\nAzken urteetan, eraikitzeko lur asko izan, eta Bilbotik hurbil zegoela eta, biztanle asko erakarri ditu herriak.\nPolitika.\n2011ko udal hauteskundeak.\nUrdulizko alkatea EAJko Javier Bilbao da, 2011ko maiatzaren 22ko udal hauteskundeez geroztik. Baliogabeko botoak 41 izan ziren, emandako boto guztien %2,05. Boto zuriak, berriz, 62 izan ziren, emandakoen %3,16. Abstentzioa %30,50koa izan zen.\nKultura.\nEuskara.\nUrdulizen Uribe Kostako hizkera da nagusi, mendebaldeko euskalkiaren aldaera. I\u00f1aki Gaminde hizkuntzalariak bere doktorego-tesian Urduliz eta Gatikako herri hizkerak linguistikoki aztertu zituen 1992an.\nGarraiobide eta azpiegiturak.\nMetroa.\nBilboko metroaren 1. lineak Urduliz zeharkatzen du, eta udalerrian Urduliz izeneko geltokia du. 2006an Bizkaiko Garraio Partzuergoak trenbidea herrian zehar lurperatzeko eta trenbidea eta errepidearen arteko igarobidea kentzeko proiektua aurkeztu zuen, trenbidearen 500 bat metro lurperatu, eta geltoki berria eraiki zirela. 2017ko apirilaren 10an lurpeko geltoki berria inauguratu zen, hala Bilboko metro sareko azken pasonibela ezabatu zen.\nAutobusa.\nBizkaibus hiri-arteko zerbitzuko hurrengo lineak udalerria zeharkatzen dute:\nJaiak eta ospakizunak.\nUrdulizko Andra Mari jaiak Irailaren 8an ospatzen dira. Jaietako kartela erabakitzeko lehiaketa hilabete batzuk lehenago, apirilean, izan ohi da.\nUztailaren 20an erromeria antolatzen da.\nAbuztuaren 16an nekazaritza azoka antolatzen da, bertako produktuen lehiaketa, salmenta eta erakustaldiarekin."}
{"id": "6960", "revid": "56334", "url": "https://eu.wikipedia.org/wiki?curid=6960", "title": "Urdu\u00f1a", "text": "Urdu\u00f1a (ofizialki ele bietan Urdu\u00f1a/Ordu\u00f1a) Bizkaiko udalerririk hegoaldekoena da. Nerbioi ibarrean dago, Arabako eta Burgosko lurrez inguratua, Bizkaiko esklabea baita. Hartara, Arabako Aiaraldea eskualdeko herritzat ere har daiteke, arrazoi geografikoak direla kausa. Urdu\u00f1a da \"hiri\" titulua duen Bizkaiko biztanlegune bakarra. . urtean biztanle zituen.\nGeografia.\nIngurune naturala.\nGorobel mendilerroaren azpian dago udalerria, Txarlazo mendia gainean daukala. Halaber, Urdu\u00f1ako mendatea urteetan izan da Euskal Herritik Gaztelara joateko bide nagusia.\nKontzejuak.\nUrdu\u00f1ako udalerriaren barnean, Urdu\u00f1ako hiriko eremuaz gain, Belandia, Lendo\u00f1obeiti, Lendo\u00f1ogoiti eta Mendeika kontzejuak daude. Zentzu honetan, Urdu\u00f1a da bere mugen barnean izaera administratiboa duten herriak dituen udalerri bakarra Bizkaian.\nHalaber, Urdu\u00f1ako Komunitatea izeneko elkargo lur eremu bat dago udalerri honetan. Elkargo lur hau Junta de Villalba de Losa (Burgos), Aiara eta Amurrioko udalerriek erabil dezakete.\nHistoria.\nUrdu\u00f1a 1229. urtean sortu zen hiribildutzat, Bizkaiko jaurerriaren seigarren jauna zen Lope Diaz Harokoak hiri-gutuna eman zionean. Gaztelako Erresuman ekoizten zen artilea hiribildu honetatik garraiatzen zuten Ipar Europarako bidean. Hori dela eta, Enrike IV.ak Bizkaiko Jaurerriko hiri izendapena eman zion. 1535. urtean sute handi batek hiri osoa kiskaltzeko zorian egon zen.\nXVIII. mendean Urdu\u00f1a Gaztelarekin lotzen zuen bidea hobetu zuten eta 1774. urtean irekia izan zen. Halaber, aduana bat eraikitzeari ekin zioten eta 1792an bukatu zituzten lanak. Aduanak merkataritza gune garrantzitsua bihurtu zuen Urdu\u00f1a.\nXIX. mendean Urdu\u00f1ak gainbeheran sartu zen bi arrazoi nagusigatik. Alde batetik, garai horietan izandako gerren ondorioz, eta bestetik 1841. urtean aduanak itsasaldean ezarri zituztelako. Halaber, karlistaldien porrotak foruen galera ekarri zuten.\nXX. mendearen hasieran hiriak izaera turistikoa hartu zuen, La Muerako bainuetxearen bidez. Halaber, Antiguako pasealekuan eraikin berriak egin zituzten. XXI. mendearen hasieran, hiriaren erdialdeko plazan kokaturiko aduana zaharra, bainuetxe bilakatu zen.\nPolitika.\n2011ko maiatzaren 22ko hauteskundeetako emaitzen ondorioz Urdu\u00f1ako alkate Bilduko Karlos Arranz hautatu zuten.\n2015eko udal hauteskundeetan Bilduren ondorengoa zen Euskal Herria Bilduk sei zinegotziak mantendu zituen, EAJ alderdiak bat gehiago eskuratu zuen (bost guztira) eta PPk bere zinegotzi bakarra galdu zuen. Emaitza horien ondorioz, Euskal Herria Bildu koalizioko Idoia Aginako Arbaiza hautatu zuten alkate.\n2019ko udal hauteskundeak eta gero EH Bildu koalizioa udal hauteskundeak irabazi zituen ( 1.112 boza ). EAJk 1.033 boza irabazi zituen eta 5 zinegotzi. PSE-EE ( 160 boza ) eta Alderdi Popularra ( 60 boza) lortu zituen baina zinegotzirik ez.\nGarraioa.\nEskualdeko Garraioa sareak 2 linea ditu udalerrian:\nKirolak.\nUrdu\u00f1ako udal pilotalekua 1931. urtean eraiki zen. 40 metro luze da eta 1983. urtea geroztik teilatua du. Udal igerilekuei dagokienez, hiru ditu: 50 metro luzerakoa (olinpiarra), 25 metrokoa eta haurrentzakoa."}
{"id": "6961", "revid": "237", "url": "https://eu.wikipedia.org/wiki?curid=6961", "title": "Ordu\u00f1a", "text": ""}
{"id": "6962", "revid": "137486", "url": "https://eu.wikipedia.org/wiki?curid=6962", "title": "Zaldibar", "text": "Zaldibar Bizkaiko ekialdeko udalerri bat da, Durangaldeko eskualdean kokatua, Gipuzkoarekiko mugan. 11,84\u00a0km2 ditu eta 2016. urtean 3.087 biztanle zituen. Eskualdeko 7. udalerria da biztanle kopuruaren arabera, 14 herrietatik.\nDurangotik 7 km-tara, Eibartik 9tara eta Bilbotik 37tara kokatuta dago.\nZaldua izena ere hartu izan du historikoki.\nGeografia.\nMugakideak.\nMugakide ditu iparraldean Mallabia eta Ermua, hegoaldean Elorrio, ekialdean Eibar eta Elgeta (Gipuzkoa), eta mendebaldean Berriz.\nAreitioko mendateak (313 m) lotzen du Ermuarekin N-634 errepidearen bidez.\nAuzoak.\nHerrigunearen inguruan, Aranguren, Goierri, Gatzaga eta Urizar auzoak daude udalerriaren mendebaldean. Ekialdean, berriz, Eitzaga eta Sallabente daude.\nIngurune naturala.\nZaldua ibaiak (edo Zalduerreka) udalerria zeharkatzen du, eta Matiena bat egiten du Ibaizabalekin. Ibaiak ura jasotzen du beste erreka bietatik, Solozabal eta Agirre-sakonatik. Ekialdean, Ego ibaiak bat egiten du Maltzagan Debarekin. Ibuereka eta Aixola dira Egoren ibaiadarrak. Ariolako urtegia (Aixolakoa) ere aipatzekoa da, hego-ekialdean kokatuta, Elgetako mugan.\nAnbotoko mendilerroa (1.331 m) eta Oizko mendigunearen (1.026 m) artean kokatuta, mendi baxuagoek inguratzen dute herria. Horietatik altuena Santamari\u00f1azar (675 m) da, hegoaldean zutitzen dena.\nHistoria.\nHerriak denbora luzean Zaldua izena izan zuen. Zalduako elizaurrea Durangoko merindadearen barruan zegoen, eta Gerediagako Batzarretan 7. eserlekua zeukan. Elezaharraren arabera, Antso II.a Garzeitz Abarka nafar erregea 10 urtez preso egon zen Zaldibar dorretxean. Bestela, San Andres eliza XIII. mendekoa izan daitekeela uste dute aditu batzuek.\nHerriaren historia ur gaziko iturriak markatu du, mineralduna eta osasungarria, 1846an bainuetxea zabaldu baitzuten Pe\u00f1afloridako kondearen eskutik. Termalismoa boladatik pasatu eta gero, Bizkaiko Foru Aldundiaren eskuetara pasatu zen eraikina, eta ospitale psikiatriko bihurtu zen.\n1932an Zaldua herriak gaur egungo izena, Zaldibar, hartu zuen, eta 1976an armarrian sartu zituzten zuhaitza eta zaldia. Azkenik, 2017an hiru otsoak berreskuratu zituzten armarrirako, \"Zaldua\" izena azpian dutela.\nPolitika.\n2019ko udal hauteskundeak.\n2019ko maiatzaren 26ko hauteskundeetako emaitzen ondorioz Zaldibarko alkatea EAJ-PNVko Jose Luis Maiztegi da.\nAzpiegiturak.\nUdaletxea, bake epaitegia, liburutegia eta gizarte arloko hainbat elkarte daude udalerrian. Gainera, Osakidetzako osasun-zentroa eta erietxe psikiatrikoa den Zaldibarko Ospitalea aipatzekoak dira.\n2011. urtetik, Eitzaga auzoan zabortegia du. 2020ko otsailaren hasieran bertan gertatu zen Zaldibarko zabortegiaren hondamendia.\nAzkenik, AP-8 autopistak eta Euskotreneko Bilbo-Donostia lineak udalerria zeharkatzen dute. Zaldibarko geltokia dago trenbide horien sarearen barruan.\nKultura.\nEuskara.\nHerriko eta inguruko jatorrizko euskalkia mendebaleko euskararen aldaera bat da, Durangaldekoa hain zuzen. Durango da eskualdeko herririk handiena, baina euskalki honen parte dira Abadi\u00f1o, Atxondo, Iurreta eta Elorrio, besteak beste."}
{"id": "6963", "revid": "121069", "url": "https://eu.wikipedia.org/wiki?curid=6963", "title": "Zalla", "text": "Zalla Bizkaiko mendebaldeko udalerri bat da, Enkarterri eskualdean dagoena. biztanle ditu . urtean. Bilbotik 24 kilometro mendebaldera dago.\nGeografia.\nInguru naturala.\nZalla Salcedo haranean kokatzen da, haranaren ertzetan Artegi, La Caba\u00f1a, Basoaga, Espaldaseca, Rioya eta Ilso mendiak daude. Haren mugak hauek dira:\nKadagua ibaiak harana bitan banatzen du, alde bakoitzaren ertzetan, esan bezala, mendi nahiko altuak daude, 1.000 metro artekoak. Haranaren eta mendien arteko altuera alde handia dela eta, malda handiak daude mendietatik haranera.\nBanaketa administratiboa.\nZalla udalerria bost barrutik edo kuadrilek osatzen dute. Udalerriaren erdigunea eta herritar gehien dituena Mimetiz da (2011ko datuak):\nHistoria.\nAlfonso I.a errege asturiarraren garaietan (VII. mendean), enkarterriko eskualdearen birpopulatze-prozesuari ekin zitzaion. Birpopulatze-prozesu hartan, Karrantza eta Sopuerta udalerriak ere aipatzen dira. XII. mendean udalerria sortu eta San Migel Eliza eraiki zen. Behe Erdi Aroko bandoen gerraren borroken lekuko izan zen eliza.\n1630. eta 1640. urteen artean Zalla Bizkaiko jaurerrira batu zen. Herriaren jarduera ekonomiko nagusia nekazaritza zen, gehienbat artoaren landaketa. Horrez gain, basogintza ere garatu zen egur-ikatza ekoizteko. Bizkaiko beste eskualde batzuetan bezala, burdinolek garrantzi handia izan zuten, siderurgiaren hastapenetan hainbat ustiapen-gune eratu ziren ibaien ertzetan. Merkataritzari dagokionez, Balmasedak garrantzi handia izan zuen, Erdi Arotik bidegurutze nabarmena baitzen.\nXIX. mendetik aurrera Bilbo Handiak bizi izandako hazkunde ekonomiko handiari aurre egin ezinik, errota eta burdinola gehienek ateak itxi zituzten Bilbo Handiko industriekin lehiatu ezinean. Gainbehera horrekin batera bestelako industria garatu zen, gehienbat papergintza. Industria berri horretako enpresa batzuk \"Papelera del Cadagua\", \"Sociedad El\u00e9ctrica Urrutia\" eta \"F\u00e1brica de Papel de Fumar\" izan ziren.\nDemografia.\nXX. mende osoan zehar Zallaren biztanle kopuruak goranzko joera erakutsi zuen. Enkarterrietako gune nagusietako bat izanik, inguruko eskualdeko jendea erakarri zuen. Hala ere, ez zuen izan bertatik hurbil dauden Bilboaldeko beste herri batzuetako hazkunde ikaragarria.\nXXI. mendearen lehen hamarkadan ere hazkundeak jarraitu egin zuen.\nPolitika.\n2011ko udal hauteskundeetan, sei zerrenda aurkeztu ziren Zallan: Aralar, Euzko Alderdi Jeltzalea, Euskadiko Alderdi Sozialista - Euskadiko Ezkerra, Bildu, Alderdi Popularra eta Ezker Batua-Berdeak. Aralarrek bere zerrenda utzi zion parte hartzerik izan ez zuen Zalla Bai (alderdi politikoa) hautagaitzari. Abstentzioa %\u00a019,31 izan zen, 74 boto baliogabe eta 70 boto zuri egon ziren. Emaitza haien ondoren, Aralarreko zerrendetan zihoan Javier Portillo Berasaluze independentea izendatu zuten Zallako alkate, erabateko gehiengoz.\n2015eko udal hauteskundeetan Javier Portillo zerrenda propioarekin Zalla Bai (alderdi politikoa) aurkeztu zen, eta berriro irabazi zituen hauteskundeak. Zalla Baik zazpi zinegotzi eta botoetan gehiengo osoa lortu zuen. Euzko Alderdi Jeltzaleak bost zinegotzi eskuratu zituen (aurrekoetan baino bat gehiago) eta Euskal Herria Bilduk bat. PSE-EEk bere zinegotzia galdu zuen.\n2019ko udal hauteskundeetan EAJ zerrenda Zalla-n bozkatuena berriro ere da. Alderdi jeltzaleak, Juanra Urkijo Etxeguren liderra izanda, independenteak tokia kentzen ditu 2011tiko alkatetzan. Zalla-historiako lehen aldiz korporazioak emakume-gehiengoa gehitzen du eta errejidore ohi bat, Javier Portillo Berasaluze, ez dio \nmakila uzten Zallako alkate berriari.\nKultura.\nIbai Lorak da Zallako euskal dantzetako taldea, 1965ean sortua.\nJaiak eta ospakizunak.\nZallako jai garrantzitsuena Gangas eguna da (urriko lehen astelehena, lehenengo igandearen ondorengoa). Auzo bakoitzak ere badu bere jaia, urteko beste egun batzuetan. Horrez gain, udalak errege magoak, Olentzero, aratusteak eta bestelako jaialdi eta ospakizunak antolatzen ditu.\nGarraioak.\nTrena.\nUdalerrian Renfe Feve eragileak zortzi geltoki ditu: \nAutobusa.\nBizkaibus hiri-arteko autobus zerbitzuaren hurrengo lineak udalerritik pasatzen dira:"}
{"id": "6964", "revid": "137486", "url": "https://eu.wikipedia.org/wiki?curid=6964", "title": "Zamudio", "text": "Zamudio Bizkaiko erdialdeko udalerri bat da, Txorierri eskualdeko udalerri jendetsuenetan hirugarrena (Derioren eta Sondikaren atzetik). Izan ere, . urtean biztanle zituen.\nGeografia.\nMugakide hauek ditu: Iparraldean Mungia, hegoaldean Galdakao, ekialdean Lezama eta mendebaldean Derio.\nHistoria.\nZamudioko eta Derioko udalek 1927ko martxoaren 1ean aho batez batzea erabaki zuten Zamudio Derio udalerria osatzeko, baina Derioko auzotarrek akordioa ezeztatzea lortu zuten, eta 1931ko apirilaren 29an bereiztea onartu zen, eta Derioko udala berriro ezarri zen. Ondoren, 1960ko hamarkadaren amaieran Bilbok Txorierriko udalerri guztiak anexionatu zituen, Zamudio barne. Udalerriak 1981ean berreskuratu zuen independentzia.\nPolitika eta administrazioa.\n2015eko udal hauteskundeetan EAJko Igotz Lopez Torre karguan berretsi zuten. Izan ere, lau urte lehenago bezala, EAJk 7 zinegotzi batu zituen, Bilduk 4, eta gainerako alderdiek bat ere ez.\nAzpiegiturak.\nGarraioa.\nTrena.\nEuskotren eragilearen E3 lineak Txorierria eta Bilbo lotzen ditu. Udalerrian hurrengo geltokiak ditu:\nAutobusa.\nBizkaibus hiri-arteko zerbitzuko hurrengo lineak udalerria zeharkatzen dute:\nKultura.\nEuskara.\nZamudioko euskara mendebaldeko euskararen aldaera bat da. Koldo Zuazoren arabera, sartaldeko azpieuskalkian kokatzen den Txorierriko euskara hitz egiten da bertan. Herriko euskaldun kopurua %47,2 da, eta euskararen erabilera %15.9."}
{"id": "6965", "revid": "119347", "url": "https://eu.wikipedia.org/wiki?curid=6965", "title": "Zaratamo", "text": "Zaratamo Bizkaiko erdialdeko udalerri bat da, Nerbioi ibarrean dagoena. Mugakide ditu ipar-mendebaldean Basauri, ipar eta ekialdean Galdakao, mendebaldean Arrigorriaga eta hegoaldean Zeberio. . urtean biztanle zituen.\nGeografia.\nIngurune naturala.\nUpo (597 m) eta Artanda (554 m) mendien babesean eta Bilboko hirigunetik gertu, landa giroko hainbat auzunek osatzen dute Uribe-Urdu\u00f1a Bizkaiko eskualdeko herria.\nAuzoak.\nUdalerriak bi zati oso ezberdin ditu. Beheko aldeak, Arrigorriaga ondoan dago, Nerbioi ibaiaren ertzean, industria du nagusi; goiko aldekoa, berriz, landa eremukoa da. Goian, Elexalde hirigunean, nabarmentzekoak dira San Lorentzo eliza eta horren alboan, pilotalekua eta udaletxea.\nBeste auzoak Moiordin-Barrondo, Burbustu-Altamira eta Arkotxa (populatuena) dira.\nPolitika.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz Zaratamoko alkatea PIGH (Plataforma Independiente Gure Herria) plataformako Jon Ajuria da.\nKultura.\nEuskara.\nGaur egun zaratamarren ia %40 euskalduna da, bertako hizkera jatorrizkoa mendebaleko euskararen edo bizkaieraren aldaera da, Nerbioi ibarrekoa.\nJaiak.\nUrtean zehar, hainbat jai egun izaten dira Zaratamon; horien artean, San Bizente eta San Lorentzo festak nabarmendu ditzakegu, hurrenez hurren, urtarrilaren 20an eta abuztuaren 10ean ospatzen direnak."}
{"id": "6966", "revid": "58701", "url": "https://eu.wikipedia.org/wiki?curid=6966", "title": "Zeanuri", "text": "Zeanuri (bertakoen hizkeran \"Zeani\") Bizkaiko hego-ekialdean dagoen udalerria da, Arratia eskualdekoa, Arabako mugan dagoena. Gorbeialdean kokatuta dago, natura inguruneari dagokionez.\n. urtean biztanle zituen, eta eskualdeko laugarren herririk populatuena da. Azalerari dagokionez, herrialdeko hirugarren udalerririk zabalena da, Karrantza eta Orozko ostean.\nGeografia.\nInguru naturala.\nUdalerri honetan dago Gorbeia mendia (1.481m) eta haren izeneko parke naturalaren zati handi bat hartzen du. Bizkaiko tontor nagusira igotzeko abiapuntuak hauek ditugu:\nMugakideak.\nIparraldean eta ekialdean Dimarekin du muga; ipar-mendebaldean Areatzarekin; mendebaldean Orozkorekin; eta hegoaldean Ubide eta Zigoitiarekin (Araba). Barazar mendateak lotzen du Arabarekin.\nPolitika.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz Zeanuriko alkatea Euzko Alderdi Jeltzaleko Izaskun Sagarna izan zen. Nabarmentzekoa da Euzko Alderdi Jeltzaleak boto batengatik irabazi zituela hauteskundeak.\n2015eko udal hauteskundeak.\n2015eko maiatzaren 24ko hauteskundeetako emaitzen ondorioz Zeanuriko alkatea Euzko Alderdi Jeltzaleko Eugenio Larrazabal da. \nEuskara.\nUEMAko kidea da herria, euskal hiztunen ehuneko handia duela eta: herriko euskaldunak %82.79, euskararen erabilera %61.4. \nMendebaleko euskararen edo bizkaieraren aldaera bat dute jatorrizko euskalkitzat, sartaldeko azpieuskalkian kokatzen den Arratiako euskara hain zuzen. "}
{"id": "6967", "revid": "9396692", "url": "https://eu.wikipedia.org/wiki?curid=6967", "title": "Zeberio", "text": "Zeberio Bizkaiko hegoaldean kokatuta dagoen udalerria da, Nerbioi ibarra eta Arratia artean kokatuta dagoena. Bi mendilerrok inguratutako harana da, 47,87\u00a0km\u00b2-ko zabalera dau eta 1084 biztanle inguru zituen 2022. urtean. \nEkialdetik mendebaldera, Zeberio ibaiak zeharkatzen du udalerria, Nerbioi ibaian amaitu arte.\nHaren herri mugakideak hauek dira: iparraldean Ugao-Miraballes, Arrigorriaga, Zaratamo, Galdakao, Bedia eta Igorre; hegoaldean Orozko; ekialdean Arantzazu eta Arteaga; eta mendebaldean Arrankudiaga.\nEtimologia.\nBertan jaiotzen den errekak ematen dio izena herriari. Zeberioerreka Murga mendian jaiotzen da eta Nerbioi ibaira isurtzen ditu bere urak. Zeberio errekaren arroak 48km2 ditu eta itsasoaren mailatik 240 metrora jaiotzen da Zeberio udalerrian.\nGeografia.\nHidrografia.\nZeberio ibaira beraien ura isurtzen duten beste erreka txikiak hurrengoak dira:\nGesala erreka, Egia erreka, Meako erreka, Bertzuten erreka, Larrako erreka, Udiarraga erreka, Ibarrondo erreka, Gorositu erreka, Solatxi erreka, Ostola erreka, Altzaga erreka, Elorribieta erreka.\nKlima.\nEskualdeko klima atlantikoa da, tenperatura leunekin eta urtaroen arabera aldaketa gutxirekin, baina prezipitazio dezenterekin urte osoan zehar. Ibarreko euriteek eta geografiak Zeberio ibaiaren dozena bat ibaiadar sortzen dituzte.\nInguru naturala.\nHurrengoak dira inguruko mendi nagusiak:\nAuzoak.\nAuzo txikiez osatutako herria, Zubialde auzoa du handiena eta udaletxea bertan dago kokaturik.\nZeberioko auzoak honako hauek dira: Aki\u00f1ao, Albitzu, Aldeko, Alzaga, Ametza, Ametzola, Apala, Arbildu, Aresandiaga, Argi\u00f1ao, Ariltza-Olatzar, Arkulanda, Arteaga, Arti\u00f1ao, Arzubi, Bara\u00f1ao, Barbatxao, Bekolanda, Bertzuten, Egia, Elizondo, Elorrea, Elorrebieta, Entelladorena, Ere\u00f1otza, Ermitabarri-Ibarra, Etxaso, Etxebarri, Gezala, Gezala-Goiko, Goietxe, Gorositu, Ibarrondo, Idirin, Idirin-Beko, Iruatxeta, Isasi, Kareaga, Kortatxi, Larrabide, Larrakoetxe, Leitoki, Lexartza, Mintegi, Olabarri, Olatxu, Orbetzu, Presalde, Saldiaran, Santa Cruz, Sautuolabarri, Solatxi, Telleri, Ugalde, Ugarte, Undurraga, Untzueta, Uribarri, Uriondo, Urizar, Urkiaga, Urkitze, Zabale, Zabalgoiko, Zautuola, Zeberiogana, Zestalbo eta Zubibarria.&lt;mapframe latitude=\"43.152225\" longitude=\"-2.853613\" zoom=\"13\" width=\"332\" height=\"228\" align=\"left\" /&gt;\nIturriak.\nIturrigorri (Albitzu), Ametzako E. (Ametza), Ametzolagane (Ametzola), Andramari (Ametzola), Basautxi (Areiltza), Masko (Areiltza), Apala (Argi\u00f1ao), Larrabarre (Arginao), Otxine (Argi\u00f1ao), Iturriondo (Arkulanda), Arti\u00f1ano (Arti\u00f1ao), Uribil (Barbatxao), Elorribieta (Elorribieta), Ere\u00f1ozaga (Ere\u00f1oza), Agarretxu (Ermitabarri), Artxanda (Ermitabarri), Gezala (Gezala), Etxaso (Etxaso), Kortaburu (Kortaburu), Olazar (Olazar), Arkotxa (Saldarian), Saldarian (Saldarian), Santa Kruz (Santa Kurutz), Talleri (Santa Kurutz), Artzubi (Sautuola), Sautuola (Sautuola), Zabale (Sautuola), Antonte (Solatxi), San Bartolome (Solatxi), Urrutza (Solatxi), Etxebarri (Ugarte), Kareaga (Ugarte), Undurraga (Undurraga), Upo (Upo), Iturriko (Uriondo), Iturrikoa (Zubialde), Iturriondo (Zubialde), Zubibarri (Zubibarria).\nKobazuloak eta lezeak.\nSisilikoganeko leza (Arrugaeta o Semenarro),Ere\u00f1otzako lezea (entre Zeberiogane y Ere\u00f1otza), Urrutzako lezea (Solatxi),Urrutzabengoako koba (Solatxi).\nHistoria.\nHistoria soziala.\nZebereio udalerria 1379.urtean sortu zen ofizialki D.Juan infantearen eskutik. Aspalditik, Zeberioko bizilagunak bi taldeetan egon dira banatuak, Patroiak batetik eta Infanzoiak bestetik.\nBi talde horiek independienteki kudeatzen zituzten euren udalak. Hala ere, asanblada orokorrak antolatzen zituzten komunak ziren gaiak kudeatu ahal izateko, esterako; bideak, zubiak, eraikinak\u2026\n1743. urtean Zeberioko udaletxea eraikitzen hasi ziren eta geroztik asanblada orokorrak bertan gauzatzen zituzten. Alabaina, udaletxean ez zegoen bizilagun ororentzat tokirik, hori dela eta, asko asanbladatik kanpo geratzen zen eta euren boto eskubidea ez zen errespetatzen.\nZeberioko udala banatua egoteak herrian suposatzen zuen bikoiztasuna 1873. urtean amaituko zen, bertako korregidoreak horrela aginduta. Horretarako udal bakarra eta fiel errejidore bakarra aukeratzeko agindua eman zuen. \nBurdin Hesia.\nBilbo inguruan, Gerra Zibilaren garaietan , Altxamendu militarraren ostean, Txorierri eta Galdakao aldetik eraiki zen taktika militarra edo guda estrategia izan zen Burdin Hesia, 80km batez besteko luzeera zuena.\nEusko Gudarosteen (70 batailoitan antolatutako 40.000 gudari eta miliziarrek osatutakoa) eskutik, Frankoren armadari aurre egiteko helburua zuen horrek. 1936 eta 1937 bitartean eraikitako lubakiak, bunkerrak eta bestelako estrukturak ziren. Burdin hesia Gerra Zibilean zehar aktibo mantendu zen. Alabaina, estruktura horrek akats ugari zituen, hori dela eta, 1937ko ekainean armada Frankistak Bilbo hiria hartu zuen.\nSorginkeriak Zeberion.\nZeberioko herriak asko du esateko sorginkeriari dagokionez. Kontatzen denaren arabera, \nsorginkeriak presentzia handia izan zuen Zeberion. Bertan toponimo ugari existitzen dira; Gesala, Zeberiogana, Gorozitu, Etxazo\u2026 Hala ere, badago bat bertakoa ez dena, Dimako Petralanda eta, esan genezake azkeneko hori ezagunenetako bat dela.\nIzan ere, esaten da, sorginak eta lamiak Zeberioko toki desberdinetatik Dimako Petralandara joaten zirela hegan; Olio berezi bat igurtzen zuten eta \u201claino guztien azpitik, sasi guztien gainetik\u201d esaldia esan eta hegan hasten ziren. Dimako Petralandako zelaian akelarreak eta sorginkeriak egiten zituztela esaten da, horregatik da bereziki ezaguna. \n1555-1558. urten bitatartean, ez ziren gutxi izan sorgintzat epaituak izan ziren emakumeak, besteak beste, Zeberioko 18 lagun auzipetu zituzten Gesalan(zeberioko auzo bat da), Kalahorrako Inkisizioak aginduta. Hori gutxi balitz, Orozkoko 21 lagun eta Arratiako beste 22 emakume ere epaituak izan ziren. \nDemografia.\nZeberioko biztanleria beti izan da nahiko baxua, lursail asko dituen arren etxebizitzak ez baitirelako hain ugariak. Beheko taulan ikusi ahal dugun moduan, azken mendeko hamarkada ugariena, biztanleriari erreparatuz, 1940a izan zen. Gaur egun berriz nabarmen jaitsi da kopurua, 1073 biztanleraino. Baina momentuan Zeberiok 1084 biztanle ditu, orain dela 4 urte baino 11 biztanle gehiago. \nBiztanleria adin, genero eta jatorriaren arabera.\nBertako biztanleen generoari dagokionez, gaur egun, gehiengoa gizonezkoak dira, baina oso orekatuta daude zenbakiak gutxi batzuk gehiago bakarrik baitira. Adina erreparatuz berriz ez dago hain orekatua, nabarmena da 20-64 urteko pertsonen kopuru handia. \nAzken urteotan patroi bera jarraitu da, horregatik esan dezakegu Zeberio ez dela herri gaztea, baina ezta zaharra ere, bertako biztanleen bataz besteko adina 50 urtekoa da. \nZeberioko biztanleriaren %6,3a da Bizkaitarra, hau da, bertakoa. %2,3a berriz Euskal Herriko beste bi probintzietakoa da, , %1,9 Araba eta %0,4 Gipuzkoa. Baina Euskal Herriko beste probintzien ehunekoa baino nabarmenagoa da atzerritik etorritakoena %4,6 eta are eta gehiago beste lurralde batetik etorritakoena %6,8.\nBeraz esan dezakegu Zeberioko biztanle gehienen jatorria dela Bizkaia baina bertakoak ez direnen gehiengoa beste lurralde batetik datozenak dira, ez Euskal Herritik etorritakoak. \nPolitika.\n2011ko maiatzaren 22ko hauteskundeetako emaitzen ondorioz, Bildu koalizioko Ana Belen Alberdi hautatu zuten alkate. Bilduk bost zinegotzi eskuratu zituen eta Euzko Alderdi Jeltzaleak lau.\n2015eko udal hauteskundeetan, berriz, EAJk eskuratu zuen gehiengoa, eta Karlos Idirin hautatu zuten alkate.\n2019ko maiatzaren 26an eman ziren hauteskundeetan, EAJk eskuratu zuen berriz ere gehiengoa 395 botorekin. Beraz, Karlos Idrin Gorrotxategi alkate bezala jarraitu zuen lau urtez. \n2023ko maiatzaren 28an eman diren azkenengo hauteskunde hauetan, EH Bilduk lortu izan du gehiengoa, 351 boto lortuz, Ekain Goti Olabarri alkate bezala hautatuz.\nEkonomia.\nZeberioko ekonomiaren ehuneko handiena hirugarren sektoretik dator, hau da, zerbitzuetattik, %68,4 zehazki. Lehen sektoreari dagokionez BEGaren %12,5a hartzen du, ustiategiak, nekazaritza, abeltzaintza... honen parte izanik. 83 establezimendu daude udalerrian eta bertako BPGa 15.998\u20ackoa da. \nBatez besteko familia errenta 48.285\u20ackoa da eta pertsona errenta berriz 14.290\u20ackoa. \nHerriko enplegu tasa %54,2koa da eta udaleko gastua enplegua sustatzeko 8.693\u20ackoa. \nKultura.\nMuseoa.\nErrementari Museoa, 120 metro koadroko espazioa da, apartamentu turistikoen azpialdean kokatzen dena; garai batean Ermitabarriko eskolak hartzen ziren eraikinean.\nMuseo honen bitartez, Zeberioko Udalak bere iraganaren zati bat gorde dadila eta industria metalikoarekin zerikusia duen ondare etnografikoa etorkizuneko belaunaldientzat argitaratzea lortzen du.\nEuskara.\nBiztanleen %90 euskalduna da herrian. Bertan, mendebaldeko euskara (bizkaiera) berba egiten da. Zehatzago, bizkaieraren barnean, sartaldeko azpieuskalkian kokatzen den Arratiako euskara egiten da.\nHerrian bertan hainbat plan daude martxan euskara lehenesteko eta herriko biztanleen erakunde publikoen eta euskararen harremana estutzeko.\nHedabideak.\nPrentsa idatzia.\nHerri honetako berriak zabaltzen dituen aldizkari batekin topatzen gara, Begitu.\n2002ko apirilean sortu zen, Arratia, Ubide eta Zeberio gertakizunak biltzeko eta horrela, herritarrei komunikatu ahal izateko.\nAzpiegiturak.\nGarraio publikoa.\nBilborako distantziari erreparatzen, bi errepideekin topatzen gara, 19 km-ko Artearako errepidearekin eta Bilbotik Urdu\u00f1erako beste batekin.\nZeberioko garraio publikoari dagokionez, Bizkaibus da bertan existitzen den zerbitzu bakarra. Are gehiago, linea bakarra dago martxan; A3928 autobus-linea\u00a0,Artea - Ugao Miraballes - Artea. \nBaina trenari dagokionez, hurbilen dagoen geltokia Miravallesen aurkitzen da, 7km-ra.\nOsasun etxea.\nZeberioko osasun zentroa Zubialde plazan dago kokatua.\nFarmazia.\nZeberioko farmazia (Ayala Astorreca, Juan Jose) , Zubialde plazan dago kokatua, Osasun zentro ondoan."}
{"id": "6968", "revid": "137486", "url": "https://eu.wikipedia.org/wiki?curid=6968", "title": "Ziortza-Bolibar", "text": "Ziortza-Bolibar Bizkaiko ekialdean eta barnealdean, Lea-Artibai eskualdean, dagoen udalerria da, Euskal Autonomia Erkidegoan. Oiz mendiaren ipar-ekialdeko magaletan eraikitako bizilekuak dira Ziortza-Bolibarkoak. Bilbotik 51km-ra dago. 2004ko azaroaren 30ean Markinatik banandu eta udalerri bilakatu zen. 405 biztanle zituen 2022. urtean.\nEtimologia.\nGaur egun ofizialki \u00a0bi izenek osatzen dute udalerriaren izena, Ziortzak eta Bolibarrek. Bertakoek eta ingurukoek ordea, bizkaieraz, Gollibar esaten diote Bolibarri. 1969 eta 2005 artean udalerria Markina-Xemeingo udalerriari anexionatuta egon zen, eta 2005ean udaletxea berreskuratu zuenean, Ziortza - Bolibar izen ofiziala hartu zuen udalerriak.\u00a0 Ziortza, Zenarruza toponimoaren bilakaera modernoa da, eta Bolibar, berriz, udalerriko herrigune nagusiaren izenaren euskal forma.\nZiortza edo Zenarruza izena 1082. urtean agertu zen lehen aldiz dokumentu idatzietan, Erdi Aroan nabarmentzeko garrantzia izan baitzuen Ziortzako Kolegiatak. Historikoki Bolibar Zenarruzako kolegiataren mende egon zen, horregatik ageri da EEIren 1842 eta 1960 arteko errolda guztietan Zenarruza izenez. Hainbat teoria daude Zenarruza toponimoaren jatorri etimologikoa azaltzeko. Hauetako batek dioenez, Ziortza izena euskarazko *\"Zinaurritza\" hitzetik dator (*\"zinaurri\" (ikus: zihaurri) gehi *-tza(h)a, oparotasun-atzizkia, modernoa -tza); crf. Euskaltzaindia . Proposatutako beste teoria etimologiko baten arabera, toponimoa \"*Tzear Otza\" adierazpenetik dator, hau da, \"hegal hotza\" esapetik. Alabaina, teoria honek ez du argitzen erromantze izenaren tarteko n-aren existentzia; beraz, Ziortza Zenarruzaren bilakaera izango litzateke.\nBolibarri dagokionez, jatorri etimologiko argia duela dirudi, \"*bolu ibar-retik\" etorriko litzateke, euskaraz \"errotaren ibarra\" esan nahi du. Hain zuzen ere, Bolibarren aipamen zaharrena XI.mendekoa da eta *Molinibar gisa azaltzen da, \"*Bolinibar\"; cfr. Koldo Mitxelena (1976).\nBolibar izenak, Simon Bolivar zenaren bitartez, ondoriozko toponimia ugari utzi du Ameriketan, hala nola Bolivia estatu-izenean.\nArmarria.\nZiortza-Bolibarko gaur egungo armarriaren jatorria garai batean San Tomas elizako atarian egondako hilarri batekoa da. 1934an honako hilarria Venezuelako Santa Ana kaperara (gaur egungo Coromotoko kapera) eraman zuten Sim\u00f3n Bol\u00edvarren omenaldian. Hilarriaren goiko partean pertsonaia bat agertzen zen, beharbada hildakoaren irudia adierazi nahian eta, bere ondoan, beste bi pertsonaiek arku bati eusten zioten. Beheko partean borobil bat ageri zen, errota harria.\n1927an Bolibarko frontoiaren eta Sim\u00f3n Bolivarren monumentuaren inauguraziorako, Bolibarko eskoletxeko ikasleek (neskek), herriko bandera diseinatu zuten Petra Eguzkiza maistraren eta Domingo Ugartetxea San Tomas elizako parrokoaren gidaritzapean. Hiruki formako oihal gorrian, urre koloredun hariz eginda armarriak honako irudi hauek jasotzen ditu:\nGaur egun ere, Ziortza-Bolibarko udaletxeko armarriak irudi horiek biltzen ditu. Ziortza-Bolibarko udala 2005eko urtarrilaren 27an osatu zen Markina- Xemeingo udaletik desanexioa lortu ondoren.\nGeografia.\nMugakideak.\nZiortza-Bolibar Bizkaiko ekialdean eta barnealdean dago kokatuta, Oiz mendiaren magalean. Iparraldean Aulesti udalerriarekin egiten du muga, hegoaldean Mallabiarekin, ekialdean Markina-Xemeinekin eta mendebaldean berriz Munitibar du mugakide. 18,50m2ko azalera hartzen du eta\u00a0 inguruko herri gehienek bezala lurrazal malkartsua dauka.\nZiortza-Bolibar,BI 2224 errepideak Munitibarrekin lotzen du eta BI 633-ak Markinarekin eta Mallabiarekin.\nEz du hirigune handirik; inguruko mendietan sakabanatutako 4 auzoek osatzen dute udalerria: Bolibar, Zeinka-Zearregi, Ziortza-Goierria eta Arta. Alabaina, barruti guztien artean bat nabarmendu beharko balitz, hori Bolibar litzateke, herriko frontoia eta Santo Tomas eliza dauden hirigunea, Simon Bolibar Museoaren ondoan.\nTopografia.\nHonako hauek dira Ziortza-Bolibar udalerriaran baitan aurkitu daitezkeen mendiak iparraldetik-hegoaldera :\nHidrografia.\nHonako hauek dira Ziortza-Bolibar udalerriaran baitan aurkitu daitezkeen erreka eta errekastoak :\nKobazuloak.\nLurralde honetan, Ziortza-Goierria auzoan zehazki, Bizkaiko Espeleologia Taldeak lau leize zulo ditu lekututa. Hauetara hurbiltzeko Muniozguren baserrira jo behar da, Ziortzatik Markinarako bidean.\nLehenengoak Garinduaga edo Galinduaga du izena, Muniozguren baserritik ordu laurden inguru oinez eginda aurkitu daiteke. Bizkaiko Espeleologi Taldeko buru izan zen Ernesto Noltek aipatu izan du koba hau bere katalogoetan.\nBigarrenak Astarloa du izena, lehen esandako bidetik abiatuta izen bereko mendiaren oinean, muino belartsu batean atzean kokatzen da leize hau. Bi metroko altuera dauka eta metro eta erdiko zabalera. Sakonera berriz hamar metrokoa du. \nBertatik hurbil, ekialderantz botata, beste leize-zulo bat dago metro bat zabal eta beste hainbesteko altuera duena. sakoneran hiru metro eta erdi ditu eta kanpoaldera begira leihotxo bat dauka.\nAstarloatik Longazelaira doan bidean aurkitzen da laugarrena, Gorria mendiaren iparraldean. Metro erdiko sarrera dauka, baina sakoneran hamar metrora iritsi daiteke.\nHistoria.\nBolibar izena historian lehendabiziko aldiz 1501. urteko dokumentu batean agertzen da. Bertan, Bizkaiko kondeak, Eneko Lopez jaunak, Errioxako San Millan de la Cogolla monasterioari bere elizetako bat dohaintzan eman zion: Axpe Busturia Andra Mariakoa. Egintza hau, itxuraz elizkoia, lurraldeko botere nagusiek berretsi behar izan zuten: jaun laiko eta erlijiosoek, eta horien artean Ligoarius Molinivarrensis izeneko abade batek. Abade horrek Bolibartik agintzen zuen Oizko ipar hegaletan sakabanatuta zeuden beste monasterio eta herrixketan.\nOrdurako Bolibar herriak jadanik urte batzuk izan behar zituen, Bizkaiko autoritate erlijioso nabarmenetako bat han kokatzeko, jadanik finkatutako herria izan behar baitzen.\nAntzinaroa: lehen aztarnak.\nUdalerriko aztarna zaharrenak erromatar garaikoak dira. Aro hau eta gero, erlijio-gune txiki batzuk sortu ziren (Arta, Bolibar eta Ziortza) eta XI.mendera arte iraun zuen ixilaldi bat zabaldu zen.\nEz dakigu zehazki Bolibarren sorrera ze urtetan eman zen, data zehatza ezezaguna da, baina antzinatik okupatutako lurralde batean eratu zela ziurra da. Gauza jakina da behintzat IX.menderako herrixkaren bat bazela lurraldean.\nBolibarko inguruetan, Iruzubietako auzoan eta Kolegiataren inguruan, XX.mendearen hasieran bi brontzezko aizkoraren aztarna aurkitu ziren. Aztarna hauek Brontze Amaiera Atlantikoari egozten zaizkio, eta Kristo aurreko IX. eta VIII. mendeetan datatzen dira. Horrez gain, 30 txanpon ere aurkitu ziren. Txanponak II eta III. mendeko sestertzio gisa identifikatu dira, eta 231 urtea baino beranduago ezkutatu zirela ikertu da.\nAldi honi buruz ezin da askoz gehiago esan,\u00a0 ez baitago datu gehiagorik. Alabaina, azken aurkikuntza horrek argi uzten du erromatar politika kolonialarekiko lotura. Historialarien esanetan, I. mendeko erdialdera Flaviar dinastiak bultzatua, Erroma eta kolonizatutako eskualdeen arteko komunikazioa hobetuko zuen bide-sare sendoa eraiki zen eta hain zuzen bertatik igarotzen zen . Horrela, aroko lehendabiziko mendeetan euskal lurraldeen paisaia bi komunikazio bideen inguruan eratu zen: hegoaldean Astorgatik Bordelerako bidea, Arabako Lautada zeharkatzen zuena, eta iparraldean itsas bidea, Kantauriko portuak Bordelekin lotzen zituena, lehengai eta manufakturen birbanaketa gunea. Bi bideen artean kokaleku berriak eta bigarren mailako bide berriak sortu ziren, eta herrien arteko harreman modu berriak ezarri zituzten. Bide horietako bat Lekeitiotik zetorren eta Bolibartik pasa behar izan zuen, Oizko ipar hegaletatik igo eta Durangaldeko haranean sartzeko.\nEgungo udalerrian oraindik ez zen existitzen bere burua erkidego bereko kidetzat hartzen zuen kolektiborik, Ziortza edo Bolibarrekin identifikatzen zena, eta inguruko erkidegoetatik bereiziko zuen nortasun nahikoa zuenik.\nOiz mendi magaleko herrixken sorrera eta finkapena (VIII-XI. mendeak).\nErdi Aroan Ziortzako Kolegiata nabarmentzen da. Ziortza edo Zenarruza izena 1082. urtean agertu zen lehen aldiz dokumentu idatzietan. Hala ere, tradizioz esan ohi da 968. urtekoa dela bertako eliza.\nIX.mendetik aurrera, Oiz mendiko magalean nekazari eta abeltzain familiak finkatu ziren. Talde horiek erkidego txikiak osatzen zituzten, familia bakoitzak mugatutako lursail publiko bat ustiatzen zuelarik, Etxea eta baratzeak zituzten, bakoitzak berea. Hala, herrixkak sortuz joan ziren apurka-apurka. Etxebizitzen inguruan, baratzeak lantzen ziren, zertxobait urrutiago zereal soroak, sagarrondo soroak, eta abereak gordetzeko barrutiak. Azkenik basoak zeuden, bizilagun guztiek elkarrekin ustiatzen zituztenak; hortik lortzen zuten haien etxeak eraikitzeko eta berotzeko egurra, haien abereak mantentzeko baliabideak\u2026\nUrte batzuk beranduago, bertako bizilagunek beraien jabetzako eliza bat eraiki zuten, herrixkako mutur batean, hilerria zegoen tokian. Elizak, funtzio espirituala betetzeaz gain, ekonomikoa ere betetzen zuen. Familiek zituzten ondasunak biltzean elizan gordetzen zituzten jaunik boteretsuenek indarrez kentzea saihesteko. Gerrikako eliza zaharraren barruan arkeologoek aurkitu zuten 1,40x 2,50 metro baino gehiagoko siloa horren adibide da; hurrengo uztetan landatuko zen hazia mantentzeko erabili zezaketen, gosete garaietan zereala mantentzeko, edo tenpluaz arduratzen ziren elizgizonen elikagaiak mantentzeko.\nArkeologia indusketetan berreskuratutako solairutik ondoriozta daitekeenaren arabera, antzinako elizok eraikin apalak ziren, herriek zituzten baliabide eskasekin eraikiak. Halere, Arta eta Gerrikako nekazariak aberatsak izan behar zuten, beraien soberakinen zati bat desbideratu zutelako Oizko hegaletan sakabanatuta zeuden beste herrixken elizak baino eliza hobeak eraikitzeko. Ziortzako eliza zaharra ere eraikin garrantzitsua izan behar zuen, hala erakusten du bertako harlanduak.\nHerrixka mundu horretan Bolibar sortu zen, Markola errekako ibaiertzean. Bolibar, esan bezala, -molin edo -bolinetik dator, eta horri -ibar atzizkia gehitzen diogu \u00aberrotaren harana\u00bb esanahia hartzen du. Dirudienez, herrixka errotaren inguruan eratu zen, Artako, Gerrikako eta Ziortzako nekazariak euren soroetako fruituak ehotzera jaisten ziren. Horrenbestez, esan daiteke inguruko herrixken nekazaritza-hazkundearen ondorioa izan zela Bolibar.\nZiortzari dagokionez, 1082. urtean, Ziortzan Blasco izeneko abadeak, dokumentu garrantzitsuak egiaztatu zituen. Kondairaren arabera Bizkaiko jaun nagusiek 968. urtean sortu zuten, eta datu arkeologikoek kontakizuna egiaztatzen dutela dirudi, baina agian Ziortzaren sorrera ez zen gertatu nekazarien ekimenez, zonaldeko agintari nagusienen ekimen gisa baizik, ordura arte nekazaritza-erkidegoetako elizetara bideratzen ziren errenten zati bat beraien eliza propiora desbideratzeko aburuz.\nBolibarren eta Ziortzako Monasterioaren goraldia (XI-XIII.mendeak).\nZiortza-Bolibarko udalerrian gero eta gehiago Gerrika, Arta, Ziortza, Bolibar eta seguru asko Zenika eta Ziarregi herrixkak finkatzen joan ziren. Horien artean elkarbizitza ona zela zirudien, baina XI. mendetik aurrera tirabirak sortzen hasi ziren.\nJaun jakin batzuk, laikoak eta erlijiosoak, aurrerapauso bat eman zuten erkidegoen elizen jabe bihurtzeko, eta, beraz, horiek sortzen zituzten etekin eta irabazien jabe izateko. Beharrezkoa zen eliza zaharrak haien parrokia-eginkizunez gabetzea, diru-sarrera iturri garrantzitsua zirelarik. \nBi eragileen elkartzeak, Bolibar eta Ziortzako jabe eta abadeak indartzea eragin zuen, Arta eta Gerrikako elizak xurgatuz, eta ondorioz, horiek mendeko baseliza bihurtuz, eta hilerri zaharrak alde batera uztera behartuz.\nHalere, deigarria da XI. mendean bi abadia hain gertu egon izana parrokia-eginkizunak betetzen. Beharbada biak monasterio berdinaren parte izango ziren, edo agian bi monasterio desberdin izango ziren, jabe desberdinekin.\nBi enklabe horien arteko harremanak XII.mendean nolakoak ziren ez dakigu, baina badirudi bakoitza bere eskumenak eta eragin-eremuak arazorik gabe eratzen joan zela. Tenpluak estilo erromanikoan berreraiki ziren, horrek erakusten du hazkunde nabaria izan zutela. \n1380. urtetik aurrera hainbat abadek hartuko zuten Ziortzako buruzagitza. Lehenengoa Pedro Mart\u00ednez de Marquina izan zen. Ziortzan gailendu zen abadea Diego Irusta izan zen eta berari esker, Ziortzan 1526an desagertutako ostatua eraberritu zen. Halaber, Irusta abadeak sortu zuen Ziortzan lehenengo liburutegia.\nDemografia.\n2019. urtean 451 biztanle zituen, horietatik %24,83k 65 urte edo gehiago zituen, eta atzerrian jaiotako herritarrak %2,66 ziren.\nGaur egun Ziortza-Bolibarreko dentsitatea 21,48 biztanle Km2 -koa da. \nHurrengoko taulan ikusi daiteke gizonen, emakumeen eta biztanle kopuru osoaren bilakaera urteetan zehar.\nEkonomia.\nHerrian zerbitzuen sektoreak pisu handia dauka: 2017an ekonomiaren %83,2 zen. Lehen sektorea %7,9 eta bigarren sektorea %5,4. Eraikuntzak %3,5 suposatzen zuen urte hartan.\nPolitika.\n2011ko maiatzaren 22ko hauteskundeetako emaitzen ondorioz Ziortza-Bolibarreko alkatea Euzko Alderdi Jeltzaleko Jose Salvador Azpiazu izan zen.\n2015eko udal hauteskundeetan EH Bilduko hautagaitzak irabazi zuen, Alberto Garro Uribe hautatua izan zela.\n2019ko udal hauteskundeak.\n2019ko udal hauteskundeetan hauek izan ziren emaitzak: EH bilduk 164 boto eta EAJk 97. Alberto Garro Uribe aukeratu zuten berriro alkate.\nKultura.\nJaiak.\nUrte guztian zehar jai desberdinak egoten dira, baina nabarmenenak San Juanak eta Santo Tomasak dira. Halere, auzo bakoitzak bere ospakizunak ditu.\nUrtarrila\nMaiatza\nEkaina\nUztaila\nAbuztua\nAzaroa\nAbendua\nMitologia.\nTradizioak herri guztietan mitoak eta elezaharrak utzi dituen bezala, Ziortza-Bolibarren ere utzi ditu zenbait kondaira belaunaldiz belaunaldi eta ahoz aho transmititu direnak. Hona hemen horietako ezagunenak:\nMarkolako jentila.\nGizon bat eta bere emaztea mendira joan omen ziren idiekin lanera Ostegun Santu egunean. Jai eguna zenez, zigor gisa biak zapalduta agertu ziren Markolako haitz puntatik jentil batek harri handiak bota zituelako. Nekazal munduan kristautasunak eta jentiltasunak (paganismoak) izandako presentziarekin lotura izango zuen gertakizunak. Markola izena 1414ko agiri batean aipatzen da, Ziortza-Bolibarko barrutiari buruzko eztabaida batean.\nEztenabietako katu beltza.\nGaur egun egoera txarrean dagoen Eztenabieta baserriko andreak goruetan egiten zuen. Sarritan, gauez egiten zuen familia osoa ohera joan ondoren. Mari, euskal mitologiako jainkosa, Astarlotik Gorrixara ibiltzen zen eta, gau batean, andrea goruetan zegoela, Mari katu beltz handi baten itxura hartuta, beheko suaren tximiniatik sartzen hasi zen. Andreak beldurtuta eta zarataka bere senarrarengana jo zuen, baina senarra sukaldera heldu zenerako katua desagertuta zegoen. Horren ondorioz, andrea guztiz beldurtuta bizi zen goruetan egiten zuen guztietan katu beltza agertzen zelako.\nGau batean senarra andrezko jantzi zen eta, katu beltza berriro tximiniatik sartu zen. Katuak esan zion: \"Gizona izan eta goruetan?\" Orduan gizonak erantzun zion: \"Katua izan eta berbetan?\" Gizonak goru-makila hartuta zera esan zion: \"Alde hemendik!\" Gizona hain haserretuta ikusita, katuak ihes egin zuen eta andrea bakean utzi zuen. \nZiortzako arranoa eta burezurra.\n968. urteko Ama Birjinaren Jasokundearen egunean, Santa Luziako elizan fededunak meza entzuten zeudela, arrano bat agertu zen eta ondoko kanposantuko hilarri batetik kalabera edo burezur bat ahoan hartu zuen. Eliztar guztiak harrituta ikusi zuten nola eraman zuen sasitza batera eta hantxe bertan utzi, Ziortza non sortu behar zen aditzen eman nahian. Edesti hau Ziortzako kolegiataren armarrian geratu zen grabatuta eta geroago Ziortza-Bolibarko udalaren armarrian.\nGaldutako jolasak.\nZiortza-Bolibarren, beste herri askotan bezala, haurrek denbora pasatzeko hainbat jokotara jolastu ohi zuten. Halere, gaur egun galduta daude joko hauetako asko eta asko. Hona hemen horietako batzuk:\nHiru lerroka:\nElizako atarian dagoen harrizko mahai gainean jolasten zen eta baita errepidearen ondoan dagoen horma gainean ere. Lerroa lortzen zuena (bertikalean, horizontalean edota diagonalean) izaten zen irabazlea. Joko hau etxeetako atarietan eta frontoian ere egiten zen.\nAponak:\nLurrean edo mahai gainean jartzen ziren aponak. Pilota bat airean bota ondoren, apon guztiak aurpegi edo posizio berdinean jartzean datza jokoa. (Apon bakoitzak lau aurpegi edo posizio ditu).\nZirrindola (Txirringola):\nMetalezko kako bat eskuan hartuta, burdinezko aroa biraka jartzen zen lurrean. Aroa gehienetan gurpil baten burdina izaten zen.\nIntxaur jokoa edo kistor jokoa: Joko hau praktikatzeko harriari egindako ebakidurak Bolibarko elizaren atarian ikus ditzakegu. Intxaur ilara bat jartzen zen eta ilara honen aurrean, tarte bat gordeta, intxaur bakarra (kistorra). Intxaur bakar hura botatzen zuenak irabazten zuen jokoa.\nPotxi-potxike:\nJoko honetan intxaur txikiak erabiltzen ziren, hauek zulo batean sartzean datza jokoa. Elizako atarian egiten zen eta sarritan, intxaurren ordez, kanikak erabiltzen ziren.\nTxapak edo iturriak: Botilen txapak lurrean jartzen ziren eta baita proba- harri gainean (Bolibarko plazan dagoena) ere. Jokalari bakoitzak txapa bat hartzen zuen eta hatzekin kolpatuz helmugara arte eraman behar zuen, markatutako ibilbidea jarraituz.\nMarroka:\nJokalariak bi taldetan banatzen ziren eta aurrez-aurre kokatzen ziren. Aurkaria harrapatzean datza jokoa. Plazan jolasten zen eta, euria egiten zuenean, elizako atarian.\nAnestrasioka:\nParte-hartzaileek, bi taldetan banatu ondoren, korrika jarraitu behar zieten beste taldeko kideei, elizari buelta osoa emanez .\nZerbitzuak.\nGarraioa.\nZiortza-Bolibarrek Bizkaibus zerbitzua du soilik. Zerbitzu hau astelehenetik ostiralera eskeintzen da, larunbatetan eta igandeetan ez du zerbitzurik. Linea bakarra dago: 3922 Ziortza-Bolibar - Markina - Etxebarria.\nKirola.\nKirol zerbitzuak eskaintzen dira, hala ere, Ziortza-Bolibarrek ez du polikiroldegirik eta herritarrak Markinara jotzen dute. Eskainitako zerbitzu horiek frontoia eta bolatokiak dira. \n1927.urteko frontoia orain dela gutxi birmoldatu da. Ameriketako frontoietara joan aurretik, herriko pelotariak bertan entrenatu dute, besteak beste, Ivan Osa, Andoni Arriaga, Ernesto Arriaga, Fernando Lejardi, Aitzol Larruskain, Santi Olabe, eta bost aldiz munduko txapeldun izan den Jose Antonio Illoro, Txikito de Bolibar. \nBolatokiei dagokionez, Artako Emeterio eta Zeledonio santuen baselizan eta Zeinka-Zearregiko Madalena ermitan daude. Bolatoki hauetan \"hiru txirlo\" jokoa egiten da, are gehiago, Bizkaiko txapelketa egiten da Iruzubietako \"Eskoletxe\" Elkartean.\nAntzina idi-probak gauzatzen ziren eta Bolibarko plazan probalkeua ikusgarri dago, nahiz eta gaur egun erabiltzen ez den.\nOsasuna.\nMediku kontsulta bat dago, Domingo Ugartetxea, 3 helbidean.\nElkarteak.\nZiortza-Bolibarren lau elkarte desberdin bereizten dira: Kanpape, Ziortza-Bolibarko Hirugarren Adinekoen Elkartea, Zearreigo Iruzubide Elkartea, Iruzubieta Eskoletxe Elkartea eta Markola Guraso Elkartea.\nUdal Liburutegia.\nZiortza-Bolibarrek Udal Liburutegiaren zerbitzua eskaintzen du urte guztian zehar astelehenetik ostiralera, goizeko bederatzietatik eguerdiko ordu biak arte.\nHelbidea: Domingo Ugartetxea, 3\nEuskara.\nZiortza-Bolibar herri euskalduna da oso, izan ere, 2010. eta 2011ko datuen arabera, euskaldun kopurua %90.77 zen, eta euskararen erabilera %77.67. Euskalkiari dagokionez, mendebaldeko euskararen aldaera da bertakoa, sortaldeko azpieuskalkiaren barnean kokatzen den Lea-Artibaiko euskara, alegia. Ziortza-Bolibar UEMAko 101 udalerrietako bat da gaur egun.\nTaula honetan ikusi dezakegu zelan urteak igaro arren, Ziortza-Bolibar herri euskalduna izaten jarraitzen duen, izan ere, herritarren gehiengoak euskaraz hitz egiten du.\nOndasun nabarmenak.\n&lt;mapframe width=\"400\" height=\"300\" text=\"Caption text\"&gt;\n \"type\": \"ExternalData\",\n \"service\": \"geopoint\",\n \"query\": \"SELECT DISTINCT ?id ?idLabel (?idLabel AS ?title) ?typeLabel ?geo (IF(BOUND(?image), CONCAT(?typeLabel, \\\"\\\\\\\\n\\\", \\\"\\\"), ?typeLabel) AS ?description) (IF(?type = wd:Q65553409, \\\"#800000\\\", IF(?type = wd:Q116943808, \\\"#000080\\\", \\\"#008000\\\")) AS ?marker_color) WHERE {\\n SERVICE wikibase:label { bd:serviceParam wikibase:language \\\"eu,en\\\". }\\n ?id wdt:P131 wd:Q1247479;\\n wdt:P1435 _:b3, ?type;\\n wdt:P625 ?geo.\\n OPTIONAL { ?id wdt:P18 ?image. }\\n}\"\n&lt;/mapframe&gt;"}
{"id": "6969", "revid": "63274", "url": "https://eu.wikipedia.org/wiki?curid=6969", "title": "Ipar Euskal Herria", "text": "Ipar Euskal Herria, Iparraldea edo Ipar Euskadi, Euskal Herriaren zati bat da, Lapurdi, Zuberoa eta Nafarroa Beherea lurralde historikoek osatzen dutena; Frantziako errepublikaren administraziopean egun. 2.967 km\u00b2-ko eremua du eta 2016an 298.664 biztanle zituen. 2017ko urtarrilaren 1az geroztik, Lapurdi, Nafarroa Beherea eta Zuberoako 158 udalerriek Euskal Hirigune Elkargoa administrazio erakundea osatzen dute. Bearnorekin batera, Pirinio Atlantikoak departamenduan dago, Akitania Berria eskualdean.\nIpar Euskal Herria edo Iparraldea izendapenak erabiltzen dira, Espainiako administraziopean dagoen Hego Euskal Herritik (\"Hegoalde\"tik) bereizteko. Hala ere, praktikoa da, baina ez da guztiz esamolde zehatza, Lapurdi, Nafarroa Beherea eta Zuberoako zati handiena Bermeo edo Donostiatik hegoaldera baitago [latitudez].\nMugakideak.\nIpar Euskal Herriak mugakideok ditu: Landak iparraldean, Kantauri Itsasoa mendebaldean, Hego Euskal Herria hegoaldean eta Bearno ekialdean.\nBiztanleak.\nIpar Euskal Herriko biztanleriaren ezaugarririk adierazgarriena biztanleriaren banaketa desorekatua da, lurraldearen beraren oreka handirik gabeko garapen orokorraren isla zuzena dena. Lapurdik hartzen ditu Ipar Euskal Herriko ia biztanle denak: 859\u00a0km2-rekin, 205.000 biztanle ditu, horietako gehienak BAB distritoan. Laburdi baino handiagoa da Nafarroa Beherea \u20131.318\u00a0km2, Gipuzkoaren antzekoa\u2013, baina 29.000 biztanle baino ez ditu. Zuberoa Ipar Euskal Herriko lurralde txikiena da, 785\u00a0km2-ko eremuaz, baina bera da orobat biztanle gutxien dituena, 16.000 lagun. Estrukturaltzat jo daitezkeen arazoak gutxi arindu dira azken hamarkadan Ipar Euskal Herrian: kostaldeko eta barnealdeko lurraldeen garapen desorekatua, hainbat eskualderen kinka sozioekonomiko eta demografiko larria, Ipar Euskal Herriari dagozkion erabakiak bertan hartu ezin izana, euskararen gainbehera.\nBanaketa administratiboa.\n2017ko urtarrilaren 1etik aurrera, Ipar Euskal Herriko udalerriak, Eskiula ez beste, Euskal Herri Elkargoa entitate administratibo ofizialaren barnean egituratuak daude. Iparraldean Bearno eskualdearekin batera Pirinio Atlantikoak departamendua osatzen dute, Akitania Berria eskualdearen barnean.\nEkonomia.\nKostaldeko eta barnealdeko eskualdeen arteko desoreka gero eta handiagoa da alor ekonomikoan Iparraldeko ezaugarri nagusia. Lapurdin turismoak jarraitzen du lehen diru iturria izaten, baina industria ere asko garatu da. Aeronautika, elektronika, telekomunikazioak, altzairugintza eta beste hainbat sektore garrantzitsuri lotutako enpresa handiak kokatu dira Lapurdin, eta Baionako portuak ere garrantzi handiko eragile ekonomikoa izaten jarraitzen du. Oro har, asko dibertsifikatu da ekonomia Lapurdin azken urteotan, eta Hego Euskal Herriko hainbat sektorerekin ere integrazio maila handi samarra lortu du. Zuberoan eta Nafarroa Beherean, aldiz, nekazaritzari eta abeltzaintzari eusten diote gehienbat, nahiz eta industria ere hasi den garatzen han-hemenka. Eskualde horien garapenerako garrantzi berezia izan dezake laborantzari lotutako industria berriak sortzeak \u2013esaterako, gaztagintzaren ingurukoak\u2013, baita kostaldetik barrualdera zabaldu den turismoak ere, nahiz eta hori jarduera osagarria izan oraindik. Zuberoan eta Nafarroa Beherean enpresa proiektu berriak sustatzeko, besteak beste, hiru gune sortu ziren duela urte batzuk: INDAR Donibane Garazin \u2013gehienbat eskulangintzarekin, zerbitzuekin eta elikagai eta laborantzarekin lotutako jarduerak hartzen dituena\u2013, ALDATU Maule-Lextarren eta ODACE Donapaleun. Nolanahi ere, langabezia tasak handiagoak dira Ipar Euskal Herrian Frantziako gainerako eskualdeetan baino. 1998an % 15 ingurukoa zen langabezia tasa, Frantziaren batez bestekotik ia hiru puntu gainetik. Hogeita bost urtetik beherakoen artean, % 40ra heltzen zen langabezia. Hori dela eta, oraindik ere gazte askok Euskal Herria utzi behar dute bizimodua beste nonbait aurkitzeko, edota barnealdetik kostaldera abiatu, eta, hortaz, ezin izan da aldatu Ipar Euskal Herriko ohiko emigrazioa.\n2015eko urtarrileko datuen arabera, gutxieneko soldata garbia 1.136 eurokoa da hilean Ipar Euskal Herrian.\nLaborantza.\n2015 hasieran, Ipar Euskal Herrian guztira 4.454 etxalde zeuden, 2010eko datuen arabera, horietatik 3.206 mendian (% 72). 2000. urtean, 5.939 etxalde zeuden; mendian, 4.048 zeuden. Beraz, % 25eko galera egon da. Laborantzarako erabilgarriak diren lurrak ere galdu egin dira, lur gehiago artifizializatu delako eraikuntzarako, etxebizitza, azpiegitura eta gehiagotarako. Baita etxaldeak handituz lantzeko zailak diren lur eremuak alboratu egin direlako. Bestalde, mendian hazkuntzaren % 63 ardiena edota ahuntzena da, % 15 haragitarako behiena eta % 5 esnetarako behiena. Menditik kanpo, ardi eta ahuntzak %22 dira, haragitarako behiak % 20 eta esnetarakoak % 8. Halaber, mendian laborantza gazteagoa da.\nGainera, Baxenabarren, Lapurdin eta Zuberoan 8.597 laborari aktibo zeuden guztira eta horietatik 5.855 lanaldi osoan ari ziren. Mendian 6.207 ari ziren (aktibo guztien % 72), eta lanaldi osoan zeuden % 75 mendian ari ziren lanean (4.382). Bestalde, gizonezkoa Baxenabarreko, Lapurdiko eta Zuberoako etxalde jabeen % 70 ziren eta hazteko joera zuen, izan ere, jabe berrien % 82 ziren gizonak.\nHistoria.\nBigarren Mundu Gerrako guduak ez ziren Iparralderaino heldu. 1940ko ekainean armistizioa izenpetuta, borrokak eten eta Frantzia bi zatitan banatu zen, barneko muga lerro (\u201cbanaketa lerro\u201d) baten bidez. Batetik, Frantzia okupatua zegoen, nazien administraziopean, eta, bestetik, Frantzia okupatu gabea, \u201ceremu askea\u201d ere esan zitzaiona, non P\u00e8tain mariskalak Alemaniaren aldeko gobernua ezarri zuen. Ipar Euskal Herria ere bi zatitan bereizten zuen muga lerro horrek: Arnegitik gora, Donibane Garazi eta Donapaleutik igarotzen zen Iparraldean barrena, Biarnoko Salies, Mont-de-Marsan eta beste zenbait herrietan zehar Suitzako muga inguruetara iristeko, Genebaren pare. Bestalde, Iparraldean, egitura politiko soziala bertako jauntxo eskuindarren mendean eta Elizaren eraginpean izanik, petainismoaren aldeko jarrerak babes handia izan zuen. Horrela jokatu zutenen arteko adibide garbia Jean Ibarnegarai da: pilotari izana, eta 1914az gero diputatu Maule aldetik, P\u00e9tainen gobernuko kide izan zen, Familia eta Gazteriako ministro. \u201cAintzina\u201d talde erregionalista, geroago nazionalismora hurbildu zena, P\u00e9tainen \u201cRevolution Nationale\u201d delakoan nahastu zen, bere politika lokalista aurrera eramanez eta egin nahi zuen iraultza erregionalistaren bitartez departamentuak politikoki beste era batera egituratzea eta euskal hizkuntza sustatzea lortuko zuelakoan, baina alferrik.\nIpar Euskal Herria, bere egitura geopolitiko bereziarekin, Espainia frankistarekin mugan \u2013Espainia, bestalde, neutrala zen, teorian behintzat, eta Afrikara edo Britainia Handira aldegiteko ihesbidea\u2013, joan-etorri handiko igaroleku bilakatu zen: pertsonak, dokumentazioa, armak e. a.; mugaz gaindiko igarotze hori izan zen, hain zuzen ere, Erresistentziaren jardunaren adierazgarri nagusia inguru horietan. Erresistentziak antolaturiko sare askotako espiak edo iheslariak Euskal Herriko mugatik igaro ziren, mugaren bi aldeetako antifaxisten laguntzarekin.\nSare horietako bat, ezagunena, Com\u00e8te sarea zen, lurralde okupatuetan eraitsitako hegazkinetako pilotuak Britainia Handira eramateaz arduratu zena.\nAliatuen lehorreratze eguna hurbidu ahala Iparraldeko Erresistentzia antolatuaz bazihoan ere, zenbait jendek nazien aldeko aukera egin zuen, eta haiei lagundu, ziurtzat jotzen baitzuten garaipena; hauetarik ezagunena Eug\u00e8ne Goienetxe da. Goihenetxek, Landaburu eta beste erbesteratu batzuekin harremanetan, lotura estuak izan zituen okupatzaileekin, SS-etako jeneral Dr. Best-ekin bereziki, hau Frantziaren administratzaile militarra zelarik okupazioaren lehen aldian.\nKalkuluak huts egin eta prozedura zalantzazkoa izanagatik, Goienetxek bestek ez zituen horren ondorioak ordaindu, betiko kartzela zigorra eman baitzioten Frantzia askatu eta gero.\nFrantziaren askapen eguna hurreratu ahala, Erresistentzia sendoago ageri zen, eta \u201cmaki\u201d gerrillari talde txiki bat antolatu zen Maule inguruan. 1944ko abuztuaren hasieran makiak dagoeneko atzera egiten ari ziren nazien gudarosteen aurka borrokatu ziren. Abuztuaren 24an alemaniarrak iparralderantz aldegin zuten, eta Ipar Euskal Herria askaturik geratu zen.\nPolitika.\nMaila demografikoan zein ekonomikoan edota euskara eta euskal kulturaren egoeran bizi den abagunearen isla zuzena da azken urteotan Ipar Euskal Herriko politikagintzaren ardatzetako bat izan den Euskal Departamenduaren eskaera. Behin eta berriro galdetu zaie Ipar Euskal Herriko biztanleei zein horiek hautatutako ordezkariei Departamenduaren inguruko iritzia, eta erantzuna bera izan da kasu guztietan: jarrera politikoen gainetik, Departamenduaren aldekoa da gehiengoa. Alderdi askotako hautetsiak biltzen dituen Euskal Departamenduaren aldeko Hautetsiek elkarteak zabaldutako txosten baten arabera, 1996an Ipar Euskal Herriko auzapezen % 66 Departamenduaren alde agertu zen. Udalez udal egindako galdeketak hori baino emaitza zabalagoa eskaintzen zuen oraindik: 2000ko urtarrilean, auziari buruzko botoa emana zuten 159 udaletatik 106k, eta horien % 81 Departamenduaren aldeko ziren. 1999 urteko irailean \"Sud Ouest\" egunkariarentzako egindako inkesta baten arabera, herritarren % 57 ere Departamenduaren alde zegoen. Euskal Herriarekin batera Pirinio Atlantikoak departamendua osatzen duen Biarnoko biztanleen ia erdia ere zatitzearen aldeko zen. Arrazoi politikoekin batera, beste argudio batzuk ere ematen dira Departamenduaren alde, sendoagoak agian. Besteak beste, Departamenduak garapen ekonomiko dinamikoagoa bultzatuko luke, baita enplegu sorrera ere; horretaz gain, ezinbestekotzat jotzen den oreka eta elkartasuna bideratuko luke barnealdearen eta kostaldearen artean, baita euskararen eta euskal kulturaren babes egokia eta Hego Euskal Herriarekiko lankidetza harreman aberasgarriagoak ere.\nBide anitz hartu dira Euskal Departamenduaren aldeko eskaera egiteko: Batera plataformaren eraketa, manifestazio jendetsuak, Demokrazia Euskal Herriarentzat erakundearen ekintza ikusgarriak, Frantziako Asanblea nazionalean Ipar Euskal Herriko hainbat hautetsik egin dituzten proposamenak, goi-mailako bilerak, adierazpen publikoak... baina horiek guztiek ez dute emaitzarik izan oraingoz. Aldiz, \u2013\"pays\"\u2013 deituriko egituran oinarritutako eredua proposatu diote aginte publikoek Ipar Euskal Herriari, giza edo diru baliabiderik, aurrekonturik, ordezkaritza politikorik eta nortasun juridiko propiorik ez duen eredua, alegia. Azken hamarkadan sortu dira Ipar Euskal Herrian, aginte publikoen eraginpean, bertakoen nolabaiteko partaidetza ahalbidetzen duten erakundeak, nahiz eta ez izan erabakiak hartzeko orduan eskumenik, ezta baliabide propiorik ere: Ipar Euskal Herriko Hautetsien Kontseilua eta Euskal Herriko Garapen Kontseilua. Ildo horretan, aipagarria da Garapen Kontseiluak egin duen lana, nahiz eta ez izan eskumen zuzenik kudeaketan. 1992an sortutako Garapen Kontseiluak hiru lurraldeetako eragile sozial eta politikoak elkarlanean jarri zituen. Lehenengo lana egoeraren diagnosia egitea izan zen eta egiteko hori amaitutakoan (1994), Lurraldeen Eskema prestatu zuten, alorkako egoera, helburuak eta eginkizunak finkatzen zituena. Horretan oinarritzen da 1997az geroztik landu zen Ipar Euskal Herrirako Hitzarmen Berezia. Ipar Euskal Herrirako Hitzarmen bereziak zazpi urteko iraupena du, eta 2000ko abenduaren 22an sinatu zuten horretan kide diren Frantziako Estatuak, Akintaniak, Pirinio Atlantikoetako Departamenduak eta, Ipar Euskal Herriak berezko instituziorik ez duenez, Ipar Euskal Herriko Hautetsien Kontseiluak. Hitzarmen horren arabera, zazpi urteren buruan 2.600 milioi libera \u201366.000 milioi pezeta inguru\u2013 jaso zituen aipatu administrazioetatik (erdia estatuak eta laurden bana Eskualdeak eta Departamenduak), Eskemaren bederatzi atalak garatzeko: hizkuntza politika, kultura, ingurumena, nekazaritza, arrantza, industria eta lanbide heziketa, turismoa, azpiegiturak eta hirigintza eta mugaz gaindiko elkarlana. Euskararentzat eta euskal kulturarentzat aurreikusten zuen dirutza urria zela eta, Hitzarmen horren aurka agertu ziren euskalgintzaren inguruan dabiltzan hainbat elkarte eta erakunde. Izan ere, guztizko kopuruaren % 3 baino ez dute hartuko hizkuntza politikak eta kulturak, biak batera.\n2014ko azaroaren 10ean, Sylviane Alaux diputatuak bigarren etxebizitzei zerga bat ezartzeko nahia adierazi zuen.\n2017ko urtarrilaren 1ean Eskiula ez beste gainontzeko Ipar Euskal Herriko udalerriak barne hartuko dituen Euskal Herri Elkargoa sortu zen.\n2022ko ekainean, Paueko Auzitegiak atzera bota zuen Euskal Hirigune Elkargoak onartu turismorako etxeak mugatzeko araudia.\nEuskara.\nHego Euskal Herrian ez bezala, Iparraldean euskarak ez du ofizialtasunik: lurralde osoan, frantsesa hizkuntza ofizial bakarra da. Seaska erakundea Iparraldean ikastolen funtzionamenduaz arduratzen da. Guztiz kezkatzekoa da azken urteotan euskarak izan duen bilakaera, babesik eta estatuturik gabe Frantzian. Ipar Euskal Herriak Hegoak baino euskaldunago izaten segitzen du, baina 1991n eta 1996an Euskal Herri osoan egindako soziolinguistikako Ikerketak ageri-agerian utzi zuen moduan, aurrera egin beharrean atzera egin du euskarak Ipar Euskal Herrian, Hego Euskal Herrian ez bezala. Nafarroa Beherean eta Zuberoan handiak dira oraindik euskaldunen kopuruak \u2014%\u00a064 eta %\u00a055, hurrenez hurren\u2014, baina Lapurdin ehuneko hori laurdenera jaisten da.\nHori ez da, ordea, daturik kezkagarriena, euskaldunen zahartzea eta euskara transmititzeko gaitasun eskasa baizik. Hiztun eta erabiltzaile kopuruari dagokionez, galerak irabaziak baino handiagoak izanik, euskara atzerabidean da Ipar Euskal Herrian, eta erabat ahuldu da hizkuntzaren transmisio gaitasuna. Hau da, gutxiago dira haur euskaldunak gurasoak baino. Egun Ipar Euskal Herriko euskaldunen % 69k 50 urte baino gehiago dute. Euskaldunen kopurua asko jaisten da 3-24 urteko pertsonen artean, %\u00a017 baino ez baita euskalduna. Transmisio ahul horrek \u2014senitartean egiten denak, alegia\u2014 laguntzak ez baizik oztopoak ditu familiatik kanpo. Hizkuntza biziberritzeko ezinbestekoa den hezkuntza sistema Seaska ikastolen elkartean esku dago ia erabat.\nSeaskak (2000. urtean bere 30. urteurrena ospatu zuen) 2.000 ume eta gazteri ahalbidetzen die euskaraz ikastea hogei bat lehen mailako ikastetxetan, bigarren mailako hiru ikastetxetan \u20131999an ireki zen azkena, Donaixtin, barnealdeko ikasleen beharrak asetzeko\u2013 eta lizeo baten bidez. Seaskako ikastetxeek, beste eremu urriko hizkuntza batzuei loturiko elkarte-eskolen moduan, beste edozein kontratupeko ikastetxe pribatuk duen estatusa dute Frantziako Hezkuntza Nazionalaren aurrean; pribatu izaten segtzen dute, nahiz eta gasturen batzuk administrazioak bere gain hartu.\nAzken urteetan, Ipar Euskal Herriko ikastolak publiko izateko bidean jartzeko negoziazioetan dihardute Seaskak eta ministerioak, baina luze jo lezake, Seaskaren eta Hezkuntza Nazionalaren jarrerak urrun baitaude. Auzitan zeuden puntu nagusiak gehienbat hezkuntza eta kudeaketa ereduak ziren, baita Seaskako ikastolek publiko bilakatuz gero izango luketen autonomia ere."}
{"id": "6970", "revid": "512", "url": "https://eu.wikipedia.org/wiki?curid=6970", "title": "Tolima (departamendua)", "text": "Tolima Kolonbiako 32 departamenduetako bat da, herrialdearen erdi-mendebaldean dagoena, Andeetako eskualdean. Iparraldean Caldas departamenduarekin du muga, ekialdean Cundinamarcarekin, hegoaldean Huila eta Caucarekin, eta mendebaldean Quind\u00edo, Risaralda eta Valle del Caucarekin. 23.562 kilometro koadroko eremua du, eta 2016an 1.412.230 biztanle zituen. Ibagu\u00e9 da hiriburua."}
{"id": "6973", "revid": "71145", "url": "https://eu.wikipedia.org/wiki?curid=6973", "title": "Agurain", "text": "Agurain Arabako ipar-ekialdeko udalerri bat da, Arabako Lautadako kuadrillako burua. Arabako udalerri jendetsuenetan laugarrena da, biztanle baitzituen . urtean (Gasteiz, Laudio eta Amurrio dira, hurrenez hurren, jendetsuagoak). Gasteiztik 26 bat kilometro ekialdera dago.\nKokagune estrategikoan dago Agurain, igarobidean: bertatik igarotzen da Iberiar penintsularen erdialdea eta mendebaldea Europako iparraldearekin lotzen duen errepide nagusietako bat, A-1 errepidea. Erdi Aroaz geroztik izan da toki estrategikoa, Aguraindik pasatzen baitzen Europa osoan garrantzitsua den Done Jakue bidearen barne ibilbidea (kostaldetik ez zihoana); gainera, Gaztelako eta Nafarroako erresumen artean zegoen.\nIzena.\nHerriaren izena \"Agurain\" da euskara batuan. Gaur egun ere O\u00f1ati aldeko euskaldunen artean bizirik dagoen \"Salbaterra\" izena erabiltzea ere zilegi da, batik bat historia alorreko idazkietan. Izen ofiziala, berriz, \"Salvatierra / Agurain\" da: \"Salvatierra\" gaztelaniaz, eta \"Agurain\" euskaraz.\nHistorikoki, \"Hagurahin\" izenez ageri da 1025eko Donemiliagako goldean. 1256an, Alfontso X.a \"Jakituna\" Gaztelako erregeak \"Hagurahin\" izen zaharraren ordez \"Salvatierra\" ezarri zion, hiri forua eman zionean:\nGeografia.\nIngurune naturala eta klima.\nAguraingo udalerria Arabako lautadaren ekialdean dago, Aratz-Aizkorri, Urkilla eta Elgea mendilerroen hegoaldean dagoen eskualde zabalean, Arabako ipar-ekialdeko angeluan.\nZadorra da udalerritik igarotzen den ibairik garrantzitsuena. Hegoaldean Entzia mendilerroa dago, udalerriko mendilerrorik garaiena (bertako Ballo mendia 1.197 metro garai da).\nLautadako jatorrizko landaretza baso zabalak ziren; lautada osoa hartzen zuten basoek. Gaur egun ditugun landaretza gune bakanak espezie autoktonoek osatzen dituzte gehienbat, gizakiek landatutako pinua, izeia, alertzea eta nekosta izan ezik. Mendietako basoek ondo iraun dute, baina lautadan nekazaritzak hartu ditu lur gehienak, baso uharte txiki batzuk salbu, horietako batzuk garrantzi handikoak. 800 metrotik gora, Agurainen iparraldeko zein hegoaldeko mendilerroetan, pagoa da nagusi (\"Fagus sylvatica\"). Hortik behera, hegoaldeko mendi magaletan, ametza da nagusi (\"Quercus pyrenaica\"), eta ipar orientazioa daukaten magaletan, haritza (\"Quercus robur\"). Azken hori ipar orientazioa duten magaletan ere izaten da, baina altitude baxuagoan. Haritza alde lauetan ere agertzen zaigu, erkametzari bide eginez (\"Quercus faginea\"). Gebara-Aldaiako mendilerroan, espezie nagusia artea da (\"Quercus ilex rotundifolia\"). Ibaiak haltz zuriez inguratuta azaltzen zaizkigu.\nFauna, gizakiaren presentzia oso handia den arren, neurri batean ugaria eta askotarikoa da. Lautadako habitatak asko aldatu ziren Uribarri-Ganboako urtegia eraiki zutenetik 1950a inguruan. Batez ere uretako fauna eta hegazti-fauna. Lautadako ibai eta erreken erregina amuarraina da. Bertako ibai-karramarroa, lehen oso ugaria, beste lekuetako espeziekin ordezkatua izan da. Lur faunari dagokionez, aipagarri dira gardatxoa eta hainbat suge mota. Ugaztunen artean, erbia, katagorria, orkatza eta muxarra; ugaztun haragijaleen artean, erbinudea, lepahoria, igaraba, bisoia, azeria eta basurdea. Lautadako faunaren harribitxiak hegaztiak dira. Urtegiaren hegoaldea, Mendixur inguruan, aterpe ezin hobea da hegaztientzat, eta Ramsar hezegune izendatu dute, hegazti mota ugariren bizileku baita: murgilak, lertxunak, kopetazuriak eta ahate espezie ugari. Arrano beltzek eta sai zuriak hegoaldeko zerratan egiten dituzte habiak. Zikoina kanpandorreetan hasi da habia egiten berriz ere, urte askotan ikusi gabe egon garen arren. Eper eta galeperrak nekazaritza lurrak hartzen dituzte; eta ibar, ibar-baso eta basotxoak beste espezie askoren bizileku dira. Pagauso eta oilagorren pasea ehiztarientzat oso erakargarria izaten da.\nKlimak ozeaniar ezaugarriak eta kontinentalak dauzka: neguak luzeak eta hotzak dira, eta udak leunak.\nHistoria.\nHistoriaurrea.\nGarai honetan ekonomia ehizan eta bilketan oinarritzen zen, baina hemendik aurrera elikagaiak ekoizten hasi ziren, hau da, abeltzaintza eta nekazaritza lantzen. Duela 5.000 urte artzainak gure mendietan ibiltzen ziren. Kulturalki Pirinioetan daudenen antzekoak dira. Lautada pasabide bat omen zen, eta bertan, hegoaldekoen eraginez kobrezko tresnak egiten hasi ziren artzainak, baso erdian, artzainek erabiltzen zituzten bideen ondoan, hilobi kolektiboak eraiki zituzten, trikuharriak hain zuzen ere. Mendietan iruinarriak eta harrespilak topatuko ditugu. Artzain haiek paleolitiko garaiko biztanleen ondorengo ziren, eta gaur egungo euskaldunen arbaso. Pentsa dezakegu erabiltzen zuten hizkuntza ere euskararen aurrekari izan litekeela.\nDuela 3.000 urte, Lautadara Europatik datozen beste herri batzuetako kideak etortzen hasi ziren: indoeuropar zeltak. Artzainak, nekazariak eta metalurgialariak ziren. Etorritako lehenengoek brontzezko tresnak ekarri zituzten, eta ondorengoek burdinazkoak. Lautadako jendea nekazaritza eta metalurgiaren arloetan aurrerapausoak ematen hasi zen, eta mendietatik ordokira jaitsi ziren. Leku estrategikoetan kokatu ziren, babesteko leku egokietan, esaterako, Henaioko Kastroan ( brontze arokoa), gaur egungo Dulantzi inguruan, eta Santa Luziakoan (Burdin Arokoa), gaur egungo Gebara inguruan.\nAntzinaroa.\nErromatarrak Lautadara heldu zirenean egoera horrekin egin zuten topo, K.a 72. urtearen inguruan. Artzain herriak ziren, erromatarrek baskoiak deitu zituzten. Baskoiek Erromarekin harreman adiskidetsua izan zuten, beraz hauen etorrerarekin, eusko-erromatar kultura sortu zen. \"Via trajana iter XXXIV\" izeneko galtzadak, Burdigalamdik (gaur egungo Bordele) Asturicara (Astorga) zihoanak, Lautada ekialdetik mendebaldera zeharkatu zuen, Mansio Albatik (Albeniz), Tulloniotik (Dulantzi), Suessatiotik (Arkaia) eta Iru\u00f1a-Veleiatik zehar.\nUrte haietan bakea izan zen nagusi, Erromaren krisialdia inguru honetara heldu arte, III. mendearen erdialdetik aurrera. Hortik aurrera barbaro herrien inbasioak izan ziren, bai eta barruko matxinadak ere, eta horrek guztiak bizitza erabat baldintzatu zuten. Gizarte maila altuek hiriak utzi eta nekazaritza eremuetan villak osatzen hasi ziren, eta nekazariak hara inguratu ziren babes bila.\nGoi Erdi Aroa.\nAgurain herria 1025eko \"Donemiliagako goldea\" agirian agertzen da Sallurtegirekin batera (\"Hagurahin\"), elkarrekin golde bat ordainduz, asko ez dena. 1199-1200. urtean, Nafarroako Erresumaren inbasioan, Gaztelako Alfontso VIII.aren mende geratu zen. Dena den, 1256 arte ez zuen Agurainek hiri gutuna eskuratu, Alfontso X.a Gaztelako erregeak Orian barrena Gaskoiniako bidea gotortu zuenean, Nafarroarekin mugan. \nBehe Erdi Aroa.\n1256tik aurrera, Lizarrateko bideak trafiko handia irabazi zuen itsasorantz eta Gaskoiniako mugarantz. Lautada pasabide garrantzitsua izanda, ekonomia garapen aipagarria izan zuen garai honen hasieran, gehienbat Arabako jauntxoek 1332an Gaztelako erregeari eskubide jurisdikzionalak borondatez eman eta gero. Jauntxo hauek zergak kobratu eta justizia kudeatzen zuten nekazaritzako noble txikiak izatetik, merkatariak izatera eta errentak kobratzera pasa ziren. \nEnrike II.ak, tronuan jarraitu ahal izateko, botere gehiago eman zien nobleei. Nobleek beren artean borrokatzeari utzi zioten, eta Agurain Aiarako jaurerrikoa izatera pasatu zen. Bando gerrak, oinaztarren eta ganboatarren artekoak, nagusi ziren garai hartan. Herrixka ugari jenderik gabe geratu ziren. Borrokek 1487 a arte iraun zuten, Errege Katolikoek hiribildu guztiak bere menpe hartzen dituztenean. Forua nobleen, ahaide nagusien eta erregearen arteko gaia izatera pasatzen da eta hiriguneak gobernatzeko sistema bilakatzen da. Hiribilduak lurralde bakoitzeko Juntaren inguruan elkartzen dira.\nAro Modernoa.\nAhaide nagusi eta txikiek, nahi zuten boterea lortu ez bazuten ere, beren jaurerriak mantendu zituzten. 1512ko uztailean, Fadrique \u00c1lvarez de Toledo, Albako dukea, buru zuen armada Aguraindik abiatu zen Nafarroa inbaditzeko. Aguraingo konde Petri Lopitz Aiarakoari, zein 1520an Karlos V.aren kontra matxinatu zen, komuneroen altxamendua aprobetxatuz. 1521ean matxinada galdu eta atxilotua izan zen, eta gero eraila. Agurainek hereje-hiribilduaren titulua eskuratu zuen orduan, eta etorkizuna ez zen batere erraza izan. 1565ean izurriteak berriz ere eraso zion Araba osoari. Eta hori gutxi balitz, kutsatutako biztanleen ondasunak erretzeko orduan, ohitura zen moduan, sua deskontrolatu eta hiribildu osoa erre zen. Berreraikitze lanetan oso garrantzitsuak izan ziren Amerikako aurkikuntzaren ondorioz heldu ziren ondasunak. Diru hau gauza askotarako erabili izan zen: tenpluak birmoldatzeko, eraikin berriak egiteko, zibilak zein erlijiosoak, eta artelanetan inbertitzeko; esterako, Ozaetako Sortzez Garbiaren baseliza, frai Juan de Luzuriagak eraikia; 1680tik aurrera frantziskotarren ordenako Espainia Berriko komisario orokorra izan zenak eraikia, alegia.\nAmeriketatik aberastasunak heldu ziren, bai eta Lautadako bizitza erabat eraldatu zuten nekazaritza produktuak ere: tomatea, artoa eta, batez ere, patata. Oparotasun garai hura XVIII. mendean amaitu zen. Agurainen eta Lautadan garestitasunaren ondorioz matxinadak izan ziren. Mende haren amaieran Konbentzio Gerra (1793-1795) gertatu zen, eta Euskal Herria frantziar iraultzaileek menpean hartu zuten. Ordutik aurrera mende eta erdi iraungo zuen guda garaia etorri zen.\nXIX. mendea.\n1808 eta 1813 a bitartean, Penintsulako Guda gertatu zen Napoleonen armadaren kontra, Espainiako eta Portugalgo erresumen lurretan. Lautadan Wellington dukearen armadaren garaipenarekin amaitu zen, bertan indar aliatuak Jose Bonaparteren armadaren kontra borrokatu ziren, eta Gasteiz inguruetan 1813ko ekainaren 21ean garaipena lortu zuten. Atzera egin zutenean, frantziar iheslariek Lautadako herri asko arpilatu zituzten.1833-1839 eta 1872-1876 urte tarteetan guda berriz ere itzuli zen Lautadara, kasu honetan beste arrazoi batzuengatik. Fernando VII.a erregearen heriotzarekin garai bat amaitu zen, antzinako erregimenarena hain zuzen ere. Madrilen liberalismoak boterea hartu zuen, baina ez zen bakea bermatzeko gai izan. Nekazariak, artisauak, langileak, elizjende xumea eta nekazaritza jauntxoak matxinatu egin ziren, beraien bizimodua mehatxaturik ikusi zuten eta. Hildako erregearen jarraitzaile bihurtu ziren, Carlos I arena hain zuzen ere. Lautadako herritar gehienek karlisten alde egin zuten, foru komunalen eta kristautasunaren defentsan, hots, tradizioaren alde. 1834ko urriaren 26 eta 27an, Zumalakarregi jeneralak Gobernuaren tropak garaitu zituen Dulantzi inguruetan. Hala ere, karlistek guda galdu zuten. Lautadako boluntarioek amaiera arte eutsiko zioten borrokari Gebarako gazteluan, hau karlistek amore eman ondoren liberalek bolboraren bidez leherrarazi egin zuten. Karlisten errebolta bizirik iraun zuen XIX. mendean zehar, garaien araberako intentsitate desberdinekin. Mendearen amaieran, ideologia politiko berriak sortu ziren, esaterako, nazionalismoa eta sozialismoa.\nXX-XXI. mendeak.\nXX. mendea, aurreko mendeko konpondu gabeko arazoak zirela, injustiziak zirela, gatazka internazionalak zirela, oso garai ezegonkorra izan zen. Hasiera batean Bigarren Errepublika aldarrikatu zen, eta 1936an, haren kontrako matxinada hasi, armadak eta oligarkiak bultzatuta. Guda zuzena ez zuen Lautadan eraginik izan, bertako herritar asko beste tokietako fronteetan hil arren. Hala ere, errepresioak eragin handia izan zuen Lautadan, matxinatuen garaipenaren ondorioz urte luzeetan mantendu zena. Diktaduraren ondoren, Lautadan eta Hego Euskal Herriko gainontzeko lurraldeetan,demokraziarako eta askatasunerako bide luze eta zailari ekin zitzaion; nekazari-exodoak herri txikiak hustu zituen, biztanle berriak heldu ziren gure lurraldera, eta gizartean eta politikan oreka lortzeko bide zailari ekin zitzaion.\nEkonomia.\nHerritarrek batez ere industrian dihardute, baina lehen sektoreak \u2014batik bat nekazaritzak\u2014 oraindik badu garrantzia.\nBanaketa administratiboa.\nAguraingo udalerria sei herriz osatua dago:\nEkonomia.\n1912an Cer\u00e1mica Alavesa enpresa ezaguna sortu zuen Dimas Ugarte aguraindarrak, azulejuak ekoizteko. Zeramika-lan artistikoak ere egin zituen. 1970eko hamarkadan ateak itxi zituen.\nNahiz eta 1960ko hamarkadara arte Aguraingo jarduera ekonomiko nagusia nekazaritza izan zen, ordutik, herriaren inguruan hainbat industrialde garatu dira, herriak dituen komunikabide onei esker, Gasteiz eta Iru\u00f1ea arteko autobidea esaterako. Lehen industrialdea Litutxipikoa izan zen, 1980ko hamarkadatik aurrera.Horren ondoren, Eusko Jaurlaritzaren bidez, beste bi gune garatu dira, Galzar industrialdea eta Agurain industrialdea, biak autobidearen ondoan. Galzarkoak 520.000 metro koadroko azalera izango du guztiz garatzean, eta Agurain industrialdeak 460.000 metro koadro.\nDemografia.\nAgurainek ez zuen izan Euskal Herriko beste herri batzuk izan zuten populazio hazkunde bizkorra 1950eko hamarkadatik aurrera, baina beste toki batzuetan ez bezala, 1970eko hamarkadan hasi zen biztanle kopurua handitzen. XXI. mendeko lehen hamarkadak hazkundea bizkortu egin zen.\nPolitika.\nUdal hauteskundeak.\n2019ko hauteskundeen ondoren, EAJ alderdiko Ernesto Sainz hautatu zuten alkate. 2015eko hauteskundeetatik alkate izandako alderdi bereko I\u00f1aki Beraza ordeztu zuen.\nAlkateak.\nHauek izan dira Aguraingo azken alkateak:\nKultura.\nHizkuntza.\nLouis Lucien Bonaparteren planoan (1863) euskal eremutik at bazegoen ere, uste da XVIII. mendearen bukaera arte euskaraz mintzo zirela aguraindarrak.\nLautadan antzina herritar gehienak euskaldun elebakarrak ziren. Mendeak aurrera egin ahala euskara indarra galtzen hasi zen gaztelaniaren eraginez. Azken hau gizartean eta kultura alorrean erabat gailendu zen arte. Horren arrazoi nagusia goi gizarte-mailen erdararako joera izan zen, horrek euskararen ospe-galtzea ekarri zuen eta. Horren ondorioz euskara, euskaldunen artean ere, kulturarik gabeko eta pertsona baldarren hizkuntzatzat ikusten hasi zen. Euskararen baztertzea, batez ere, XVIII. mendearen erdialdetik aurrera izan zen, baina Euskalerriaren Adiskideen Elkarteko euskal herritar intelektual batzuek baztertze hura moteltzea lortu zuten.\nXIX. mendean, nekazariek karlistaldiak galdu izanak eta 1876an foruak bertan behera uzteak, hezkuntza politika gobernu espainiarraren eskuetan geratzea ekarri zuen, eta honek Lautadan euskararen erabateko heriotza ekarri zuen. Aguraingo bake epaitegiko aktek diotenez, 1841ean, oraindik ere, itzultzaile baten beharra zuten. Horrek esan nahi du bertako euskaldun elebakarren ehunekoa handia zela.\nGaur egun euskaraz egiten edo ulertzen dute lautadarren %\u00a037k. Ehuneko hori 1870koaren berdintsua da, Ladislao Belaskok euskararen egoera Araban aztertu zuen garaikoa, garai hartan 1000 biztanle inguruk egiten baitzuten euskaraz. Mende bat geroago, 1970ean, Pedro Irizarrek egindako inkestaren arabera, lautadar jatorriko hiru biztanlek besterik ez zuen egiten euskaraz. Beraz, oso nabarmena izan da euskararen berreskuratzea azken 25 urtean, herritarrek beren kultura izaera berreskuratzeko borondateari eta eginahalari esker.\nGarraioa.\nAraba Bus sareko lineak zerbitzua ematen dio udalerri honi:\nGainera, Eskualdeko Garraioa sareak 4 linea ditu udalerrian:\nBestalde, La Burundesa autobus konpainiaren Sakanako herriak lotzen dituen Gasteiz-Iru\u00f1ea lineak geltokia dauka herrian. Guztira hiru zerbitzu izaten dira norabide bakoitzean. Linearen ibilbidea honakoa da:"}
{"id": "6974", "revid": "71145", "url": "https://eu.wikipedia.org/wiki?curid=6974", "title": "Aiara", "text": "Aiara (ofizialki \"Aiara / Ayala\") Arabako ipar-mendebaldeko udalerri bat da, Gasteiztik 46 bat kilometrora dagoena. Udalerriak Arespalditza du herriburu, eta beste 22 herriz ere osatua dago; populatuena Luiaondo da.\nAiaraldeko eskualdea osatzen du Amurrio, Artziniega, Okondo eta Laudio udalerriekin batera.\nGeografia.\nIngurune naturala.\nGorobel mendilerroa udalerriaren hegoaldean dago, Burgosko probintziako Merindadeen eskualdetik banatzen duela.\nIkustekoa da Soxotik gertu dagoen \"Pe\u00f1aladros\" izeneko ur-jauzia, 25-30 metroko garaiera duena.\nUdalerri mugakideak.\nAiarak mugakide ditu iparraldean Gordexola (Bizkaia) eta Okondo; ipar-ekialdean Laudio; ekialdean Amurrio; hego-ekialdean Urdu\u00f1a (Bizkaia); hegoaldean Merindadeak (Burgos); eta mendebaldean Artziniega eta Merindadeak (Burgos).\nHistoria.\nHistorikoki garrantzi handia izan du, batez ere Erdi Aroan, azken hamarkadetan gainbehera badator ere. Gaur egun 3.000 biztanlera ere ez da heltzen udalerri osoa.\nHistoriaurreari dagokionez, hiru trikuharri aurkitu dira Aiaran; haietariko bi A\u00f1esen, eta Menoion bestea. K.a. XXV. mendekoak omen dira.\nBanaketa administratiboa.\nAiara udalerria 24 herriz osatua dago, 23 kontzejutan antolatuta daudenak:\nDemografia.\nNekazaritzari lotutako udalerria izanik, Aiarak ez zuen gora-behera demografiko handirik izan XX. mendean. Mende horren bigarren erdialdean beherakada txiki bat izan zuen, baina XXI. mendearen hasieran biztanleak irabazi zituen.\nPolitika.\n2011ko maiatzaren 22ko hauteskundeetako emaitzen ondorioz, Bildu koalizioko Josu Artetxe hautatu zuten alkate. 2015ko hauteskundeen ondoren, berriz, EAJ alderdiko Gentza Alamillok eskuratu zuen alkatetza.\nAlkateak.\nHauek izan dira Aiarako azken alkateak:\na 2000ko Maiatzean Florencio Alamillo Barandiaran Alkatea zendu zen.\nGarraioa.\nAraba Bus sareko eta lineek zerbitzua ematen diote udalerri honi:\nGainera, Eskualdeko Garraioa sareak linea bat ditu udalerrian:\nKultura.\nEuskara.\nXIX. mendera arte ibarreko herri batzuetan euskara mantendu egin zuten, baina hortik aurrera gainbehera handia gertatu da Aiaran. Gaur egun, aiararren ia laurdena euskalduna da, eta haiek biltzeko asmoz Hogeitalau Euskara Elkartea sortu zuten."}
{"id": "6975", "revid": "448", "url": "https://eu.wikipedia.org/wiki?curid=6975", "title": "Amurrio", "text": "Amurrio Arabako ipar-mendebaldeko udalerri bat da, Aiaraldea kuadrillakoa, Bizkaiarekiko mugakidea. Araban populazio handiena dutenen artean hirugarrena da (Gasteizen eta Laudioren ondoren), eta Aiaraldean bigarrena (Laudioren ondoren), biztanle baitzituen . urtean. Izen bereko herria da udalerriko herriburua, Gasteiztik 40 bat kilometro ipar-mendebaldera dago, eta Bilbotik 30 bat kilometro hegoaldera.\nIngurune naturala eta klima.\nAmurrio Nerbioi ibaiaren haranean dago. Ibai horrek Amurrioko lurrak hegoaldetik iparraldera zeharkatzen ditu, inguruan mendixka leunak dituela. Paisaia eta landa ingurune horrek lotura estua du, bestalde, industriarekin, fabrika eta lantegietan aritzen baita biztanleen %\u00a060. Aldaiturriaga eta Saratxo izeneko industrialdeek, trenbidearen eta errepidearen ondoan egonik, horretarako lur eta ekipamendu egokiak eskaintzen dituzte.\nAmurrio Euskal Herriko kantauriar isurialdean eta itsas mailatik 219 metro gorago dagoenez, klima ozeanikoa du, hau da, klima hezea eta epela, euria urte osoan banatuta izanik. Tenperaturak neurritsuak dira: minimoak 8-10 Celsius gradu ingurukoak izaten dira; eta maximoak 20-22 ingurukoak.\nHistoria.\nAmurrioko lurretan aurkitutako giza aztarnarik zaharrenak Brontze Arokoak dira. Izan ere, aldi hartakoak dira Erretes Tudelan eta Okondon topatutako geldikinak. Gero, Burdin Aroko aztarnak ere badira, Babioko eta Perega\u00f1ako gailurretan.\nErromatarrek adierazi zutenez, karistiarren eta autrigoien artean kokatuta zegoen Aiara lurraldea (eta bertan, Amurrio). Erromatarren aztarnak daude Alorian, Delikan, Artoma\u00f1an eta Amurrio herrigunean bertan.\nXI. eta XII. mendeen artean, lurralde hau Nafarroako Erresumaren menpe egon zen, eta lehen jaunak, jatorrian, Nafarroako koroaren buruzagi militarrak izan ziren. Gero Gaztelako Erresumaren eskuetara igaro zen. Kokaleku estrategikoa zuen Gaztelarentzat, Gaztelak esportatzen zuen artilea Amurriotik igarotzen baitzen Bilboko porturantz.\nAmurriok 1463an egin zuen bat Arabako ermandadeekin, baina eutsi egin zien kapare gisa zituzten usadio eta ohiturei. Ez zuten errege armadei zerbitzatzeko betebeharrik (kontratatzen zituztenean izan ezik). Pribilegio horiek 1875ean bukatu ziren, foruak galdu zirenean.\nXIX. mendearen hasieran, Napoleondar Gerretan, frantses soldaduek arpilatzeak eta gehiegikeriak egin zituzten Amurrion. Urte batzuk geroago, gerrak berriz ere arrastoa utzi zuen Amurrion, karlistaldiekin: behin baino gehiagotan izan zen bertan Don Karlos, eta 1835. urtean Amurrion jarri zuen kuartel nagusia.\n1842. urtean banatu zen Aiaratik, udalerri propioa osatzeko. Garai hartan, gaur egun San Anton baseliza eta Landako auzoa dauden muinoaren inguruan zegoen herri txiki bat zen Amurrio, eta herritar gutxi zituen. 1919. urtera arte ez zuen hiribildu izaera lortu. 1976an bederatzi herri hartu zituen Amurriok bere udalerrian, eta gaur egun duen banaketa administratiboa eratu zen.\nBanaketa administratiboa.\nAmurrio udalerria hamar herriz osatua dago:\nEkonomia.\nAmurrioren ekonomiaren ardatza zerbitzuak eta batez ere industria dira. Historikoki, altzairuzko hodien ekoizpena izan da industriarik garrantzitsuena, eta XXI. mendearen hasierako petrolioaren garestitzeak eskaria asko handitu zuen eta, ondorioz, lanpostu gehiago sortu ziren. Amurrio eta Laudio bitartean Euskal Herriko eta Europako altzairuzko hodien ekoizle garrantzitsuenetako bi daude, Tubacex eta Tubos Reunidos, bien artean 1.500 langile dauzkate.\nAmurrion 50 langiletik gorako enpresak honakoak dira:\nIndustria-konpainia handien presentzia sendoa dela eta, Amurriok metalaren sektorearekin erlazionatutako enpresa ertainen sare trinkoa garatu du.\nEgurraren eta eraikuntzaren sektorearekin erlazionatutako jarduera ere azpimarratzekoa da.\nNekazaritza bigarren maila batean badago ere, aipagarriak dira baratz ekologikoarekin baita behi-aziendarekin zein ardi-aziendarekin ere erlazionatutako enpresak, esate baterako:\nDemografia.\n1960 eta 1970eko hamarkadetan Amurrioko biztanleria asko handitu zen, batez ere Bizkaian izandako industrializazio prozesuaren ondorioz (kontuan izan behar da Amurrio Bilbo Handiaren eragin eremuan dagoela). Laurogeiko hamarkadatik aurrera, ordea, krisi ekonomikoaren eraginez, biztanleria egonkortu egin zen. 2008an, herriak 1990eko hamarkadan galdutako 10.000 biztanleen maila berreskuratu zuen.\nPolitika.\nUdal hauteskundeak.\n2011ko maiatzaren 22ko hauteskundeetako emaitzen ondorioz, EAJ alderdiko Josune Irabien hautatu zuten alkate. 2015eko eta 2019ko hauteskundeen ondoren, Irabienek errepikatu egin zuen alkatetzan.\nAlkateak.\nHonakoak izan dira Amurrioko azken alkateak:\na 2020ko Azaroan Josune Irabien Marigorta Alkateak dimisioa aurkeztu zuen, kargu publiko berri bat onartzeko.\nGarraioa.\nAraba Bus sareko eta lineek zerbitzua ematen diote udalerri honi:\nGainera, Eskualdeko Garraioa sareak 2 linea ditu udalerrian:\nKultura.\nEuskara.\nUdalerrian biztanleen laurdena, gutxi gorabehera, euskaraduna da, erabilera maila, ordea, txikiagoa da. Herrian ikastola (\"Aresketa\") eta bertso-eskola daude. Amurrioarrek Araba Euskaraz hainbatetan antolatu dute: 1986, 1996, 2005 eta 2013 urteetan. Gainera, 2010. urtean Lucas Rey herri ikastetxean eskola publikoaren jaia ospatu zuten. Belaiki Euskara Elkartea ere aipatzekoa da, Baranbion sortua da bera.\nBertako euskalkia mendebaleko euskararen aldaera bat zen.\n22. KORRIKA bertatik hasi zen 2022ko martxoaren 31n. \nAzpiegiturak.\nHerrian, Euskal herriko zeramika biltzen eta erakusten duen Felix Murga Museo Etnografikoa dago. Kultur-etxea Ugarte dorretxean dago.\nEkonomia.\nAmurrio Arabako Txakolinaren ekoizle nagusia da."}
{"id": "6976", "revid": "71145", "url": "https://eu.wikipedia.org/wiki?curid=6976", "title": "A\u00f1ana", "text": "A\u00f1ana Arabako mendebaldeko udalerri bat da, A\u00f1anako kuadrillakoa. Gasteiztik 31 bat kilometro mendebaldera dago.\nGeografia.\nA\u00f1ana haran malkartsu baten erdian dago, Gaubeako haranaren ondoan.\nHistoria.\nTuestarako bidean sei arkeologi aztarnategi daude. Bertan, Brontze Aroko harrizko eta buztinezko hondarrak aurkitu dira; gaur egun, Arabako Arkeologia Museoan daude ikusgai, Gasteizen.\nBurdin Aroko herrixka baten aztarnak ere badaude, gaur egun Desilla deritzon lekuan.\nHistorialari batzuen arabera, Gesaltzan zegoen Ptolomeok II. mendean aipatu zuen \"Salionica\" hiria, autrigoi jendearena. Erromanizazioak ere eragina izan zuen I. mendetik IV. mendera bitartean; hala erakusten dute hainbat aztarna arkeologikok eta \"A\u00f1ana\" deiturak, jatorriz latinezkoa baita.\nHerri gisa, dokumentuetan lehen aldiz 822. urtean ageri da, gatz iturburuak aipatuta. Izan ere, A\u00f1anako historia gatzari lotua dago, are gehiago Erdi Aroan, Gesaltza A\u00f1ana herriburua sortu zenean. ekonomia jarduerari lotuta. Musulmanen 865. urteko inbasioa zela eta, berriz aipatzen da Gesaltza. \"Annana\" gisa ageri da 978. urteko agiri batean, eta \"Agnana\" izenaz 984ko beste batean; Donemiliaga Kukulako kartularioan \"Sal. Anniana\" gisa ageri da. \"Salinas (Orovi de)\" eran agertu zen 947. urteko agiri batean. Alfontso I. Borrokalariak Gesaltzako muinoaren gaina populatzeko agindua eman zuen 1126. urtean. Geroago, Alfontso VII.a Gaztelakoak, 1140. urtean, hiri forua eman zion Gesaltzari; Araban eman zen lehen forua izan zen. Gatza ekoizteko eta merkataritzako jarduera handien ondorioz, Gesaltza juduen gune garrantzitsu bilakatu zen XIV.-XV. mendeetan. Gune horrek gatzaren salerosketa monopolizatu zuen, azkenean. Lehen aldiz X. mendean kokatu ziren, eta Arabako lehen kokatzeak izan ziren. Goiko auzunean, desagertuta dagoen San Kristobal elizatik gertu, sinagoga bat egon zen. Gesaltza A\u00f1ana 1460. urtean sartu zen Arabako Ermandadean. Gasteizko kuadrillakoa izan zen 1840. urtea arte; A\u00f1anako kuadrilla sortu zen arte, alegia.\nGesaltza A\u00f1ana.\nErdi Arotik XIX. mendea arte Gaztelako zein Espainiako Koroa izan da gatzagen, putzuen eta iturrien jabea. XIX. mendean, Manuel de la Vallina komisarioak egindako ikuskatzearen ondorioz, Koroak zenbait erreforma agindu zituen tradizioko laborantzan, produkzioa hobetzeko asmoz.\nHirigune historikoaren esparru arkeologikoa ere kultura ondasun izendatuta dago, \"monumentu multzo\" sailkapenarekin.\nHirigune zaharrak aldakuntza ugari izan ditu jatorrizko egituran eta antolakuntzan. Etxeak herriaren erdigunetik hego aldera daude kokatuak, eta landa bizimoduaren zantzuak erakusten dituzte, izan ere, Erdi Arotik datozen eredu xume eta praktikoak errepikatzen dituzte.\nBanaketa administratiboa.\nA\u00f1ana udalerria bi herriz osatua dago:\nPolitika.\nAlkateak.\nHauek izan dira A\u00f1anako azken alkateak:\nKultura.\n2016an A\u00f1anako biztanleen %28,3a euskaldunak ziren.\nGehien hitz egiten den hizkuntza A\u00f1anan gaur egun erdera da.\nGarraioa.\nAraba Bus sareko lineak zerbitzua ematen dio udalerri honi:"}
{"id": "6977", "revid": "71145", "url": "https://eu.wikipedia.org/wiki?curid=6977", "title": "Argantzon", "text": "Argantzon (izen ofiziala \"La Puebla de Arganz\u00f3n\") Burgos probintziako (Gaztela eta Leon, Espainia) udalerria da, Trebi\u00f1uko barrendegian dagoena. Trebi\u00f1uko barrendegiko beste udalerria Trebi\u00f1u da. Bi udalerri horiek osatzen duten lurraldea administratiboki Burgosi badagokio ere, ikuspuntu geografiko eta kulturaletik, biztanleak arabar sentitzen dira.\nHistoria.\nAntzinako Erroma.\nArgantzon igarobide estrategikoa izan da historian zehar, bertan Tuioko mendilerroa eta Gasteiz mendien arteko haitzarte natural bat dagoelako, Argantzongo haitzartea alegia (gaztelaniaz \"Las conchas de Arganz\u00f3n\" esaten zaio). Bertatik igarotzen zen \"Ab Asturica Burdigalam\" edo Astoreka eta Bordele lotzen zituen galtzada erromatarra, baita Gasteiztik doan Done Jakue bidea ere.\nArgantzondik gertu bide erromatarraren lekuko izan litekeen hilarri bat aurkitu zen 1913an. Federico Baraibarrek eginiko ikerketaren arabera, 10 urteko neska baten hilobikoa da, eta bertan galtzada erromatarra zaintzen zuen \"mansio\" militar bat agian egon zela iradokitzen du.\nErdi Aroa.\nErromatar inperioaren erorialdiaren ondoren, Argantzonen lehen aipamena 801. urtekoa da. Urte horretako udazkenean egungo Miranda de Ebro inguruan muga zuten arabiarrek razzia bat egin zuten iparralderantz, eta, Argantzon parean, bertako biztanleekin topo egin zuten. Arabiarren kronikek diotenez, Kordobako al-Hakam emirraren anaiak gidatu zuen razzia Araban eta Gaztelan barrena, baina porrot latza jasan zuen Argantzongo haitzartean.\n871. urteko Donemiliaga Kukulako agiri batean Argantzon herrixka zaharra aipatzen zen.\nArgantzoneren fundazioa.\n1191. urtean Nafarroako Antso Jakitunak hiribildua sortu zuen eta forua eman zion. Sorrera hori Nafarroaren mendebaldeko muga sendotzeko saio gisa ulertzen da, eta bat dator eskualdeko beste hiribildu batzuen sorrerarekin (Gasteiz, Bernedo). Foruaren agiria galdu egin zen, eta 1565ean Filipe II.ak forua konfirmatu zuenean, foru-emailea Alfontso VIII.a Gaztelakoa zela idatzi zen. Egun badirudi onartua dagoela faltsutzea, bigarren agiri horretan ageri den \"regnante me Dei gratia rege Alfonso in Castella et in Legione\" ezinezkoa baita: Alfontso VIII.a ez zen Leongo errege izan. Hala ere, laster Gaztelak Argantzon ingurua, Trebi\u00f1u eta Arabako lautada hartu zituen,(1199. urtearen inguruan).\nKonderriaren sorrera eta Arabako Ermandadea.\nXIV. mendean Argantzon Velasco leinuaren agindupean geratu zen. Velascotarrak Haroko kondeak ziren eta Trebi\u00f1uko agintariak ziren Manriquetarren etsai sutsuak ziren. XV. mendean, Araban lehen ermandade bat (probintziaren aurrekaria) sortzeko saioak egin zirenean, Argantzonek eta Trebi\u00f1uk ere parte hartu zuten. Hala ere, nahiz eta Argantzon ondorengo urteetan inoiz ermandadeko kide izan zen, azkenean Arabako ermandadetik kanpo geratu zen.\nEkonomia.\nUdalerrian nekazaritza eta abeltzaintza dira nagusi.\nBanaketa administratiboa.\nArgantzonek bi biztanlegune ditu: Argantzon bera eta Billa Oka.\nDemografia.\nNahiz eta Gasteiz eta Miranda de Ebro arteko bidean egon, Argantzonek bere nekazari izaerari eutsi dio. XX. mendean zehar gertatutako garapen ekonomiko zein krisialdiek ez zioten eragin bertako biztanleriaren bilakaerari. Hala ere, nekazaritza iraultzak eta mekanizazioak eskulanaren soberakina sortu zuen, eta honek populazioaren gainbehera eragin zuen. 1980ko hamarkadan gainbehera asko azkartu zen, arestian aipatutakoaz gain jende askok hirietara jo baitzuen bizi baldintza hobeen bila.\n1990eko hamarkadatik aurrera etxebizitza berriak eraikitzen hasi ziren, eta errepideen hobetzeak, automobil pribatuaren ugaritzeak eta etxebizitzen prezio merkeagoek Gasteizko jende asko erakarri zuen Argantzona. Biztanleria igo egin zen, baina biztanle berri askok ez zuten berez bizia bertan egiten (lana, erosketak, haurren eskola, aisialdia... hirian egiten zuten).\nPolitika.\n2007ko udal hauteskundeak.\n2007ko udal hauteskundeetan \"Agrupaci\u00f3n Independiente Nueva Puebla\" (AINP) hautes-elkarteak udalerriko 7 zinegotzietatik 3 eskuratu zituen. Alkatea, Roberto Ortiz Urbina, talde horretakoa da. Aurreko alkate Alfredo Oraaren \"Agrupaci\u00f3n Independiente Puebla de Arganz\u00f3n\" (AEIPA) hautes-elkarteak 2 zinegotzi eskuratu zituen, EAE-ANVk bat eta PPk beste bat. PPko zinegotzia salbu, gainerakoak Trebi\u00f1u Araban integratzearen aldekoak ziren.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz, AINPko Roberto Ortiz de Urbina hautatu zuten alkate. AINP elkarteak sei zinegotzi eskuratu zituen, eta Alderdi Popularrak bat.\n2013ko martxoaren 8an, bozketa bidez, Burgostik bereizteko eta Araban sartzeko tramiteak hasteko eskatu zuen udalbatzak, aldeko 5 botorekin eta abstentzio batekin.\n2015eko udal hauteskundeak.\n2015eko udal hauteskundeetan AINP berriro izan zen garaile eta sei zinegotzi eskuratu zituen. Alderdi Popularrak bere zinegotzia galdu zuen eta haren ordez Euskal Herria Bildu koalizioak zinegotzi bat eskuratu zuen.\nAlkateak.\nHauek izan dira Argantzoneko azken alkateak:\na Eliseo Somalo alkateak dimisioa aurkeztu zuen.\nGarraioa.\nAraba Bus sareko lineak zerbitzua ematen dio:\nHirigintza.\nArgantzonek kale nagusi luze baten alboetan hedatzen den hirigune baten egitura dauka. Ardatz nagusi horren muturretan herriaren ateak zeuden. Kale nagusiaren alboetan bigarren mailako bi kale daude, eta hirukote hori zeharkatuz, bi kantoi. Etxeek oraindik ere Erdi Aroko egitura daukate, eta etxadi erregular itxiak osatuz kokaturik daude. Eraikin aipagarrienak Andre Mariaren Jasokundearen eliza, zubi erromatarra, Done Jakue bideko erromesen ospitalea eta Antiguako Amaren baseliza dira.\nXX. mendearen amaieran eta XXI. mendearen hasieran hiritartze berriak eratu ziren. Familia bakarreko etxebizitzen auzo horiek herri nagusitik kanpo daude.\nKultura.\nEuskara.\nAzken urteotan, herriak bi aldiz antolatu izan du Araba Euskaraz, 2001ean eta 2007an, bertako ikastola sostengatzeko."}
{"id": "6978", "revid": "71145", "url": "https://eu.wikipedia.org/wiki?curid=6978", "title": "Armi\u00f1on", "text": "Armi\u00f1on Arabako hego-mendebaldeko udalerri bat da, A\u00f1anako kuadrillakoa. Gasteizko hirigunetik 24 bat kilometro mendebaldera dago, eta Miranda Ebrotik 5 kilometro inguru ekialdera. N-1 errepidearen ertzean dago, Miranda eta Argantzon artean.\nIzen bereko herria, Zadorra ibaiaren ertzean dena, udalerriko herriburua da.\nIzena.\n\"Aramingon\" izenarekin azaltzen zen Erdi Aroko \"Donemiliagako goldea\"n (XI. mendekoa).\nHistoria.\nXI. mendean Trebi\u00f1uko konderriaren barruan zegoen Armi\u00f1on udalerria. 1403an Arabaren zati izatera iragan zen.\nBanaketa administratiboa.\nArmi\u00f1ongo udalerria hiru herriz osatua dago:\nUdalerri hau osatzen duten hiru herrien artean, zaharrena Estavillo da, antza. Armi\u00f1on, hasieran, herri horri lotuta egon zen, baina denborarekin kontzeju bereizia eratu zuen.\nPolitika.\nAlkateak.\nHauek izan dira Armi\u00f1ongo azken alkateak:\na Alkateak ez zuen legegintzaldia bukatu.\nKultura.\nEuskara.\nArmi\u00f1oneko biztanleen artean %35,7a euskalduna zen 2016an"}
{"id": "6979", "revid": "71145", "url": "https://eu.wikipedia.org/wiki?curid=6979", "title": "Arraia-Maeztu", "text": "Arraia-Maeztu Arabako hego-ekialdeko udalerri bat da, Mendialdeko kuadrillakoa. Gasteiztik 26 bat kilometro hego-ekialdera dago. 2006ko erroldan, 728 biztanle zituen. Maeztu da herriburua, eta udalerriaren erdigunean dago, mendiz inguraturik.\nUdalerria 1958. urtean eratu zen, Apilaizko, Arraiako, Korresko eta Laminoriako udalak batuta. Hasieran, \"Maestu\" deitu zioten udalerri berriari, baina 1987. urtean egungo izena hartu zuen: \"Arraia-Maeztu\".\nGeografia.\nIngurune naturala eta klima.\nAzazetako Ega eta Musituko Ega ibaiek eratutako haranek osatzen dute udalerri handi hau, Arraiako eta Laminoriako haranek, alegia. Ikustekoa da Igoroin errekak sortzen duen ur-jauzia Erroitegitik gertu, 10 bat metroko garaiera duena.\nArraia-Maeztu Izkiko Natura Parkean sartuta dago (udalerriko Korres herria, zehazki). Halaber, Kodesko mendilerroa udalerritik gertu dago.\nNabarmendu beharrekoa da, halaber, Olandinako urmaela. Jatorri diapirikoa duen hezegune txiki bat da, eta hor igebelar zuriaren loratze zoragarria ikus daiteke. Iturrietako mendietan dagoen Igoroingo amildegia landaretza simetriaren erakusgarri da: laiotzetan, pagadiak; eguteretan, erkameztiak.\nHistoria.\nBirgaragoienen Kanpanoste, Kanpanoste Goikoa eta Atxosteko aztarnategiak daude, historiaurrekoak. Kristo aurreko 10.500 - 1.500 urte bitarteko giza aztarnak aurkitu dira han. Glaziazio garaiak amaitzen ari zirenean sartu ziren lehen giza taldeak, Goi Paleolitoaren amaieran edo Madeleine aldian. Egungo klimaren aldian \u2014Holozenoan, alegia\u2014 gizakien presentzia areago handitu zen, azken ehiztari-biltzaileekin, Kristo aurreko 7500 - 4300. urteen bitartean bizi izan baitziren lur hauetan. Gero, Neolito garaia etorri zen, eta orduan hasi ziren agertzen abeltzaintza eta nekazaritza.\nMaeztuko herribilduak \"jaurerri\" titulua 1369an eskuratu zuen.\nArraia-Maeztu udalerria, ia gaur egun ezagutzen den bezala, 1958. urtean sortu zen, Apilaizko, Arraiako, eta Laminoriako udalek bat egin zutenean. Korres, ordea, 1965ean igaro zen Arraia-Maeztuko udalerri berriaren zati izatera.\n1958 eta 1987 artean udalerriak Maeztu izena izan zuen.\nEkonomia.\nUdalerriko lehengaiei dagokienez, asfalto naturala dago bertan, eta XX. mendean hainbat meatze egon ziren hura erauzteko. Nabarmenenak Ataurikoak eta Elortzakoak izan ziren.\nHalaber, obrarako agregatuak erauzteko harrobi handi bat dago Laminorian, Echasa enpresak 1977an ireki zuena, eta gaur egun 236 ha-ko azalera duena.\nBanaketa administratiboa.\nArraia-Maeztu 10 kontzejutan bildutako 16 herriz osatua dago:\nPolitika.\nUdal hauteskundeak.\n2019ko maiatzaren 29ko hauteskundeetako emaitzen ondorioz Arraia-Maeztuko alkatea Euzko Alderdi Jeltzaleko Anartz Gorrotxategi Elorriaga da.\nAlkateak.\nHauek izan dira Arraia-Maeztuko azken alkateak:\nGarraioa.\nAraba Bus sareko lineak zerbitzua ematen dio udalerri honi:\nGainera, Eskualdeko Garraioa sareak linea bat ditu udalerrian:\nKultura.\nKirolak.\nAzazetako Ega ibaiaren ertzeko zelaigune zabal batean, Zumaldeko igerilekuak eta aisialdirako beste instalazio batzuk daude."}
{"id": "6980", "revid": "71145", "url": "https://eu.wikipedia.org/wiki?curid=6980", "title": "Arratzua-Ubarrundia", "text": "Arratzua-Ubarrundia Arabako erdialdeko udalerri bat da, Zuia-Gorbeialdea eskualdeko txikiena. Gasteiztik zazpi bat kilometro iparraldera dago.\nUdalerria Arratzua eta Ubarrundia udalerriak batu zirenean sortu zen. Ondoren Ganboako lur zati bat ere batu zitzaion, hain zuzen Langara Ganboa dagoen zatia.\nBertan dago Uribarri Ganboako urtegiaren zati handi bat, baita presa bera ere. Uribarri Ganboan gasteiztarrek aisialdirako erabiltzen dituzten hainbat instalazio daude.\nGeografia.\nIngurune naturala eta klima.\nUdalerriaren zati handi bat Uribarri Ganboako urtegiak betetzen du, udalerriaren erdian, eta horrek Arratzu-Ubarrundiko lurrak hiru eremutan banatu ditu. Iparraldeko eremua menditsu eta basotsua da, Elgea mendilerroaren hegoaldeko mazeletan kokaturik baitago. Bertan daude Landa eta Uribarri-Ganboa herriak, eta udalerriko tontorrik garaiena, Usakoatxa (913 metro). Mendebalderago beste lur zati bat dago, hain menditsua ez dena baina bai muinoz tartekatutako labore lurrez osatutakoa. Luku eta Betolatza dira herri nagusiak. Hegoalderantz hirugarren eremua dago, Gasteizko udalerrian mihi bat bezala sartzen dena eta Zadorra ibaiaren ibarraren ezkerraldea betetzen duena. Eskualde hori muinoz osaturik dago urtegiaren ertzean, Langara Ganboa inguruetan, eta lauagoa da hegoalderantz. Bertan daude udalerriko herri nagusiak: Arroiabe, Dura eta Zurbao.\nZadorra ibaia 540 metro inguruko garaieran irteten da urtegitik, eta ondoren hurrengo herrietatik igarotzen da: Arroiabe, Mendibil eta Dura, eta azkenean, Eskalmenditik pasatu ondoren, Gasteizko udalerrira sartzen da Salburuko parkean.\nUrtegiaren erdian bi uharte daude: Zuhatza uhartea eta Zaldien uhartea.\nHistoria.\nErdi Aroan eskualdean borroka handiak izan ziren ahaide nagusien arteko liskarretan, oinaztar eta ganbotarren artean, alegia.\nUdalerria 1920an sortu zen, aurreko Arratzua eta Ubarrundia udalerri ohiak uztartu eta gero. 1957an, Uribarri Ganboako urtegiaren eraikitzea zela eta, desagertu zen Ganboa udalerriaren herri bi ere hartu zituen bere baitan: Langara Ganboa eta Mendizabal, azken hau dagoeneko desagertua.\nBanaketa administratiboa.\nArratzu-Ubarrundiko udalerria ondorengo herriek osatzen dute, alfabetikoki eta udalerri ohia markaturik:\nPolitika.\n2011ko maiatzaren 22ko hauteskundeetako emaitzen ondorioz, EAJko Rufino Saez de Ibarra hautatu zuten alkate.\nAlkateak.\nHauek izan dira Arratzu-Ubarrundiko azken alkateak:\nGarraioa.\nAraba Bus sareko eta lineek zerbitzua ematen diote udalerri honi:\nGainera, Eskualdeko Garraioa sareak linea bat ditu udalerrian:"}
{"id": "6981", "revid": "237", "url": "https://eu.wikipedia.org/wiki?curid=6981", "title": "ETB", "text": ""}
{"id": "6982", "revid": "59723", "url": "https://eu.wikipedia.org/wiki?curid=6982", "title": "Txekia", "text": "Txekia (, ahoskatua) ofizialki Txekiako Errepublika (, ahoskatua) Erdialdeko Europako estatu itsasgabea da, Bohemia, Moravia eta Txekiar Silesia eskualde historikoek osatua. Ipar-mendebalde eta mendebaldean Alemaniarekin du muga, ipar-ekialdean Poloniarekin, hego-ekialdean Eslovakiarekin, eta hegoaldean Austriarekin. 78.866 kilometro koadroko eremua du, eta 10,5 milioi biztanle. Europar Batasuneko kidea da. Hiriburua eta hiri nagusia Praga da.\nLehen Mundu Gerra bukatutakoan Txekoslovakia izeneko herrialdea osatu zen estatu burujabe gisa. 1939an galdu zuen independentzia, Alemania Naziak inbaditu zutenean. Bigarren Mundu Gerraren ondoren, Sobietar Batasunaren eragin eremuaren barruan geratu zen. 1968an, Txekoslovakian egiten ari ziren erreformek herrialde sozialisten batasuna arriskuan jar zezaketelakoan, Sobietar armada herrialdean sartu zen. 1991n, Sobietar Batasuna desegin zenean, Txekoslovakia sobietar eraginpetik askatu eta Mendebaldeko Europaren eraginpera lerratu zen. 1993ko urtarrilaren 1ean, bakean banandu ziren Txekoslovakia osatzen zuten bi herri nagusiak: Txekia eta Eslovakia.\nGeografia.\nTxekiako Errepublika Erdialdeko Europako estatu itsasgabea da, ipar latitudeko 48\u00b0 eta 51\u00b0 artean, eta ekialdeko longitudeko 12\u00b0 eta 19\u00b0 artean hedatua. 49.035 kilometro koadroko eremua hartzen du.\nMugak.\nIpar-mendebalde eta mendebaldean Alemaniarekin du muga, ipar-ekialdean Poloniarekin, hego-ekialdean Eslovakiarekin, eta hegoaldean Austriarekin. Moldauhafen izeneko lurraldea, Hanburgoko portuko 30.000 metro koadroko eremua, Txekiaren aldi baterako barrendegia da, Versaillesko Itunak Txekoslovakiari emandakoa itsasora irteera izan zezan. Lurralde hau Alemaniari itzuliko zaio 2028an.\nErliebea.\nTxekiako Errepublikako geografia askotarikoa da. Bohemia, herrialdearen mendebaldean dagoena, arro zabala da, Elba (txekieraz: \"Labe\") eta Moldava (txekieraz: \"Vltava\") ibaiek zeharkatua, eta mendi ez oso garaiek (Sudeteak) inguratua. Bertan kokatua dago herrialdeko tontor handiena, \"Sn\u011b\u017eka\" mendia (1.602 metro). Moravia, ekialdean dagoena, menditsuagoa da. Eskualdeari izena ematen dion Morava ibaia da garrantzitsuena, eta bertan dago Oder ibaiaren (txekieraz: \"Odra\") sorlekua.\nHidrografia.\nIbaiak hiru itsaso desberdinetara isurtzen dira: Elba eta Moldava Ipar itsasora, Oder Baltikora eta Morava Itsaso Beltzara.\nKlima.\nKlima kontinental epela du; urteko batez besteko tenperatura 7,9\u00a0\u00b0C da (0,5\u00a0\u00b0C otsailean, 18,6\u00a0\u00b0C ekainean). Temperaturak altitudearekin aldatzen dira. Horrela, Sn\u011b\u017eka mendian (1.602 metro) urteko batez besteko tenperatura 0,4\u00a0\u00b0C besterik ez da, eta hego-ekialdeko Moraviako ordokietan, berriz, 10\u00a0\u00b0C. Batez besteko tenperaturarik gorenak Pragan neurtu ohi dira, hiriko bero-uhartea dela-eta. Iparraldeko Jizera mendigunea (Sudeteak) da eskualderik euritsuena (1200 mm baino gehiago urtean); prezipitaziorik txikienak hego-ekialdeko Moravian eta Bohemiako ipar-mendebaldean jasotzen dira.\nIngurumen arazoak.\nEnergia sortzeko indarretxeek sufre bioxido asko kanporatzen dute, eta euri azidoa eragiten dute. Airearen kutsadurak baso eremu handiak hondatu ditu. Lurraldeko zuhaitzen %\u00a075 inguruk defoliazio arazoak ditu. Ura ere oso kutsatua dago leku askotan, batez ere nekazaritza inguruneetan. Industriak, meatzaritzak eta nekazaritzak sortzen dituzten hondakinek arriskuan jartzen dute lurrazalako eta lur azpiko uraren garbitasuna.\nHistoria.\nLehen urteak.\nEskualde honetako lehenengo giza-aztarnak K.a. 28.000. urte ingurukoak dira. K.a. III. mendetik aurrera, boio izeneko herri zelta iritsi zen. Geroago \"marcomanni\" eta \"quadi\" tribu germaniarrak finkatu ziren bertan. Migrazioen Garaian, Erdialdeko Europatik hegoaldera eta mendebaldera jo zuten germaniar askok. IV. mendean, eslaviarrak iritsi eta Bohemia erdialdean finkatu ziren.\nBohemiako Erresuma.\nIX. mendearen amaieran Premysl dinastiak Bohemiako lehenengo erreinua sortu zuen, eta XI. mendean Moraviako lurraldeak hartu zituen. Erdialdeko Europako Erdi Aroko erresuma garrantzitsu samarra izan zen, eta Germaniako Erromatar Inperio Santuan egon zen beti. 1310. urtean Luxenburgo dinastiak hartu zuen aginpidea. 1355ean, Bohemiako errege zen Karlos I.a Bohemiakoa Inperio Santuaren enperadore izendatu zuten, eta Pragan ezarri zuen Inperioaren hiriburua. Garai hartan kulturak gorakada handia izan zuen.\nXV. mendean Jan Husek erreforma bultzatu zuen erlijioan. Haren jarraitzaileak, hustarrak, gogor borrokatu ziren katolikoen aurka, baina 1526. urtean Bohemia Habsburgotarren esku geratu zen. Hala ere, hustarrek borrokak jarraitu zituzten, eta 1627an, Hogeita Hamar Urteko Gerraren ondoren, lurraldea Fernando II.a enperadorearen mendean geratu zen.\nXVIII. mende amaieran txekiar nazio sentimentua berpizten hasi zen. 1780ko hamarkadan lehenbiziko txekiar egunkariak karrikaratu ziren eta 1792an Pragako Unibertsitatean txekierazko hizkuntza eta literatura katedra sortu zuten. Napoleondar Gerretan, Germaniako Erromatar Inperio Santua desegindakoan, Austriar Inperioaren zati bilakatu zen Bohemia, eta Austria-Hungariako Inperioarena 1867an.\nMunduko gerrak.\nLehen Mundu Gerraren amaieran, Austria-Hungariako Inperioa bukatuta, Txekoslovakiako Errepublika independentea eratu zen 1918an. Bohemia, Moravia, Silesia, Eslovakia eta Rutenia Transkarpatikoa zeuden bilduta. Estatu berriak Polonia eta Hungariako zatiak, eta Sudeteetan hiru milioi alemaniarren bizilekua hartzen zituen barruan, gerra irabazi zutenek hala erabakita. Txekiar eta eslovakiar buruzagiek konstituzioa prestatzeko agindu zioten Nazio Biltzar bati. Biltzarrak sistema parlamentario zorrotza hautatu zuen \u2013presidentea, bere ministro kabinetea, eta legegintzarako bi ganbera\u2013 eta emakumeari botoa emateko zein hartzeko eskubidea ezagutu zitzaion, aurreneko aldiz. Biltzarrak Tom\u00e1\u0161 Masaryk izendatu zuen errepublikako lehendakari. Baina estatu berriak alemaniar, hungariar, poloniar eta ruteniar gutxiengoak zituen. Hainbat eskubide eman bazitzaizkien ere, lurralde-autonomia izan gabe, nahigabea eta Txekoslovakiatik alde egiteko gogoa hedatu ziren zenbaiten artean.\n1929tik aurrera, mundu osoa erasan zuen Depresio Handiak eragin handiagoa izan zuen Sudeteetan, eskualde industrializatuena zelako, eta alemaniar nazionalismoa piztu zuen. Adolf Hitlerrek agintea lortu zuenean, 1933an, nazionalismoa areagotu egin zen. Sudeteetako alemaniarrek Txekoslovakiatik bereiztea eskatu zuten. 1938an, Ingalaterrak, Frantziak, Italiak eta Alemaniak Txekoslovakiaren egonkortasuna lortzeko Sudeteak Alemaniaren eskuetan uztea erabaki zuten, 1938ko Municheko Itunaren bidez. Masarykek kargua utzi zuen, eta haren ordez, Edvard Bene\u0161 izendatu zuten. Ia aurreikus zitekeen bezala, hurrengo urtean Alemaniako gudarosteak Txekoslovakia osoa hartu zuen. 1939ko martxoan, Eslovakia independizatu zen, Hitlerrekin aliatuta. Okupazioa 1945eko maiatzaren 9an amaitu zen. Bigarren Mundu Gerraren ondoren, Sobietar Batasuneko gudarosteak okupatua, Txekoslovakiak 1919ko mugak berreskuratu zituen atzera. Hurrengo urteetan, 2,7 milioi alemaniarrak Alemaniara eta Austriara kanporatu zituzten.\nTxekoslovakia komunista.\n1946ko hauteskundeetan, Txekoslovakiako Alderdi Komunistak botoen % 38 eskuratu zituen, eta 1948an, botoen % 51. Azkeneko urte horretan, ekainean, gobernu komunistak hala aginduta, herrialdeak Herri Errepublika izena eta sobietarrena bezalatsuko eredu ekonomikoa hartu zituen. Halaber, Txekoslovakia Sobietar Batasunaren mendeko itun sistemako kide bihurtu zen, alegia, COMECONeko eta Varsoviako Ituneko kide. 1960an, Txekoslovakiako Herri Errepublikak Sozialista deitura hartu zuen. Hamarkada hura aldaketa politiko baten hasiera izan zen. Aurreko hamarkadan Alderdi Komunistatik kanporatutako buruzagi eslovakiarrak atzera onartu zituzten, eta eslovakiarrak sutsuago aritu ziren beren autonomiaren alde borrokan, konstituzio sozialista berriak murriztu egin baitzuen.\n1967an, ikasleen manifestazioek alderdi komunistako burua, Anton\u00edn Novotn\u00fd, bere karguaren dimisioa ematera behartu zuten. 1968ko hasieran, Alexander Dub\u010dek hautatu zuten Alderdi Komunistako idazkari, eta Ludwik Svoboda lehendakari. Bi buruzagi berriek ekonomiaren deszentralizazio programa bat abiarazi eta nazioaren burujabetasuna berretsi zuten, herriaren gehiengoaren babesaz. Sobietar Batasunak eta Varsoviako hitzarmeneko gainerako kideek erreforma haiek herrialde sozialisten batasuna arriskuan jartzen zutela iritzi zioten, eta abuztuan sobietar gudarostea herrialdean sartu zen. Pragako Udaberria deitzen zaioneko buruzagiak alderdi komunistatik kanporatu zituzten, eta herrialdeko politika Sobietar Batasunaren esanetara jarri zen ostera.\nBelusezko Iraultza.\nMikhail Gorbatxovek Sobietar Batasunean bultzatu zuen erreformak aldaketa handiak eragin zituen Txekoslovakian. 1989an, errepresioa gorabehera, gobernuaren kontrako protestak handitu egin ziren, eta erregimena kinka larrian geratu zen. Gobernuak oposizioko taldeak ordezkatzen zituen Foro Hiritarrarekin negoziatzen hasi behar izan zuen. Urtearen bukaeran, behin-behineko gobernu bat eratu zen, gehiengo ez komunistarekin. Horrela, 1946. urteaz geroztik agintean zegoen erregimen komunistari amaiera eman zitzaion. Abenduan, Foro Hiritarrak alderdi komunista salatu zuen alderdikideak postu nagusietan jartzeaz. Pragan berrehun mila pertsona inguru elkartu ziren, kabinetean oposizioko kide gehiago egon behar zuela eskatzeko. Gust\u00e1v Hus\u00e1k lehendakariak dimisioa aurkeztu zuen, eta V\u00e1clav Havel idazleak hartu zuen haren lekua. Havelek preso politikoentzat amnistia dekretatu zuen, eta hauteskundeak deitu zituen 1990eko ekainerako.\n1989tik aurrera, sobietar eta txekoslovakiar gobernuek Armada Gorriko 70 mila soldadu handik ateratzeko egin beharreko urratsak hitzartu zituzten. Lehendakariak kontinentea erdibanatzen zuten bi bloke militarren desagerpena aldarrikatu zuen lehenago, baina Varsoviako Ituna indargabetu zenez gero, eta Jugoslaviakoak bezalako gerra nazionalistak pizteko arriskuaren aurrean, 1991n NATOrekin nolabait elkartzeko eskaria egin zuen, Hungaria eta Poloniarekin batera.\n1990eko ekaineko hauteskundeetan Havel atera zen garaile, eta Txekia eta Eslovakiako Errepublika aldarrikatu zen. Hauteskundeen ondoren, Foro Hiritarra bitan banandu zen: Alderdi Hiritar Demokratikoa, eskuinekoa, eta Mugimendu Hiritarra. Eslovakian, Eslovakia Demokratikoaren aldeko Higikundeak herrialdea hartzen ari zen eskuin joerari aurre egitea deitu zuen. Gobernu berriaren erreformek ez zituzten berehala emaitza onak eman. 1991ko martxoan, 185.000 pertsona lanik gabe zegoen, eta urteak aurrera egin ahala askoz gehiago izango zirela kalkulatzen zen.\nTxekia burujabea.\n1992ko hauteskundeetan, Txekiako Alderdi Hiritar Demokratikoa eta Eslovakia Demokratiko baten aldeko Higikundea atera ziren garaile, zein bere errepublikan. Federazio berriaren estatutuari buruzko negoziazioek ez zutenez aurrera egiten, txekiar eta eslovakiar buruzagiek elkarrengandik banatzea erabaki zuten, alegia, Txekoslovakia mapatik desagerraraztea eta haren ordez bi errepublika burujabe sortzea: Txekiako Errepublika eta Eslovakiako Errepublika. Txekoslovakiako lehendakari federalak, V\u00e1clav Havelek, bere karguaren dimisioa eman zuen 1992ko uztailean, Eslovakiako Biltzar Nazionalak errepublika honen burujabetasuna aldarrikatu ondoren. Eslovakiaren nahi nazionalak areagotuta, 1993ko urtarrilaren 1ean Txekiar Errepublika eta Eslovakia jaio ziren.\n1993an, Vaclav Havel bera izan zen Txekiar Errepublikako lehen lehendakaria, eta V\u00e1clav Klaus lehen ministroa. 1994an, Txekiako Errepublika Bakerako Elkartean sartu zen, bloke sozialistako herrialdeak pixkana sartzeko NATOk sortutako erakundean, hain zuzen. Herrialdearen zorra inguruko herrialde komunista ohiena baino txikiagoa zen, eta atzerritarren inbertsioa, berriz, handienetako bat. Klaus lehen ministroak gidatu zuen erreforma ekonomikoa, pribatizazio kanpaina azkar batean oinarritua. 1995ean, Txekiar Errepublika Ekonomia Lankidetza eta Garapenerako Antolakundeko (OCDE) kide egiten zen lehen herrialde komunista ohia bihurtu zen. 1996ko hauteskundeetan, sozialdemokratek aurrera egin zuten, eta Klausek Legebiltzarreko gehiengoa galdu zuen. Abenduan, Txekiako Errepublikak eta Alemaniak adiskidantza agiri bat izenpetu zuten. Agirian, Alemaniak barkamena eskatzen zuen naziek Bigarren Mundu Gerran egin zituzten gehiegikeriengatik. Txekiar Errepublikak ere barkamena eskatzen zuen, gerraren ondoren hiru milioi alemaniar Sudeteetatik egozteagatik.\n1997an zehar, diruaren debaluazioak kaos politikoa ekarri zuen. Alderdi Hiritar eskuindarra eta haren burua, Klaus, finantza talde jakin batzuei ezkutuko sariz laguntzeaz akusatu zituzten. Havelek Klausi kargua uzteko eskatu zion jendaurrean. Klausek azaroan aurkeztu zuen dimisioa eta Josef Tosovskyk hartu zuen haren lekua. Krisi ekonomikoaren batera, xenofobiak gora egin zuen, eta arrazismo ekintza bortitzak gertatu ziren ijitoak bezalako gutxiengoen aurka. Itxura denez, ekintza horiek biztanleriaren parte handi baten babesa dute. 1998ko apirilean, Txekiako Errepublika NATOko kide bihurtu zen.\n2004an Europako Batasunean sartu zen. V\u00e1clav Klaus politikari kontserbadorea izan zen lehendakaria 2003 eta 2013 bitartean, eta nahiz ez zen Europako Batasunaren zalea, Txekiar Errepublikari egokitu zitzaion 2009ko lehenengo sei hilabeteetan Europako Batasunaren lehendakaritza. 2013ko martxotik Milo\u0161 Zeman da Txekiako presidentea.\nGobernua eta administrazioa.\nPolitika.\nTxekia ordezkaritza bidezko demokrazia parlamentarioa da. Presidentea da estatuburua, eta lehen ministroa gobernuburua. Parlamentuak (txekieraz: \"Parlament \u010cesk\u00e9 republiky\") bi ganbera ditu: Diputatuen Ganbera (txekieraz: \"Poslaneck\u00e1 sn\u011bmovna\"), 200 eserleku dituena, eta Senatua (txekieraz: \"Senat\"), 81 eserlekurekin.\nBanaketa administratiboa.\n2000tik, Txekiako Errepublika 13 eskualde (, singularra ), gehi hiriburuaz (), osaturik dago. Eskualde bakoitzak Eskualde Batzar bat du () eta edo lehendakari bat. Pragan, eskumen hauek udalbatzak eta alkateak dituzte. Lehengo banaketa administratiboa, 76 barrutikoa (, sing. \u2013 ), 1999an aldatu zen.\nDemografia.\nBiztanleria.\n2015ean Txekiak 10.553.843 biztanle zituen, 134 biztanle kilometro karratuko dentsitatearekin. Biztanleriaren banaketa ez da berdina alde guztietan: Moraviako iparraldeko industria guneetan jende asko bizi da, eta beste leku batzuetan, berriz, Bohemiako hegoaldean, adibidez, oso jende gutxi. Biztanle gehienak hirietan bizi dira, % 73 2015ean. Adineka, berriz, honela dago banaturik biztanleria: 0-14 urte bitartekoak % 15,1, 15-64 urte bitartekoak % 66,4, 65 urtetik gorakoak % 18,5. Bizi itxaropena 78,6 urtekoa da, 75,7 urtekoa gizonezkoena eta 81,8 urtekoa emakumezkoena (2016ko zenbatespena).\nBanaketa etnikoa.\nTxekiarrak dira gizatalde nagusia, biztanleen % 64,3. Moraviarrak % 5 dira eta eslovakiarrak % 1,4 (2011ko zenbatespena). Horiez gainera, poloniarrak, alemaniarrak, ijitoak, hungariarrak eta ukrainarrak daude.\nHizkuntzak.\nTxekiera da hizkuntza ofiziala, biztanleriaren 95,4-k hitz egiten duena. Eslovakieradunak % 1,6 dira.\nErlijioa.\n2011ko datuen arabera, % 34 ateoak dira, % 10 katolikoak eta % 0,8 protestanteak; % 45ek ez zuen erantzun.\nEkonomia.\nTxekia Europako herri industrializatuenetako bat izan da XIX. mendearen erdialdez geroztik. Bloke komunistaren baitan ere, Txekoslovakia COMECON (estatu sozialisten arteko ekonomia harremanak sendotzeko eta elkarren laguntza sustatzeko sortu zen erakundea, Europar Ekonomia Erkidegoaren parekoa) erakundeko potentzia industrial handienetakoa zen, eta Alemaniako Errepublika Demokratikoarekin lehiatzen zen teknologia handiko produkzioetan. Komunismoa erori zenean, Txekiak merkatu kapitalistaren beharrizanetara egokitu behar izan zuen bere produkzio azpiegitura. Horrek sektore guztien birmoldaketa eta modernizazioa eragin zuen, eta aldaketa traumatikoa izan zen askotan. Hala ere, Txekiak Europa ekialdeko beste herrialdeek baino baldintza hobeagotan aurre egin zion prozesuari, bere teknika eta zientzia maila handiari esker.\nLehen sektorea.\n2015ean, nekazaritza eta abeltzaintzak hartzen zuten barne produktu gordinaren % 2,5. Moraviako eta Bohemiako lur behereetan, laboreak eta azukre erremolatxa egiten dira batez ere, eta behi eta txerri hazkuntzak garrantzi handia du. Bohemiako ibarretan, berriz, zekalea eta patata egiten dira. Oloa pentsutarako erabiltzen da, eta garagarra garagardoa egiteko, batez ere. Izan ere, Txekia munduko garagardo ekoizle handienetakoa da. Laboreez gainera, azukre erremolatxa, patata, tabakoa, kalamua eta lihoa egiten dira, eta baita mahatsa eta fruta ere, baina lekurik beroenetan bakarrik. Abere hazkuntzak ere garrantzia handia du, lurraldeko larre eremu eta pentsu produkzio handiei esker. Basoek lurraldearen laurdena hartzen dute, eta paper eta altzari fabrikak hornitzen dituzte.\nBaina Txekiaren aberastasun handienetako bat bere mea baliabideak dira: harrikatza, lignitoa, grafitoa eta uranioa Bohemian, eta ikatza Moravian. Meatoki nagusiak Bohemiako iparraldean eta batez ere Ostravako ikatz arroan daude, Silesian. Gai horiez gainera, gas naturala, burdina, urrea, zilarra eta mea erradioaktiboak ustiatzen dira.\nIndustria.\nIndustriak barne produktu gordinaren % 37,3 sortzen du. Bi sektore nabarmentzen dira guztien gainetik: ehungintza, iparraldean, eta siderurgia, Silesian eta Bohemian. Eraikuntza mekanikoen sektorea ere oso aurreratua dago: zentral nuklearretako osagaiak egiten dira Pilsenen, motorrak Brnon, gerrarako makinak eta tresnak Vitkovicen. Industria kimikoa ere oso aurreratua dago, Ostravako eskualdean batez ere, eta garrantzi handikoa da, baita ere, nekazaritzako produktuen eraldatze industria, batez ere azukregintza eta garagardogintza (Praga eta Pilsenen batez ere). Azkenik, oinetako eta larruzko produktuen fabrikak eta Bohemiako beira industria ospetsua aipatu behar dira.\nTurismoa.\nTurismoa herrialdearen diru iturri nagusietako bat bihurtu da. Ekialdeko Europako beste herrialde batzuetan ez bezala, Errumanian edo Jugoslavian, esate baterako, Txekian bakean gauzatu ziren erreforma demokratikoa eta herrialdearen zatiketa, eta horri esker turismoak ez zuen batere indarrik galdu, alderantziz baizik. Praga da, bertako kultura tradizioagatik eta hiriaren bikaintasunarengatik, turista gehien erakartzen duen lekua.\nKultura.\nLiteratura.\nTxekiar idazleen artean, azpimarragarriak dira Franz Kafka, alemanez lan egin zuena, eta Milan Kundera, txekieraz eta frantsesez idatzi zuena.\nMusika.\nTxekiako Orkestra Filarmonikoa munduko hoberenen artean dago. Bestalde, Anton\u00edn Dvo\u0159\u00e1k (1841\u20131904) da musikagile klasikorik ezagunena."}
{"id": "6984", "revid": "124047", "url": "https://eu.wikipedia.org/wiki?curid=6984", "title": "Txekoslovakia", "text": "Txekoslovakia (txekieraz eta , \"\u010cesko-Slovensko\"; edo \"Czecho-Slovakia\") Europa erdialdeko estatu bat zen, 1918tik 1993ra 75 urtez iraun zuena. Bigarren Mundu Gerrako tartean, gobernua erbestean izan zuen, nazien okupazioa dela-eta.\n1993ko urtarrilaren 1ean Txekoslovakia bakean erdibitu zen, Txekia eta Eslovakia estatuak sortu zirenean.\nPolitika.\nHerrialdearen historian, hauek izan dira presidente guztiak:\nKirolak.\nTxekoslovakian kirolak garrantzi handia zeukan eta emaitza bikainak lortu izan zituzten hainbat kiroletan. Txekoslovakiako futbol selekzio nazionalak behin Europako Futbol Txapelketa irabazi zuen, 1976an, Mendebaldeko Alemaniaren aurka. Munduko Futbol Txapelketan, aldiz, birritan izan zen finalista, 1934 eta 1962an.\nSaskibaloian, selekzio nazionalak EuroBasket behin irabazi zuen 1946an, txapeldunordea bestela 6 aldiz izan zen (1947, 1951, 1955, 1959, 1967 eta 1985ean), hirugarren postua 5 aldiz eskuratu zuen eta laugarrena 3 bider.\nEskubaloiari dagokionez, Pragako Dukla taldeak hiru aldiz irabazi du Europako Kopa, 1957, 1963 eta 1984an.\nTenislari oso garrantzitsuak ere izan zituen, hala nola Martina Navr\u00e1tilov\u00e1, emakumezkoen tenisean inoiz izan diren handienetakoa, eta Ivan Lendl gizonezkoetan, biak ala biak 1980ko hamarkadan batik bat ibilitakoak.\nJoko Olinpikoei dagokienez, Emil Z\u00e1topek atleta eta V\u011bra \u010c\u00e1slavsk\u00e1 gimnasta aipatu behar dira. \"Txekiar lokomotora\" ezizenaz ezagutzen zen Z\u00e1topek korrikalaria historiako atletarik garrantzitsuenen artean dago, bereziki 1950eko hamarkadan nabarmendu zena. \u010c\u00e1slavsk\u00e1 gimnastak aldiz 1959 eta 1968 artean zazpi urrezko domina jaso zituen parte hartu zuen hiru Jokoetan, eta horietaz gain lau domina Munduko txapelketetan eta 11 Europakoetan eskuratu zituen. Izotz hockey taldeak sei aldiz irabazi zuen txapelketa olinpikoa eta futbol taldeak, bi aldiz."}
{"id": "6985", "revid": "56334", "url": "https://eu.wikipedia.org/wiki?curid=6985", "title": "Artziniega", "text": "Artziniega Arabako ipar-mendebaldeko udalerri bat da. Aiaraldea kuadrillan dago, Gasteiztik 55 bat kilometrora, eta biztanle ditu. Udalerriko herriburua izen bereko hiribildua da, eta Artziniega ibaiaren eskuineko ertzean dago, muino baten gainean.\nGeografia.\nIngurune naturala.\nArtziniegako udalerria inguru menditsu eder batean kokatzen da, Euskal Herriko Kantauri isurialdean, Gorobel eta La Pe\u00f1ako mendietatik oso hurbil. Mendi horiek Gaztelako ordokiaren iparraldeko muga malkartsua dira eta edertasun handiko lekuak dira, non basoz abalak, amildegiak eta mendi larre handiak dauden.\nArtziniega udal barrutian larre eta soro zabalak topatzen dira. Duela hamarkada batzuk arte garia, garagarra eta mahastiak zeuden bertan, herritarren beharrizanei erantzuteko, baina gaur egun lur-sail horiek gehienak larreak baino ez dira eta abereen ustiapenerako erabiltzen dira. Horietako batzuk, gainera, urbanizatu egin dira azken urteotan. Basoei dagokienez, aipatzekoa da bertoko zuhaitz espezieak (haritzak, arteak, lizarrak, eskarrak\u2026) ugariak direla batez ere Otsati eta Zaballa mendietan. Landatutako pinudiek eremu zabala okupatzen dute, Mendieta aldean eta Gordexolako mugan, Pando eta Sandolla mendietan. Leku horietan guztietan animalia ugari dago: basurdeak, orkatzak, hegazti harrapariak, erbiak, katajinetak, etab.\nHistoria.\nArtziniega dagoen inguruan antzinatik bizi izan da gizakia. Erretes Tudelako \"La Iglesia\" izeneko kobazuloan antzinateko gizakiaren hondakinak topatu dira, eta hortik hurbil, Gordeliz auzoan, XVIII. mendean latinezko inskripzio bat zuen hilarri bat aurkitu zen. Hori erromatarren presentziaren frogatzat hartu izan da, nahiz eta Erdi Arokoa ere izan zitekeen hilarria.\nEra berean, Arteko Santutegian egin diren indusketetan erromatar kulturako materiala zuen giza-kokaleku baten arrastoak topatu dira, IV eta VI. mende bitartekoa.\nLehenengo datuak.\nArtziniegaren historia idatzia 1272an hasten da, Gaztelako Erregek Alfontso X.a Jakintsuak hiri-gutuna ematen dionean. Aurrerantzean Hiriak Bizkaiko foruak aginduko zuen, bertakoa zelako, eta ekonomia eta zerga auzietarako Gasteizko foruak.\nTello Gaztelakoaren heriotza arte Artziniega Bizkaiko Jaurerriaren parte izan zen, baina 1370. urtean On Tellok Henrike II.a Gaztelakoa erregeari eman zion, bere anaiari, eta honek urtebete geroago, Pero Lopez Aiarakoa kantzilerrari, Orozko eta Laudioko haranekin batera. Horrela, Artziniega Aiarako Jaurerrikoa izatera igaro zen 1371. urtean.\nHorren ostean eta 1817, urtera arte, Aiarako jaun eta dukeek (eta ondoren Veragua, Berwick eta Liriakoek) izan zuten Artziniegan alkate nagusiak izendatzeko eskumena. Hala ere, ez zuteni noiz erabili, zeren Artziniega formalki Aiarako Jaurerriaren parte izan arren, praktikan ez zen inoiz horrela gertatu. Bizkaikoa izen zen bitartean Jaunak izendatu zituen alkateak, eta ondoren herriak egin izan zuen kontzeju irekian.\nErdi Aroa.\nErdi Aroan, Euskal Herriko gainontzeko eskualdeetan legez, Artziniegan ere ahaide nagusien arteko gatazkak izan ziren gertakari nagusia. Bandoek merkataritza kontrolatu gura zuten, eta hiria leku estrategikoak egonda, Gaztelako ordokia eta Bizkaiko portuen artean, izen eta ondare handiko familiak egon ziren. Artziniegan liskarrak eta gertakari bortitzak gertatu ziren, esaterako setio-saiakera bat. Sasoi odoltsu honen erakusgarri da Artziniegako olagizonek 1491ean Errege Katolikoei egin zieten babes-eskaera, Iratzagorriako Largatxatarren eskutik pairatzen zuten jazarpenagatik.\nXV. mendean Hiriak ordenantzak onartu zituen, eguneroko bizimodua eta jarduerak arautzearren. Ordenantza horiek garai horietako lekukotasun zuzena ematen digute: gariaren eta mahastien laborantza, abeltzaintza, errotak, kaleko ogibideak (ehungileak, tabernariak, okinak... Garrantzi handia zeukan ordurako asteroko merkatuak eta Arteko Landan irailean egiten ziren azokek; izan ere, Artziniega, eskualdeko erdigune ekonomikoa izan da.\nErdi Aroan, horretaz gain, udalaz gaindiko erakunde garrantzitsu bat sortu zen, Ordunteko Batzarra izenekoa. Batzar honek Hiria eta inguruko herria aiararrak batzen zituen (Mendieta, Erretes Tudela, Santa Koloma eta Soxoguti), eta bertan auzi komunak jorratzen ziren, hala nola baso eta larreen ustiapena.\nAro Modernoa.\nErdi Aroa atzean utzita, Artziniegako Hiriak garapen-aldi bati ekin zion eta harresiez bestaldeko eremuak okupatzen hasi ziren, neurri handi batean Ameriketako inbasioak sortutako aberastasunaren eragin zuzenagatik. Izan ere, artziniegar ugari Ameriketara joan ziren eta han sona eta ospea hartu zuten. Horietariko batzuek euren sorterrian lagundu zuten. Hala nola, 1590an, Pedro Saenz de Ubaldi batxilerrak ospitale bat fundatu zuen. Ospitale hau hasiera elizaren aurrean egon zen, ondoren Zubiaurreko kantoian, eta azkenik Arenaza auzoan XX. mende arte. Sasoi horretan ere, 1608an Artziniegako eskolak eraiki ziren, Pedro Oribe-Salazarren babespean.\nGarai hartan Artziniegan gertakari historiko bitxi batzuk gertatu ziren: adibidez, 1641. urtean hiriko zenbait gaztek errefusatu egin zuten zerbitzu militarra egitea et ahori dela eta prozesu judiziala jarri zena bian. 1674an, berriz, Artziniegak Arabako Batzar Nagusietara bidal izuen ordezkaria atzera bota zuten, erromantzez (gaztelaniaz) ez zekielako.\nGaur egun arte.\nXVIII eta XIX. mendeetan Artziniegako Hiriak eskualdeko merkataritzan eta ekonomian zuen garrantzia sendotu zuen. 1814an Goiko Plaza urbanizatu zen, eta ondoren Arteko Aldapa. Garai horretan hiritik hurbil zeuden lur-sailetan dirudunek etxe eta jauregiak eraiki zituzten. Eraikin horiek hurrengo urteetan Madril eta Bilboko familien esku geratu ziren.\nXIX. mendeko azken hamarkadetan Hiriak eraldaketa handia jaso zuen azpiegiturei dagokienez, bizilagun zein agintarien ekimenari esker. Horrela, udalerri handiagoetan egiten ohi ziren obra batzuk egin ziren, hala nola udaletxe berria, merkatu estalia eta Artziniegako Kasinoa.\nBigarren Gerra Karlistan borrokak izan ziren Artziniegan eta Hiriko artxiboa eta errolda zibila erre egin ziren, dokumentu ugari galduz. Espainiako gerra zibilean Artziniega gatazka-leku izan zen eta armada faxistaren aurreratzea bertatik bertara bizi izan zuen. Arabako lurralde gehiena ez bezala, Artziniega hasieran eremu \u201cnazionaletik\u201d kanpo geratu zen, baina tropa matxinatuek aurrera egin ahala Artziniega okupatu zuten. Orduko alkate jeltzalea, Juan Zabalgoitia, atxilotu egin zuten eta urteak eman zituen Puerto de Santa Mariako kartzelan. Beste hainbat herritarrek ere errepresioa pairatu zuten.\nFrankismoaren azken urteetan itxura modernoko auzoak eraiki ziren (Arenatza, Aretxaga, Eguzkimendi eta Jauregia). Hazkunde hori azken hamar urteotan are gehiago azkartu egin da eta biztanle-kopuruak ere izugarri egin du gora denbora-tarte labur batean. Gaur egun 1700 biztanle inguru daude Artziniegan erroldatuta, nahiz eta auzokoen benetako kopurua handiagoa den. 2007. urtean, gainera, Artziniega Udalak herriaren biztanle- eta etxebizitza-kopurua bikoiztea aurreikusten duten arau subsidiario berriak onartu zituen. Horrek polemika nahiko handiz piztu du herrian.\nFrankismoaren ostean hautatutako lehen alkatea Jose Maria Elejalde izan zen, UCD alderdikoa. Hurrengo hauteskundeetan, 1983an, EAJko Imanol Aretxabalak lortu zituen boto gehien eta alkate bihurtu zen. Urte horretatik 2007. urte arte bera izan zen Artziniegako alkatea (Juan Jose Cajigas agintean egon zen urte biko tarte batean izan ezik). 2007ko maiatzaren 27ko hauteskundeetan, berriz, Agurtzane Llano jeltzaleak hartu zituen boto gehien, baina bere alderdiak gehiengoa galdu zuen eta 3 zinegotzirekin gutxiengoan gobernatzen du 9 pertsonaz osatutako udalbatza (Aralarrrek 2 ditu, PPk beste bi, eta PSE-EEk eta Eusko Alkartasunak bana.\nBanaketa administratiboa.\nUdalerria zazpi herriz osatua dago gaur egun:\nArtziniegako udalerriak historikoki bereizita egon diren lur-eremu bi ditu:\nHiria eta herrien arteko hartu-emanak antzinatik Ordunteko Batzarra izeneko erakundeak arautu eta arteztu zituen. Batzarrean herri bakoitzeko ordezkariak batzen ziren eta eguneroko arazo komunez arduratzen zen, esaterako basoen ustiapenaz. Ordunteko Batzarra erakunde burujabea zen, ez zeukan harremanik ez Artziniegako Hiriarekin ez Aiara Herriarekin. Arteko Santutegiaren parean biltzen omen zen, gaur egun oroigarri bat dagoen lekuaren inguruan.\nBatzar honen lehenengo ordenantza lez dira gorde, baina bai 1623an eraldatuz irenak, Diego de la Gamarra Artziniegako alkate zela. Mota honetako batzar hauek Erdi Aroan sortuz iren eta ugariak dira Euskal Herrian oinarrizko antolakuntza modu gisa; Artziniegatik hur adibide batzuk badira, hala nola Saraubeko Batzarra edota Urdu\u00f1ako herrixkek osatzen duten Larruazabalekoa.\nDemografia.\nArtziniegak populazio konstantea mantendu zuen XX. mendearen lehen erdialdean. 1950eko hamarkadatik aurrera galera txiki bat gertatu zen 20 urtez, baina 1970eko hamarkadatik aurrera biztanle kopurua hazten ari da. 2011rako, 1970ean zegoen biztanle kopurua bikoiztu egin zen.\nPolitika.\n2011ko maiatzaren 22ko hauteskundeetako emaitzen ondorioz Artziniegako alkatea Euzko Alderdi Jeltzaleko Agurtzane Llano bihurtu zen.\n2015eko hauteskundeen ondoren, nahiz eta zerrenda bozkatuena Euskal Herria Bildurena izan, EAJ alderdiko I\u00f1igo G\u00f3mez Unzueta hautatu zuten alkate berri. \n2019ko maiatzaren 26ko udal hauteskundeetan Joseba Vivanco Retes (Euskal Herria Bildu) Alkate izateko hautatua izan zen.\nAlkateak.\nHauek izan dira Artziniegako azken alkateak:\nGarraioa.\nAraba Bus sareko eta lineek zerbitzua ematen diote udalerri honi:\nKultura.\nJaiak.\nIrailaren 8an Arteko Andra Mariren ohorezko jaiak ospatzen dira. Azken urteotan ospe handia hartu duen Erdi Aroko azoka irailaren lehen domekan ospatzen da, jaiekin batera.\nHizkuntza.\nArtziniega, mende luzez, euskara eta erromantzearen arteko mugan egon zen, eta hori dela eta, hizkuntza biak elkarren ondoan bizi izan ziren paraje hauetan Erdi Aroko amaieratik gutxienez. Udalerriaren barruan ere aldeak nabaritzen dira leku batetik bestera, eta Hirian eta inguruan euskararen presentzia historiko argiagoa den bitartean (toponimia eta lekukotasun historikoen argitan), Ordunteko Batzarreko herri batzuetan (Erretes Tudela, Soxoguti edota Santa Koloman), euskararen arrastoak askoz ere lausoago agertzen dira. Euskararen desagertzea, seguru asko, XVIII. mendean gertatu zen.\n2001eko hizkuntz erroldaren arabera, Artziniegan, 1302 biztanletik, 263 euskaldunak ziren, 235 ia euskaldunak, eta 804 erabat erdaldunak. Euskaldun kopururik handiena gazteen artean dago, belaunaldi berrietan ia ume guztiek euskaraz ikasten dutelako, herriko eskolan zein ingurukoetan."}
{"id": "6986", "revid": "71145", "url": "https://eu.wikipedia.org/wiki?curid=6986", "title": "Asparrena", "text": "Asparrena Arabako ipar-ekialdeko ertzeko udalerria da, Arabako Lautadako kuadrillakoa. Gipuzkoaren eta Nafarroa Garaiaren mugakide da, eta biztanle ditu.\nAraia du udalburu, eta udalerriak baditu beste bederatzi herri ere.\nIzena.\nUdalerriaren izen ofiziala \"Asparrana\" izatetik \"Asparrena\" izatera igaro zen 1860an. \"Asparrena\" izenaren bukaerako \"\u2013a\" artikulua da. Hortaz, izena erabiltzean, honakoa da bidea: \"Asparrena, Asparrenarekin...\"; baina \"Asparrenean, Asparreneko, Asparrenetik, Asparrenera...\" Era berean, izen honek bere azken \"\u2013a\" galtzen du ondoan beste determinatzaile bat edo adjektiboa daramanean; adibidez: \"Asparren maitea, Asparren osoan, gure Asparren hau...\"\nGeografia.\nInguru naturala.\nArabako Lautadan badago ere, Asparrenak inguru menditsua du, iparraldean Aratz eta Umandiamendiak, hegoaldean Ballo eta hego-ekialdean Legunbe. Hori dela eta, udalerria txangozaleen abiaburu (eta helburu) izan ohi da. Hidrologiari dagokionez, Zirauntza eta Ametzaga ibaiek Asparrena dute sorburu.\nMugakideak.\nAsparrenak mugakide ditu Gipuzkoa eta Arabako Partzuergo Orokorra iparraldean, Ziordia (Nafarroa Garaia) ekialdean, Entzia-Iturrietako Partzuergoa hegoaldean, eta Zalduondo eta Donemiliaga mendebaldean.\nHistoria.\nAsparreneko udalerria Sakanarako pasabide naturalean kokatuta dago, hori historian zehar gune garrantzitsua izan da. Bertatik igarotzen zen Euskal Herriko galtzada erromatar nagusia, Bordele-Astorga, alegia, bai eta Done Jakue bidea ere, Lizarratetik zetorrena.\nEkonomia.\nIndustrialde garrantzitsua dago Asparrenean, N-1 errepidetik gertu. Bertan ezarrita daude, besteak beste, Nestle izozkiak enpresa (lehengo \"Helados Miko\"), Pferd R\u00fcggeberg enpresa (\"Caballito\" ezizenaz ezaguna), eta Gasteizko Michelin enpresaren oinarri logistikoa.\nBanaketa administratiboa.\nHamar herrik osatzen dute Asparrena udalerria:\nPolitika.\n2015ko hauteskundeen ondotik, Euskal Herria Bildu taldeko Consuelo Auzmendi da alkatea, nahiz eta EAJ izan zen alderdirik bozkatuena.\nAlkateak.\nHauek izan dira Asparreneko azken alkateak:\na Alkateak ez zuen legegintzaldia bukatu, Aralarren hautagai bezala.\nGarraioa.\nAraba Bus sareko eta lineek zerbitzua ematen diote udalerri honi:\nGainera, Eskualdeko Garraioa sareak 2 linea ditu udalerrian:\nBestalde, La Burundesa autobus konpainiak Sakanako herriak elkartzen ditu Gasteiz-Iru\u00f1ea linearen bidez, eta Asparreneko Ibarguren eta Andoin herrietan du geltokia. Guztira hiru zerbitzu eskaintzen ditu norabide bakoitzean. Linearen ibilbidea honakoa da:\nKultura.\nKirolak.\nAipatzekoa da Ilarduia eta Eginoko eskalada eskola. Edozein zailtasuneko bideak daude udalerrian, baita \"hegan egiteko\" errapelak ere.\nPartzuergoa.\nAsparrena Gipuzkoa eta Arabako Partzuergo Orokorreko kide da."}
{"id": "6987", "revid": "1545", "url": "https://eu.wikipedia.org/wiki?curid=6987", "title": "Barrundia", "text": "Barrundia Arabako iparraldeko udalerri bat da, Arabako Lautadako kuadrillakoa. Mugakide du Gipuzkoa iparraldean, eta biztanle ditu.\nEtimologia.\nDonemiliaga Kukulako kartularioan (1205) \"Barrundiz\" gisa ageri zen. 1417ko agiri batean, aldiz, \"Barundia\" gisa.\nGeografia.\nBarrundia Arabako iparraldean dago, Elgeako mendilerroaren hegoaldeko magaletan eta Arabako lautadaren ekialdeko atalaren ipar partean. Bertatik igarotzen da Gasteiz eta Agurain lotzen dituen A-1 autobidea.\nHerriak.\nHamasei herrik osatzen dute Barrundiko udalerria (biztanleen kopurua 2020ko datua da):\nInguru naturala.\nIparraldean, Elgeako mendilerroak banatzen du Gipuzkoako Debagoiena eskualdetik. 2000an 40 haize errotako parke eoliko bat ezarri zuten han, EAEko lehena.\nHegoaldeko mugan, Uribarri Ganboako urtegia du.\nHistoria.\nBarrundiko udalerriak Arabako lau ermandade eta jaurerri historiko biltzen ditu: Gebara, Ganboa, Larrintzar eta Barrundia izen berekoa.\n1835ean jaurerriak eta ermandadeak desagertu ziren, eta honako udalerri hauek osatu ziren:\n1885ean, Barrundia eta Gebara batu egin ziren, eta hiriburua Ozetan jarri zen.\nAzkenik, XX. mendearen erdialdean (1955ean), Uribarri Ganboako urtegia eratu zutenean, Ganboako haranaren zati handi bat ur azpian geratu zen, eta uretatik libre geratu ziren herriek inguruko udalerriekin bat egin zuten. Barrundiaren kasuan Garaio, Marieta, Larrintzar, Zuhatzu eta Mendixur integratu ziren udalerrian.\nDemografia.\nXX. mende ia osoan zehar populazioak beheranzko joera izan zuen Barrundian, eta mende hasieran 1.300 biztanle inguru bazituen, 1990erako 481 besterik ez ziren bizi bertan. Ordutik, joera aldatu eta populazioa hazten hasi zen. XX. mendearen azken hamarkadan eta XXI. mendearen lehenengoan hazkunde esanguratsua gertatu zen eta populazioa bikoiztu egin zen.\nPolitika.\n2019ko udal hauteskundeak.\n2019ko maiatzaren 22ko hauteskundeetako emaitzen ondorioz Barrundiko alkatea EH Bilduko Igor Medina da.\nAlkateak.\nHauek izan dira Barrundiako azken alkateak:\na Alkateak ez zuen legegintzaldia bukatu.\nGarraioa.\nAraba Bus sareko lineak zerbitzua ematen dio udalerri honi:\nGainera, Eskualdeko Garraioa sareak 2 linea ditu udalerrian:\nKultura.\nEuskara.\n1879an, gaur egun Barrundia osatzen duten guneetan 430 euskal hiztun zeuden. Garai hartan 2.000 biztanle inguru zegoenez, euskal hiztunak % 21 ziren. 1973an, berriz, 3 euskal hiztun besterik ez ziren egiaztatu Barrundian: bat Marieta-Larrintzarren, beste bat Elgean, eta beste bat Ozaetan Frankoren diktaduraren azken urteak ziren.\nOndoren izandako berreskurapenaren eraginez, gaur egun barrundiarren % 27 euskal hiztunak dira, eta herritarren beste % 19k euskara ulertzen du. 1996an 77 euskaldun (%14) eta 2001ean 128 (%20.5) erroldatuta zeuden, guztira 549 eta 623 herritar bizi zirelarik, hurrenez hurren. Erdi euskaldunak ziren 21 eta 92.\nJaiak.\nUztailaren 4an \"Bartea\" izeneko erromeria egiten da Larrean eta Hermuan. Bigarren mailako irinez egindako ogi handi bati deitzen zaio \"bartea\", eta izen hori hartzen du egun horretan Hermuan ospatzen duten erromeriak. Hermua herrira abiatzen dira Larreako biztanleak oinez. San Martin baselizan meza entzun ostean, bertan soka-\u00addantza edo aurreskua danzatzen dute."}
{"id": "6988", "revid": "71145", "url": "https://eu.wikipedia.org/wiki?curid=6988", "title": "Bastida (Araba)", "text": "Bastida (ofizialki \"Labastida / Bastida\") Arabako hegoaldeko udalerri bat da. Arabako Errioxa eskualdean dago, hain zuzen ere, Arabako Errioxa Garaian, Gasteiztik 45 bat kilometrora. Izen bereko hiribilduak udalerriko erdialdea du kokagune.\nGeografia.\nIngurune naturala.\nKantabria mendilerroaren hegoaldean kokatzen da, Tolo\u00f1o mendiaren (1.271 m) hego magalean, Ebro ibaiaren ezkerraldean. Udalerria laua da oro har, iparraldean izan ezik, bertan garaiera handieneko eremuak daude.\nHistoria.\nHerriaren sortzea Erdi Aro goiztiarreko Tolo\u00f1oko gazteluarekin lotzen da. Hortaz, Bastidak kutsu militar handia izan zuen.\nAntso VII.a Nafarroakoak forua eman zion hiribilduari 1196an.\nAlfontso VIII.ak Gaztelarako konkistatu zuen 1200. urtean, Araba inbaditu izanaren ondorioz.\nXVII eta XVIII. mendeetan 3.000 bizilagun inguru omen zeuden herrian.\nEspainiako Gerra Zibilaren garaian ia 30 bastidar hil zituzten Errepublikaren aurka matxinatutako faxistek. Haien gorpuak oraindik ez dira aurkitu; Pancorbo aldeko errepide nazionalaren azpian daudela susmatzen da.\n1974an Gatzaga Buradon udalerria bereganatu zuen.\nBanaketa administratiboa.\nBastida udalerria bi herriz osatua dago:\nEkonomia.\nBastidako ekonomiaren gaur egungo motor nagusia ardogintza da. Bastidar askok ardoaren inguruko negozioan dihardu. Gainera, kirol ezberdinen ekitaldiak egin dira. Hala nola, Euskadiko Open-eko lasterketak edota Wine run lasterketa.\nDemografia.\nAipatzekoa da udan neguan baino sei aldiz biztanleria handiagoa duela Bastidak, turismoa dela eta.\nPolitika.\n2011ko maiatzaren 22ko hauteskundeetako emaitzen ondorioz Alderdi Popularreko Ignacio Gil Orive Bastidako alkate hautatu zuten.\n2015eko udal hauteskundeetan, berriz, EAJko Laura Perez Borinagak lortu zuen alkatetza.\nAlkateak.\nHauek izan dira Labastidako azken alkateak:\na 2009. urtean Higinio Arinas Arive alkatea kargutik bota zuten, Alderdi Popularrak eta Euzko Alderdi Jeltzaletik kanporatutako bi zinegotzik bultzatutako zentsura-mozioa zela eta.\nb 2010ko maiatzean Iosu Landa alkateak dimisioa aurkeztu zuen.\nGarraioa.\nAraba Bus sareko eta lineak zerbitzua ematen diote udalerri honi:\nKultura.\nEuskara.\nGaur egun gaztelania da nagusi. Ezin dugu zehaztu bertako jatorrizko euskara galdu zen garaia zein izan zen. Hala ere, Bastidako euskara galtzea noizbait IX. eta XVI. mendeen artean datatzen da.\nUdalerrian ikastola bat dago, Bastida Ikastola izenekoa. Gainera, Araba Euskaraz lau aldiz ospatu da Bastidan, 1989, 2004, 2008 eta 2012an.\n2016an Bastidako biztanleen artean %43,1a euskaldunak ziren."}
{"id": "6989", "revid": "1830", "url": "https://eu.wikipedia.org/wiki?curid=6989", "title": "Benito Lertxundi", "text": "Benito Lertxundi Esoain (Orio, Gipuzkoa, 1942ko urtarrilaren 6a) euskal abeslaria da, folk musikaren arloan diharduena, beste estilo batzuekin nahasketak eginda. Ez Dok Amairuko kide izan zen, eta kantautore belaunaldi bateko kide ezagunenen artean dago, bai Euskal Herrian bai kanpoan.\nBiografia.\nBederatzi anai-arrebatatik azkena, musika txikitatik ezagutu zuen etxean, familia giroan abestea ohitura baitzen; hala ere, ez zen musikaririk haien artean. Lertxundi gazteak marrazkirako zuen zaletasuna eta herriko eskolako ikasketak amaituta, frantziskotarrek gidatzen zuten Zarauzko Arte eta Ofizio Eskolan hasi zen. Bertan, buztina eta zura lantzen ikasi zuen, eta tailugile gisa lehen lanak egin zituen.\nHemeretzi urterekin, erloju denda batean hasi zen lanean. Egun batean, bertako jabe Martin Lizasok laut bat utzi zion. Bere kabuz jotzen ikasi zuen. Musikarekiko zaletasuna piztuta, gitarra elektriko bat erosi zuen. Gustuko zituen abeslari estatubatuarren bertsioak euskaratu eta jotzen zituen, Elvis Presleyrenak, esaterako. La Voz de Espa\u00f1a egunkariak antolatzen zuen kantu txapelketa batean izena eman, eta bigarren geratu zen. Horri esker, Mikel Laboak \u2014Kataluniatik itzuli berria zen\u2014 horren berri izan zuen eta harekin harremanetan jarri. Euskal musikariekin zerbait egin nahi zuen.\nEz Dok Amairu.\nEz Dok Amairu taldearen sortzaileetako bat izan zen, 1965ean. Bertan gauza asko ikasi zituela aitortu izan du. Oso gogoan du lehen bilera, Donostiako Kursaaleko zinema zaharrean egina.\nUrte haietan lehen disko txikiak argitaratu zituen. Lehen EPan (Cinsa/Edigsa, 1967), oraindik ere asko entzuten diren bi kantu ezagun zeuden (\"Zenbat\" \"gera\", \"Loretxoa\"), eta horiekin batera, Lertxundik idatzitako \"Egia\" eta \"Egun\" \"sentia\". Bigarren disko txikia urte berekoa da (Cinsa/Edigsa, 1967); horretan, Xabier Leterekin egindako bi kantu agertzen dira: \"Bihar\" \"itxaropen\" eta \"Gazte sentimental\". Horrez gain, Lertxundik konposatutako \"Gure bide galduak\".\n1968an hirugarren eta laugarren disko txikiak agertuko ziren, oraingoan Herri Gogoa diskoetxeak argitaratuta. Horietan kantu tradizionalak (\"Ama\" \"ezkondu\", \"Dugun\" \"edan\") eta berak sortutakoak uztartu zituen (\"Irripar\" \"bat\", \"Jabetasuna\"). Halaber, bada Xabier Leteren beste kanta bat, \"Itzak dira itzak\".\n1971. urtean Ez Dok Amairuk Baga Biga Higa sentikaria estreinatu zuen, eta urte hartan bertan lehen disko luzea argitaratu zuen: Benito Lertxundi (Herri Gogoa, 1969). Aurretik ateratako single bilduma zen, gitarra hutsez abestua; maitasuna eta garaiko egoera soziala uztartzen zituen Lertxundi gazteak. Azken horien artean zegoen Gure bide galduak. Kantu batzuk berak sortutakoak ziren, baina baziren beste egile batzuk sortutako hitzak ere: Jose Anjel Irigarai, Xabier Lete, Anjel Lertxundi eta Gaztelu. Nabarmentzekoa da Abel Muniategik idatzitako \"Zenbat\" \"gera\", ikono bihurtu zen abestia. Soilik herri kanta bat zegoen disko horretan, \"Aita saldu nauzu\".\nHurrengo urtean Ez Dok Amairu desegin egin zen, eta bertan aritutako hainbat artistak beste ikuskari bat estreinatu zuten: Zazpiribai. Batez ere Ipar Euskal Herrian eman zuten Baga Biga Higa-ren ildotik segitzen zuen ikuskaria; bi orduko emanaldia zen. Lertxundiz gain, honako artista hauek hartzen zuten parte: Ugutz Robles-Arangiz, I\u00f1aki Urtizberea, Xabier Lete, Lourdes Iriondo, Patxika Erramuzpe, Peio Ospital, Pantxoa Carrere eta Manex Pagola.\nBakarkako lana.\nProiektu kolektiboetan ez ezik, segitzen zuen bere bakarkako lanarekin. Oro la\u00f1o mee batek... bigarren diskoak (Artezi, 1974) heldutasun handiagoa erakusten zuen. Xabier Lizardiren hainbat abesti musikatu zituen, horien artean \"Oi lur, oi lur\". Baita bere ibilbidean garrantzi handia izango zituzten bi kanta ezagun ere: \"Herribehera\" jota eta \"Txori txikia\" metaforikoa, JosAnton Artzeren hitzetan oinarritua.\nHamarkada horretan Bretainiara hainbat bidaia egin zituen Lertxundik \u2014lehena Ez Dok Amairurekin izan zen\u2014, eta horren ondorioz hango musika eta folklorearekin liluratuta geratu. Horrez gain, Ipar Euskal Herriko herri kantutegia eta musika hobeto ezagutzeko aukera izan zuen, bereziki Zuberoakoa. Eragin horiek nabarmenak izan ziren hurrengo abesti eta lanetan. \"Zuberoa deskubrimendu bat izan zen niretzat garai batean. Bere kantagintzatik aparte, kantu mota hori oraindik bizirik zegoela sumatu nuen, zenbait tokitan musikologoen esku baino geratu ez denean\" (2). Horren adibide garbia izan zen argitara eman zuen hurrengo diskoa: \"...eta maita herria, \u00fcken dezadan plazera\" (Artezi, 1975). Disko horretan argi agertzen da giro espiritualekiko joera, urruneko alegien oihartzuna. Hor daude Lertxundiren abesti klasiko batzuk ere: \"Maria Solt\", \"Atharratzeko\" \"gazteluko kanta\" eta \"Jaun Baruak\". Arrakasta handiko lana izan zen; horrekin Benito Lertxundi lehen mailako euskal musikarien taldean sartu zen, oraindik utzi ez duena.\nSormen handiko urteak izan ziren horiek, eta, orduan horren garrantzitsuak ziren kantaldietan parte hartzeaz gain, uzta diskografikoak ez zuen etenik. Hurrengoa disko bikoitza izan zen: \"Zuberoa/Askatasunaren semeei\" (Artezi, 1977). Zuberoako giroa islatu nahi izan zuen Lertxundik lan horretan; horretarako, musika tresna zaharrak baliatu zituen grabazioan, horietako batzuk espresuki berreskuratuak.\nGitarra utzi gabe, musikari talde zabal baten laguntza izan zuen Lertxundik -horien artean Marian Arregi akordeoilari eta harpa jotzailea-, eta doinu zeltek gero eta garrantzi handiagoa zuten. Diskoan herri kantuak (\"Balearen bertsoak\", \"Prima ejerra\") eta Lertxundik berak egindakoak agertzen ziren (\"Orbaizetako arma olaren kantua\", \"Askatasunaren semeei\"). Dena den, bi abesti ezagunenak Jose Anjel Irigaraik idatzitakoak dira: \"Oi Zuberoa\" eta, bereziki, \"Bizkaia\" \"maite\". Horrez gain, nabaria da Alan Stivell musikari bretainiarraren eragina; herri horretako abesti bat kantatu zuen diskoan, Lizardiren bertsoekin, \"Otartxo utsa\".\nHurrengo hamarkada ere disko bikoitz batekin hasi zuen Lertxundik: Orreagako batailaren inguruko disko epiko eta kontzeptuala da Altabizkar/Itzaltzuko Bardoari (Elkar, 1981). Hasieran \"Euskal epikaren barna\" deitzekotan izan zen, diskoan zer dagoen ongi adierazten duen izenburua. Lehenengo diskoan, Orreagako gudaldiari kantatzen dio, baita Matalazen azken hitzak jaso ere. Abesti luzeak eta musika girotzean oinarrituak dira nagusi. Bigarrenean, aniztasun handiagoa dago, baita Lertxundiren kantutegian harrera ezin hobea izan duten bi kanta ere: Etxahun Iruriren bertsoetan oinarritutako \"Oi Ama Euskal Herri\" eta \"Nere herriko neskatxa maite\".\nLan horren ostean, Antonio Breschi pianista italiarrarekin lanean hasi eta, aldi berean, barnerako begirada hasi zen lantzen, gai epiko-historikoak zertxobait alboratuz. Horren ondorioa izan zen \"Gaueko ele ixilen baladak\" (Elkar, 1985), lau urteko isialdia apurtu zuena. Lan horrekin barne bidaiari ekin zion Lertxundik: kantuak intimistagoak dira, eta aurrerantzean tarteka baino ez da agertuko aurreko lanetako epikotasuna. Urte berean \"Breschik Mezulari\" (Elkar, 1985) argitaratu zuen, eta horretan parte-hartze berezia izan zuen Lertxundik, gitarra jotzen eta hiru abestitan kantatzen. Johnny McCarthy eta David Hopkins musikari irlandarrek osatu zuten nazioarteko kolaboratzaileen zerrenda.\nBretainia eta Zuberoarekin batera, Irlanda izan da musikari oriotarrak miretsi duen herria. Hango kultura eta musikari zion mirespenaren ondorioa izan zen Mauleko bidean (Elkar, 1987). O'Carolan XVIII. mendeko musikari irlandarrari eskainitako diskoa da, harekin Zuberoan egindako alegiazko topaketaren inguruko lana baita. O'Carolanek sortutako bi kanta sartu zituen diskoan, eta horien artean hari eskainitako abestia. Aipagarria da sintetizadorea ere erabili zuela lan horretan.\nHurrengo lanarekin, berriz, hasierako urteetara itzuli zen Lertxundi, herri doinuak nagusi zituen diskoa osatuz: \"Pazko gauerdi ondua\" (Elkar, 1989). Lan horretan ageri dira Lertxundik zuzeneko emanaldietan abesten zituen hainbat abesti, ordu arte sekula grabatu gabekoak. Horien artean Mixel Labegerieren \"Primaderako liliak\" aipagarriena da.\nDisko horrekin etapa bat itxi zuen abeslariak; 70 eta 80ko hamarkadak oso emankorrak izan ziren sorkuntza aldetik eta kaleratutako disko kopurua horren lekuko da. Handik aurrera, ordea, beste patxada batez jardun zuen. Gainera, 90eko hamarkadaren hasieran Lertxundiren taldeko kide eta lagun Martin Irizar hil zen istripu batez, eta horrek geldialdi luzea ekarri zuen. Denboraldi batez ez zuen kontzerturik eman eta 1996. urte arte ez zuen beste diskorik kaleratu.\nAro berria.\nDena den, tarte horretan Hunkidura kuttunak bilduma (Elkar, 1993) argitaratu zuten: bi zatitan emandako lau disko eta 46 abesti, non Lertxundiren bidea laburbiltzen den. Kantu asko molde berrian eman zituen bilduma horretan, eguneratu egin behar zirela iritzita. Urte hartan bertan, parte hartu zuen Zuhaitzak landatzen zituen gizona disko berezian (Sonifolk, 1993). Jean Giono idazlearen abentura filosofiko-ekologikoa moldatu zuen Paul Winter musikari estatubatuarrak. Hark egindako musikaren gainean errezitatu zuen Lertxundik. Lan interesgarria izanik ere, oso zabalkunde eskasa jaso zuen.\nJose Antonio Urbeltz, Pello Ram\u00edrez, Xalbador eta bere hitzak baliatuta osatu zuen hurrengo diskoa, Hitaz oroit (Elkar, 1996). Ondoan azken urteotan bildutako musikari talde zabala zuen: Olatz Zugasti, Angel Unzu, Pello Ramirez, Fernando Ederra, Luis Camino... Azken urte horietan hildako Martin Irizar eta Aingeru Irigarairi eskainitako hiru abesti ditu diskoak: \"Joan zinen\", \"Udazken koloretan\" eta \"Uhera\". Urte horietan Lertxundi eta Olatz Zugastiren alaba jaio zen, eta oriotarrak sehaska-kanta bat grabatu zion: \"Iluna denerako\".\n1998an Kepa Junkera trikitilariaren disko arrakastatsuan parte hartu zuen Lertxundik, eta Bilintxen hitzak dituen \"Loriak udan\" abestia grabatu zuen Arriaga antzokian. Baina, batez ere, proiektu berezi bat abiatu zuen: Euskadiko Orkestra Sinfonikoarekin kontzertu bat prestatu zuen Lertxundik, Enrique Ugarteren zuzendaritzapean. Tolosan ospatu behar zen Kilometroak 98 jaiaren harira sortutako ekimena izan zen, eta hortik sortu zen \"Auhen sinfonikoa\" (Elkar, 1998). Horren ondotik, Euskal Herrian hainbat kontzertu eman zituen, orkestrak lagunduta. Urtea \"Bai Euskarari\" jaialdi gogoangarrian parte hartuz amaitu zuen: Anoetako estadioan \"Zenbat gera\" abestu zion Euskal Herri osoari.\n2000. urtea sarien urtea izan zen. Sabino Arana saria eman zion izen bereko fundazioak, eta handik gutxira Euskal Herriko Unibertsitateko urrezko domina jaso zuen, Mikel Laboa eta Artze anaiekin batera.\nHurrengo lana Nere ekialdean izan zen (Elkar, 2002). Berriro ere ondoan musikari talde zabala zuela, lan liriko eta musikalki landua osatu zuen, heldutasun artistikoaren erakusgarri. Fernando Pessoa idazle portugaldarra da disko horren protagonistetako bat, haren bost poema moldatu baitzituen, baita hari eskainitako kanta bat idatzi ere. Horrez gain, Pete Seeger kantari estatubatuarraren bertsio bat dago, \"Zergatik utzi kantatzeari\".\n2005. urtean, berriz, Lertxundik musika munduan emandako 40 urteak ospatu zituen. Horretarako kontzertu sorta bat prestatu zuen, bere ibilbideari begiratua egiteko. Emanaldiak Tolosan, Iru\u00f1ean eta Gernikan izan ziren. Kontzertu horren lekukotasuna jaso zuen 40 urtez ikasten egonak zuzeneko diskoan (Elkar, 2005). Lan horretan bi abesti berri zeuden: Olatz Zugastik egindako \"Itoitz\" eta Jon Maiaren hitzak dituen \"Itsasoari begira\". Horrez gain, bere lehen bederatzi lan diskografikoak berrargitaratu zituen Elkar diskoetxeak, berriz masterizaturik.\n2006an, Alvaro Feito idazle eta kazetari galiziarrak idatzitako Benito Lertxundi. Orioko Bardoa (La Voz del Folk) biografia mardula eman zuten argitara, baita Lertxundiren 50 kanta ezagunenen hitzak, doinuak eta gitarra akordeak biltzen dituen \"Zergatik utzi kantatzeari?\" (La Voz del Folk) liburua ere.\n2008an Lertxundiren orain arteko azken diskoa heldu zen, Itsas ulu zolia (Elkar). 2012an, beste bat atera zuen: \"Oroimenaren oraina\". 2012an bertan Pako Aristi eta Mikel Markezek \"Plazer bat izan duk, Benito!\" liburua atera zuten, liburu horretarako Lertxundiri egin zioten elkarrizketa sail batean oinarrituta.\nSei urteren ondoren diska berria atera du, \"Ospakizun gauean\" izenekoa, Kantaita disketxeak ekoiztua."}
{"id": "6990", "revid": "71145", "url": "https://eu.wikipedia.org/wiki?curid=6990", "title": "Moreda Araba", "text": "Moreda Arabako hego-ekialdeko udalerria da, Arabako Errioxako eskualdekoa. Gasteiztik 55 bat kilometrora dago, Nafarroako muga parean. Izen bereko herria udalerriaren erdialdean dago.\nEtimologia.\n\"Moreta\" gisa azaltzen da 939. urteko Donemiliaga Kukulako errolda-agiri batean.\nEuskaltzaindiaren arabera euskal era arautua \"Moreda\" da. Hala ere, \"Moreda Araba\" erabili behar da beste Moreda batzuekin nahasteko aukera dagoenean, zein izenburuetan.\nHistoria.\nBurdin Aroko aztarnak aurkitu dira San Kristobal baselizaren hondarren inguruan. K.a. VII, mendean herri gotortua eraiki zen bertan. Donemiliaga Kukulan dagoen 939. urteko agiri batek dio Moreda eskualdeko herri zaharrena dela.\nGuardiako udalerriaren zati izan zen Erdi Aro osoan. 1486. urtean Arabako ermandadean sartu zen. Guardiarengandiko independentzia 1666an lortu zuen.\nPolitika.\nAlkateak.\nHauek izan dira Moredako azken alkateak:\nGarraioa.\nAraba Bus sareko lineak zerbitzua ematen dio udalerri honi:\nOndasun nabarmenak.\nHerri txikia izan arren kultur ondare aberatsa du. Armarriak, puntu-erdiko arkuak eta eguteran dauden galeria ugari daude eraikinetan."}
{"id": "6991", "revid": "71145", "url": "https://eu.wikipedia.org/wiki?curid=6991", "title": "Berantevilla", "text": "Berantevilla Arabako hego-mendebaldeko udalerri bat da, A\u00f1anako kuadrillakoa. Gasteiztik 29 bat kilometrora dago. Udalerriko herriburua izen bereko herria da, hots, Berantevilla.\nIzena.\nEuskaltzaindiak araututako euskal izena \"Berantevilla\" da. Hala ere, Euskaltzaindiak berak 1979an proposatutako \"Beranturi\" izen berriak izan duen erabilera dela eta, maila apalagoan erabil daitekeela onartu du.\nEz dago garbi izenaren etimologia zein den; forma dokumentatu zaharrena \"Beranti villa\" da, Donemiliaga Kukulako kartularioan; zehazki, Mu\u00f1oz Alvarez Llazarrak 1080. urtean Donemiliagako monasterioari dohaintza bat egin zioneko dokumentu batean ageri da.\nGeografia.\nIhuda ibaiak zeharkatzen du Berantevilla, urak Zadorra ibaira isuri baino lehentxeago. Zadorrak, ehunka metro batzuk aurrerago, Ebro ibaian isurtzen ditu. Hegoaldean beste ur lerro bat igarotzen da, Inglares ibaia, eta horrek urak Ebrora isurtzen ditu zuzenean.\nBerantevilla ipar-mendebaldetik hego-ekialdera luzatzen den haran batean dago kokatuta, itsas mailatik 479 metro gorago, hegoaldean Txulato mendia daukala. Trebi\u00f1uko barrendegiaren eta Miranda Ebroren artean dagoenez, harreman handia du azken hiri horrekin.\nUdalerriaren baliabide ekonomiko nagusia nekazaritza da. Jarduera industriala ere badauka, gutxi bada ere, Lacorzanillako industrialdean. Hala ere, kontuan izan behar da Mirandatik 5 kilometrora dagoela eta bertan industrien eta hirugarren sektoreko lanpostuen kopurua handiagoa dela.\nGarraiobideei dagokienez, errepide eta trenbideen lotune garrantzitsu baten ondo-ondoan dago. Bertatik igarotzen dira A-1 errepidea (Madril eta Irun lotzen dituena) eta N-124 (Gimileo eta Miranda Ebro lotzen dituena), eta Mirandan Bilbo, Irun eta Madril lotzen dituen trenbide-lotunea dago.\nHistoria.\nBerantevillako lurraldeen okupazio-aztarna zaharrenak \"Vetrusa\" deituriko erromatar aztarnategian ditugu, Lacorzanilla herrian.\nBerantevilla toponimoa 1080. urtean agertzen da lehen aldiz agiri batean idatzia. 1299an hiribildu titulua eman zion Fernando VI.a Espainiakoak. Verantivillako monasterioa izan zen hiribildua sortzeko abiapuntua.\nBanaketa administratiboa.\nUdalerria zortzi herriz osatua dago:\nPolitika.\nAlkateak.\nHauek izan dira Berantevillako azken alkateak:\nGarraioa.\nAraba Bus sareko lineak zerbitzua ematen dio udalerri honi:\nGainera, Eskualdeko Garraioa sareak linea bat ditu udalerrian:\nKultura.\nIrailaren 9an Andra Mariren Natibitatearen eguna ospatzen da Berantevillan. Ospakizunak, izatez, iraileko lehen asteburuan burutzen dira. Ospakizun esanguratsuenetako bat giza-gaztelu edo giza-dorreak eraikitzearena da: bazkari garaian eta oso distantzia txikira batetik hurrengora, herriko gazteak hiru pisuko giza-gazteluak osatuz eta deseginez doaz, behin eta berriro, hiruzpalau orduz, guztira 20 dorre egin arte edo. Dorreen gailurretik gazte batek \u201cArratsalde on! Gora Lacorzanillako Ama Birjina!\u201d oihukatzen du, eta etxe bakoitzeko bizilagun eta gonbidatuen izenak ere goratzen ditu. Azkenez \u201cGora ni eusten nautenak eta gora ni neu!\u201d eta \u201cHurrengo urtera arte!\u201d esanik agurtzen da."}
{"id": "6992", "revid": "71145", "url": "https://eu.wikipedia.org/wiki?curid=6992", "title": "Bernedo", "text": "Bernedo Arabako hego-ekialdeko udalerri bat da, Arabako Mendialdekoa. Gasteizen hego-ekialdean dago, eta mugakide ditu Trebi\u00f1u eta Nafarroa Garaia ere. Udalerriko herriburua izen bereko herria da.\nGeografia.\nIngurune naturala eta klima.\nTolo\u00f1o mendilerrotik iparraldera dagoen lautadatxo garai batean kokatua dago, San Tirso (1.334 m) eta Pe\u00f1a Alta (1.249 m) mendiak udalerriaren hegoaldeko ertzean daude.\nUdalerriak Izkiko Natura Parkearen zati handiena osatzen du. Honako mendiek mugatzen dute Bernedo: Kapildui (1.175 m), iparraldean; Muela (1.056 m), hego-ekialdean; San Justi (1.028 m), ekialdean; eta Belabia (970 m), hego-mendebaldean.\nEga ibaiak zeharkatzen du udalerria.\nHistoria.\n1025eko \"Donemiliagako goldea\" agirian jada ageri den arren, Antso Jakitunak hiribildu-forua 1182an eman zion Bernedori. Herria sortzeko arrazoien artean aipatu beharrekoak dira, batetik, lekua komunikazio-bide zenbaiten elkargunean zegoela eta, bestetik, kokatua dagoen mendixkako gazteluak izaera estrategiko-defentsiboa ematen ziola. Herri gotortuak Nafarroako Erresuman barna iraun zuen 1476. urtera arte.\n1556an jada Navarrete Bernedori zegokion. Durruma Kanpezu eta Kinta (Urturi barne) 1965ean batu ziren eta Arluzea-Markiz izenpean bilduta zeuden Markiz, Arluzea, Berrozi, Okina, Urarte eta Izartza, aldiz, 1976an. Orduan ezarri zen udalerriak gaur egun daukan lur-eremua.\nBanaketa administratiboa.\n13 herrik osatzen dute Bernedo udalerria:\nPolitika.\nUdal hauteskundeak.\n2011ko maiatzaren 22ko hauteskundeetako emaitzen ondorioz (EAJk 5 zinegotzi eskuratu zituen, eta PP alderdiak 2 zinegotzi), EAJko Juana Velasco hautatu zuten alkate.\n2015eko udal hauteskundeetan EAJ alderdiak 4 zinegotzi eskuratu zituen, eta zinegotzi bana izan zuten Euskal Herria Bildu koalizioak, Bernedo Bizirik herri plataformak eta PP alderdiak. EAJko Ana Villasante hautatu zuten alkate.\nAlkateak.\nHauek izan dira Bernedoko azken alkateak:\nGarraioa.\nAraba Bus sareko eta lineek zerbitzua ematen diote udalerri honi:\nGainera, Eskualdeko Garraioa sareak 4 linea ditu udalerrian:"}
{"id": "6993", "revid": "71145", "url": "https://eu.wikipedia.org/wiki?curid=6993", "title": "Guardia", "text": "Guardia Arabako hegoaldeko udalerri bat da, Arabako Errioxa eskualdeko herriburua, Gasteiztik 64 bat kilometro hegoaldera kokatua.\nHiribildua udalerriko erdialdean dago, eremu lauan nabarmentzen den muino baten gainean. Haren inguruan, Nafarroako errege Antso Azkarrak harrizko harresi bat eraikiarazi zuen, eta zati handi batek oraindik zutik dirau. Gaurdaino gorde dira harresiko bost sarrera: Mercadal, Carnicer\u00edas, P\u00e1ganos, San Juan eta Santa Engracia ateak. Hiriko kaleek ere eusten diote Erdi Aroko giro bereziari. Ekonomiaren aldetik, ardoa da inguru horretako produktu nagusia, eta mahasti eta ardandegi ugari ditu herriak.\nEtimologia.\nGarai batean, batez ere XX. mendeko azken laurdenean, udalerriaren euskal izentzat \"Biasteri\" erabili izan zen, izen zaharra hori zelakoan. Areago, deitura hori izen ofiziala izatera iritsi zen. Henrike Kn\u00f6rr euskaltzain eta filologoak gai hori ikertu ostean, ordea, \"Biasteri\" hori Binasperi herriaren izen zaharra zela argitu zen (egun Lantziegoko auzoa, antzina Guardiaren parte izana). Ondorioz, Euskaltzaindiak udalerriaren euskal izena Guardia dela arautu zuen.\nGeografia.\nKantabria mendilerroaren hegoaldean kokatzen da, Ebro ibaiaren ezkerraldean.\nIngurune naturala eta klima.\nHiribildutik gertu Guardiako Biotopo Babestua dago. Bertan, Guardiako aintzirak izeneko urmaelak daude, lau guztira (Prao de la Pa\u00fal, Carralogro\u00f1o, Musco eta Carravalseca), hezegune-multzo garrantzitsua osatzen dutenak. Agi denez, antzina Ebro ibaiak sortutako laku handi baten lehortzearen ondorioz sortu ziren urmael horiek.\nHistoria.\nAurreneko aztarnak.\nGuardia inguruan Neolito garaiko aztarna ugari aurkitu dira. K.a. 3000 urte inguruan Bilarko hezurren leizea populatua egon zen eta Brontze Aroa izan arte hainbat ehorzketa trikuharri aurkitu dira inguruetan, ala Guardian, Kripanen nola Bilarren. Guardiakoak \"Hueseragana\", \"Layaza\", \"Sotillo\" eta \"San Martin\" dira. Guardiaren hegoaldean, herritik bi kilometro ingurura, Neolito garaiko (3035-3365) hobi handi bat aurkitu da, gutxienez 298 hilotz dituena.\nLa Hoya deituriko muinoan, Guardiatik 500 bat metro iparrera, Burdin Aroko aztarnategi bat aurkitu zen 1935ean, horrek Guardia herria antzinakoa dela frogatzen du. Adituek diotenez, 4 hektarea zabala den La Hoya antzinako herrian duela 3.400 urtetik bizi izan zen jendea. Zeltiberiarrak iristearekin batera La Hoya merkartaritza eta lurralde antolakuntza gune garrantzitsua bihurtu zen. K.a. III. mendean ordea bertan behera utzia izan zen, horren arrazoirik ez da ezagutzen. Gaur egun eremu arkeologikoa bisita daiteke, alboan eraiki den museoarekin batera.\n2008an Guardiako alde zaharrean K. a. III. eta II. mende bitarteko aztarnak aurkitu zituzten, adituek zeltiberiarrekin erlazionatu zituztenak.\nErromatarren garaiko arkeologi eremu bat ere aurkitu da, \"Las Pilas del Camino de Logro\u00f1o\" izena eman zaiona. 450 m\u00b2-ko azalera hartzen du indusketa eremuak eta eltzegintza lantegi baten aztarnak dira. Labe handi bat aurkitu da, bi metro luze eta metro bateko altuera duena. Teilak, pezuak eta zeramikazko harlauzak ere aurkitu dira inguruan. Eltze lantegiaren inguruan beste egitura batzuk ere topatu dituzte.\nErdi Aroa.\nGuardia oso hiri zaharra da. X. mendearen hasieran (908. urtean dirudienez) Guardiako muinoan gaztelua eraiki zuen Nafarroako Antso Abarkak, Nafarroako Erresuma Gaztelaren erasoetatik babesteko. Hiri garrantzitsua izan zen X-XII. mendeetan.\nNafarroako Errege-erreginak bizi izan ziren bertan tarteka eta Zuria Nafarroakoa Guardian jaio eta bertan ezkondu zen Gaztelako Antso III.arekin. Zuriaren anaia zen Nafarroako Antso VI.ak forua eman zion hiribilduari 1164. urtean. Antso VII.ak herria gotortu egin zuen harresi sendo bat eraikiz inguruan. Dorre garaiak eraiki ziren eta almenaz ornitu ziren harresiak. Lau ate eraiki ziren, \"Paganoseko atea\" (mendebaldean), \"Mercadal\" (hegoaldean), \"San Juan atea\" (hego-ekialdean) eta \"Santa Engrazia atea\" (ipar-ekialdean). XV. mendean bosgarren bat egin zen ekialdean, \"Carnicerias atea\" izenaz ezagutzen dena. Harresiaren barruan hiru kale luze ezarri ziren ipar-hegoalde norabidean, eta erdialdean plaza errektangularra.\nForuen jabe egindakoan, Guardia hazi eta hedatzen hasi zen, eta hori kontuan hartuta, Fernando IV.ak hainbat eskubide erabiltzeko baimena eman zion merkataritza eta garapen ekonomikoa erraztearren. 1351. urtean, Nafarroako erresumaren eta Gaztelakoaren arteko gerrak ugariak zirenean alegia, Guardiak nafarra izateko borondatea berretsi zuen. Hala eta guztiz ere, urte batzuk geroago, Nafarroako Karlos II.a erregeak Gaztelako Henrike II.aren esku utzi zuen Guardia (1367). 1386an Gaztelako Joan I.ak berriro itzuli zion Guardia Nafarroako Karlos III.ari beaumontarren eta agaramontarren arteko guduen garaian Guardia Gaztelaren mende geratu zen, nahiz eta 1469an Nafarroaren esku egon.\nAzkenik, Fernando katolikoaren agintaldian (1486), Guardia Gaztelaren mende geratu, eta Arabako hiri bihurtu zen, nahiz denbora jakin baterako soilik onartu bertako biztanleek.\nAro modernoa.\nGaztelak Nafarroa konkistatu ondoren Guardiak mugan egoteari utzi zion. Hiriak militar izaera galdu zuen orduan eta garapen ekonomikoa izan zuen, ardogintza oinarri hartuta. Hiriaren azpialdea zulatu egin zen eta galeria horiek upategi familiar gisa erabiltzen hasi ziren. XVI eta XVIII mendeen artean jauregi ugari eraiki ziren, beren armarri eta teilatu ornatuekin.\nXVI. eta XVII mendeetan hainbat izurrialdi jasan zituen eta hiriaren populazioa hamarrenera jeitsi zen.\nIberiar Penintsulako gerran borroka latzak izan ziren Guardiaren inguruan: alde batetik frantsesak, eta bestetik Zurbanoren, Lezetaren (\"Dos Pelos\") eta Minaren agindupean zeuden gerrillariak. Lehen Karlistaldian (1836), Arabako III. Batailoi karlistak hiria setiatu bazuen ere, ez zuen hartzeko aukerarik izan. Bigarren Karlistaldian, berriz, karlistek bitan hartu zuten hiria beren mende, eta liberalek bietan berreskuratu zuten. Hiria oso kaltetua gelditu zen.\nXX mendea.\nXX. mendearen hasieran herriak hainbat azpiegitura sortu zituen eta horrekin errekuperatzen hasi zen. 1920. urtean Raimundo Deunaren Ospitalea inauguratu zen eta 1927an eskola.\nMendearen amaieran ardogintzan oinarrituriko turismogunea bihurtu zen.\nEkonomia.\nNekazari herria da, batez ere. Dagoen industria nekazaritzaren, eta bereziki mahastien inguruan sorturikoa da. Guardiako ekonomia, beraz, ardogintzan eta haren inguruko turismoan oinarritzen da. Arabar Errioxako ardoaren ekoizle nagusietakoa da udalerria. Herriko upategietan ikus daiteke ardoaren ekoizpena pausoz pauso.\nBanaketa administratiboa.\nGuardiako udalerria lau herriz osatua dago:\nPolitika.\nEgungo Guardiako Udalbatza 2019ko maiatzaren 26ko hauteskundeetan erabaki zen. Hauteskundeen ondoren, EAJ/PNV-k hiru zinegotzi eskuratu zituen, aurreko urtean baino bat behiago. Eusko Alderdi Popularrak hiru zinegotzi lortu zituen (aurrekoetan baino bat gutxiago) eta Bildu koalizioak bi lortu zituen. PSOE alderdiak, berriz, zinegotzi bat eskuratu zuen. EAJ/PNV alderdiko Lucio Casta\u00f1eda Martinez de Trevi\u00f1o hautatu zuten alkate.\nAlkateak.\nHauek izan dira Guardiako azken alkateak:\na Alkateak ez zuen legegintzaldia bukatu.\nb 2022ko apirilean Lucio Casta\u00f1eda Martinez de Trevi\u00f1o alkateak dimisioa aurkeztu zuen.\nGarraioa.\nAraba Bus sareko eta lineek zerbitzua ematen diote herri honi:\nGainera, Eskualdeko Garraioa sareak linea bat ditu udalerrian:\nKultura.\nHizkuntza.\nEz dakigu ziur noiz utzi zitzaion euskaraz hitz egiteari Guardian, baina nonbait IX eta XVI. mendeen bitartean koka daiteke haren galera.\nGaztelaniaz hitz egiten da nagusiki. Euskaldunak %21,78 dira gaur egun (2010).\nErlijioarekin loturiko ohiturak.\nGabonetan jaiotza ikusgarria jartzen da Erregeen Andre Mariaren elizan. 73 pertsonaiek osatzen dute. Jaiotzako irudiak mugikorrak dira eta Gabon eguneko meza nagusiaren ondoren Jesus haurtxoaren jaiotza antzezten dute. Errege egunean umearen gurtza da antzezten dutena. jaiotzaren aurreneko aipamena 1749. urtekoa da eta 1767. urtean Domingo Busterok berriztu eta handitu egin zuen.\nAste santuan prozesioak egiten dira ostegun eta ostiral santuetan. Ostiralean \"iltze ateratzea\" egiten da; Jesukristo gurutzetik askatu eta hilobian sartzen da.\nOndasun nabarmenak.\nGuardiak Erdi Aroko herrien ezaugarri guztiak ditu: harresia, dorretxeak, oinetxeak, eliza erromaniko-gotikoa, gaztelu-dorrea, etab.\nIkus, gainera: \nHerri eta hiri senidetuak.\nGuardia ondorengo herri eta hiriekin senidetuta dago:"}
{"id": "6994", "revid": "63274", "url": "https://eu.wikipedia.org/wiki?curid=6994", "title": "Elvillar", "text": "Elvillar (ofizialki\" Elvillar / Bilar\") Arabako hegoaldeko udalerri bat da, Arabar Errioxako kuadrillakoa. Gasteiztik 48 bat kilometrora dago, eta Guardiatik 6ra.\nHistoriaurreko aztarnaz josita dago, mahastiak, artadiak, errekak eta sakanak nagusi diren ingurune batean. Plaza nagusia, bertan dauden Jasokundeko Andre Mariaren eliza itzela eta jauregi dotoreak, eta handik hurbil dagoen \"Indianoaren\" etxea (XVIII. mendeko jauregi barroko dotorea) gailentzen dira herriguneko monumentuen artean.\nGeografia.\nInguru naturala.\nGalijo eta Uneba errekek zeharkatzen dute udalerria (Ebroren adar dira).\nHistoria.\nAztarna arkeologikoak.\nElvillarren ondare nagusia herrigunetik kanpo dauden historiaurreko arrastoek osatzen dute. \"Sorginaren Txabola\" trikuharria, adibidez, ikusgarria da zinez. 1935ean aurkitu zuten. Inguruotan daudenen artean handienetakoa eta ondoen mantentzen denetakoa da.\nHandik gertu dago \"Los Husos I eta II harpeak\" aztarnategi arkeologikoa. Sekulako garrantzia dauka, lehenengo etxe-abereak eta zerealaren laborantzaren aztarnak ez ezik, oso aspaldi abere-hazkuntza inguru horietan oso errotuta zegoela erakusten duten aurreneko ukuiluak aurkitu baitzituzten bertan.\n1943an \"El encinal\" trikuharria aurkitu zen Kripanerako bidean.\nErdi Aroa.\n1474an aipatzen da judutegia bazela Bilarren. Bertako juduen 2.500 marabedi ordaindu behar izan zituzten. XVI. mendean Guardia inguruko herri handiena zen.\n1667. urtera arte Guardiaren menpeko herria izan zen Elvillar (gaztelaniaz \"El Villar de Laguardia\" esaten ei zioten). Orduan, urtarrilaren 22an, Karlos II.a Espainiakoaren aginduz hiribildu titulua jaso zuen.\nEkonomia.\nArabako Errioxako herri gehienen antzera, Elvillarko ekonomiaren zutarria ardoaren ekoizpena da.\nDemografia.\nXX. mendearen lehen erdialdean 700 biztanle inguru izatera iritsi bazen ere, 1950eko hamarkadatik 1980kora biztanleen erdia galdu zuen. XXI. mendearen lehen hamarkadan 350 biztanle inguru zituen Elvillarrek.\nPolitika.\n2019ko udal hauteskundeak.\n2019ko maiatzaren 26ko hauteskundeetako emaitzen ondorioz Samaniegoko alkatea EAJko Enrique Perez Mazo da.\nAlkateak.\nHauek izan dira Elvillarko azken alkateak:\nGarraioa.\nAraba Bus sareko lineak zerbitzua ematen dio udalerri honi:\nGainera, Eskualdeko Garraioa sareak linea bat ditu udalerrian:\nKultura.\nJaiak.\nEuskara.\n\u00b7 2016an Bilarko biztanleriaren %26a gai zen euskaraz hitz egiteko eta euskararen erabilera %2,7koa zen."}
{"id": "6995", "revid": "71145", "url": "https://eu.wikipedia.org/wiki?curid=6995", "title": "Burgu", "text": "Burgu (ofizialki\" Elburgo / Burgelu\") Arabako erdialdeko udalerri bat da, Arabako Lautadako kuadrillakoa. Izen bereko herria da udalerriko herriburua, haren mendebaldean dela, Dulantzi ibaiaren eskuin ertzean. Gasteiztik 12 bat kilometro ekialdera dago.\nGeografia.\nIngurune naturala.\nDulantzi ibaiak zeharkatzen du udalerria.\nHistoria.\nBurguren sorreraren agiria galduta dago. Hala ere, geroko agiriek hiribilduaren foru-agiria 1337koa zela argitzen dute, alboko Dulantzi sortu zen urte berekoa.\nBanaketa administratiboa.\nZazpi herrik osatzen dute udalerria:\nDemografia.\nTradizionalki nekazaritzari lotutako udalerria izanik, Burguk biztanle asko galdu zituen XX. mendearen bigarren erdialdean. 1990eko hamarkadatik aurrera, berriz, garraiobideen hobekuntzak eta Gasteizen hazkundearen eraginak bultzatuta, biztanle berriak erakarri zituen Burgura.\nPolitika.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz Burguko alkatea EAJko Mar\u00eda Natividad L\u00f3pez de Munain Alzola da.\nAlkateak.\nHauek izan dira Burguko azken alkateak:\nGarraioa.\nAraba Bus sareko eta lineek zerbitzua ematen diote udalerri honi:\nGainera, Eskualdeko Garraioa sareak linea bat ditu udalerrian:\nBestalde, La Burundesa autobus konpainiaren Sakanako herriak elkartzen dituen Gasteiz-Iru\u00f1ea lineak geltokia Burguko Argomaiz herrian. Guztira hiru zerbitzu izaten dira norabide bakoitzean. Linearen ibilbidea honakoa da:"}
{"id": "6996", "revid": "63274", "url": "https://eu.wikipedia.org/wiki?curid=6996", "title": "Donemiliaga", "text": "Donemiliaga (ofizialki \"San Mill\u00e1n / Donemiliaga\") Arabako ipar-ekialdeko udalerri bat da, Arabako Lautadako kuadrillakoa. Gasteiztik 28 bat kilometro ekialdera dago, eta Gipuzkoarekin muga egiten dute haren lurrek.\nAguraingo barrendegi batek bitan zatitzen du udalerria. Donemiliagak, bestalde, Donemiliagak ere badu esklabe bat Iruraitz herriaren mendebaldean.\nGeografia.\nInguru naturala.\nZadorra ibaia udalerri honetan sortzen da, bai eta haren ibaiadarra den Erdo\u00f1a erreka ere. Halaber, Araiaren ibaiadarra den Ametzaga erreka eta honen adarrak diren Biku\u00f1a eta Estibarri Donemiliagatik igarotzen dira.\nIparraldean, Urkilla mendilerroa Gipuzkoarekiko muga naturala da, 1.100-1.200 metroko tontorrekin.\nHerriak.\n16 herri hauek osatzen dute Donemiliaga udalerria. 2011ko erroldako biztanleak ageri dira jarraian:\nBarriak ez du kontzejurik osatzen, Narbaxaren barruan baitago.\nHistoria.\nErromatar garaia.\nEtxe erromatar garrantzitsu baten hondarrak aurkitu ziren Durruma herriaren iparraldean, Albeiurmendi edo Albeiurbide izeneko aztarnategian. Hondakinok \"Ab Asturica Burdigalam\" (Astoreka-Bordele) galtzadarekin lotuta daude, adituen iritziz. Etxetzarrak termak izan zitezkeen, bertan berogintza sistema batez hornitutako bi gela handi aurkitu baitzituzten. Etxadia iturri klasikoen \"Alba\" ezaguna izan daiteke..\nDonemiliaga eta inguruan, erromatar garaiko epigrafe ugari aurkitu dira. Arabako Durrumako talde barne sailaktu dira eta oro har, 39 dira, gehienak K.o II mendekoak, eta gutxi batzuk III. mendekoak.\nAro Modernoa.\nDonemiliagako udalerriak aurrekari historiko bat du: Egilazko ermandadea, gaur egungo udalerriko herri gehienak biltzen zituena eta Erdi Aroan sustraiak dituena. Arabako ermandadeak herrixka-elkarteak ziren, eta XIV. mendearen bigarren erdian bandoen arteko gerren garaian beren burua defendatzeko eta elkar babesteko akordioak sinatu zituzten. Ermandade horiek osatzen zuen herririk garrantzitsuenaren izena hartzen zuten. Ermandadeari buruzko 1360ko ordenantzak ezagutzen dira, nahiz eta jakin hori aurrekoa zela. Egilazko ermandadea Arabako probintzia osatzeko bildu ziren 14 ermandadeetako bat izan zen.\nBi koadrilatan banatutako 12 herrik osatzen zuten: \"goikoak\" eta \"behekoak\". \"Goikoak\" Axpuru, Galarreta, Luzuriaga, Narbaxa, Erdo\u00f1a eta Zuhatzu ziren; \"behekoak\", berriz, Albeiz, Egilatz, Mezkia, Munain, Durruma eta Biku\u00f1a.\nDonemiliagako gainerako herriak, hau da, Adana, Txintxetru, Okariz eta Ulibarri Jauregi geroago sartuko ziren.\nAdibidez, Ulibarri-Jauregi herrixka errebala gisa jaio zen (Iruraizeko ermandadekoa), eta ermandade mugakidearen lurretan zabaldu zen. Izan ere, Ullibarri izenak Arabako euskalki zaharrean \"hiri berri\" esan nahi du.\nErmandadearen batzarrak urtean behin biltzen ziren San Migel egunaren inguruan Erdo\u00f1anako San Millan elizan. Horregatik, denborak aurrera egin ahala, ermandadea Egilatzko Ermandade eta Donemiliagako Junta edo, besterik gabe, Donemiliagako Ermandade gisa ezagutuko da, biltzeko lekua dela eta. Hortik dator, halaber, Erdo\u00f1anako hiriburu tradizionala, nahiz eta ez izan udalerriko populazio garrantzitsuena.\nDenbora luzez, ermandadea Aguraingo hiribilduaren mende egon zen administratiboki, haren ondoan baitago eta ermandadeko herrixkak haren jurisdikziora eraman baitziren. Hala ere, hainbat auziren ondoren, ermandadea Aguraindik atera zen.\nXIX. mendean, udal-erreformaren ondorioz, ermandadea udalerri bihurtu zen, eta herriak alkate-auzo edo kontzeju bihurtu ziren.\n1928an, Leon Salinas alkate zela, Albeiz herria, udalerriko ekialdekoena, Donemiliagatik banandu eta Asparrenan sartu zen. 1958an, Durrumak Albeizen urratsei jarraitzen saiatu zen, baina orduan eskaera ukatu egin zitzaien.\nPolitika.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz Bildu koalizioko David Lopez de Arbina Ruiz de Egino hautatu zuten alkate.\nAlkateak.\nHauek izan dira Donemiliagako azken alkateak:\nKultura.\nEuskara.\nXIX. mendeko azken laurdenean, Paul Brocak Donemiliaga euskararen eremu barruan kokatu zuen; Koldo Zuazoren arabera, bertako aldaera mendebaleko euskara, erdialdekoa eta nafarreraren arteko hizkera zen, Arabako sortaldeko eremuan sailkatutakoa. Gaur egungo biztanleen % 20 inguru euskal hiztunak direla estimatzen da.\nGarraioa.\nAraba Bus sareko eta lineek zerbitzua ematen diote udalerri honi:\nGainera, Eskualdeko Garraioa sareak 5 linea ditu udalerrian:\nBestalde, La Burundesa autobus konpainiaren Sakanako herriak elkartzen dituen Gasteiz-Iru\u00f1ea lineak geltokia Donemiliagako Munaingo herrian. Guztira hiru zerbitzu izaten dira norabide bakoitzean. Linearen ibilbidea honakoa da:\nPartzuegoa.\nDonemiliaga Gipuzkoa eta Arabako Partzuergo Orokorreko kide da."}
{"id": "6997", "revid": "71145", "url": "https://eu.wikipedia.org/wiki?curid=6997", "title": "Dulantzi", "text": "Dulantzi (ofizialki \"Alegr\u00eda / Dulantzi\") Arabako erdi-ekialdean dagoen udalerri bat da, Arabako Lautadako kuadrillakoa. Gasteiztik 12 bat kilometrora ekialdera dago. Udalaren herriburua izen bereko herria dugu, eta izen bereko ibaiak zeharkatzen du herri hori.\nEtimologia.\nAgi denez, \"Dulanci\" izenaz ezagutzen zen Erdi Aroan jada; hainbat agiritan agertzen da \u20141025, 1257, 1294 eta 1332an\u2014, \"Dullanzi\", \"Dulanci\", \"Dulance\" eta \"Dullanci\" aldaerekin. Aditu batzuek diotenez, izena galtzadako \"Tullonio\" erromatarrarekin erlazionatuta egon daiteke, gertuko leku batean aurkitutako idazkun batean ageri den toponimoa omen denarekin, alegia.\nGeografia.\nGasteiztik ekialdera dagoen lautadan dago Dulantzi udalerria, Sarbil eta Larratz erreken inguruan.\nHistoria.\nErdi Aroa.\n1025eko \"Donemiliagako goldea\" agirian jada ageri da Dulantzi. Bere sorrerarako arrazoien artean aldameneko herrialdeen erasoen aurkako defentsa eta antolamendua, eta geroz eta eskasagoa eta sakabanatuagoa zen biztanleria batzeko beharra aipatu daitezke. 1025. urtean jada, inguruan ziren herrixka batzuen biztanleek (Dulantzi, Olga, Larraza...) koroari hirigune pribilegiatu berri honen sorrera eskatu zioten.\nGaztelako Alfontso XI.ak hiribildu-forua 1337ko urriaren 20an eman zion, Alegr\u00eda de Dulanci izenaz. Orduan, ohiko mendi hegaleko populazio gune gisa eratu zen, gailurrean gotorleku bat egonik eta maldan behera horizontalki Dulantzi ibairaino jaisten diren kaleak zituela, perpendikularrean zuzenean behetik gora igotzen diren kantoiekin. Araban hiribildu izatea lortu zuten azkenetarikoa izan zen hau, Elburgorekin batera eta Zuiako Monreal baino urte bat lehenago. Azken honekin Arabako lurraldearen hiribilduen sorrera amaitu zen.\nErromatar eta Goi Erdi Aroko bidea aldamenetik igarotzen da. Sorrera urtetik aurrera, inguruko herrixketako biztanleak herri berrira joan eta demografia galera izan zuten, Aiara (egungo ermita) garai hartan herrixka oparoak, adibidez. Hiribilduko muinoaren gailurreko gaztelu gotorlekua Arabako lautadako oinaztarren (lazkanotarren) indargune nagusia zen eta, horregatik, errea eta eraitsia izan zen 1443an, Arabako ermandadeen borroketan, Petri Lopez de Aiara Aguraingo jaunak lazkanotarrei eraso egin zienean, ermandadeen aliatuak baitziren. Hiribildua ere erre zuen, ermandadeen tropek babeslekurik izan ez zezaten. Harresiak gaztelu gotorlekua berreraikitzeko erabili zuten lazkanotarrek XV. mende amaieran.\nDulantzira heltzen zen Errioxatik Egileta, Erentxun eta Gaunan zehar mandazainen bidea, eta bat egin Gasteiztik Agurainera eta Lizarrateko tunelera zihoan errepidearekin (toponimia txikian Salbaterrabide deituraz gorde dena).\nBanaketa administratiboa.\nDulantzi udalerria bi herrik osatzen dute:\nOndasun nabarmenak.\nHiri-trazadura erregularra dauka, biztanleak bertara bizitzera joan aurretik planifikatutako hiribilduetan izan ohi dena. Dulantziko hirigune historikoaren esparru arkeologikoa, Euskal Autonomia Erkidegoko Kultura Ondarearen zerrenda orokorrean \"monumentu multzo\" izendapenaz kultura ondasun gisa sartua. 2002ko ekainaren 4an, hirigune historikoak berak jaso zuen \"monumentu multzo\" izendapena bereizia.\nErdi Aroko hiribildua eratzen duten kale nagusiak bi dira: Nagusia eta Gotorlekuarena; paraleloak dira eta ekialde-mendebalde norabidea dute (Arabako hiriguneetan ezohikoa). Harresi barrutiaren bide sarea osatzeko, badira aurreko horien perpendikularrak diren beste hiru kale, parrokiarantz, goranzko zentzuan. Hirigunearen ertzetan kokatzen diren etxaldeak soilak dira, eta bikoitzak, aldiz, barrualdekoak. Etxalde bikoitz horietako etxeek fatxada bakarra dute kaleko aldean, eta atzealdea karkabako aldean. Neurri batean, hirigunearen oinplanoa,triangeluarra eta erregularra, hiru elementu nagusiren arabera ordenatzen da: harresia, gotorlekua eta eliza.\nHarresia horma exentua zen baina gaur egunean ez da azalean honen aztarnarik. Hegoaldean Gotorlekua eta Eliza batzen zituen, eta azken honetatik abiatuz San Blas kaleko atzealdetik jarraituko zuen, hiribilduaren aterik nagusietariko bat zati horretan irekiko zela. Ate horretatik abiatuz, Nagusia kaleko atzealdetik jarraituz, kaleko beste muturrean egongo zen mendebaldeko ateraino iritsiko zen. Azkenik, hego-mendebaldean kokatzen zen gotorlekuraino jarraituko zuen harresiak, hiribildua itxiz.\nHiribilduaren kokapenik gorenean, Lazkanotarren gotorlekua edo dorretxea zegoen, jatorriz Gaonatarrena omen zena. Harresiaren parean zegoen, hirigunearen defentsari laguntzeko. XVIII. mendea arte zutik jarraitzen zuen, eta ordutik iritsi diren deskribapenen arabera, Arabako lurraldeko gotorlekuetan berezienetarikoa izango zen, dimentsio handikoa.\nDulantziko hiribilduan XVI. mendeko zenbait etxe ditugu, erdi-puntuko arkua bere portadetan eta dobela agitura ona dutela. Behe solairua, goragoko bi solairu eta ganbara dituzte, behekoa harlanduz egina izaten da askotan, eta gainekoak zurezko egituran eta adreiluz, kasu batzuetan, kalerantz aurrera egiten dutela.\nEraikin esanguratsuen artean daude:\nDemografia.\nNekazaritzari lotutako udalerria izanik, Dulantzik ez zuen biztanle kopuruaren aldaketa handirik jasan XX. mendean zehar. Hala ere, mendearen azken hamarkadan eta XXI. mendearen hasieran hazkunde oso handia izan zuen, batez ere Gasteizko etxebizitzen prezio handien ondorioz iritsitako lagunei esker.\nPolitika.\n2011ko maiatzaren 22ko hauteskundeetako emaitzen ondorioz, Dulantziko Talde Independenteko (DTI-AIA) Joseba Koldo Garitagoitia hautatu zuten alkate. 2015ko hauteskundeen ondoren, alkate berak errepikatu zuen alkatetzan.\nAlkateak.\nHauek izan dira Dulantziko azken alkateak:\nGarraioa.\nAraba Bus sareko eta lineek zerbitzua ematen diote udalerri honi:\nGainera, Eskualdeko Garraioa sareak 2 linea ditu udalerrian:"}
{"id": "6998", "revid": "71145", "url": "https://eu.wikipedia.org/wiki?curid=6998", "title": "Ekora", "text": "Ekora (ofizialki \"Y\u00e9cora / Iekora\") Arabako hego-ekialdeko udalerri bat da, Arabako Errioxako kuadrillakoa. Gasteiztik 50 bat kilometro hego-ekialdera dago. Herria udalerriaren iparraldean dago.\nIzena.\nUdalerriaren izen ofiziala \"Y\u00e9cora/Iekora\" bada ere, euskal era arautua \"Ekora\" da. Badira Euskaltzaindiaren erabaki hori arrazoitzen duten antzinako agiriak, Donemiliaga Kukulan gordeak; izan ere, XI. mendean \"Equora\" eta \"Ecora\" deiturak jaso ziren.\nHistoria.\nXI mendearen erdialdera existitzen zen \"San Miguel de Biurko\" izeneko ermita. 1057ko abenduaren 7an Pe\u00f1alengo Antsok Fortu\u00f1ones Antsori \"San Miguel de Y\u00e9cora\" monastegia eta inguruko lurrak eman zizkion zaldi bat eta bi aztoreren truke. XIII eta XIV mendeen artean Berzijanako Andre Mariaren baseliza eraiki zen, kondairak dioenez Ekorako artzain batek amabirjina aurkitu zuen tokian bertan.\n1140 urteko agiri batean Eskide izeneko herrixka bat aipatzen da, gaur egungo Ekoraren iparraldean kokaturik zegoena. \"San Mill\u00e1n de Esquide\" monastegia izan zen bertan. 1670 urtean izurriak jota bertan behera gelditu zen herria. Gaur egun eremu hark Eskide toponimoa mantendu du.\nGuardiaren menpeko herrixka bat izan zen 1669ra arte, Karlos II.a Espainiakoak hiri-titulua eman zion arte, alegia.\nPolitika.\nAlkateak.\nHauek izan dira Ekorako azken alkateak:\nGarraioa.\nAraba Bus sareko eta lineek zerbitzua ematen diote udalerri honi:\nGainera, Eskualdeko Garraioa sareak linea bat ditu udalerrian:\nKultura.\nHizkuntza.\nGaur egun gaztelania da nagusi. Ekorako euskararen galera, dirudienez, IX. eta XVI. mendeen artean gertatu zen. Hala ere, herriko gazteak (25 urtetik beherakoak) elebidunak dira, tokiko ikastolen (Assa Ikastola, San Bizente Ikastola) lanari esker. Herriko umeen %\u00a073,4 euskarazko ereduan matrikulatuta dago.\nJaiak eta ospakizunak.\nMaiatzean Santo Domingo eguna ospatzen da eta abuztuaren hirugarren asteburuan Berzijanako Andre Mariaren eguna. Bietan ala bietan prozesioa egiten da Berzijanako baselizara. Prozesioari lagunduz zortzi dantzarik eta katximorroak \"La cadena\" dantza tradizionala egiten dute.\nMusika.\nEn Tol Sarmiento (ETS) musika taldea Ekoran sortu zen 2005ean eta arrakasta handia izan du. Euskal Herriko ska-rock musika jorratzen du"}
{"id": "6999", "revid": "71145", "url": "https://eu.wikipedia.org/wiki?curid=6999", "title": "Eltziego", "text": "Eltziego Arabako hegoaldeko udalerri bat da, Arabako Errioxa kuadrillakoa. Gasteiztik 46 bat kilometro hegoaldera dago. Izen bereko herria udalerriaren erdialdean dago. Udalak Zieko erabiltzen du webgunean.\nGeografia.\nIngurune naturala.\nErliebe gutxiko eremuan dago Eltziego, \"Mayor\" izeneko ibaiak udalerria iparretik hegora zeharkatzen duela.\nHistoria.\nHerriaren berri zaharrak ditugu, 1067. urtekoak, hain zuzen, Donemiliaga Kukulako agiri batzuetan haren izena jada agertzen baitzen, \"El Cieko\" gisa. 1366. urtean, 15 etxe zeudela ziurtatzen zuen Nafarroako erresumak. 1368ko beste agiri batean, aldiz, \"Ilciego\" bezala agertzen zen.\nNafarroako Erresumakoa izan zen 1461 arte, ondoren Gaztelakoa. 1571. urtean, 150 etxe zeuden herrian. 1583an, Felipe II.ak hiribildu izendatu zuen, eta Guardiatik emantzipatzea lortu zuen, ordura arte haren menpe egon zen.\n1864. urtean, 345 biztanle zituen.\nEkonomia.\nEltziego Arabar Errioxako ardoaren ekoizle nagusietakoa da, Guardia eta Lantziegorekin batera. Azken boladan, ardoaren ekoizpenaz gain, gora doa horren inguruan sortutako turismoa.\nPolitika.\nUdal hauteskundeak.\n2011ko maiatzaren 22ko hauteskundeetako emaitzen ondorioz Eltziegoko alkatea Zieko Bai elkarteko Luis Aldaz\u00e1bal Ruiz de Vi\u00f1aspre izan zen. Bost zinegotzi eskuratu zituen, PSE-EE alderdiak bi zinegotzi eta PP alderdiak beste bi.\n2015eko udal hauteskundeetan, berriz, Zieko Baik zinegotzi bat gehiago lortu zuen, eta PPk bat galdu zuen. Luis Aldaz\u00e1bal berriro hautatu zuten alkate.\nAlkateak.\nHauek izan dira Eltziegoko azken alkateak:\na 2022ko Urtarrilean Luis Aldazabal Ruiz de Vi\u00f1aspre Alkatea zendu zen.\nGarraioa.\nAraba Bus sareko lineak zerbitzua ematen dio udalerri honi:\nGainera, Eskualdeko Garraioa sareak linea bat ditu udalerrian:\nKultura.\nHizkuntza.\nGaur egun gaztelania da nagusi. Ezin dugu zehaztu bertako jatorrizko euskara galdu zen garaia. Hala ere, Eltziegoko euskara galtzea nonbait IX. eta XVI. mendeen artean kokatzen da.\nXX. mendearen bukaeran eta XXI. mendearen hasieran euskara berreskuratzeko gertatutako prozesuaren ondorioz, 2011. urterako Eltziegoko populazioaren %\u00a018 elebiduna zen.\nHerri eta hiri senidetuak.\nEltziego ondorengo herri eta hiriekin senidetuta dago:"}
{"id": "7000", "revid": "1982", "url": "https://eu.wikipedia.org/wiki?curid=7000", "title": "Entzia", "text": ""}
{"id": "7001", "revid": "48990", "url": "https://eu.wikipedia.org/wiki?curid=7001", "title": "Erriberabeitia", "text": "Erriberabeitia (ofizialki \"Ribera Baja/Erriberabeitia\") Arabako erdi-mendebaldeko udalerri bat da, A\u00f1anako kuadrillakoa. Herriburua, Ribabellosa, udalerriaren erdi-hego-mendebaldean dago, Gasteiztik 30 bat kilometro hego-mendebaldera.\nIzena.\n\"Erriberabeitia\" izenaren amaierako \"\u2013a\" artikulua da eta deklinatzean honela egin behar da: \"Erriberabeitia, Erriberabeitiarekin, Erriberabeitian\"...; baina \"Erriberabeitiko, Erriberabeititik, Erriberabeitira...\" Era berean, izen honek bere azken \"\u2013a\" galtzen du ondoan beste determinatzaile bat edo adjektiboa daramanean; adibidez: \"Erriberabeiti maitea, Erriberabeiti osoan, Gure Erriberabeiti hau\"...\nGeografia.\nIngurune naturala.\nMendi gutxiko erliebea du Erriberabeitiak. Baia ibaiak udalerriaren mendebaldeko muga zeharkatzen du; ekialdeko muga, aldiz, Zadorrak.\nEkonomia.\nNekazaritza izan da udalerriaren ardatz ekonomiko tradizionala, gaur egun indarra galtzen ari bada ere.\nRibabellosan Arasur parke logistiko handia ireki zuten 2006ko urtarrilean. Oraindik ez da guztiz bukatu, baina 2008ko hasieran 70.000 m2 industria-nabe zituen jada. Ribabellosan bertan fabrikatzen dira Talgo trenen bagoiak 1964tik.\nBanaketa administratiboa.\nSei herrik osatzen dute udalerria:\nDemografia.\nXX. mendearen lehen erdian Erriberabeitiak biztanle gutxi batzuk irabazi zituen, baina nekazaritzari lotutako udalerria izanik, 1950eko hamarkadatik aurrera galera iritsi zen. 1990eko hamarkadan 1950ean zituen biztanleen herena edukitzera iritsi zen.\nXX. mendearen amaieran eta XXI. mendearen hasieran aldaketa demografiko garrantzitsua gertatu zen, eta biztanle kopurua laukoiztu egin zen, batez ere Miranda Ebro hiriaren hazkundearen ondorioz hango jende asko Erriberabeitira etorri zelako bizitzera.\nPolitika.\n2011ko udal hauteskundeetan PSE-EEk lortu zituen lau zinegotzi eta alkatetza, Pedro Montoyaren eskutik. Hala ere, 2014an Montoyak alderdia utzi zuen, urte hartako aurrekontuak onartzeko unean bere alderdiko bi zinegotzik aurkako botoa eman ondoren.\n2015eko udal hauteskundeetan Eusko Alderdi Jeltzaleak eskuratu zituen boto gehien eta lau zinegotzi. Horri esker, alderdi horretako Peio Ruiz izendatu zuten alkate. Aurreko alkate Pedro Montoyak sortutako AERBI independenteen taldeak hiru zinegotzi eskuratu zituen, PSE-EE taldeak bat eta PP taldeak beste bat.\nAlkateak.\nHauek izan dira Erriberabeitiko azken alkateak:\na 2001. urtean Jose Maria Unamunzaga 8 urtez gaitasungabetu zuten, Euzko Alderdi Jeltzaleari informazioa ukatzeagatik. 2002an zentsura-mozio bat bere kargutik bota zuen.\nb 2014. urtean Pedro Montoyak bere alderdia utzi zuen, ez ordea bere kargua.\nc Alkateak bere kargua utzi zuen, udalerri bertan dagoen Arasur parke logistikoa gidatzeko."}
{"id": "7002", "revid": "63274", "url": "https://eu.wikipedia.org/wiki?curid=7002", "title": "Erriberagoitia", "text": "Erriberagoitia (ofizialki \"Erriberagoitia / Ribera Alta\") Arabako erdi-mendebaldeko udalerri bat da, A\u00f1anako kuadrillakoa. Herriburua Pobes da, Gasteiztik 21 bat kilometro mendebaldera. Nekazaritza da jarduera ekonomiko nagusia.\nIzena.\n\"Erriberagoitia\" izenaren amaierako \"\u2013a\" artikulua da eta deklinatzean honela egin behar da: \"Erriberagoitia, Erriberagoitiarekin, Erriberagoitian\"...; baina \"Erriberagoitiko, Erriberagoititik, Erriberagoitira...\" Era berean, izen honek bere azken \"\u2013a\" galtzen du ondoan beste determinatzaile bat edo adjektiboa daramanean; adibidez: \"Erriberagoiti maitea, Erriberagoiti osoan, Gure Erriberagoiti hau\"...\nGeografia.\nIngurune naturala.\nBaia ibaiak udalerria iparretik hegora zeharkatzen du.\nEremu garaiena iparraldean dago, Arkamu mendilerroan. Arkamuk 1.003-1.122 metro bitarteko altuerak ditu.\nHistoria.\nSubilla Morillas inguruan Gobaederra leizea dago, hainbat giza aztarna zaharren eta bestelako aurkikuntzen leku.\nX. mendean badira jada udalerriko herrien berri idatziak; zaharrenak Here\u00f1a eta Tuyoko izenenak dira.\nBanaketa administratiboa.\n26 herrik osatzen dute udalerria:\nCastillo Sope\u00f1a, Mimbredo, Nuvilla, San Migel eta Villaluenga herriek ez dute berezko kontzejua; gainerako herriek, berriz, bai.\nDemografia.\nIa erabat nekazaritzari lotutako eskualdea izanik, Erriberagoitiko udalerriak etengabe galdu zituen biztanleak XX. mende osoan, baina batez ere 1950eko hamarkadatik aurrera azkartu zen galera hori. XX. mendearen azkenetan eta XXI. mendearen hasieran, berriz, biztanle kopurua igotzen hasi zen, gehienbat Gasteizekin lotzen zituen bideak hobetzearen ondorioz.\nPolitika.\nAlkateak.\nHauek izan dira Erriberagoitiko azken alkateak:\na 2021ean Jesus Berganza Gonzalez alkateak erretiroa hartu zuen 65 urte bete ostean.\nGarraioa.\nAraba Bus sareko lineak zerbitzua ematen dio udalerri honi:\nKultura.\nEuskara.\nXVI. mendea baino lehen galdu zen euskara, baina eremu zabal batean erdara izan da tokiko hizkuntza, latinaren ondoren.\nHizkuntza-banaketa, 1996an, hau izan zen: 23 euskaldun, 63 ia euskaldun eta 422 erdaldun.\n2016an Erriberagoitiko biztanleen artean %34,9 euskalduna zen."}
{"id": "7003", "revid": "112557", "url": "https://eu.wikipedia.org/wiki?curid=7003", "title": "Gaubea", "text": "Gaubea (ofizialki \"Valdegov\u00eda / Gaubea\") Arabako mendebaldeko udalerri bat da, A\u00f1anako kuadrillakoa. Gasteiztik 42 bat kilometro mendebaldera dago, eta biztanle ditu.\nIzena.\nUdalerriaren euskal izentzat Euskaltzaindiak \"Gaubea\" izena arautua du 2006az geroztik, eta Gaubeako Udalak ere izen horixe onartua du udalerriaren euskal izen ofizialtzat. Lehenago, \"Gobiaran\" erabili izan da, gaztelaniazko \"Valdegov\u00eda\"tik itzulpena eginda.\nGeografia.\nErliebe menditsua du Gaubeak, 552 eta 1.184 metro arteko garaiekin. Bertako mendirik ezagunena Carrias da, 1.130 metro garai. Omecillo ibaiak zeharkatzen du udalerria, Ebro ibaiaren ibaiadarra dena. Puron errekak ere zeharkatzen du Gaubea, Ribera herritik gertu arroila eder bat sortuz.\nUdalerriaren eremuak itxura berezia duen arren Uribarri Gaubea herriburua erdigune geografikoan kokaturik dago, 552 metrotako altueran.\nHistoria.\nAntzinaroa.\nLeize artifizial ugari dago Gaubean, bereziki Barrio, Corro, Tobillas, Pinedo, Boveda eta Riberan. Haien ingurumarietan historiaurreko aztarna interesgarri anitz topatu da, Brontze Arotik Goi Erdi Arora arte zabaltzen omen direnak, esate baterako Ribotako menhirra, Uxama Barca (Osman), Pico de San Pedro (Uribarrin), Lastra (Karankan) eta Berbeia (Barrion) kastroak. Erromatarren garaian, autrigoien mendebaldean izanda, haien eragin handia jaso zuen Gaubeak. Orduko asentamenduen aztarnak ere aurkitu dira, La Arena (Tobillasen) eta El Llano (Gurendesen) besteak beste.\nGaztela eta Araba artean.\nAldaietaren antzeko gerriko apaindu batek Erdi Aroko lehen okupazioa kokatzen du \u00abVI. eta VII. mendeetan, Juan Antonio Quir\u00f3s arkeologoaren aburuz.\n804 urtean Valpuestako apezpikutzaren barnean aipatzen da. Bertako agiri batean dioenez Juan apezpikuak \"Govia\" populatu zuen eta Gaztelako fundazio nukleotako bat bihurtu zen. Alfontso II.a Asturietakoak sustatu zituen populazio hauek \"presura\" bidez eta XII. menderako 30 monastegi inguru eraiki ziren Gaubeako lurretan. garai hortakoa da Tobillasko Durruma eliza, Arabako zaharrena kontsideratua dagoena.\nXI. mendean Lope Enekoitz Bizkaiko jaunak eskuratu zuen lurraldea eta XIV. mendean Gaztelako koroaren menpe gelditu zen, Villarcayoko eskumenean. XV. mendean Araban sartu zen \"Valle Real\" tituluarekin eta 1463. urtean Henrike IV.a Gaztelakoak Arabako hermandadeei zegokiela baieztatu zuen, eta 1483an zergak ordaintzetik aske gelditu ziren. 1501 urtean ordea Burgosko zergabiltzaileek hartu zituzten Gaubeako diruak, baina haranak protesta egin eta Errege-erregina Katolikoek 1503an arrazoia eman zioten, Errege eskutitz bidez Arabari zegokiola konfirmatuz. Auziak 1510 arte iraun zuen arren ez zen aldaketarik izan.\nAro modernoa.\nAraban bazegoen ere, gaubeako 19 parrokiak Burgosko artzapezpikuari zegozkion 1800. urtean. Karankako parrokia berezia zen, urte bakoitietan Burgosi zegokion eta bikoitietan Kalahorrari.\n1835ean eta 1855ean kolera izurriteak jasa zituen Iberiar Penintsula osoak. Gaubeara 1855. urtekoa iritsi zen eta orduko herrigune handienetan izan zuen eragina, Berguenda, Gurendes eta Uribarrin hain zuzen ere. Bigarren karlistaldian (1872-1876) Araba komandantziatan banatu zen eta Gaubeak komandantzia bat osatu zuen, garai hartan 3.000 biztanleko herria baitzen.\n2011. urtean, Bachicabo eta Barrio herrien artean Lantarongo konderriaren gaztelu zaharraren arrastoak aurkitu zituen Antxoka Martinez Velasco arkeologoak Los Castros izeneko haitzean. Erdi aroko zeramika puskak agertu ziren, aztarnenen jatorriko garaia kokatzen lagundu zutenak.\nBanaketa administratiboa.\nHerri txiki eta kontzeju ugariz osatua dago, haren hiriburua Uribarri Gaubea da. Herrien zerrenda honakoa da:\nKarkamu, Fresneda eta Ginea 1927 arte Lacozmonte desagertutako udalerrian zeuden. Aldiz, 1947an Alcedo herria Gaubeatik Bergonda udalerrira pasatu zen. Villana\u00f1ek bere udalerria izan zuen, Belloj\u00edn ere hartzen zuena, 1841 eta 1923 artean.\nDemografia.\n1800 urtean 557 biztanle izatetik 1877an 3.509 izatera pasa zen Gaubea.\nXX. mendearen lehen erdian Gaubeak biztanle kopurua mantendu zuen, baina nekazaritzari lotutako udalerria izanik, 1950eko hamarkadatik aurrera galera iritsi zen. 1990eko hamarkadan XX. mende hasierako biztanleen laurdena edukitzera iritsi zen.\nXX. mendearen amaieran eta XXI. mendearen hasieran berriro igotzen hasi zen biztanleria, eskualdeak hiriarekin zituen komunikazio bideak hobetzearen ondorioz batez ere. \nPolitika.\nAlkateak.\nHauek izan dira Gaubeako azken alkateak:\na Alkateak ez zuen legegintzaldia bukatu.\n 2021ean Juan Carlos Ramirez-Escudero Isusi alkateak erretiroa hartu zuen 65 urte bete ostean.\nGarraioa.\nAraba Bus sareko lineak zerbitzua ematen dio udalerri honi:\nKultura.\nEuskara.\nGaubeako lurretan euskaraz mintzo zirela argi uzten dute bertako toponimoek, besteak beste, Astulez, Basabe, Anderexo edo Karanka izenek.\n2016an Gaubeako populazioaren artean %27,7 euskalduna zen."}
{"id": "7004", "revid": "71145", "url": "https://eu.wikipedia.org/wiki?curid=7004", "title": "Harana (Araba)", "text": "Harana (ofizialki \"Harana / Valle de Arana\") Arabako ekialdeko udalerri bat da, Mendialdeko eskualdekoa. Nafarroa Garaiarekiko mugan dago, Gasteiztik 40 bat kilometrora.\nIzena.\nUdalerriaren izena \"haran\" euskal izen arrunta da, artikulu mugatzailea gehituta. Gaztelaniazko izena (\"Valle de Arana\"), beraz, tautotoponimoa da, Arango harana bezalaxe.\nIzenaren deklinabideari dagokionez, Euskaltzaindiak arautu duenez, \"Harana\" izenaren bukaerako \"-a\" artikulua da, eta deklinatzean honela egin behar da: \"Harana, Haranarekin\"... baina \"Haranean, Haraneko, Haranetik, Haranera\"... Era berean, izen honek bere azken \"-a\" galtzen du ondoan beste determinatzaile bat edo adjektiboa daramanean; adibidez: \"Haran maitea, Haran osoan, Gure Haran hau\"...\nHala ere, gaur egun bertako euskaldunek, Udalak berak eta Arabako euskarazko hedabideek sistematikoki \"Harana\" izena \"-a\" berezkoarekin tratatzen dute. Berdin, \"Uribarri Harana\" eta \"Done Bikendi Harana\" herri izenei dagokienez.\nGeografia.\nIngurune naturala eta klima.\nHarana udalerria Arabako ekialdean dago kokaturik, Nafarroarekiko mugan. Ipar-ekialdetik hego-mendebaldera hedatzen den haran bat da, Entziako mendilerroa iparraldean eta Lokizko mendilerroa hego-ekialdean dituela muga naturalak.\nIzatez, Harana luzeagoa den eta Ameskoa ibarretatik (Nafarroa Garaia) Oteora (Kanpezu) hedatzen den haran baten atal bat da, baina muga natural bat agertzen da Kontrasta herrian, Entziako mendilerrotik hegoaldera hedatzen den lepo edo muino batean barrera natural bat osatzen baitu Kontrastak. Nolabait Nafarroaren eta Arabaren arteko muga historiko hori markatzen du Kontrastaren izaerak.\nUdalerriko beheko aldearen batez besteko garaiera 700-800 metro ingurukoa da itsas mailaren gainetik, eta mugetan dituen bi mendilerroen garaiera 1000-1200 metrokoa da.\nHistoria.\nAntzinatean erromatar galtzada batek gurutzatzen zuen, Lana ibarra eta Ameskoak Arabako Lautadarekin lotzen zituena. Aztarna erromatarrak agerikoak dira Kontrastan, non garai hartako hilarri sorta bat berrerabili zen Elizmendiko Done Mari baseliza erromanikoa egiteko, eta eliza horretako paretetan irakurtzen ahal dira oraindik izen latinoak.\nHaranak garrantzi handia izan zuen Erdi Aroan, Nafarroaren eta Gaztelaren arteko muga izan zen eta. Muga puntua Kontrasta zen, eta horregatik herri honek hiribildu izaera izan zuen, hiri-gutuna jasorik Gaztelako errefeen aldetik 1256. urtean. Hala ere, Karlos II.a Nafarroakoak 1368an Kontrasta konkistatu zuen, harik eta 1377an Ruy Diaz de Rojasek Henrike II.a Gaztelakoarentzat berreskuratu zuen arte.\nKontrasta zen mende haietan gune inportanteena haranean, eta Alda herriaren lurrak bere parte ziren (eta baita Uribarri Harana, zeina Aldaren parte kontsideratzen zen). Alda 1659. urtean bereizi zen Kontrastatik. Haraneko mendebaldean Done Bikendi Haranaren fundazioa gertatu zen ernando IV.a Gaztelako errege zela, 1295 eta 1312 urteen artean. Kontrastarne menpeko lurrak zirelarik haiek ere, istiluak izan ziren zenbait hamarkadartan,\nBide askoren zeharkatzeko tokia ere izan zen, Ebroko lurrak, Gaztela eta Kantauriko isurialdea lotzeko bideak igarotzen ziren bertatik.\nUdalerria, gaur ezagutzen dugun moduan, berria da. Fusioa 1942ko uztailaren 19koa da: Kontrasta, Alda (bere Uribarri Harana kontzejuarekin) eta Done Bikendi Harana herriak batu egin ziren udalerri bakarra sortzeko.\n1996ko martxoaren 19an udalerriak \"Harana / Valle de Arana\" izendapen ofiziala hartu zuen. Izen aldaketa 1996ko apirilaren 17an \"Euskal Herriko Agintaritzaren Aldizkaria\"n eta 1996ko irailaren 7an \"Espainiako Agintaritzaren Aldizkaria\"n argitaratu zuten.\nBanaketa administratiboa.\nLau herrik osatzen dute Harana udalerria, ekialdetik mendebaldera:\nNahiz eta herriburua Alda den, gune ez du berezko ezer hori adierazteko, ez bada udaletxearen eraikin administratiboa, 20. mendekoa, bertan dagoela. Beste zerbitzu publiko batzuk beste herrietan daude.\nDemografia.\nUdalerri modura gaur egun duen konfigurazioa lortu zuenetik, 1942an, Harana biztanleak galduz joan da etengabe. Galera horren arrazoi nagusia haren kokapen geografikoa izan daiteke, hiri handietatik eta garraio-azpiegitura nagusietatik urruti. Horrez gain, Haraneko herriek ez dute industrializazioaren eraginik izan, eta oraindik ere nekazaritza da jarduera nagusia. Nekazaritzak pairatzen duen krisiak ere eragina izan du biztanleen galera horretan.\nPolitika.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz, EAJko Pedro San Vicente hautatu zuten alkate berriro.\nAlkateak.\nHauek izan dira Haranako azken alkateak:\na Alkateak ez zuen legegintzaldia bukatu.\nGarraioa.\nEskualdeko Garraioa sareak linea bat ditu udalerrian:\nAzpiegiturak.\nErrepideak.\nHaraneko garraio modu nagusia auto pribatua da. Bailara A-2128 errepide probintzialak zeharkatzen du alderik alde. Errepide horretara iristeko modu nagusia, Gasteiztik edo Iru\u00f1etik, Opakuako mendatea da, eta hegoaldetik, Kanpezutik datorren errepidea.\nHorrez gain, A-3116 errepidea erabil daiteke Nafarroarako joan-etorriak egiteko Ameskoatik.\nArgazki galeria.\nHerriak.\nOndasunak"}
{"id": "7005", "revid": "71145", "url": "https://eu.wikipedia.org/wiki?curid=7005", "title": "Iru\u00f1a Oka", "text": "Iru\u00f1a Oka Arabako erdialdeko udalerri bat da, A\u00f1anako kuadrillakoa. 3.514 biztanle dituenez, Arabako udalerri jendetsuenetan bosgarrena da. Iru\u00f1a Oka da A\u00f1anako kuadrillako 10 udalerrietatik jendetsuena (kuadrillako biztanleen %\u00a034 dira Iru\u00f1a Okakoak).\n1976. urtean sortu zen, Iru\u00f1a (Trespondek eta Billodak osatua) eta Langraiz Oka (Mandaitak, Olabarrik eta Langraizek osatua) izeneko udalerriak batuta. Gaur egun, esandako bost herri horiek barne hartzen ditu udalerriak:\nXX. mendearen erdialdera arte, Zadorra ibaiaren ertzean, Argantzunerako bidean, Lupierro izeneko herrixka ere bazen; antzinako dokumentuetan \"Luperho\" aipatzen dute.\nToponimia.\nGaur egungo \"Iru\u00f1a Oka\" izena, \"Langraiz Oka\" herriaren izeneko bigarren zatia eta \"Iru\u00f1a\" herriaren izena batuta sortu zen, 1976. urtean.\n\"Iru\u00f1a\" deituraren jatorria ez dago oso argi, baina hipotesi nagusiak azaltzen duenez, \"(h)iri\" eta \"on\" hitzetatik etor liteke, hau da, \u00abhiri handia\u00bb. Jatorri bera dute Euskal Herriko beste herri batzuen izenak ere: Iru\u00f1ea, Irunberri edo Irun. Izan ere, Iru\u00f1a Oka, Irun eta Iru\u00f1ea erromatarren garaiko hiririk garrantzitsuenetarikoak izan ziren, batez ere Arabakoa. Antzina, hiri horiek latinezko izenak ere bazituzten: \"Veleia, Easo\" eta \"Pompaelo\".\n\"Oka\" izena, berriz, lur hauetan bizi ziren tenplarioei zor zaie. Villafranca Montes de Ocaraino heltzen zen eremuari \"Okako lurra\" deitzen zitzaion, eta hori bide da izenaren jatorria.\nHistoria.\nErdi Aroraino.\nIru\u00f1a Oka udalerrian aurkitutako aztarnarik antzinakoenak Iru\u00f1a-Veleiako aztarnategi arkeologikoan ageri dira eta Brontze Arokoak dira (K.a I.milurtekoa). Bertan, lauki eta zirkulu forma duten etxeak aurkitu dira, erromatar etxeak estali zituztenak. Erromatarrek Veleia hiria eraiki zuten han K.a. I. mendearen inguruan, eta haren aldirik gorenean 10.000 biztanle inguru zuen. Pirinio hegoaldeko hiririk handiena izan zen, Tarraco (gaur egungo Tarragona) eta Caesaraugusta (Zaragoza) baizik ez ziren lurralde horretan handiagoak. Hiriaren oparoaldia barbaroak etortzearekin bukatu zen, K.o. V. mendearen inguruan.\nSeguru asko, gaur egungo Billoda eta Tresponde herriak, garai batean Veleiaren kanpo auzoak izan ziren. Izan ere, \"Tresponde\" toponimoaren jatorri etimologikoa \"Transpontem\" da (latinez, \u00abzubiaren bestaldean\u00bb); gainera, bai Billodak, bai Trespondek erromatar jatorriko zubi bana dute, hiri nagusiarekin komunikatzeko batez ere. Langraizen, orain dela hainbat urte, erromatar etxola batzuen aztarnak aurkitu ziren, non ziur asko zaldiek atseden hartzen zuten. Herri horren izenaren lehenengo aipamena zeltiberiar estela batean aurkitu zen; hor, \"Langrares\" izena ageri zen.\nErdi Aroa.\nErdi Aroan, Langraiz ondoko lurraldeetan tenplarioak ezarri ziren eta, ondorioz, \"de la Oca\" abizena jarri zioten lehendik \"Langrares\" edo \"Lanclares\" izena zuen herriari. XI. mendean, Olabarri eta Mandaita \"Donemiliagako Goldea\" izeneko dokumentuetan aipatu ziren lehen aldiz: lehena, \"Montovit\" izenaz, 1025. urtean zehazki. Olabarri eta Langraiz hiribildu bilakatu ziren 1523. urtearen inguruan, edo behintzat titulu horrekin ageri dira 1523ko abenduaren 21ean idatzitako agiri batean.\nTresponde inguruan, Badaia mendilerroaren maldetan, XIII. mendean dorretxe bat eraiki zuten. Iru\u00f1a Okako familiarik indartsuena (Martinez de Iru\u00f1atarrak) ziren haren jabe. Haiek jeronimotarrei laga zieten, komentu bat eraiki zezaten, eta 1413an Benedikto XIII.ak eraikitzea onartu zuen, baina mende erdia pasa ondoren hortik joan ziren, eta agustindarrak ezarri ziren han. Azken horiek 1835. urtean joango ziren, Mendizabalen desamortizazioaren zela kausa. Bai Langraiz, bai Olabarri eta Mandaita, Orgazko kondearen jaurerrikoak izan ziren, XV. mendetik behintzat, eta konde horren behar nagusia auzokideen zergak jasotzea zen. Langraizen Hurtado de Mendoza familiak (Orgazko kondeak) etxe noble bat zuen, eta familia horretako Fernanek, San Frantziskoren Hirugarren Ordenakoek zuzenduriko baseliza fundatu zuen.\nXX. mende arte.\nEspainiako Independentzia Gerran, Iru\u00f1a Okan ingeles militarren presentzia nabaria izan zen, batez ere Gasteizko guduan. Militar haiek Wellingtonen agindupean zeuden, eta dibisio arina eta 4. dibisiokoak ziren. Haien helburua Hillek Argantzungo muinoak hartzen zuen bitartean Langraizen itxaron, eta gero, Zadorra zeharkatuz, armada inperialaren erdigunea erasotzea zen. Billodako eta Trespondeko erromatar zubiek protagonismoa izan zuten gerra horretan ere: ingelesek gune estrategiko horiek hartu zituzten, frantsesek Zadorra ibaia pasa ez zezaten.\nKarlistaldietan ere izan ziren mugimendu militarrak eremu horretan. Langraizen, zehazki, hiru dorre eraiki ziren herria defendatzeko eta komunikatzeko. Gaur egun ere zutik diraute dorre horiek.\nXIX. mendean Langraizen kanpoaldean Bolem izeneko bainuetxea zegoen, baina mende amaieran gainbehera izan zuen; hala, bada, 1914. urtean Menesiano anaiek erosi zuten eta eraikina komentu bihurtu zuten lehenik, eta geroago, eskola. Gaur institutu pribatua da, non bigarren hezkuntza eta lanbide heziketa irakasten duten.\nXX. eta XXI. mendeak.\nEspainiako Gerra Zibilean faxismoaren aldekoek kontzentrazio-esparru bat eraiki zuten Langraiz eta Billoda artean dagoen eremu batean, Zadorra ibaiaren ondoan. Hor frankismoaren aurkakoak atxilotuta izan zituzten 1940 eta 1947 bitartean, eta 1981. urtean eraikina berriztatu zuten espetxe izan zedin. Gaur, oraindik ere espetxea da, baina aurki ixtekotan da, San Migel mendiaren magalean (Gasteiz mendietan) 2011. urtean inauguratu zen Zaballako espetxeak ordezkatuko baitu. Espetxe berri hori ere Iru\u00f1a Okako lurretan dago.\nXX. mendean zehar, eta industrializazioak eta migrazio mugimenduak eraginda, udalerria 1900. urtean 900 biztanle izatetik, 2010ean dituen ia 3000 biztanleetara hazi da. Gaur egun, gainera, Iru\u00f1a Okak bi industrialde ditu: San Jose de los Llanos eta Subillabide. Biak handitzekotan dira.\nEkonomia.\nIru\u00f1a Oka udalerrian \"Subillabide\" eta \"San Jose de Los Llanos\" industrialdeak kokatzen dira, biak ala biak Langraiz Oka herrian.\nHainbat harrobi ageri dira udalerrian. Hauek lan asko ematen diote herriko jendeari.\nDemografia.\nIru\u00f1a Okak hazkunde demografiko handia izan zuen XXI. mendeko lehen hamarkadan, Gasteiztik bertaratutako populazioaren ondorioz gehien bat.\nPolitika.\n2011ko maiatzaren 22ko hauteskundeetako emaitzen ondorioz, PSE-EE alderdiko Jos\u00e9 Javier Mart\u00ednez Garc\u00eda hautatu zuten alkate. 2015eko maiatzaren 24ko hauteskundeen ondoren berak jarraitu zuen alkate izaten.\nAlkateak.\nHauek izan dira Iru\u00f1a Okako azken alkateak:\na Alkateak ez zuen legegintzaldia bukatu.\nb 2004. urtean Manuel Rivas 7 urtez gaitasungabetu zuten, prebarikazio zela eta.\nc 2020ko urtarrilean Jose Javier Martinez Garcia alkateak dimisioa aurkeztu zuen.\nGarraioa.\nAraba Bus sareko lineak zerbitzua ematen dio udalerri honi:\nKultura.\nJaiak eta ospakizunak.\nEkainaren 24an, San Joan egunean, herriko jaiak ospatzen dira,baina, 24a asteguna izanez gero, jaiak gertuen dagoen asteburura aldatzen dira. Jaietan, hainbat musika, kirol, haur edota janari jarduerak ospatzen dira.\nAbuztuko azken asteburuan hasten dira herri honetako jaiak, eta Mandaitan egiten direnen antzeko ekitaldiak egiten dira bertan ere. Lehenengo egunean, \"Espuelista\" panpina jaisten da eliza dorretik, eta azken egunean, berriz igotzen da horretara.\nKasu honetan, jaiak maiatzean ospatzen dira, konkretuki 26aren hurreko asteburuan. Musika, janaria, kirola... nabariak dira. Santiago txikiaren ohorean ospatzen dira jai horiek.\nUztailaren 10aren inguruan dagoen asteburuan ospatzen dira herriko jaiak. Pertsonaia nagusia \"Paco el del Tabaco\" izenekoa da, eta azken egunean erretzen dute.\nUdalerrian ospatzen diren jai guztietatik, hemengoak dira inportante eta ospetsuenak. Abuztuaren 12an edo 13an hasten dira eta 4 edo 5 egunetan zehar izaten da jai. 1968. urtetik aurrera, lehenengo egunean \"El Brujo\" izeneko pertsonaia jaisten da eliza dorretik; hori egiazko pertsona da, urtero pertsona bera (1968. urtetik hiru izan dira \"Brujo\"), kabletik jaisten den bitartean goxokiak bota eta poesia bat irakurtzen duena; gainera, bide erdian gelditu eta bertan daudenei hitz batzuk eskaintzen dizkie. Alderantzizko bidea hartzen du jaiak amaitzean. Jaietan hainbat ekitaldi antolatzen dira: kontzertuak, monologoak, azokak, pailazoak, gastronomia, herri-bazkariak eta abar.\nElkarte hau Billoda, Tresponde eta Subillana Gasteizen ageri da, eta honek urtero ekitaldi kulturalak antolatzen ditu uztailaren lehenengo aste inguruan. Esandako ekitaldietako bat Santa Katalinako Erdi Aroko festa da.\nMaiatzean, urtero, udalak jai kultural batzuk antolatzen ditu. \"Aste kulturala\" edo \"Maiatz kulturala\" bezala ezagutzen dira hauek; 2011. urtetik aurrera bigarren izenpean antolatu dira maiatz osoan zehar, eta 2010. urtera arte bakarrik hil honetako aste batean antolatu zirenez, lehenengo izena hartzen zuten. Jai hauetan, musika, azokak, herri-bazkariak eta abuztuko jaietan izaten diren antzeko ekitaldiak daude, baina osagai herrikoi gehiagorekin, hala nola, irteerak edota euskal jokoak.\nInauterietako larunbatean, desfile bat egiten da Langraizko hiribidean zehar; mozorrotutakoak musikarekin batera heltzen dira udal frontoira eta bertan, urtero, mozorro txapelketa antolatzen da. Hainbat taldetan sailkatzen dira parte-hartzaileak, adinaren eta jende kopuruaren arabera. Normalean taldetan joaten direnak dantzan ateratzen dira eszenatokira. Mozorro eta dantzarik onenei sari bana ematen zaie. Asteartean, sardinaren ehorzketa ospatzen da, orduan gezurrezko sardina bat erretzen da.\nGabonetan ere hainbat ekitaldi prestatzen dira. Billodako Belen bizidunarekin hasten dira eta Olentzeroren etorrerarekin jarraitzen dute. Urtezahar gauean frontoian kotilloi bat antolatzen da eta Errege egunean kabalkada bat egiten da; hiru erregeak udalerriko bost herrietatik pasatzen dira, baina Langraizen egiten dena garrantzitsuena da."}
{"id": "7006", "revid": "71145", "url": "https://eu.wikipedia.org/wiki?curid=7006", "title": "Iruraiz-Gauna", "text": "Iruraiz-Gauna Arabako ekialdeko udalerri bat da, Arabako Lautadako kuadrillakoa. Gasteiztik 19 bat kilometro ekialdera dago.\nAski azalera handia du (47,13\u00a0km2), eta, udalerriak izan duen historia dela kausa, oso lurralde-egituratze konplexua eta zatitua dauka; Euskal Herriko udalerririk zatikatuena da.\nGeografia.\nIngurune naturala.\n638 metroko garaieran kokatzen da, Entziako mendilerroaren pean.\nHistoria.\nXIII. mendearen inguruan sortu zuten Iruraizko Ermandadea, baina gaur egun arte iraun duen agiririk zaharrena 1502ekoa da. Ermandadea hiru udalerrik osatzen zuten, Dulantzik, Burguk eta Iruraizek berak.\nUdaletxea Azilun eraiki zuten 1779an, eta 1967ko otsailaren 5ean gaur egungo udalerria osatu zuten, Iruraiz eta Gauna udalerri ohiek bat egin zutenean. Gauna eta Erentxun izan ezik beste herri guztiak Iruraiz udalerri zaharrean zeuden.\nHorregatik guztiagatik du izaera oso zatitua Iruraiz-Gaunak. Gaur egun, gainera, barrendegi txiki bat ere badauka Gasteiz udalerriaren barnean, 50 bat hektareakoa, Aberasturiren hego-ekialdean.\nBanaketa administratiboa.\nHamaika herrik osatzen dute Iruraiz-Gauna udalerria:\nDemografia.\nXX. mendearen bigarren erdialdean biztanlek galdu bazituen ere, XXI. mendearen lehen hamarkadan populazio berria iritsi zen udalerrira.\nPolitika.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz, Iruraiz-Gaunako alkatea EAJko Fernando Perez de Onraita bihurtu zen alkate.\n2015eko udal hauteskundeen ondoren, EAJ alderdiko Susana D\u00edaz de Arcaya Cubillok hartu zuen alkatetza.\nAlkateak.\nHauek izan dira Iruraiz-Gaunako azken alkateak:\na 2022ko Uztailean Susana Diaz de Arcaya Cubillo Alkatea zendu zen.\nGarraioa.\nAraba Bus sareko eta lineek zerbitzua ematen diote udalerri honi:\nGainera, Eskualdeko Garraioa sareak 3 linea ditu udalerrian:\nArgazki galeria.\nHerriak:\nOndarea:"}
{"id": "7007", "revid": "44278", "url": "https://eu.wikipedia.org/wiki?curid=7007", "title": "Iturrieta", "text": "Iturrieta Arabako etxaldea da, administratiboki Aguraingo udalerriaren barnean kokatzen dena.\nHerria politikoki Agurainen parte bada ere, Entzia-Iturrietako Partzuergoko herria da eta, ondorioz, estatus berezia dauka. Partzuergoa toki entitatea da, baina ez du udalerri mailarik. Hori dela eta, Iturrietako lurrak ez dira Agurainen lurtzat jotzen, bere biztanleak administratiboki aguraindarrak izan arren.\nIturrieta Arabako herririk altuena da, 972 metroko altueran kokatzen baita. Iturrietako mendietan dago herria. Herrira iristeko Agurainen toki errepideak hartu behar dira, eta Opakuako portua igo ondoren iristen da Iturrietara. Maeztutik ere igotzerik badago.\nHistoria.\nDirudienez, Iturrieta Erdi Aroan sortu zen, baina biztanleek 1563 baino lehen utzi zuten herria, bere klima gogorra zela-eta. Bere eliza zaharrak 1803ra arte iraun zuen zutik, urte horretan bota baitzuten. Historikoki Aguraingo zatia bazen ere, Iturrietako lurrak Entzia-Iturrietako Partzuergoaren parte bihurtu ziren, hau da, ondoko herrien partekatutako lurralde komunala.\n1936ko Guda Zibila eta gero, agintari frankistek Iturrieta aukeratu zuten, bere altuera zela eta, patatak lantzeko ortu berezi bat ezartzeko leku gisa. Horrela, \"Estaci\u00f3n de la mejora de la patata\" delakoa sortu zen, \"Iturrietako baratza\" izenarekin ezagun. Horren inguruan sortu zen gaur egungo herria. 1946an kapera bat eraikitzen hasi zen. 1980ko hamarkadan, berriz, \"Patatariaren monumentua\" eraiki zuten. Hala ere, herriak oso biztanle gutxi izan ditu. 1960ko hamarkadan hamarna batzuetara iristen bazen ere, gaur egun biztanleak 10 baino gutxiago dira.\nIturrietarrak.\nIturrietako biztanlerik ezagunena Pilar Unzalu da, Espainiako Kongresuko diputatua PSOE alderditik. 1957an jaio zen herri honetan."}
{"id": "7008", "revid": "71145", "url": "https://eu.wikipedia.org/wiki?curid=7008", "title": "Kanpezu", "text": "Kanpezu (ofizialki\" Campezo / Kanpezu\") Arabako ekialdeko udalerri bat da, Arabako Mendialdeko nagusia. Gasteiztik 38 bat kilometro hego-ekialdera dago.\nIzena.\nUdalerria oraingo lur-eremuarekin 1965ean sortu zen, \"Santa Cruz de Campezo\" izenez; Santikurutze bera beste hiru udalerrirekin fusionatu zen, Anto\u00f1ana, Oteo eta Orbiso herriekin hain zuzen ere. Franco hil eta gero izen horren bertsio elebiduna zenbait urtetan erabili ostean 1996ko apirilaren 11n Kanpezu izena hartu zuen.\nJatorrizko toponimia ia guztiz erromantzea du eskualdeak, kontraste argia eginez ondo-ondoan dituen Arraia edo Haranarekin, non toponimia alderantziz den ia guztiz euskalduna. Haranari, Kanpezutik, \"El Valle\" esaten diote 21. mendean ere.\nGeografia.\nArabako Mendialdeko eskualdean, Kanpezuk korridore baten lekua egiten du, Gaztelako\u00a0eta Nafarroako lurren artean.\nIngurune naturala eta klima.\nErliebe menditsukoa da Kanpezuko udalerria, haren iparraldean Kodesko mendilerroa dagoela. Udalerriaren eremu txiki bat Izkiko Natura Parkearen zati da.\nEga ibaiak zeharkatzen du udalerria.\nHistoria.\nKanpezu udalerriak garrantzi estrategiko militarra izan zuen, Nafarroako Erresumaren mugak defendatzen baitzituen Gaztelako Erresumaren erasoen aurrean. Hala erakusten du Anto\u00f1anako hiribildu harresidunaren sorrerak.\nSantikurutze Kanpezun bazen judutegi bat, 1474ko zerga-agirietan jasoa.\nBanaketa administratiboa.\nBost herrik osatzen dute Kanpezuko udalerria:\nPolitika.\nAlkateak.\nHauek izan dira Kanpezuko azken alkateak:\nGarraioa.\nAraba Bus sareko lineak zerbitzua ematen dio udalerri honi:\nGainera, Eskualdeko Garraioa sareak 2 linea ditu udalerrian:"}
{"id": "7009", "revid": "448", "url": "https://eu.wikipedia.org/wiki?curid=7009", "title": "Kripan", "text": "Kripan Arabako hego-ekialdeko udalerri bat da, Arabako Errioxako kuadrillakoa. Gasteiztik 45 bat kilometro hego-ekialdera dago. Herri bakarrak osatzen du udalerria.\nIzena.\nIdatzizko aipamen zaharrenetan, XI. mendeko Donemiliaga Kukulako Kartularioan, herriaren izena \"Quirp\u00e1n\" formarekin ageri da.\nGeografia.\nIngurune naturala.\nHiribildua Tolo\u00f1oko mendilerroaren hegoaldeko magalean dago, San Tirso mendiaren oinean dagoen muino batean, itsas mailatik 690 bat metro gorago. Udalerria Ebro ibaiaren adar batzuek zeharkatzen dute: besteak beste, Pilas, Karralegi eta Karraladera errekek.\nUdalerri mugakideak.\nErlojuaren noranzkoan, mugakide hauek ditu:\nHistoria.\nKripango inguruetan zenbait aztarnategi aurkitu dira, hala nola Los Husosko leizekoa eta Los Llanosko trikuharria, antzinako giza agerpena \u2014Neolito garaikoa\u2014 agerian uzten dutenak.\nHerriaren lehen aipamen idatzia 1088koa dugu, Donemiliaga Kukulako Kartularioan aipatu baitzuten, \"Quirp\u00e1n\" formarekin.\nKripan Guardiaren menpeko herria izan zen, harik eta 1669an Karlos II.a Espainiakoak hiri titulua eman zion arte.\nPolitika.\n2019ko udal hauteskundeak.\n2019ko udal hauteskundeetan, udalerrian hiru zerrenda aurkeztu ziren: Euzko Alderdi Jeltzalea, Euskadiko Alderdi Sozialista - Euskadiko Ezkerra eta Alderdi Popularra. Abstentzioa %\u00a022,97 izan zen; boto zuriak, hiru; eta boto baliogabeak, lau. Hauek izan ziren emaitzak:\nHartara, Euzko Alderdi Jeltzaleak eskuratu zituen udalbatzako zinegotzi guztiak.\nAlkateak.\nHauek izan dira Kripango azken alkateak:\nGarraioa.\nAraba Bus sareko lineak zerbitzua ematen dio udalerri honi:\nGainera, Eskualdeko Garraioa sareak linea bat ditu udalerrian:"}
{"id": "7010", "revid": "71145", "url": "https://eu.wikipedia.org/wiki?curid=7010", "title": "Kuartango", "text": "Kuartango Arabako mendebaldeko udalerri bat da, A\u00f1anako kuadrillako udalerrien artetik iparraldekoena. Gasteiztik 28 bat kilometro mendebaldera dago.\nIzena.\nUdalerriaren izena \"Quartanicus\" latinezko izenetik bide dator. Lehendabiziko agerpen idatzian, X. mendean, \"Quartanigo\" formarekin ageri da, eta gaztelaniaz gero lehenik \"Quartango\" eta geroago \"Cuartango\" formak hartu zituen.\nEuskararako, Euskaltzaindiak \"Koartango\" forma onartu zuen lehenik, 1979an, \"Euskal Herriko udalen izendegia\"n. Gerora, 1996an, \"Kuartango\" formaren alde egin zuen, irizpen baten bidez, eta forma hori dago euskara baturako araututa 2006az geroztik, Euskaltzaindiak emandako 150. arauaren bidez (\"Arabako herri izendegia\"). Era berean, \"Kuartango\" da Kuartangoko Udalak onartua duen izen ofizial bakarra, hizkuntza guztietarako.\nGeografia.\nIngurune naturala eta klima.\nBaia ibaiak eta haren eskuineko zenbait adarrek eratutako haran batean dago udalerria; eskuineko ibaiadar horietatik handiena Vadillo da. Baiak iparretik hegora zeharkatzen du Kuartango, eta Baiaren mendebaldean dago udalerriko lur gehiena. Harana hiru mendilerrok mugatzen dute: Badaiakoak, ekialdean; Arkamukoak, hego-mendebaldean; eta Gibijokoak, iparraldean. Hegoaldean, berriz, Tetxa haitzarteak banatzen ditu lehen bi mendilerro horiek, eta haranera sartzeko bide nagusia da gizakiarentzat. Baiaren mendebaldean dauden Kuartangoko lurren erdialdean dago Marinda mendia (982 m), eta ia udalerri osotik ikusten da haren gaina; hala ere, tontorrik garaiena Repico da (1.188 m), Kuartangoko mendebaldean kokatua, Arkamu mendilerroan.\nUdalerriaren ipar-mendebaldeko muturrean dago Nerbioi ibaiaren ur jauzi ikusgarria. Nerbioi ibaia Kuartangon sortzen da, eta ur jauzi horretan Kuartangoko lurretatik Amurriokoetara jauzi egiten du (Arabako udalerri batetik bestera, alegia), ezkerraldean 100 bat metrora Burgosko probintziarekiko muga duela.\nDuen kokalekuagatik, Kuartangok trantsizioko klima, landaredia eta fauna ditu, eremu atlantikoaren eta eragin mediterraneo-kontinentaleko lautaden artean. Beraz, Kuartangoko klima klima atlantikoaren eta klima mediterraneoaren artekoa da.\nArabako beste herri askok bezala, bertako espeziez osatutako baso ugariak ditu Kuartangok. Udalerriaren ekialdean eta erdiealdean, erkametza da nagusi; hegoaldeko muturrean, artea; eta ipar-mendebaldean, pagoa. Gainera, Baia ibaiaren ondoan \u2014eta haren adar Basaberen ondoan\u2014 ibarbasoa dago. Euskal Herriko beste hainbat tokitan bezala, zuhaitz horietako asko lepatuz ustiatu izan dituzte, urte askoan; hau da, lehendabizi \u2014zuhaitza gaztea delarik\u2014 bizpahiru metroko garaieran erdiko adarra moztuz, eta gero noizbehinka hortik sortutako albo adarrak moztuz.\nUdalerri mugakideak.\nErlojuaren noranzkoan, mugakide hauek ditu:\nKuartangoren eta Gasteiz nahiz Iru\u00f1a Okaren artean dauden Badaia mendilerroko lurrak Badaiako Sierra Bravako Komunitateak kudeatzen ditu.\nHistoria.\nGizakiaren kokalekuak oso antzinakoak dira ibarrean, eta hala frogatzen dute egun oraindik ikusgai dauden aztarna megalitiko eta historiaurrekoek: tumulu zelaiak Sendadianon eta Arrianon; korridore hilobiak Katadianon; eta historiaurrean bizileku izandako kobazuloak Arkamu eta Gibijo mendilerroetan. Haitzulo nabarmenena Jokanoko lurretan dago, eta Brontze Arokoa da. Hor pinturak aurkitu zituzten, silexezko eta hezurrezko hainbat tresnarekin batera.\nErromatarren konkistaren garaian, dokumentuetan ageri ez den gudu bat gertatu zen Kuartangoko ibarrean, Sendadianotik hurbil: Andagosteko gudua. Kristo aurreko 38. urtearen inguruan, 1.200 - 1.800 bitarte erromatar soldaduk osaturiko armada bat Kuartango zeharkatzen ari zen, eta, borroka gogor bat izan zelarik, bertakoek irabazi bide zuten. Segur aski, galdu zutelako ez zuten erromatarrek utziko idatzizko lekukotasunik gudu hari buruz. 1997an aurkitu zituzten guduaren hondakinak, giza hornidurarako ura ekartzeko lanak egiten ari zirela.\nGerora, ordea, erromatarrak nagusitu ziren Kuartangon ere, eta erromatar galtzada garrantzitsu bat igaro zen Kuartangotik, Iberiar goi lautada eta Bizkaiko golkoko kostaldea lotzen zituena. Bide horrek Erdi Aroan ere iraun zuen, eta Santiago de Compostelara zihoan Done Jakue bidearen ordezko ibilbide bilakatu zen.\nXIX. mendearen bukaeran, Europako aberatsen artean bainuetxeetara joateko ohitura zabaldu zelarik, Kuartangon ere ezarri zuten halako bat, Zuhatzun, Baia ibaiaren ondoan. Hor dagoen Iturri Beltzari darion ur sufretsua sendagarritzat erabiltzen zuen. Bainuetxeari esker, tren geltokia ere jarri zuten Zuhatzun.\nHaustura hidraulikoaren arriskua, XXI. mendean.\nXXI. mendearen hasieran, haustura hidraulikoz \u2014hau da, \"fracking\" izenez ezagunagoa den teknika erabiliz\u2014 hidrokarburoak lurpetik ateratzeko lanak abiatzeko saiakerak izan dira Araban, Enara Handia ustiagunean. Enara Handian egitekoa zen zuloetako bat, hirugarren zenbakia daramana, Kuartangoko lurretan zegoen. Kuartango \"Subillako kareharriak\" deritzon egitura geologikoaren gainean dago; horren iragazgaitasun handiari esker, akuifero garrantzitsu bat dago Kuartangoko lurpean: hedadura eta ur bolumen handiko akuifero bat, alegia. Beraz, haustura hidraulikoak dakartzan kutsadura kalte ezagunen ondorioz, akuifero hori arriskuan zegoen; eta, ondorioz, arriskuan zeuden Kuartangoko ingurumena eta bertako biztanleen osasuna.\nHorrek kuartangar gehien-gehienak mobilizatu zituen haustura hidraulikoaren aurka. 2012ko otsailaren 27an, Kuartangoko Udalak erabaki zuen Kuartango \"fracking gabeko udalerria\" zela, EAJko hiru zinegotzien eta Bilduko hiru zinegotzien aldeko botoarekin, eta PPko zinegotzi bakarraren abstentzioarekin. Halako erabaki bat hartzen lehen udalerria izan zen, Espainiako Erresuma osoan. Gero, erreferendum bat antolatu nahi izan zuen udalak, baina Espainiako Gobernuak horretarako baimena ukatu zion. Hala ere, galdeketa egin ahal izan zien herritarrei, Arabako Batzar Nagusien babesarekin. Galdeketa horretan zentsuko boto emaileen %\u00a075,8k parte hartu zuten, eta %\u00a098,4 agertu ziren frackingaren aurka; hiru bizilagunek baizik ez zuten eman frackinga erabiltzearen aldeko botoa.\nBanaketa administratiboa.\nHamar kontzejutan antolatutako hogei herrik osatzen dute Kuartangoko udalerria (biztanle kopuruak 2017ko erroldakoak dira):\nDemografia.\nXX. mendearen lehen erdian Kuartangok biztanle kopurua mantendu zuen; baina, nekazaritzari lotutako udalerria izanik, 1960 ingurutik aurrera galera iritsi zen. XXI. mendearen hasieran, Kuartangok XX. mendearen hasieran izan zuen populazioaren herena zeukan.\nPolitika.\nAlkateak.\nHauek izan dira Kuartangoko azken alkateak:\na Alkateak ez zuen legegintzaldia bukatu.\nKultura.\nEuskara.\n1602an, kuartangarren hizkuntza zen artean euskara. 1802an, ordea, eremu euskaldunen artean ez du Kuartango aipatzen Prestamerok.\n2016an %\u00a035,7 euskaldunak ziren, eta euskararen erabilera %\u00a02,2an kokatzen zen."}
{"id": "7011", "revid": "71145", "url": "https://eu.wikipedia.org/wiki?curid=7011", "title": "Urizaharra, Lagran eta La\u00f1uko Komunitatea", "text": "Urizaharra, Lagran eta La\u00f1uko Komunitatea edo Urizaharra, Pipaon eta La\u00f1uko Komunitatea Arabako lur komunala da. 513 hektareako azalera du.\nArabako Mendialdeko eskualdean dago, eta Lurralde Antolakuntzako Artezpideetan \"Arabako Erdialdea\" delako eremu funtzionalean."}
{"id": "7012", "revid": "71145", "url": "https://eu.wikipedia.org/wiki?curid=7012", "title": "Lagran", "text": "Lagran Arabako hegoaldeko udalerri bat da, Mendialdeako eskualdearen hego-ekialdean eta Tolo\u00f1oko mendilerroaren oinean kokatua. Gasteiztik 35 bat kilometro hegoaldera dago.\nGeografia.\nIngurune naturala eta klima.\nEga eta Jugalez ibaiak udalerri honetan jaiotzen dira. Egak, ondoren, Nafarroarako bidea hartzen du; Jugalez, berriz, Pipaonetik Urizaharrerantz eta Zanbranarantz doa.\nLagran ohiko abiapuntua da Pe\u00f1a del Leon eta Pe\u00f1a del Castillo mendietara igotzeko, Tolo\u00f1oko mendilerroaren oinean baitago. Pipaondik Errezilla, Cervera eta Palomaresera igotzen da.\n756 metroko garaieran kokaturik dago.\nHistoria.\nErdi Aroan Araban sortutako 21 hiribilduetako bat da Lagran, baina ez da gorde hari Forua ematen dion agiririk. Hortaz, herriaren sorrera ez dago argia, lehen aipamena 1165. urtekoa bada ere. XV. mendearen bigarren erdialdearen inguruan Nafarroako Erresumatik igaro zen Gaztelako Erresumaren menpe egotera, eta 1515ean Uria izendatu zuten. Salinasko kondea eta geroago Hijarreko dukeak herriaren jabeak izan ziren garai hartan.\nBanaketa administratiboa.\nLagran udalerria hiru herrik osatzen dute gaur egun:\nLagran herria, Lagran udalerrian dagoen kontzejuetako bat da\nDemografia.\n2022ko urtarrilaren 1eko erroldaren arabera, Lagran herriak 106 biztanle zituen.\n2023ko urtarrilaren 1eko Eustateko datuen arabera, 115 biztanle horietatik, 58 gizonezko eta 57 emakumezko ziren. Adin taldeei dagokionez, biztanleriaren %16,5a 0 eta 19 urte bitartean zuen, %48,7a 20 eta 64 urte bitartean zuen eta azkenik %34,8a 65 urte baino gehiago zuen.\nPolitika.\nAlkateak.\nHauek izan dira Lagraneko azken alkateak:\nGarraioa.\nAraba Bus sareko lineak zerbitzua ematen dio udalerri honi:\nGainera, Eskualdeko Garraioa sareak 2 linea ditu udalerrian:\nOndasun nabarmenak.\nLagran.\nLagrango hirigune historikoa, Kultura Ondasun gisa Monumentu Multzo izendatua. Garai bateko harresiaren aztarnak daude gaur egun ikusgai, \"Portal de Cristo\" izeneko atean batez ere. Erdialdean, berriz, Andra Maria Jaiokundearen Parrokia eliza platereskoa (\"Iglesia Parroquial de Nuestra Se\u00f1ora de la Natividad\") dugu, XVI. mendekoa. Hegoaldean Vianatarren jauregi barrokoa dago.\nLagran herriko etxeen lur-zatiketa gotikoko azken aldiko ohiturari jarraiki egina dago edo, hobeki esan, Pizkunde garaikoei jarraiki, izan ere, oraindik ere beren aurreko alde estua gordetzen duten etxeek bi fatxada dauzkate, bakoitza kale banatara emana. Bi kaleen artean dagoen sestra diferentzia dela eta, etxeek bi sarrera dauzkate, kale bakoitzean bat, eta etxebizitzarako sarrera nagusi edo zuzena maila goragoko kalean da. Baina hori ez da kasu guzti-guztietan gertatzen eta, gaur egun, badira etxe batzuk ondasunak zatitzearen ondorioz bi kaletara ematen ez dutenak.\nJatorriz txikiak ziren leihoak handituz joan dira etxe barruko argitasuna handitzeko helburuarekin.\nBeheko solairuetan zeuden bao bakarrak, sarreretan izan ezik, zartadura bertikalak ziren, gezileiho izenekoak.\nAipatu beharreko ateen artean honako hauek daude: \u00abKristoren Atea\u00bb izeneko kaleko 22 zenbakikoa. Oso sarrera polita da, arku eskartzanoz egina, arkubarnera molduraduna duela. Gainean sarraila-ezkutu bat dauka elizaren inguruko irudiez apaindua, horrek erakusten du garai batean etxe hori apaizen batena izan zela edo, bestela, apaizetxe gisa erabilia izan zela. Atea bi aldiz babestua dago, teilatu hegalak babestua eta, era zabalagoan, sarrerak berak duen eta bi beso motzen gainean eusten den teilatutxoak babestua.\nBeste bi ateak erdiko kalearen eskubi aldean daude, \u00abDe los cantones\u00bb kantoitik hurbil. Lehenengoa, 14 zenbakikoa, arku eskartzanoz egindako ate liraina da, arku barnera molduraduna duela, aurretik aipatutako horren antzekoa. Arkuaren erdiko dobelak sarraila-ezkutu bat dauka, bi giltza gurutzatuen irudia duena.\nBigarrena, 16 zenbakikoa, Pizkunde garaiko ate dintelduna da. Gotiko garaiko zantzuak ere badaude bertan, esate baterako, harri bloke gainean doan eta erliebe finean egina dagoen arku konopiala. Dintelaren gainean erlaitz bat dago, molduraduna, atearen edertasuna are gehiago indartzen duena.\nPipaon.\nPipaonen, \"Usatxi\" Museo Etnografikoa dago, herriko XIX. mende bukaerako eta XX. mende hasierako ohiturak eta bizimoduak erakusten dituena. Plaza nagusian dago eta sarrera doakoa da."}
{"id": "7013", "revid": "71145", "url": "https://eu.wikipedia.org/wiki?curid=7013", "title": "Lantaron", "text": "Lantaron Arabako mendebaldeko udalerri bat da, A\u00f1anako kuadrillakoa. Gaur egun duen lur eremua 1978an hartu zuen, Bergonda eta Salcedo udalerriek bat egin zutenean. Bi zati bereiziak ditu, Gaubeako lurrak tartean direla. Gasteiztik 34 bat kilometrora dago.\nGeografia.\nGR 1 edo Bide Historikoa ibilbide luzeak udalerria zeharkatzen du. Araba barruko zatian, etapa hauek pasatzen dira Lantarondik: 10.a (Armi\u00f1\u00f3n-Salcedo), 11.a (Salcedo-Fontecha) eta 12.a (Fontecha-Gesaltza).\nIngurune naturala.\nEbro ibaiak markatzen du hegoaldeko muga, Euskal Herrikoa ere badena. Udalerria bi zatitan banatuta dago:\nEbrora doazen ibai eta erreka batzuek zeharkatzen dute udalerria. Handiena Omecillo da. Xumeagoen artean Del Lago erreka, Arreoko aintziratik datorrena; \"Nuestra Se\u00f1ora del Lago\" baseliza, aintziratik hurbil Fontechatik Gesaltza A\u00f1anara zihoan \"gatzaren bidean\" dago, eta ingurua kondaira batzuen kokalekua da.\nHistoria.\nEgungo udalerria, Bergonda eta Salcedo udalerriak batu zirenean sortu zen, 1978. urtean. Izena, Erdi Aroan existitu zen Lantarongo herri eta konderritik datorkio; gerora desagertu zen (1800 ingururako jada herri hustua zen), eta Sobr\u00f3n eta Bergonda artean kokaturik zegoen. 911. urtean Lantarongo Tellez delako baten aipamena ageri zen; eta 929. urtean, Alvaro Herrameliz zen Lantarongo kondea.\nEkonomia.\nNekazaritza izan da historikoki arlo ekonomiko nagusia baina XX. mendearen azken hamarkadetan gauzak aldatu ziren. Lantaronen hamar bat kimika-enpresa daude. Halaber, 2006tik, udalerriko Zubillaga herritik gertu, ziklo konbinatuko zentral termiko bat eraiki nahi du Gas Natural konpainiak, Euskal Autonomia Erkidegoaren elektrizitate-beharraren %25a asetuko omen duena. Proiektuaren aurrean herri-kontsulta bat burutu zen 2008an eta biztanle gehienek kontrako iritzia plazaratu zuten. Kontuan izan kimika-enpresen ugaritasunak eta Santa Maria de Garo\u00f1ako zentral nuklearraren hurbiltasunak ingurumena udalerriko arazo larrienetakoa bihurtzen dutela.\nMerkataritza-harreman gehienak Mirandarekin garatzen dira.\nBanaketa administratiboa.\nLantaron 12 herrik osatzen dute. Kontzeju bana dute; beraz, herri horietako bakoitzean administrazio batzarrerako hauteskundeak egiten dira.\nPolitika.\n2019ko maiatzaren 26ko hauteskundeetako emaitzen ondorioz, EAJko Francisco Javier Uriarte hautatu zuten alkate; aurreko bi legegintzaldietan ere, alkate bera izan zuen Lantaronek.\nAlkateak.\nHauek izan dira Lantarongo azken alkateak:\na Alkateak ez zuen legegintzaldia bukatu."}
{"id": "7014", "revid": "71145", "url": "https://eu.wikipedia.org/wiki?curid=7014", "title": "Lantziego", "text": "Lantziego Arabako hego-ekialdeko udalerria da, Arabako Errioxa eskualdekoa. Izen bereko herria da udalerriaren herriburua. Gasteiztik 48 bat kilometrora dago, hegoalderantz.\nHistoria.\nX. mendean Antso I.a Garzeitz erregeak sonsierra eskualdea bereganatu eta Nafarroako erresuman sartu zuen. 926 urtean dagoeneko Asa aipatzen da. Lantziego izenaren aipamen zaharrena 1257. urteko agiri batean aurkitu da. Lantziego Guardiaren menpe egon zen 1630. urtera arte, zeinetan hiri titulua jaso zuen. Calahorrako elizbarrutian jarraitu zuen 1862. urtean Gasteizkoa eratu zen arte. 1887an Benasperi Lantziegoren barnean integratu zen.\nEkonomia.\nLantziegoren ekonomia ardogintzan eta haren inguruko turismoan oinarritzen da. Arabar Errioxako ardoaren ekoizle garrantzitsua da.\nBanaketa administratiboa.\nHiru herrik osatzen dute Lantziego udalerria:\nPolitika.\n2011ko udal hauteskundeak.\n2019ko maiatzaren 26ko hauteskundeetako emaitzen ondorioz Lantziegoko alkatea EAJko Itziar De Alava da.\nAlkateak.\nHauek izan dira Lantziegoko azken alkateak:\nGarraioa.\nAraba Bus sareko lineak zerbitzua ematen dio udalerri honi:\nGainera, Eskualdeko Garraioa sareak linea bat ditu udalerrian:\nJaiak eta ospakizunak.\nHiru jai nagusi ospatzen dira herrian:"}
{"id": "7015", "revid": "71145", "url": "https://eu.wikipedia.org/wiki?curid=7015", "title": "Lapuebla de Labarca", "text": "Lapuebla de Labarca Arabako hegoalde-hegoaldeko udalerri bat da. Arabako Errioxako kuadrillan dago, lurralde historikoko hegoaldeko mugan, Gasteiztik 51 bat kilometrora, Ebro ibaiaren ezker bazterrean. Herritik bertatik abiatzen da ibaia zeharkatzen duen zubia, 1939an eraikia, Araba eta Errioxa lotzen dituena.\nGeografia.\nTolo\u00f1oko mendilerroaren hegoaldean dago, Ebro ibaiaren ezkerraldean. Arabako udalerri hegoaldekoena da.\nHistoria.\nEbro ibaia zeharkatzeko gune garrantzitsuan dago, 6 kilometrora iparraldera Guardia baitago, eta hegoaldera Fuenmayor eta San Vicente de la Sonsierra baitaude. Lapuebla de Labarca Guardiako udalerrian barne izan zen 1631ko ekainaren 11ra arte. Garai hartan lortu zuen hiribildu titulua, hiri-izendapena, alegia. Hortaz, Arabar Errioxako udalerririk gazteena dugu Lapuebla.\nEkonomia.\nArabako Errioxako herri gehienen antzera, Lapuebla de Labarcako ekonomiaren zutarria ardoaren ekoizpena da. Nabarmentzekoak dira herriko COVILA ardo-kooperatiba eta beste hainbat upeltegi.\nDemografia.\nHerriko biztanleria nahiko konstante mantendu zen XX. mendean zehar. 1900ean 810 biztanle zituen herriak, eta 2019an 865 biztanle. Azken urteetan gorabeherak izan dira biztanlerian, baina inoiz ez dira 900 biztanle baino gehiago izan, ez eta 700 baino gutxiago ere.\nArabako Errioxako biztanleria-dentsitate handiena duen udalerria da.\nPolitika.\n2011ko udal hauteskundeak.\nLau alderdi aurkeztu ziren udalerrian, 2011ko udal hauteskundeetan: EAJ, PP, PSE-EE eta EA, hauek izan ziren emaitzak:\n9 boto baliogabe egon ziren eta parte-hartzea %82,1ekoa izan zen. Hauteskunde hauen ondorioz, Daniel Espada Garrido bihurtu zen berriro bertako alkate.\nAlkateak.\nHauek izan dira Lapuebla de Labarcako azken alkateak:\na Alkateak ez zuen legegintzaldia bukatu.\nGarraioa.\nAraba Bus sareko lineak zerbitzua ematen dio udalerri honi:\nGainera, Eskualdeko Garraioa sareak linea bat ditu udalerrian:\nKultura.\nHizkuntza.\nGaur egun gaztelania da nagusi. Ezin dugu zehaztu bertako jatorrizko euskara noiz galdu zen. Hala ere, Lapuebla de Labarcako euskara galtzea nonbait IX. eta XVI. mendeen artean kokatzen da.\nAipatzekoa da 1978. urtetik Assa ikastola dela herriko eskola bakarra. Bertan, eskualde osoko 300 bat ikaslek ikasten dute gaur egun, 2-18 urte bitartekoak. Halaber, Ttiki-Ttaka elkarteak herri honetan du biltokia, Arabar Errioxako euskaldun guztiei zabalik dagoena.\n1994, 1999 eta 2014ko Araba Euskaraz festaren ekitaldiak ospatu ziren herrian, \"Non eta mugan\" eta \"Uztaz uzta\" lelopean, hurrenez hurren. 2014ko Araba Euskaraz ere Lapueblan ospatzekoak dira."}
{"id": "7016", "revid": "71145", "url": "https://eu.wikipedia.org/wiki?curid=7016", "title": "Laudio", "text": "Laudio Arabako ipar-mendebaldeko udalerri bat da, Aiaraldea eskualde edo kuadrillakoa. Industriagunea da, eta Arabako udalerri jendetsuenetan bigarrena (Gasteiz da lehena), biztanle baitzituen . urtean. Ofizialki, udalerriaren izen osoa Laudio Ibar Noblea da.\nIzena.\n\"Laudio\" izena segur aski \"Laudius\" erromatar pertsona izenetik dator. Hain oinarri sendoa ez duten beste teoria batzuen arabera, \"Claudius\" erromatar pertsona izenetik letorke (baina horrek gaztelaniaz \"Cloyo\" izena emango luke), edo \"Flaudio\" pertsona izenetik (Julio Caro Barojak teoria hori aldeztu zuen, baina geroztik jakin da ez zela \"Flaudio\" erromatar izenik izan).\nEuskarazko ohiko ebakera hiru silabakoa da: \"/lau-d\u00ed-o/\". Azken urteotan, gaztelaniaren eraginez, bi silabako ebakera zabaldu da, \"/l\u00e1u-dio/\", baina erdarakada gordintzat jotzen da, euskara zainduan baztertzekoa.\nUdalerriaren izen ofiziala \"Laudio\" da euskaraz, eta \"Llodio\" gaztelaniaz.\nHerritarrari \"laudioar\" deritzo. Nahiz eta 1979an Euskaltzaindiak \"laudiar\" proposatu zuen, geroagoko ikerketek frogatu dute \"laudioar\" dela herritar izen egokiena, eta horrela jakinarazi zion Euskaltzaindiak Laudioko Udalari 1985 eta 2000. urteetan eginiko irizpenetan. Aldaketa proposatzeko, Euskaltzaindiak kontuan hartu zituen, alde batetik, Jose Paulo Ulibarri (1775-1847) idazlearen \"Gutun liburua\"; eta, bestetik, inguruko adineko euskaldunen erabilera. Horretaz gain, aintzat hartu zuen Laudioren ondoan dagoen Amurrioko Baranbio kontzejuko herritar izena \"baranbioar\" dela euskaldunen artean.\nGeografia.\nInguru naturala.\nNerbioi ibarrean dago kokatuta geografikoki, Nerbioi ibaiaren ibilbidearen erdian. Herriak haren urak hartzen ditu Amurriotik etorriak, eta hauek Arakaldorako bidean segitzen dute.\nInguruko mendiei dagokienez, Ganekogortako mendilerroan dauden Kamaraka (782 m) eta Goikogane (698 m) ditugu, alde batetik, Bizkaiko mugan. Beste alde batetik, Pagolar (718 m), Mostatxa (667 m), Elorritxugana/Kukutzakoatxa (721 m), Zenagortagana (700 m) eta Luxamendi (470 m) daude.\nAuzoak.\nLaudio lau auzok osatzen zuten: Larrazabal, Olarte, Larra eta Goienuri. Udal gaiak jorratzeko nahiz alkateak hautatzeko, banaketa administratibo hori kontuan izaten zen.\nXIX. mendean, ordea, Foruak galtzearekin batera, mendetako antolakuntza administratiboa eraldatu egin zen, eta, hazkunde demografikoaren ondorioz, Laudiok itxuraldatze handia izan zuen. Gaur egun, beraz, lau auzo historiko haiekin zerikusirik ez duten hainbat auzo ditu. Ezagunenak eta handienak, Areta, Ugarte, Gardea, Latiorro, Landaluze eta Erdigunea dira.\nDemografia.\nXX. mendearen 60 eta 70eko hamarkadetan industrializazioaren ondorioz gertatutako hazkunde demografikoaren ondoren, Laudio biztanleak galtzen ari da etengabe 80ko hamarkadatik aurrera, antzeko tamainako beste herri batzuetan jazotzen ari den modu berean.\nPolitika.\nUdal hauteskundeak.\n2011ko maiatzaren 22ko hauteskundeetako emaitzen ondorioz, Bilduko Natxo Urkixo hautatu zuten alkate. 2015eko hauteskundeen ondoren, berak jarraitu zuen alkatetzan.\n2019ko udal hauteskundeetan EAJ (Euzko Alderdi Jeltzalea) izan zen alderdirik bozkatuena. Horren ondorioz, Ander A\u00f1ibarro hautatu zuten alkate.\nAlkateak.\nHauek izan dira Laudioko azken alkateak:\na 1997ko Uztailean Antonio Aiz Salazar 6 urtez gaitasungabetu zuten, Herri Batasunari informazioa ukatzeagatik.\nGarraioa.\nAraba Bus sareko eta lineek zerbitzua ematen diote udalerri honi:\nKultura.\nEuskara.\nXIX. mende arte Laudio herri nagusiki euskalduna mantendu zen, baina XX. mendearen hasieran erabat galdu zen bertako euskara, hainbat faktore sozio-ekonomiko eta politikoren ondorioz. Herriko hizkera mendebaleko euskararen aldaera izan da beti, Nerbioi ibarreko beste herrien multzokoa.\nBerreskuratze prozesua indartu egin da XX. mendeko amaieratik. Gaur egun, Basalarrina Kultura Elkarteak laudioar euskaldunak hainbat kultura ekimenetarako biltzen ditu. Ikastola bat ere badute eta Araba Euskaraz jaialdia antolatu zuten 1983, 1993, 2000 eta 2011. urteetan. 2012an, laudioarren herena zen euskaldun, eta XXI. mendearen hasierako hamar urtean, euskararen erabilera bikoiztu baino gehiago egin da: %\u00a03,69 zen 2001ean, eta %\u00a09 izan zen 2011ko udazkenean. Euskara balioesten dute laudioarrek.\nIrakaskuntza.\nLaudioko udalak herritarrei eskaintzen dizkien zerbitzuen artean lanbide heziketako ikasketak ditugu. Ikasketok 1870ean zabaldu zen Laudio Ibarraren Eskola Publikoaren eraikinean egiten dira.\nEskolaren ardura hainbeste kongregazio eta irakasleren esku egon da urteetan zehar eta Lehen Hezkuntza eta Batxilergoa eman izan da bertan 1972. urtera arte. 1940an La Salleren anaiek hartu zuten udal eskolaren ardura eta 1998ra arte kongregazio honek izan du bertoko hezkuntzaren ardura. 1972an izan zen hezkuntzaren erreformaren ondorioz, Udal Eskola berregituratu egin zen, eta, bertan aurreko heziketa mailak utzita, lanbide heziketa ematen hasi zen, eta Laudioko Lanbide Heziketa Udal Ikastetxea sortu zen.\n1998an, La Salletarrek eskola zuzentzeko eta gidaritza akademikoa izateko udalarekin zuten konpromisoa bertan behera utzi zuten eta eskolaren ardura irakasleen esku geratu zen.\nLaudioko Lanbide Heziketa Udal Ikastetxea sortu zenetik eskola publikoa da, baina ez dago Eusko Jaurlaritzaren ikastetxe publikoen sarean. 2010ean, dena den, Laudioko udalbatzako ordezkari politiko guztiek, aho batez, sare horretan sartzearen alde agertu ziren eta horretarako eskaera egin zioten Eusko Jaurlaritzari.\nKirola.\nTxirrindularitzako proba garrantzitsua antolatzen da urtero udalerrian, Laudioko Sari Nagusia, alegia. Atletismoan, berriz, herriko klubak Laudioko Nazioarteko Krosa antolatzen du."}
{"id": "7019", "revid": "71145", "url": "https://eu.wikipedia.org/wiki?curid=7019", "title": "Leza", "text": "Leza Arabako hegoaldeko udalerria da. Arabako Errioxa eskualdean dago, Gasteiztik 40 bat kilometrora. 203 biztanle dauzka 2019ko datuen arabera.\nGeografia.\nIngurune naturala.\nTolo\u00f1oko mendilerroaren magalean dago, lau samarra den lurraldean. Mayor eta Leza ibaiek zeharkatzen dute udalerria.\nHistoria.\nX. mendean jada, \"Le\u00e7a\" bezala aipatzen dute dokumentuek. Guardiako herria izan zen 1666ko azaroaren 17ra arte, Espainiako Carlos II. erregeak hiribildu izendatu zuen arte.\nPolitika.\n2011ko maiatzaren 22ko hauteskundeetako emaitzen ondorioz, EAJko Jos\u00e9 Ignacio P\u00e9rez de Loza hautatu zuten alkate.\nAlkateak.\nHauek izan dira Lezako azken alkateak:\na Alkateak ez zuen legegintzaldia bukatu.\nGarraioa.\nAraba Bus sareko eta lineek zerbitzua ematen diote udalerri honi:\nGainera, Eskualdeko Garraioa sareak linea bat ditu udalerrian:"}
{"id": "7020", "revid": "71145", "url": "https://eu.wikipedia.org/wiki?curid=7020", "title": "Ma\u00f1ueta", "text": "Ma\u00f1ueta (ofizialki\" Ba\u00f1os de Ebro / Ma\u00f1ueta\") Arabako hegoaldeko udalerri bat da, Arabako Errioxako eskualdekoa. 9,46 kilometro koadro dauzka, eta . urtean biztanle zituen.\nHistoria.\nJatorria erromatarren garaikoa bide du, garai hartako aztarnak aurkitu baitituzte upategien auzoan. Erdi Aroan, Nafarroako Erresumaren barnean zegoela, \"Ba\u00f1os de Navarra\" deitzen zuten gaztelaniaz. Guardiaren menpeko herria izan zen 1666 arte. 1997an jarri zioten izen ofizial elebiduna (\"Ba\u00f1os de Ebro/Ma\u00f1ueta\").\nPolitika.\nAlkateak.\nHauek izan dira Ma\u00f1uetako azken alkateak:\na Alkateak ez zuen legegintzaldia bukatu.\nGarraioa.\nAraba Bus sareko lineak zerbitzua ematen dio udalerri honi:\nGainera, Eskualdeko Garraioa sareak linea bat ditu udalerrian:"}
{"id": "7021", "revid": "71145", "url": "https://eu.wikipedia.org/wiki?curid=7021", "title": "Navaridas", "text": "Navaridas edo Nabaridas Arabako hegoaldeko udalerria da, Arabako Errioxako Kuadrillakoa. Gasteiztik 43 bat kilometrora dago. 2008ko urtarrilaren 1eko erroldaren arabera, herriak 219 biztanle ditu. Izen bereko herria udalerriaren erdialdean dago.\nGeografia.\nIngurune naturala.\nMayor ibaiak iparretik hego-ekialdera ureztatzen du Navaridas udalerria. Herriburua eskuineko bazterrean dago.\nHistoria.\nAntzina bi herrigune zeuden: \"Navaridas de Yuso\" eta \"Navaridas de Suso\". Bigarrenak dokumentatua dagoen sute bat izan zuen 1366an, eta 1427rako desagertua omen zen. Guardiako jurisdikziokoa izan zen Navaridas, Nafarroako Erresumaren pean. Guardiatik 1668an banandu zen, Karlos II.a Espainiakoak hiribildu-titulu bat eman zionean.\nPolitika.\nAlkateak.\nHauek izan dira Navaridasko azken alkateak:\nGarraioa.\nAraba Bus sareko lineak zerbitzua ematen dio udalerri honi:\nGainera, Eskualdeko Garraioa sareak linea bat ditu udalerrian:\nKultura.\nJaiak eta ospakizunak.\nHerriko jai nagusiak ekainaren 2an ospatzen dira Ortegako San Joanen omenez. Abenduaren 7tik abenduaren 8ra, bestalde, Ma\u00f1asko jaia antolatzen da."}
{"id": "7022", "revid": "71145", "url": "https://eu.wikipedia.org/wiki?curid=7022", "title": "Oion", "text": "Oion Arabako hego-ekialdeko udalerri bat da, Arabako Errioxa kuadrilla edo eskualdekoa. Arabako lurralde historikoko udalerririk populatuenetan bosgarrena da, Gasteiz, Laudio, Amurrio eta Agurainen ondoren, 3.101 biztanle baitzituen 2008an. Azken urteotan asko hazi da.\nEuskal Autonomia Erkidegoan hegoalderen dagoen herria da, Logro\u00f1otik 4 kilometrotara eskasera eta Gasteiztik 58 bat kilometrora, eta ondorioz oiondarrek Errioxako hiriburuan dituzte zerbitzu gehienak.\nHistoria.\nOion.\nOionen aipamen zaharrena 1366 urtekoa da eta Nafarroako Erresumaren barnean Guardiaren menpeko herria zela aipatzen da. Aldi berean Iru\u00f1eko apezpikutzari zegokion. 1461 urtean Henrike IV.a Gaztelakoak Nafarroako sonsierra (gaur egungo Arabako Errioxa dena) konkistatzerakoan Oionen dorretxea zuela aipatzen da. 1486an Guardia Arabako ermandadean sartu zen eta Oion ere bai beraz.\n1633an Felipe IV.ak emandako pribilejioari esker Guardiatik banandu eta hiribildu titulua jaso zuen.\nLabraza eta Gorrebusto.\n1196koa da Labraza eta Gorrebustoren aurreneko aipamenak. Ez zeuden Guardiaren menpe eta Gorrebusto Labrazaren barruan zegoen. 1501 urtean Arabako ermandadean sartu ziren. XIX. mendean Gorrebusto independizatu egin zen baina 1977an herri biak Oion udalerriaren barruan kokatuta gelditu ziren.\nEkonomia.\nOiongo ekonomiaren gaur egungo motor nagusia ardogintza da. Oiondar askok ardoaren inguruko negozioan dihardu, herrian ehunka mahasti-hektarea dauzkaten enpresa handiak baitaude. Olioa ekoizteko olibondoak ere badaude.\nAipatzekoa da Arabar Errioxako enpresen %40 Oionen daudela kokatuta.\nBanaketa administratiboa.\nUdalerria hiru herriz osatua dago:\nPolitika.\nUdal hauteskundeak.\n2011ko maiatzaren 22ko hauteskundeetako emaitzen ondorioz, PP alderdiko Rub\u00e9n Garrido hautatu zuten alkate.\n2015ko hauteskundeen ondoren, berriz, EAJ alderdiko Eduardo Terroba bihurtu zen alkate, PSE-EE eta Euskal Herria Bildu alderdien botoei esker.\n2019ko udal hauteskundeetan EAJk lau zinegotziei eutsi zien, baina PP alderdiak bi galdu zituen, eta gehiengo horri esker, Terrobak alkatetzari eutsi zion. Hauteskundeetako daturik nabarmenena izan zen Alderi Popularra, alderdirik bozkatuena izatetik, laugarren izatera igaro zela.\nAlkateak.\nHauek izan dira Oiongo azken alkateak:\na Alkateak ez zuen legegintzaldia bukatu.\nb Alkateak ez zuen legegintzaldia bukatu.\nGarraioa.\nAraba Bus sareko eta lineek zerbitzua ematen diote udalerri honi:\nGainera, Eskualdeko Garraioa sareak linea bat ditu udalerrian:\nKultura.\nEuskara.\nOionek ikastola dauka 1978tik, \"San Bizente\" izena duena. 1984, 1997, 2000, 2009 eta 2015. urteetan antolatu zuten oiondarrek Arabako ikastolen jaia, Araba Euskaraz alegia. Azken ekitaldia ordea Gasteizen ospatu zen. Eskola publikoa ere badu, \"Ramiro de Maeztu\" izenekoa. Helduentzat IKAren euskaltegia dago.\nHerriko euskararen aldeko eragileek 2016ko apirilaren 24an Oiongo plazan dagoen kioskoari izena jarri zioten, Euskaldun Berrien Kioskoa.\nOndasun nabarmenak.\nLabraza.\nErdi Aroko hiribildu harresitua da. Eusko Jaurlaritzak kultura ondasun izendatu zuen. Honako ondasun hauek ditu:"}
{"id": "7023", "revid": "71145", "url": "https://eu.wikipedia.org/wiki?curid=7023", "title": "Okondo", "text": "Okondo (gaztelaniaz \"Oquendo\") Arabako ipar-mendebaldeko udalerri bat da, Aiaraldeko kuadrillakoa. Sei herri edo auzo ditu: Irabaien, Villachica, San Roman, Ugalde, Jandiola eta Zudibiarte.\nGeografia.\nIngurune naturala.\nGanekogorta mendiaren azpian kokatuta dugu.\nUdalerri mugakideak.\nIparraldean Gue\u00f1es eta mendebaldean Gordexola udalerri bizkaitarrak eta hegoaldean Aiara eta ekialdean Laudio herri arabarrak mugakide ditu.\nHistoria.\nHistoriaurreko aztarnak topatu zituen Jose Miguel Barandiaranek herrian dagoen Mariazuloko koban, giza hezurrak hain zuzen ere.\nErdi Aroan, Okondo Aiarako Jaurerrian sartu zen 1020. urtean, eta 1521ean Bizkaiko jaurerriko foruei atxeki zitzaien, hurrengo ia 70 urteetan udalerri bizkaitarra izan zen. 1590ean, beraz, Aiaraldeko Batzarretara itzuli zen nolabaiteko autonomiaz, eta 1841ean udaletxe propioa lortu zuten, Aiaratik banatuta.\nPolitika.\nAlkateak.\nHauek izan dira Okondoko azken alkateak:\na 1992ko Azaroan zentsura-mozio batek Angel Alcalde Olano alkatetzatik bota zuten.\nb 2009ko Urrian Andres Alcalde Olano Alkateak dimisioa aurkeztu zuen.\nGarraioa.\nAraba Bus sareko eta lineek zerbitzua ematen diote udalerri honi:\nEkonomia.\nTradizioz, abeltzaintza eta nekazaritza izan dira udalerri honetako jarduera nagusiak, bai eta industria ere. Izan ere, XVII. mendearen amaieran irina egiteko bederatzi errota eta burdinola bat zeuden Okondon.\nUrtero, martxoan, Baserri azoka egiten dute, Okondoko Udalak antolatua; eta, harekin batera, Enkarterriko billano txakurraren jardunaldia."}
{"id": "7024", "revid": "71145", "url": "https://eu.wikipedia.org/wiki?curid=7024", "title": "Samaniego", "text": "Samaniego Arabako hegoaldeko udalerria da, Arabar Errioxako eskualdekoa. Gasteiztik 41 kilometrora dago. 2019ko datuen arabera 316 biztanle dauzka 10,64 km\u00b2-ko eremuan banaturik.\nHistoria.\nGuardiaren menpekoa izan zen XV. mendera arte, noiz Gaztelako Erresumak konkistatu baitzuen. Ondoren, 1461. urtean Samaniego gotortu zuten. 1668ko irailaren 30ean hiribildu titulua lortu zuen, Karlos II.a Espainiakoak emana.\nUdalerrian hiru herri gehiago zeuden behinola, gaur egun hustuak edo galduak: Pazuengos, Murriarte eta San Mill\u00e1n.\nPolitika.\n2019ko udal hauteskundeak.\n2019ko maiatzaren 26ko udal hauteskundeen emaitzen ondorioz Samaniegoko alkatea EH Bilduko Maria Pilar Garmendia da:\nAlkateak.\nHauek izan dira Samaniegoko azken alkateak:\nGarraioa.\nAraba Bus sareko eta lineek zerbitzua ematen diote herri honi:\nGainera, Eskualdeko Garraioa sareak linea bat ditu udalerrian:\nKultura.\nEuskara.\nSamaniegoko hizkuntz nagusia erdera da."}
{"id": "7025", "revid": "71145", "url": "https://eu.wikipedia.org/wiki?curid=7025", "title": "Trebi\u00f1u", "text": "Trebi\u00f1u (ofizialki \"Condado de Trevi\u00f1o\") Burgos probintziako (Gaztela eta Leon, Espainia) ipar-ekialdeko udalerri bat da, Gasteizen hegoaldera dagoena. Udalak zenbaitetan izenaren balizko bertsio elebiduna \u2014\"Condado de Trevi\u00f1o/Trebi\u00f1uko Konderria\"\u2014 erabiltzen du; baina Euskaltzaindiak Udalaren izen ofizialaren euskal ordaina Trebi\u00f1u Konderria dela zehaztu du.\n260,71 kilometro koadro eta 1.460 biztanle ditu (2010), hainbat herrixkatan banaturik. Geografikoki Araban egon arren eta bere biztanle gehienek Arabako parte izatearen aldarria hainbatetan azaldu arren, administratiboki Burgosko parte da. Argantzonekin batera Trebi\u00f1uko barrendegia osatzen du. Udalerri burua izen bereko herria da.\nIzena.\nTrebi\u00f1u izenaren jatorriari buruzko hainbat teoria daude, baina onartuena \u2014Julio Caro Barojarena\u2014 erromatarren garaiko \"trifinium\" (hiru muga) hitzetik datorrela da, bertan kokatzen baitzen barduliar, karistiar eta autrigoi tribuen arteko muga. Hala ere, toponimo hori herria bera deitzeko erabiltzen zen hasieran, eta ondoren hedatu zen eskualde osora. Hori baino lehen, eskualdearen izena Uda zen.\nGeografia.\nIngurune naturala eta klima.\nErliebea.\nTrebi\u00f1uren erliebeak ez dauka garaiera handiko mendirik, baina oso gora-beheratsua da ia udalerri osoan. Ihuda ibaiaren arroaren goiko aldean kokaturik egonik, mendilerroz inguraturik dago mendebaldean eta hego-mendebaldean izan ezik. Erliebea berdintzen den toki nagusia A\u00f1astro inguruak dira, ipar-mendebaldean, Argantzonekin muga egiten duen tokian.\nUdalerriaren punturik gorena Butxisolo mendia da (1.146 metro), Kapilduiren mendigunean dagoena, ipar-ekialdean. Punturik baxuena, berriz, udalerriaren mendebaldeko ertzean Zadorra ibaiak muga egiten duen tokian dago, Erriberabeitia udalerriko Manzanos eta Trebi\u00f1uko Burgeta herrien artean (470 metro).\nUdalerriko mendilerro nagusia Gasteizko mendiak dira. Iparraldeko muga ia modu perfektuan markatzen du mendilerro horrek. Garaiera txikiagoa du mendebaldean; ekialderantz joz gero, apur bat garaiagoak diren mendiak aurkituko ditugu. Bertako mendi nagusietako batzuk, mendebaldetik ekialdera: Iru\u00f1a Oka, Gasteiz, Trebi\u00f1u eta Argantzon arteko muga laukotzetik gertuko San Migel (943 m), Bustuko gana (978 m), Zaldiaran (978 m), Arrieta (1.000 m), Pagogan (1.029), Gasteiz, Bernedo eta Trebi\u00f1u elkartzen diren lekutik ez oso urruneko Zalbizkar (1.046 m) eta Butxisolo.\nUdalerriaren ekialdean, Ihuda ibaiaren lehen ibaiadarrak Bernedoko udalerriaren baitan daude, nahiz eta geografikoki Trebi\u00f1uren haran berean egon. Izartza, Okina, Urarte, Markiz eta Arluzea herrien lurrak dira horiek. Eskualde horren hegoaldean, aldiz, Trebi\u00f1uko udalerria Izki ibaiaren bailaran sartzen da, hain zuzen Obekuri eta Baxauri herrien inguruan.\nHegoaldeko mugetan Zabalateko mendilerroa eta Jaundengo mendilerroa osatzen duten zenbait mendi daude. Horrela, hego-mendebaldean, muga politikoak eta arroaren mugak bat egiten duten aldean, bi mendi nagusi aurki ditzakegu Zabalateko mendietan: Urizar (836 m) eta Moratza (1.058 m). Lehenengoa Berantevilla, Trebi\u00f1u eta Zanbrana udalerrien arteko muga hirukoitzatik hurbil. Bigarrena Zanbrana, Trebi\u00f1u eta Urizaharra elkartzen diren puntutik gertu. Ekialderuntz geografikoki Ihuda ibaiaren arroren zati diren baina Urizaharreko udalerrikoak diren hiru herri aurki ditzakegu: Zumentu, Baroja eta Faidu. Zonalde honetan muga politikoaren inguruneak itzuratzen duten hainbat muino daude: Zabala (794 m), Bigarramendi (725 m), Krutzia (787 m), Los Valletes (877 m) eta Urkiza (846 m), besteak beste. Jarraian, Trebi\u00f1u eta Arabako mendialdearen arteko muga politikoa Jaundengo mendilerroak osatzen duen muga topografikora hurbiltzen da berriro. Hemen, La Rasa (977 m), Jaunden (1.035 m) eta Avellano (964 m) bezalako mendiak kokatuta daude. \nUdalerriaren mendebaldean beste bi mendilerro daude, Ihuda ibaiaren bi alboetan, ibaia udalerritik irteten den ingurunean. Ibaiaren ipar-mendebaldean San Formerioko mendilerroa kokatuta dago, bere gailurrik garaiena San Formerio (752 m) mendia izanda, hain zuzen udalerriaren patroia denaren baseliza dagoen tokia; eta hego-ekialdean Cogollako mendilerroa aurkitzen dugu, Cerro (901 m), La Culebra (885 m) eta La Cogolla (874 m) muinoekin.\nHidrologia.\nIhuda ibaia Bernedo udalerrian, Izartza eta Okina herriak kokatutako ibarrean jaiotzen da, eta azken herri hau iparraldetik hegoaldera zeharkatu ondoren, berehala Trebi\u00f1un sartzen da Saseta paretik. Segidan, hegoalderantz jarraitzen du, eta Urarten, Arluzea eta Markizko Molino izeneko errekaren urak jasotzen dituen lekuan, mendebalderantz egiten du. \nOndoren, udalerria zeharkatzen du ekialdetik mendebaldera, hurrengo herrietatik oso gertu: Paritza, Albaita, Fuidio, Samiano, Torre, Argote, Franku, Trebi\u00f1u. Azkenik, Burgeta parean udalerritik irten eta Berantevillan sartzen da.\nTrebi\u00f1u herria bera Ihuda ibaiaren ertzean dago, muino baten pean. Ibaiaren adar nagusiak, Trebi\u00f1uko udalerriaren barruan, hauek dira: iparraldetik Saratsu, Ibia, Askartza eta Arrieta ibaiak; hegoaldetik Barruntia eta Riorrojo ibaiak.\nMendebaldeko muturrean, Zadorra ibaiak muga egiten du Trebi\u00f1u eta Erriberagoitia eta Erriberabeitia artean.\nTrebi\u00f1un urtegi nagusi bat dago, Arrietako urtegia, batez ere nekazaritza lurrak ureztatzeko erabiltzen dena. Bertako urak muinoetan estrategikoki kokatutako erregulazio baltsen bidez banatzen da nekazarien artean.\nLandaredia.\nTrebi\u00f1uko landaredia hiru faktore nagusik baldintzatzen dute:\nTrebi\u00f1uko mendilerroak ekialdetik mendebaldera luzatzen dira, nagusiki ipar-mendebaldekoak diren haizeen aurrean hesi modura jokatuz. Hori dela eta, itsasotik datozen euri-fronteek euria mendien ipar isurialdean uzten dituzte gehien bat, eta hegoaldeko mazeletara prezipitazio gutxiago iristen da, Foehn efektuaren ondorioz. Horren eraginez, mendietako iparraldean hezetasun gehiago behar dituzten basoak daude: pagadiak eta hariztiak, eta hegoaldean artadiak, karraskalak eta erkameztiak. Baxauri eta Obekuri inguruetan ameztiak daude, alboan dagoen Izkiko natura parkean gertatzen den bezala.\nIhuda ibaiaren eta bere adarren ibarretako lurrak nekazaritzarako luberritu ziren, eta orain udalerriaren azalera gehienean laboreak ereiten dira. Hala ere, XX. mendeko nekazaritza krisiaren eraginez, lursail asko, batez ere gune malkartsuetan daudenak, utzi egin dira. Toki horietan landaredia leheneratzen hasi da, eta ipurudiak, sastrakadiak eta txilardiak sortu dira. Beste toki batzuetan, udalerriko muino askotan adibidez, mota bereko landaredia dago, baina kasu horietan higaduraren eraginez da.\nMendiko gune batzuetan, Gasteiz mendietan, abeltzaintzarako erabiltzen diren larreak eta belardiak daude. Bestalde, Gasteiz mendietan eta Izki inguruko mendietan zura ekoizteko egin diren baso landaketak ikus daitezke.\nKlima.\nTrebi\u00f1u klima ozeanikoaren eta klima mediterraneoaren arteko trantsizio gunean dago, Araba gehiena bezala. Gehiago zehaztuz, Trebi\u00f1uko klima submediterraneoa da, alegia, klima epela baina iparralderago baino euri gutxiagorekin.\nUdalerriaren garaieraren ondorioz, tenperaturak iparralderago eta hegoalderago baino apur bat baxuagoak dira oro har. Bestalde, itsasotik hurbil ez dagoenez, klimak ezaugarri kontinentalak edukitzea eragiten du, hau da, oszilazio termikoa itsasotik hurbilagoko eskualdeetan baino handiagoa da urtean zehar.\n2008tik 2011ra (3 urte) Trebi\u00f1u herriko estazio meteorologikoan egin diren neurketen batez bestekoak hauek dira:\nKontuan izan balio hauek ez direla oraindik esanguratsuak, normalean 30 urteko datuak erabiltzen baitira batez bestekoak kalkulatzeko. Prezipitazioari dagokionez, fidagarriagoa izan daiteke Gasteizko eta Miranda de Ebroko estazioen datuei erreparatzea, Trebi\u00f1un bien arteko balioa baitago. Gasteizen batez beste urtean 823\u00a0mm prezipitazio botatzen du, eta Mirandan 521\u00a0mm.\nUdalerri mugakideak.\nTrebi\u00f1uko udalerria Ihuda ibaiaren haranean dago, eta ibaiaren arroa izan da, hain zuzen, udalerriaren mugak hein handi batean baldintzatu dituenak. \nMuga naturalak dira iparraldean, Gasteizko mendien mendilerroa, ekialdean, Izkiko mendien ingurua eta hegoaldean, Ihudaren arroa ixten duen Jaundengo mendilerroa. Trebi\u00f1utik iparraldera Gasteiz udalerria dago. Ekialdera berriz, Bernedo. Hegoaldean eta ekialdetik mendebaldera, Arabako Mendialdeko Lagran munizipioa, Urizaharra, Lagran eta La\u00f1uko Arabako lur komunalak eta Urizaharra udalerria kokatzen dira.\nMendebaldean ere, udalerriaren muga, oro har, Zadorra ibaiak zehazten du. Ipar-mendebaldeko izkinean ordea, Argantzon udalerria kokatua dago, zeinek ibaiaren bi ertzak okupatzeaz gain, Trebi\u00f1uko lurrak eta Zadorra urruntzen ditu. Ibaiaren beste aldean, A\u00f1anako kuadrillako Erriberagoitia eta Erriberabeitia daude.\nHego-mendebalderantz, berriz, muga ez da horren naturala, Trebi\u00f1uk Zadorra eta Ihuda ibaien beheko atalaren arroetan kokaturik dauden Armi\u00f1on, Berantevilla eta Zanbrana udalerriekin muga egiten baitu.\nHistoria.\nHistoriaurrea.\nUdalerriko lurretan Paleolito garaiko hondakinak aurkitu izan dira. La\u00f1u herriko Mendiguri izeneko tokian Behe Paleolitoko Acheulear kulturako tresneria aurkitu da. Torre herriko Murba aztarnategian, berriz, Erdi Paleolitoko Mousteriar kulturakoak diren hondarrak aurkitu dira. Kasu honetan, aire zabaleko lantegi bat zen, harrizko tresnak egiteko erabiltzen zena.\nMesolitoan sartuta (duela 10.000 urte), Saseta inguruetan dagoen Mendandia aztarnategia aipatu behar da. Oso aztarnategi garrantzitsua, bertan harrizko tresnen 18.000 hondar eta zeramikako zatien 1.000 hondar aurkitu . Toki honetan bi arotako aztarnak daude, zaharrenak Mesolitokoak eta berrienak Neolitokoak, orain dela 7.200-6.400 urte ingurukoak. Bigarren multzo honetan daude zeramikako piezak, datazioen arabera Iberiar penintsulako lehenak direnak.\nNeolitokoak dira (duela 6.000 urtekoak) Sanmartinzar herriko San Quilez inguruan aurkitu diren aztarnak. Kasu honetan hileta-tumuluak dira aurkitutakoak. Hileta-tumulu hauen egiturak eta inguruko lurretako (Arabako Lautada eta Errioxa) hileta-tumuluenak oso desberdinak dira, baina bi eskualde horien artean zegoen hutsune bat bete zuten. Halaber, zenbait ehorzketatako hondakinak eta etxeko hornidura gutxi batzuk ere berreskuratu ziren.\nLehen indoeuroparrak.\nGoi Brontze Aroan (Kristo aurreko 1.000 urte inguruan) eskualdera lehen tribu indoeuroparrak iritsi ziren, eta haiekin batera, metalurgia iritsi zen. Talde nagusia zeltak izan ziren, K. a. 800. urte inguruan. Kultura honen bereizgarri diren kastroak eraiki zituzten Santuste (Ozilla) eta San Formerio (Pangua) bezalako gune garaietan, babes modura.\nErromatarrak iritsi zirenerako, dirudienez Trebi\u00f1uko populazioan bi kultura bizi ziren elkarrekin: jatorrizkoa, glaziazioen ondoren kantauriar kostaldetik bertaratu zena; eta indoeuropar jatorrikoa, herrixketan bizi zena, kultura material aurreratuagoa zuena, eta jatorrizko populazioaren gainean nolabaiteko nagusitasuna zuena.\nAntzinako Erroma.\nErromatarren garaiko aztarnak aurkitu dira Argoten eta Uralden. Sasoi hartan Trebi\u00f1u \"Burdigala\" (Bordele) eta \"Asturica Augusta\" (Astorga) lotzen zituen \"Iter XXXIV\" erromatar galtzadaren eta inguruko hiri handiena zen Veleiaren eraginaren pean zegoen, eta bertan asentamendu erromatar txikiagoak sortu ziren. Dirudienez, sasoi hartakoa da Trebi\u00f1u toponimoaren jatorria izan daitekeen \"trifinium\" hitza, baina orduan bailarako herri nagusia deitzeko soilik erabiltzen zen, ez bailara osoa. \"Trifinium\" hitzak eskualdean hiru tribuk (karistiarrek, barduliarrek eta autrigoiek) muga egiten zutela esan nahi du, itxura batean.\nArgoten K.o. I. mendetik V. mendera arte egon zen erromatarren presentzia. Etxeko tresnen hondarrak aurkitzeaz gain, \"dolium\" eta \"amphora\" izeneko edukiontziak, eta eraikuntzarako materialak aurkitu ziren. Horrez gain, aldare-harri bat ere aurkitu da. Urarten, bestalde, zenbait hondakindegi aurkitu ziren, nekazaritzara dedikatutako establezimendu nahiko handi batenak izan daitezkeenak, I. mendetik V. mendera arte okupatuta egon omen zena. Etxeko hornidurak, eraikuntzarako materialak, animalien hondarrak, etab. aurkitu ziren bertan.\nGoi Erdi Aroa.\nGoi Erdi Aroan datatutako aztarnategien artean, ezagunena La\u00f1uko \"Las Gobas\" eta \"Santorkaria\" izeneko guneetan existitzen diren koben multzoa da. Herri honetako haitz labarretan gizakiak eginiko koba batzuk existitzen dira, eta bere jatorriari buruzko hipotesi tradizionala Erdi Aroan sortutako mugimendu zenobitikoaren ondorioz ermitauen bizileku zirela izan da. Agustin Azkaratek 2007an gidatutako lanetan, hala ere, beste hipotesi batzuk indar gehiago zutela ondorioztatu zuen. Alde batetik, kokagunearen sorrera VII. mendean omen dago, eta hainbat mendez erabili zen, IX. mendearen amaieran utzi egin ziren arte. Harrian egindako koba hauen inguruetan beste eraikin batzuen aztarnak aurkitu dira, mendi mazeletan. IX. mendetik aurrera kobak bizileku modura utzi eta hilerri gisa erabiltzen hasi ziren. Bertako bizilagunak La\u00f1u herria sortu zutenak izango omen ziren. Beren funtzioari dagokionez, ez da baztertzen haietako koba batzuk ermitauen bizileku izatea, baina kasu gehienetan baserritarren asentamenduak zirela ondorioztatu da. XVI. mendean berriro okupatu ziren, orduan nekazaritzarako erabilera emateko.\nUdalerriaren mendebaldeko beste herri batzuetan eta ingurukoetan ere sasoi honetan okupatuta egon ziren koba artifizialak aurkitu dira: Faidun,\nSarratxon, Urarten eta Markizen.\nGoi Erdi Aroaren hasieratik, Erromatar Inperioaren erorketaren ondoren, jadanik ez da antzinako tribuez hitz egiten kronika zaharretan, eta Trebi\u00f1u eta Araban bizi den jendeari buruz aritzean, baskoiez hitz egiten da. Aro honetan eskualde osoa bazterreko kokapenean geratu zen, iparraldean bizi ziren frankoen eta hegoaldean zeuden bisigodoen artean, eta euskararen presentzia asko indartu zen. \"Donemiliagako goldea\" agirian ageri den Trebi\u00f1uko herrien izenetan ikusten denez, XI. mendean Trebi\u00f1uko herri askoren izenek euskal jatorria zuten, batez ere udalerriaren ekialdekoek. Trebi\u00f1uko aipamena (eskualdeak \"Rigo de Ivita\", egungo euskaran \"Ihuda ibaia\", izena dauka dokumentu horretan) hauxe da:\nTrebi\u00f1uren fundazioa.\nXI. eta XII. mendeetan Udako lurraldea Nafarroako erresumaren mende egon zen. 1161. urtean Antso Jakituna Nafarroakoak eman omen zion hiribildu titulua. Hala izatekotan, Nafarroako Erresumaren hiribildu arabar zaharrena litzateke. Aipatutako muinoaren gailurrean, gaur egun telekomunikazio-antena andana jasotzen dituen horretan, Nafarroako Erresumaren gaztelu bat zegoen, 1199. urteko eraso gaztelarrak konkistatu ezin izan zuena. Fundazio hau Nafarroaren eta Gaztelako Erresumaren arteko tirabiretan ulertu behar da, sasoi hartan eskualdea mugako tokian baitzegoen.\n1200an Gaztelako Alfonso VIII.ak Nafarroako mendebaldean sartu eta Gipuzkoa eta Araba anexionatu zituen. Trebi\u00f1uren kasuan, erasoa pairatu zuen, baina gaztelauek ez zuten lortu hura konkistatzerik. Orduan Antso VII.a Nafarroakoak eta Gaztelako erregeak ituna egin zuten, eta Trebi\u00f1u Gaztelaren esku geratu zen Nafarroak Miranda Arga, Mendavia, Larraga eta beste herri batzuk mantentzearen truke.\nKonderriaren sorrera eta Arabako Ermandadea.\n1366ko apirilaren 8an Henrike II.a Gaztelakoak Pedro Manrique I.a Larakoari eman zizkion dohaintzan Udako lurraldeak, jaurerri gisa goberna zezan. 1453an Pedro Manriqueren birbiloba batek, Diego G\u00f3mez Manriquek, Trebi\u00f1uko konde izendapena jaso zuen Gaztelako erregearengandik.\n1417an Trebi\u00f1uk, Gasteizek eta Agurainek ermandade baten sorrera sustatu zuten, nobleziaren gehiegikerien eta gaizkileen aurka egiteko. Arabako lehen ermandadea izan zen hau. Hala ere, batasun honek ez zuen iraun eta laster desegin zen. Arabako Ermandadea sortzeko behin betiko saialdia 1458an izan zen, baina orduan Trebi\u00f1uk ez zuen parte hartu eta, horrela, gaur egungo Arabako probintziaren ernamuina izan zenetik kanpo geratu zen.\nXIX. mendea.\nXIX. mendearen lehen erdialdean Trebi\u00f1u Burgosko probintzian sartu zuten. Sasoi horretan probintziak sortzeko hainbat saio egin ziren Espainian. Azkenik, 1833. urtean gaur arteko banaketa administratiboa izango zena egin zen, eta horretan Trebi\u00f1uko konderria, Argantzonekin batera, Burgosko probintziaren mende geratu zen.\nXIX. mendean Trebi\u00f1u Gerra Karlisten jokaleku izan zen bi aldiz. Lehen Gerra Karlistan, Zumalakarregik Trebi\u00f1u hartzeko setioa antolatu eta bi eguneko erasoen ondoren menderatu zuen, 1835eko maiatzaren 11n. Hirugarren Gerra Karlistan, 1875eko uztailaren 7an, Trebi\u00f1uko gudua deitu zena izan zen, oso ospetsua egin zena zalditeriaren oldarraldiagatik.\nEspainiako Gerra Zibila.\nEspainiako Gerra Zibilean Trebi\u00f1u nazionalen aldean geratu zen, Araba bezala, eta frontetik urruti. Horren ondorioz, ez zituen zuzenean pairatu guduak. Hala ere, nazionalen errepresioa jasan behar izan zuten errepublikaren aldeko trebi\u00f1arrek.\nA\u00f1astron 3 lagun hil zituzten, besteak beste herriko medikua eta maisua (Godofredo Colina, Antonio Paredes eta Luis Velasco). Dordonizen 4 lagun hil zituzten 1936ko abuztuan: Angel Corcuera Puelles, Gregorio Corcuera Echevarria, Jeronimo Ortiz eta Jes\u00fas Velasco. Trebi\u00f1u herrian sei izan ziren hildakoak: Ricardo Landa, Alejandro Landa, Fortunato Arrieta, Fausto Arrieta, Moises Ruiz Monje eta Vicente L\u00f3pez Moraza.\nEkonomia.\nTrebi\u00f1u nekazaritzari eta abeltzaintzari lotutako eskualdea izan da tradizionalki. Gaur egun sektore horren garrantzia gero eta txikiagoa da, eta beste fenomeno bat sortu da ekonomiari dagokionez: gero eta trebi\u00f1ar gehiagok udalerritik kanpo egiten dute lan, batez ere Gasteizen. Barrendegi osoko langileen %73ak Gasteizen egiten du lan, %22ak barrendegian, %2k EAEko beste toki batzuetan eta %2k Burgosko beste toki batzuetan, batez ere Miranda de Ebron.\n1999ko nekazaritza zentsuaren arabera, Trebi\u00f1un 212 nekazari eta abeltzain zeuden. Horietatik, gazteak (34 urte arte), 28 ziren soilik. Nekazariak langile guztien %14 dira, langile arruntak %21 dira eta enplegatuak %33 dira.\nTrebi\u00f1arren lan jarduera honela zegoen banaturik 2007ko ikerketa baten arabera:\nBanaketa administratiboa.\nTrebi\u00f1u udalerriaren barnean hainbat herri edo biztanlegune dago.\nBaita hainbat herri desagertu ere:\nDemografia.\nBere kokapen geografikoagatik, Trebi\u00f1u beti izan da eskualde ia erabat nekazaria. Hala ere, XX. mendeko industrializazio prozesuak ez ziren oharkabean igaro biztanleriari dagokionez, baina ez zentzu positiboan, negatiboan baizik: Trebi\u00f1uko herrixketako jende asko garapen lekuetara \u2014besteak beste, Gasteiza\u2014 aldatu zen lan hobearen bila. Despopulazio prozesu honetan eragina izan zuen, baita ere, nekazaritzaren munduan XX. mendearen erdialdean gertatu zen iraultzak, eta batez ere mekanizazioak, lehen eskulan asko behar zen tokian langileak soberan egotera igaro baitzen.\nXX. mendetik eta XXI.era bitarteko aldaketaren bueltan, Miranda de Ebrorekin eta batez ere Gasteizekin lotzen zituen errepideak hobetzean, Gasteizko etxebizitzen prezioak neurrigabeki haztean eta automobil pribatua ugaritzean, Trebi\u00f1u biztanleria erakartzen hasi zen. Hala ere, biztanle berri horietako gehienek ez zuten bertan lan egiten, eta nahiz eta Trebi\u00f1uko erroldan egon, bizia (lana, haurren eskola, erosketak, aisialdia...) udalerritik kanpo egiten zuten.\nBeraz, Trebi\u00f1uko udalerrian, barrendegi osoan bezala, jendeen hiru multzo aski desberdin bereiz daitezke:\nPolitika.\n1995eko udal hauteskundeak.\n1995an PPko Ernesto Argote hautatu zuten alkate.\n1998ko apirilean, Ernesto Argote alkateak dimisioa aurkeztu zuen eta PPtik baztertu zen, urte bereko martxoaren 8an Trebi\u00f1uko auziari buruzko kontsulta bat antolatu eta egin ondoren, bere partidutik jaso zituen kritikengatik. Alkatearekin batera, udalbatzarrean PPk zituen beste hiru zinegotziek ere, beraien postuak utzi zituzten.\nHonen ondorioz, hiru zinegotzi independenteetako bat, Javier Villareal, jarduneko alkate bilakatu zen.\n1999ko udal hauteskundeak.\n1999ko ekainaren 13ko hauteskundeetan lortutako gehiengo absolutuaren ondorioz Juan Carlos Aguillo izendatu zuten Alkate. Trebi\u00f1u Araban sartzearen aldeko Agrupaci\u00f3n Electoral Independiente (AEI) elkartearen lau botoekin atera zen garaile. Alderdi Popularrak 3 zinegotzi lortu zituen.\n2003ko udal hauteskundeak.\n2003ko udal hauteskundeetan Trebi\u00f1u Araban integratzearen aldeko Agrupaci\u00f3n Electoral Independiente Condado de Trevi\u00f1o (AEICT) hautes-elkarteak 5 zinegotzi lortu zituen eta PPk 4. Beraz, Juan Carlos Aguillok Alkate jarraitu zuen.\n2007ko udal hauteskundeak.\n2007an PPk 4 zinegotzi eskuratu zituen, AEICT taldeak 3 eta PSOEk eta EAEk bana. Hori zela eta, PPko Inmaculada Ranedo atera zen alkate.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz, PPk 3 zinegotzi lortu zituen, Agrupaci\u00f3n Ciudadanos Condado de Trevi\u00f1o (ACUDE) taldeak 2 zinegotzi, AEICT elkarteak beste 2 zinegotzi, EAJk eta Bilduk zinegotzi bana. Aurreko alkateak legegintzaldiaren hasieran ACUDE elkartearekin gobernu akordio bat lortzea nahi izan zuen arren, talde honen alkatetza lortzeko eskaerak ez zuen aukera hau posible egin. Beraz, PPko Inmaculada Ranedok jarraitu zuen alkate, bere partiduaren botoei esker.\n2012ko abenduan AEICT, Ciudadanos del Condado (CDC) eta Bilduren zinegotziek zentsura mozioa aurkeztu zuten alkatearen kontra, eta haren ondorioz, AEICT taldeko Ignacio Portilla hautatu zuten alkate. AEICT, CDC eta Bildu Trebi\u00f1u Araban integratzearen aldekoak dira, eta arrazoi hori izan zen ekimenaren arrazoi nagusietako bat. Alkate berriak Trebi\u00f1u Arabara batzeko prozesua hasiko zuela esan zuen lehen adierazpenetan.\nHorrela, 2013ko martxoaren 8an, bozketa bidez, Burgostik bereizteko eta Araban sartzeko tramiteak hasteko eskatu zuen udalbatzak, aldeko 6 botorekin eta 3 abstentziorekin.\n2014ko otsailaren 6an Eusko Legebiltzarran Trebi\u00f1uk Arabarekin bat egiteko eskaera Espainiako Kongresura eramateko eskaera onartu zen, EAJ, EH Bildu eta PSEren aldeko eta PPren aurkako bozkekin. 2014ko abenduaren 27an, berriz, PPko bi zinegotzik dimisioa eman zuten Trebi\u00f1un.\n2015eko udal hauteskundeak.\n2015eko udal hauteskundeetan zazpi talde aurkeztu ziren bozketetara, 2011an alkatetza lortzen saiatu ziren guztiak (PP, AEICT, CDC, PSOE eta EAJ), gehi EH Bildu (Bilduren ordez) eta Condado para Todos (CPT) izeneko sortutako berri bat. Inmaculada Ranedok (PP), Ignacio Portillak (AEICT) eta Ernesto Argotek (CDC) bere partiduen burua izaten jarraitu zuten. Aldi berean, PSOEren izenean Javier Mardones eta EH Bilduren partez Iker Garcia de Eulate aurkeztu ziren lehenengo aldiz goiko postuan. Azkenik, haurreko hauteskundeetan EAJren zinegotzia izandako Roberto Bajos CPT elkarte berriaren buru gisa agertu zen. Ondorioz, EAJko lenehengo postua Enrique Barbadillok bete zuen.\nAlderdi Popularrak botoen erdia eta zinegotzi bat galdu zituen, bi lortuz, herritarren hautes-elkarteen onurarako. CDC eta AEICT alderdiei dagokienez, bakoitzak beste bi zinegotzi lortu zituen. Bestalde, EAJ, EH Bildu eta CPT alderdiek eserleku bakarra lortu zuten. CDC elkarteko Ernesto Argote hautatu zuten alkate. \nHala ere, 2016ko abenduan, Ernesto Argote alkateak bere postua utzi zuen, Arabako eta Burgosko aldundiek hasitako elkarrizketetan ez zelako lurraldetasunaren gaia eztabaidatuko, eta gai hori barrendegiko alderdientzat funtsezkoa zelako. Egun batzuk geroago udalbatzarreko AEICT talde independenteko burua zena, Ignacio Portilla, alkatearen salaketari batu zitzaion, bere dimisioa aurkeztuz. Hori zela eta, CDC alderdiko Elena Ramirezek hartu zuen kargua.\n2019ko udal hauteskundeak.\n2019ko hauteskundeetara zazpi talde aurkeztu ziren berriro, 2015ean aurkeztutako guztiak, PSOE izan ezik, gehi beste berri bat. Lehenengo aldiz Trebi\u00f1uko udalerrian Herritarrak (C's) aurkeztu zen. Aurreko udal hauteskundeekin konparatuz, ia zerrenda guztietako buruak aldatu ziren. Horrela, Adolfo Estavillo (CDC), Maria Eugenia Galarreta (AEICT), Enrique Barbadillo (EAJ), Oscar Arbaizar (PP), Ritxar Astegieta (EH Bildu), Roberto Bajos (CPT) eta Jose Maria Ruiz (C's) izan ziren bere alderdien zerrendetako lehenak.\nEAJ alderdiak botoak irabazi zituen eta berdinketa hirukoitza gertatu zen CDC, AEICT eta EAJ taldeen artean. Bi zinegotzi lortu zituen alderdi bakoitzak. Alderdi Popularrak zinegotzi bat galdu zuen eta EH Bilduk eta CPT elkarteak bereei eutsi zieten. EAJ alderdiko Enrique Barbadillok eskuratu zuen alkatetza, AEICT hautes-elkartearen eta Bildu alderdiaren botoei esker.\nAlkateak.\nHauek izan dira Trebi\u00f1uko azken alkateak:\na 1998ko Apirilean Ernesto Argote Roa Alkateak dimisioa aurkeztu zuen eta PPtik baztertu zen.\nb 2012ko Abenduan zentsura-mozio batek Inmaculada Ranedo Gomez alkatetzatik bota zuten.\nc 2016ko Abenduan Ernesto Argote Roa Alkateak dimisioa aurkeztu zuen.\nd 2022ko Uztailean Enrique Barbadillo Ayala Alkateak dimisioa aurkeztu zuen.\nGarraioa.\nAraba Bus sareko eta lineek ematen diote zerbitzua herri honi:\nGainera, Eskualdeko Garraioa sareak 4 linea ditu udalerrian:\nAzpiegiturak.\nErrepideak.\nTrebi\u00f1un garraiorako modu nagusia automobil pribatua da. Bi errepide nagusik zeharkatzen dute udalerria, gurutze bat osatuz:\nBi errepide hauek bat egiten dute Armentia Trebi\u00f1u herrian, hain zuzen \"Ventas de Armentia\" (\"Armentiako bentak\") izeneko tokian.\nHorrez gain, garrantzi gutxiagoko errepideak daude:\nHezkuntza.\nBarrendegiko 2007ko datuen arabera, haurren laurdenak (% 25) besterik ez zuen barrendegian bertan ikasten. Gainerakoetatik, gehienek (% 67k) Gasteizen ikasten zuten, % 5ek Mirandan, eta % 2k beste zenbait lekutan.\nBi eskola daude Trebi\u00f1un. Bata 0 eta 3 urte arteko haurtzaindegia da eta Armentiako urbanizazio batean dago. Hezkuntza elebiduna eskaintzen du (gaztelania-euskara). Bestea Haur eta Lehen Hezkuntzako eskola da (3 urtetik 12 urtera artekoa), Trebi\u00f1u herrian bertan dago eta hezkuntza elebiduna (gaztelania-ingelesa) eskaintzen du.\nBigarren Hezkuntza jasotzeko, Trebi\u00f1uko gazteek Gasteizera edo Mirandara jo behar dute.\nOsasuna.\nTrebi\u00f1u herrian osasun zentroa dago, baita farmazia bat ere. Azken urteetan hitzarmenak sinatu dira Arabaren eta Trebi\u00f1uren artean, Trebi\u00f1uko barrendegiko biztanleek Arabako ospitaleetan eta, oro har, EAEko osasun sisteman artatuak izan daitezen.\nKultura.\nEuskara.\n2012ko azterketa soziolinguistikoaren arabera, Trebi\u00f1uko biztanleen % 21,5 elebidunak ziren urte horretan eta % 16 elebidun hartzaileak. Elebiduntasunaren joera goranzkoa da, 2007an, % 14,5 elebidun eta % 12 elebidun hartzaile baitziren, hurrenez hurren. Aurreko azterketak, 2002an egindakoak, zehaztu zuen orduan Trebi\u00f1uko enklabeko herritarren % 10ek soilik hitz egiten zekiela euskaraz, eta % 8 zela elebidun hartzailea.\nDatu eta joera hauek bat datoz Araban gertatzen ari den berreuskalduntzearekin."}
{"id": "7026", "revid": "71145", "url": "https://eu.wikipedia.org/wiki?curid=7026", "title": "Urizaharra", "text": "Urizaharra (ofizialki \"Pe\u00f1acerrada / Urizaharra\") Arabako hegoaldeko udalerri bat da, Mendialdeko eskualdekoa. Gasteiztik 25 bat kilometrora dago, Trebi\u00f1u eta Errioxa artean. Izen bereko herria udalerriaren erdialdeko eremuan dago, Jugalez ibaiaren ezker bazterrean.\nGeografia.\nIngurune naturala eta klima.\nUrizaharra Trebi\u00f1uko Konderriko mendiek iparraldean eta Kantabria mendilerroak hegoaldean mugatua dago. Udalerrian Atxabal mendia dago, 1.172 metroko garaiera duena.\nBestela, Herrera mendateak udalerria lotzen du Errioxarekin.\n754 metroko garaieran kokaturik dago.\nHistoria.\nUrizaharreko Erdi aroko hiribildua XIII. mendean sortu zen.\nHerritik gertu lau gazteluren hondarrak daude, Urizaharra, Mendiluzea, Herrera eta Villamonte, hain zuzen ere.\n1838ko ekainaren 20 eta 22 artean bertan Lehen Gerra Karlistako gudua izan zen.\nBanaketa administratiboa.\nUrizaharra udalerria 7 herriz osatua dago:\nHaietatik guztiak kontzejuetan antolatzen dira. Baroja eta Zumentu kontzeju bakarra osatzen dute. Besteek herri bakar bateko kontzejuak osatzen dituzte.\nDemografia.\n2022ko urtarrilaren 1eko erroldaren arabera, Urizaharra herriak 144 biztanle zituen.\n2023ko urtarrilaren 1eko Eustateko datuen arabera, 151 biztanle horietatik, 88 gizonezko eta 63 emakumezko ziren. Adin taldeei dagokionez, biztanleriaren %17,2a 0 eta 19 urte bitartean zuen, %62,9a 20 eta 64 urte bitartean zuen eta azkenik %19,9a 65 urte baino gehiago zuen.\nPolitika.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz, \"Agrupaci\u00f3n Municipal Independiente\" (AMI) hautagaitzako Luisa Maria Alonso hautatu zuten alkate.\nAlkateak.\nHauek izan dira Urizaharreko azken alkateak:\nGarraioa.\nAraba Bus sareko lineak zerbitzua ematen dio udalerri honi:\nGainera, Eskualdeko Garraioa sareak 2 linea ditu udalerrian:"}
{"id": "7027", "revid": "71145", "url": "https://eu.wikipedia.org/wiki?curid=7027", "title": "Villabuena Araba", "text": "Villabuena \u2014beste \"Villabuena\" leku izenetatik bereizi behar denean, Villabuena Araba\u2014 (ofizialki \"Villabuena de Alava / Eskuernaga\") Arabako hegoaldeko udalerri bat da, Arabako Errioxa eskualdekoa. Gasteiztik 42 bat kilometrora dago. Izen bereko hiribildua da herriburua, udalerriaren erdialdean kokatua, Herrera ibaiaren bi aldeetan. Mahastizaintza eta ardogintza dira herriko ekonomia jarduera nagusiak.\nIzena.\nBehinola Guardiako herrixka zen, \"Villaescuerna\" izenarekin. 1661ean hiri-titulua jaso zuen, eta herritarren eskariz \"Vilabuena\" izena hartu, Villaescuerna zelakoaz trufa egiten baitzuten inguruko herriek.\nUdalak udalerrirako izendapen elebiduna hartu nahi izan zuenean, nolabaiteko eztabaida sortu zen, ez baitzegoen euskarazko izenaren forma tradizionalik. Herriari \"Uriona\" deitzea pentsatu zen, hau da, \"Villabuena\"tik mendebaleko euskalkira hitzez hitz itzultzea, Arabako zati handienean mendebaleko euskalkia hitz egin baitzen Erdi Aroan eta geroztik ere. Beste batzuek herriaren antzinako izena, \"Villaescuerna\", oinarritzat erabiltzea proposatu zuten, eta euskal formara egokituta \"Eskuernaga\" sortu zuten; azkenean, udalak \"Eskuernaga\" hori onartu zuen euskal izen ofizialtzat. 1996ko azaroaren 20ko erabaki baten bidez hartu zen gaur egungo izen ofizial elebiduna: \"Villabuena de \u00c1lava\u00a0/\u00a0Eskuernaga\".\nEuskaltzaindiak zehaztu du, hala ere, euskara batuko izena \"Villabuena\" dela, eta \"Villabuena Araba\" erabili behar dela \"Villabuena\" izena duen beste herriren batekin nahasteko aukera dagoenean.\nGeografia.\nIngurune naturala.\nEbroren adarra den Herrera ibaia igarotzen da Villabuenatik. Udalerriaren garaierak 463-557 metro bitartekoak dira, itsas mailaren gainetik.\nHistoria.\nHerri hau antzina Guardiako herrixka bat zen, \"Villaescuerna\" izenekoa. Villaescuernako herrixka hura, beste batzuekin batera, Guardiari eman zion Antso VI.a Jakituna Nafarroako erregeak, 1164an Guardiako hiribildua sortu zuenean. Hain zuzen ere, Nafarroako Erresuma musulmanen eta gaztelarren erasoetatik babesteko sortu zuen Guardia.\nErdi Aro osoan zehar, nafarren eta gaztelarren arteko gerra eta liskarren ondorioz, Guardia erresumaz aldatu zen askotan. 1461ean, ordea, Henrike IV.a Gaztelakoak Nafarroari behin betiko kendu zizkion Guardiako hiribildua eta haren mendeko lur guztia, Villaescuerna barne. 1486an, hiribildua eta haren herrixkak Arabako Ermandadearen zati bihurtu ziren, Errege-erregina Katolikoen aginduz.\n1661eko ekainaren 4an, Filipe IV.a Espainiakoak hiribilduaren pribilegioa eman zion Villaescuernari, eta Guardiaren eskumendetik independizatu zen herri hau. Herriak une hura baliatu zuen izena aldatzeko (herritarrei \"Villaescuerna\" izena itsusia iruditzen zitzaien, nonbait), eta \"Villabuena\" izena hartu zuen.\nEkonomia.\nVillabuenako ekonomia ardoari lotuta egon da bere historia osoan. Ardogintzaren tradizio luzeari esker, mahastiaren monolaborantzatik eta Errioxa jatorri deitura duten ardoak egitetik bizi dira, funtsean, Villabuenako bizilagunak. Udalerri txikia izan arren, 50 upategi daude egun. Horietako batzuk bisitarako aukera ematen dute, ibilbide enoturistikoan, bisitariek ardogintzaren xehetasunak ikas ditzaten eta dastaketaz goza dezaten.\nVillabuenak upategi tradizionalen auzo bat du; hala ere, gaur egun upategiak udalerriaren lurralde osoan hedatuta daude. Ardogintzan jardun dutenei eta dihardutenei omen egitearren, bada burdinazko eskultura bat, prentsa batean dagoen gizon baten bidez ardogintza sinbolizatzen duena, auzotarrek eurek egina.\n1900ean, herriak 475 biztanle zituen. Geroztik, biztanleria jaisten joan da, baina hiribildua etengabe hazi da. Gaur egun, upeltegiez gain, badira jatetxeak, hotel bat, fisioterapia zentro bat, dendak, tabernak eta farmazia.\nPolitika.\n2019ko udal hauteskundeak.\n2019ko maiatzaren 26ko hauteskundeetako emaitzen ondorioz, Villabuenako alkatea EAJko I\u00f1aki P\u00e9rez Berrueco da.\nAlkateak.\nHauek izan dira Villabuena Arabako azken alkateak:\nGarraioa.\nAraba Bus sareko lineak zerbitzua ematen dio udalerri honi:\nGainera, Eskualdeko Garraioa sareak linea bat ditu udalerrian:\nKultura.\nJaiak eta ospakizunak.\nMaiatzaren 15ean, San Torkuato jaiak: eta azaroaren 30ean, San Andres jaiak ospatzen dira Villabuenan. Bi egunetan paloteadoa dantzatzeko ohitura dago."}
{"id": "7028", "revid": "71145", "url": "https://eu.wikipedia.org/wiki?curid=7028", "title": "Zalduondo", "text": "Zalduondo Arabako ipar-ekialdeko udalerri bat da, Arabako Lautadako kuadrillakoa. Gipuzkoarekin muga egiten du, eta hurbil ditu Nafarroa Garaiko Ziordia, Olatzagutia eta Altsasu. Gasteiztik 31 bat kilometro ekialdera eta Iru\u00f1etik 60 bat km mendebaldera dago. Arabako biztanle gutxieneko udalerria da.\nIzena.\n1025. urteko \"Donemiliagako goldea\" agirian, \"Zalduhondo\" izenaz ageri da.\nGeografia.\nIngurune naturala.\nGipuzkoako mugan dagoen Urkilla mendilerroa du herriak iparraldean. Handik, Lizarrate edo San Adriandik barrena zetorren antzinako bidea Zumarraundira, eta hortik Zalduondora. Lizarratek alde batean ditu Urkilla eta Aizkorriko mendilerroak, eta bestean Altzaniako mendiak.\nHistoria.\nEsan bezala, 1025. urtean jada bazen Zalduondoren berri ematen zuen agiririk; beraz, uste da haren sorrera lehenagokoa dela. Garai haietan hasita, Zalduondotik pasatzen da Donejakue bidea.\nUdalerriko aztarna zaharrenak, hala ere, Aistra izeneko biztanlerik gabeko herrixkan aurkitu dira: VI. eta VII. mendeetako Erdi Aroko herrixka baten aztarnak. Euskal Autonomia Erkidegoan ezagutzen den Erdi Aroko herrixkarik zaharrena da. Ingurunea pinudiz estalita zegoen, eta Aistran nekazari talde bat bizi zen. Zerealak hazten zituzten.\nPolitika.\nAlkateak.\nHauek izan dira Zalduondoko azken alkateak:\nGarraioa.\nAraba Bus sareko lineak zerbitzua ematen dio udalerri honi:\nGainera, Eskualdeko Garraioa sareak linea bat ditu udalerrian:\nKultura.\nEuskara.\nXXI. mendean, Zalduondo da euskara gehien indartu duen herria. 1981ean ia euskaldunik gabeko herria zen, Arabako gehienak bezala. Egun, biztanleen %\u00a051,5k badaki euskaraz. Gazte guztiak euskaldunak dira, eta heldu askok ere ikasi dute.\nInauteriak.\nOtsailaren 3an, inauteri-igandean, Markitos pertsonaia gaiztoa epaitu eta erretzen dute. Markitos beltzez jantzitako panpina gorbataduna da, eta gaitzak sinbolizatzen ditu. Horregatik erretzen dute: gaitzak deuseztatzeko.\nHarekin batera, herriko inauterietako beste pertsonaiak hauek dira: pregoilaria (erreketa baino lehen sermoia botatzen duena), porreroak (Lantzeko Ziripoten antzekoak), errauts banatzaileak, elkarrekin doazen atsoa eta agurea, artzaina eta ardiak (pertsonek irudikatuak) eta kale garbitzailea.\nBitxikeriak.\nBurgostik 14 kilometro ekialdera Zalduendo deituriko beste herri bat dago. Nahiz Arabakoa, nahiz Burgoskoa Donejakue bidearen ertzean daude."}
{"id": "7029", "revid": "109565", "url": "https://eu.wikipedia.org/wiki?curid=7029", "title": "Zanbrana", "text": "Zanbrana (ofizialki \"Zambrana\") Arabako hego-mendebaldeko udalerri bat da, A\u00f1anako kuadrillakoa. Gasteiztik 30 bat kilometro hegoaldera dago.\nGeografia.\nZanbranak kokagune estrategikoa du, Arabatik Errioxa Garaiarako derrigorrezko igarobidea izaki. Horren erakusgarri da Done Jakue bidea bertatik igarotzen dela, \"Barnealdeko Bidea\" deituriko adarra, hain zuzen.\nHistoria.\nLehen agiri-erreferentzia 1058. urtekoa dugu, Nafarroako Erresumako erregeak (Antso IV.ak) egindako lursail-emate batengatik. 1744. urtean lortu zuen hiribildu titulua, Berantevilla udalerriarengandik independentzia eskuratuz.\n1920ko hamarkadan Ozio eta Bergantzu udalerriek Zanbranarekin bat egin zuten.\nBanaketa administratiboa.\nUdalerria 4 herriz osatua dago:\nPolitika.\nAlkateak.\nHauek izan dira Zanbranako azken alkateak:\nGarraioa.\nAraba Bus sareko eta lineak zerbitzua ematen diote udalerri honi:\nKultura.\nEuskara.\n2016an Zambranako biztanleen %24,5a euskaldunak ziren."}
{"id": "7032", "revid": "59723", "url": "https://eu.wikipedia.org/wiki?curid=7032", "title": "Alfabeto", "text": "Alfabetoa edo abezedarioa hizkuntza idatzian komunikatzeko erabiltzen den sinboloen multzoa da, beti ere sailkapen batekin. Hitza grekozko lehen bi letretatik dator: alfa (\u03b1) eta beta (\u03b2). Euskal alfabetoa 1994ko azaroaren 25ean zehaztu zuen Euskaltzaindiak, bere 17. arauan; latindarra da, eta 27 letra ditu.\nAlfabetoak.\nAlfabeto zirilikoa.\nAlfabeto zirilikoa (edo \"azbuka\", haren lehen letren antzinako izenengatik) sei eslaviar hizkuntzatan (bielorrusiera, bulgariera, mazedoniera, errusiera, serbiera eta ukrainera) eta Sobiet Batasuneko Asiako eta Sortaldeko Europako beste hizkuntza askotan erabilitako alfabetoa da.\nHurrengo taulan, goian moldeko letrak ageri dira; behean, eskuizkribuzkoak, errusieraren usadioaren arabera. Latin alfabetoko beste hainbat letrarekin antza dutenak koadro ubeletan daude.\nAlfabeto grekoa.\nAlfabeto grekoaren letrak eta haietatik eratorriak hurrengoak dira (ahoskera International Phonetic Alphabetaren arabera jarri da):\n(1): Alfabetotik goiz kendutako letra, orain \"klasiko\"a deitzen den aroa baino lehenago. Eite larrian bakarrik erabiltzen zen; letra xeheak Erdi Aroko asmakuntza dira. (2): Ahoskera arkaikoak (Aro Klasikoa baino aurrekoak) parentesi artean erakusten dira. (3): Xehetasunak eta beste transliterazio sistemak ikusteko ikus Transliteration of Greek into English.\nHebrear alfabetoa.\nHebrear alfabetoa hurrengo taulan agertzen diren letrez osatuta dago. Letra batzuk taiu ezberdina dute hitzen amaieran erabiltzen direnean: taulan forma horiek forma arrunten azpian agertzen dira.\nDeskripzio laburra.\nBai antzinako hebrear idazkerak, bai gaur egungoak modu bakar bateko letrak dituzte, baina gaurko idazkeran letra batzuk forma bereziak dituzte hitzen amaieran doazenean. Hebrear alfabetoa abjad bat da: bokalak normalean ez dira idazten. Idazten direnean, \u05d0 \"alef\", \u05d4 he, \u05d5 \"vav\" edo \u05d9 \"yod\" moduko kontsonante ahul bat aurreko bokal batekin elkartu eta galdu delako da; edo, kasu horien analogiaz, beste forma batzuk idaztean.\nBokalen soinu egokiak mantentzeko, idazleek \"nikud\" (\u05e0\u05d9\u05e7\u05d5\u05d3; hitzez hitz: \"euskarriko puntuak\") izendatutako ikur diakritikozko multzo batzuk asmatu dituzte. Haien arteko bat \u2014tiberiar sistema esaten zaio\u2014 gehien iraun duena da. Aaron ben Moses ben Asher-ek eta haren familiako hainbat belaunaldik asmatu eta bizirik mantendu ei zuten sistema. Puntu horiek normalean xede berezientzako bakarrik erabiltzen dira: Bibliako liburuak aztertzeko asmoarekin, poesian, edo hizkuntza umeei irakastean. Tiberiar sistemak \"kantilazio\" izeneko marka batzuk ere ditu, liburu santuen zati batzuk zelan abestu behar diren esateko erabiliak, eta \"koroa\" deitutako edergailu batzuk halaber, Toraren bilduetan bakarrik erabiliak.\nTaula nagusia: izena eta transliterazioa.\nHurrengo taulan hebrear alfabetoaren letra bakoitzarentzat agertzen dira: dagozkion ikur idatzia edo ikur idatziak, haren izen edo izenak, haren transliterazioak latindar alfabetoa erabiliz egindako lan akademikoetan, eta haren ahoskera berreraikitako forma historikoetan eta dialektoetan Nazioarteko alfabeto fonetikoa erabiliz. Letra batentzat ikur bi erakusten badira: ezkerretara, hitzen amaieretan agertzen da (edo eskuma aldekoa, zure nabegatzaileak testuak eskumatik ezkerrera jartzea onartzen ez badu)."}
{"id": "7042", "revid": "71145", "url": "https://eu.wikipedia.org/wiki?curid=7042", "title": "Abaigar", "text": "Abaigar ([a\u03b2ai\u0263a\u027e]) Nafarroa Garaiko mendebaldeko udalerri bat da, Lizarrerrian kokatua, Lizarrako merindadean. Itsas mailatik 498 metro gorago dago, eta Nafarroako hiriburu Iru\u00f1etik 58 kilometrora. Abaigarrek biztanle zituen . urteko erroldaren arabera.\nGeografia.\nInguru naturala eta kokapena.\nAbaigar Lizarrako merindadearen mendebaldean dago, Lizarra eta Gasteiz arteko errepide zaharretik gertu. Herrira heltzeko Murietan hasten den NA-7455 errepidea hartu behar da, eta lau kilometroren ostean ailegatzen da Abaigarko herrigunera. Herrigune txikia izan arren, bi kale nagusi daude, San Vizente kalea eta Kale Nagusia.\nUdalerriak Murietarekin egiten du muga iparraldean, Villamayor de Monjardinekin ekialdean, Olexuarekin hegoaldean, eta Okorekin mendebaldean.\nKlima eta landaredia.\nKlima mediterraneo kontinental motakoa da, udak nahiko beroak eta negu hotzekin. Urteko batez besteko tenperatura 9 gradu ingurukoa eta prezipitazioak 700 eta 800mm bitartekoak dira. Urteroko egun euritsuak 90 izaten dira, batez ere udaberri eta udazkenean.\nLandaredia klima mediterraneokoa da, eta nahiz eta gizakiaren eraginez jatorrizko basoen azalera asko galdu den, oraindik ere 68 hektarea pago kontserbatzen dira, laborantza lurren artean.\nDemografia.\n2008ko erroldaren arabera, Espainiaz kanpoko etorkin bakarra bizi zen herrian, biztanleriaren %0,99a (Nafarroako batezbestekoaren azpitik).\nPolitika.\nUdal hauteskundeak.\nCIA herri ekimeneko Maria Clara Gurrea Lantz atera zen Abaigarko alkate 2007ko udal hauteskundeetan, bere taldeak udaleko bost ordezkariak lortu baitzituen. Boto baliogabeak lau izan ziren (emandako boto guztien %5,71) eta boto zuriak sei (%9,09). Abstentzioa %33,96 izan zen.\n2011n AIA (\"Agrupaci\u00f3n de Independientes de Ab\u00e1igar\", independenteak) izeneko zerrenda izan zen bakarra; 39 boto eskuratuta, zerrendako kidea zen \u00c1lvaro P\u00e9rez de Aransolo Fern\u00e1ndez izendatu zuten alkate.\nKultura.\nEuskara.\nNafarroako gobernuak 1986an onartutako Euskararen Foru Legearen arabera Abaigar eremu ez-euskalduneko udalerria zen, eta hori dela eta, hizkuntza ofizial bakarra gaztelania zuen. 2001eko erroldaren arabera, herritarren %1,02k zekien euskaraz hitz egiten. 2017ko ekainaren 22an Nafarroako Parlamentuak eremu mistora pasatzea erabaki zuen, beste 43 udalekin batean.\nJaiak eta ospakizunak.\nAbaigarko jaiak uztailaren 12an ospatzen dira, eta lau egun irauten dute.\nZerbitzuak.\nAntzin-Ameskoako Zerbitzu Sozialen Mankomunitatea, zaborra bildu, ura hornitu eta bestelako zerbitzuez arduratzen da Abaigar eta eskualdeko beste hainbat herritan."}
{"id": "7043", "revid": "71145", "url": "https://eu.wikipedia.org/wiki?curid=7043", "title": "Abartzuza", "text": "Abartzuza ([a\u03b2a\u027ets\u033bus\u033ba]) Nafarroako mendebaldean dagoen udalerria da. Lizarrako merindadeko herri honek biztanle zituzten . urtean. Nafarroako hiriburutik 38 kilometrora dago.\nGeografia.\nInguru naturala eta kokapena.\nHerria Nafarroa mendebaldean dago Lizarrako merindadearen iparraldean. Behin Lizarrara helduta N-120 errepidea Lizarragako mendateranzko norabidean hartuta ailegatzen da herrira.\nAbartzuzak Urbasako mendilerroa eta Ameskoabarrenekin egiten du muga iparraldean, Deierrirekin ekialde eta hegoaldean, eta Allinekin mendebaldean.\nHistoria.\nAbartzuzako sorrera, XI. mendean izan zen, hala ere, 1198an herri hau, Antso Azkarra Nafarroako erregearena izan zen. Garai horretan erregeak, Abartzuzako eliza, Iru\u00f1ari eman zion eta horren truke, guda garaian bizilagunak deitzeko eskubidea zuen. \nIrantzu monasterioa, zistertar estiloan eraiki zen, badirudi aurretik benediktinar komunitate bat egon zela. Abartzuzako herritarrek, zaharberritu zuten eta Artaxoa eta Arteagako jauregietako ondasunekin konpondu zen. XIII. mendean, errege eta nobleek emandako diruari esker, monasterioak ondasun eta jabetza ugari lortu zituen Nafarroako erreinuan. XV. mendearen erdialdera, Nafarroako guda zibilaren eraginak jasan zituen eta ondorioz, jabetza ugari galdu zituen.\nXVI. mendeko eraikuntzak dira ugarienak beraz, noble asko egon zirela pentsatu daiteke.Andra Mariaren Jasokundearen eliz-parrokia, 1522an eraiki zen, gotiko-errenazimendu garaian, Erdi Aroko eraikuntzaren murru zaharrak aprobetxatuz. Santa Barbara baseliza, 1500 urtean eraikia, zaharrenetarikoa, Gotiko estiloan eraiki zen.\n1851 urterarte, administratiboki, Deierri bailararen barne zegoen baina garai horretan eta erreforma administratibo liberalen ondorioz, independente bilakatu zen. Garai horretan udalerriko gobernua, biztanleen etxeak eta banandu ondoren, udalerri bilakatu zen eta berezko arauak izan zituen.\nDemografia.\n2008ko erroldaren arabera, Espainiaz kanpoko 41 etorkin bizi ziren herrian, biztanleriaren %7,08 (Nafarroako batezbestekoaren azpitik).\nPolitika.\nUdal hauteskundeak.\n2007an ez zen udal hauteskunderik izan Abartzuzan, ez zelako inongo talderik aurkeztu. \"Agrupacion Independiente de Ab\u00e1rzuza\" herri ekimeneko Arturo San Mart\u00edn Morr\u00e1sek alkate izaten jarraitu zuen.\n2011n bi zerrenda aurkeztu ziren. Elkeak 249 boto eskuratu zituen (6 zinegotzi) eta \"Independientes por Ab\u00e1rzuza\" delakoak 52 (1). Leheneko Jos\u00e9 Mar\u00eda Ros Antona izendatu zuten alkate.\nUdaletxea.\nAbartzuzako antzinako udaletxea Foruen plazan egon zen, eta eraikin berria XX. mendearen hasieran altxatu zuten. Udaleko idazkaria Go\u00f1erri, Jaitz eta Deierriko idazkari ere bada. Udalak alkatea eta sei zinegotzi dauzka.\nAzpiegitura eta garraioak.\nLa Estellesaren Donostia eta Logro\u00f1o bitarteko lineak (NA-10 zenbakiko emakida) geltokia dauka herrian. Lineak honako ibilbidea egiten du:\nUdal autobusak.\n\"Lizarrerria Bus\"eko linea hauekin ditu loturak:\nOndasun nabarmenak.\nIrantzuko monasterioa nabarmentzekoa da, herriko kanpoaldean eta izen bereko auzoan kokatua."}
{"id": "7044", "revid": "103793", "url": "https://eu.wikipedia.org/wiki?curid=7044", "title": "Abaurregaina", "text": "Abaurregaina (aezkeraz: \"Aburre\" edo \"Aburregeina\") Euskal Herriko udalerri bat da, Nafarroa Garaia lurraldean kokatuta. Zangozako merindadean eta Pirinioak eskualdean dago, Iru\u00f1ea hiriburutik 68,3 kilometrora. Altuera 843 eta 1442 metro artekoa da, eta 21,36 km\u00b2-ko azalera hartzen du. biztanle zituen.\nAbaurregaina Euskal Herriko herririk altuena da, eta hirigunearen batez besteko altuera itsas mailatik 1050 metro ingurukoa da. Kale-herri kokapenean dago, San Migel mendiaren magalean, Aezkoa ibarraren eta Abaurreko lautadaren arteko sestra-aldaketa malkartsua markatzen duena, Zaraitzurekin lotzen duena. Bertako arkitektura ohikoa da Aezkoan, fatxada zuriekin eta harrizko ukituekin, grisaxkarekin kasu honetan, eta egurrezko dekorazioekin. Teilatuak bi isurialdekoak dira, baina oso aldapatsuak, elurra maiz egiten baitu. Herritik kalitate handiko ikuspegiak daude, Aezkoa, Zaraitzu eta Pirinioetakoak.\nAezkoa ibarran kokatuta da, baina 1845etik udalerri independentea da. Bertako biztanleak \"abaurregaindarrak\" (aezkeraz: \"aburrearrak\") dira.\nIzena.\nAbaurregaina edo Aburre edota Aburregeina beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nBai herri hau bai pareko Abaurrepea \"Abaurrea\" aurreko izenetik abiatzen dira. Horri \"-gaina\" edo \"-pea\" gehitu zitzaion, \"garaikoa\" eta \"beherekoa\" esan nahi baitute, hurrenez hurren, kokapen geografikoaren arabera bereizteko. \"Aburre\" eta \"Aburregeina\" formak aezkera bertako euskalkiri dagozkio, eta ahoz erabiltzen dira ibarra osoan, nahiz eta \"Abaurregaina\" horretatik abiatzen diren.\n\"Abaurrea\" zalantzazko esanahiaren toponimoa da. Mikel Belaskoren arabera, bere esanahia \"zuhaitzaren aurrean\" edo \"zutabearen aurrean\" izan liteke, eta \"(h)abe aurre(a)\" esamoldetik etorriko litzateke. \"Habe\" hitza, \"zuhaitz\" edo \"zutabe\" esan nahi zuena, arkaikoa da egungo euskaran, eta bizkaiera zaharrean erabiltzen zen, Bizkaiko foruan aipatua. Filologo honek uste du Nafarroan ere erabil zitekeela eta \"Abaurrea\" edo \"Abaigar\" bezalako lekuizenak sortu. Bigarren terminoa gardena da (\"aurre\"); izan ere, aurre hitzak \"aurrean\" edo \"aurreko zatia\" esan nahi du. Amaierako \"a\" artikulua da.\n\"Abaurrea\" jatorrizko izenak Abaurrepeari egiten zion erreferentzia, eta 1719an bereizi zen lehen aldiz bi herrien artean (\"Abaurrea la Alta\" eta \"Abaurrea la Baxa\"). Euskaraz, \"Abaurregaina\" eta \"Abaurrepea\" dira. Bereizketa hori inguruko hizkuntza erromantzeetan ere badago: \"Abaurrea de Suso\" eta \"Abaurrea de Chuso\" nafar erromantzez eta \"Abaurrea Alta\" eta \"Abaurrea Baja\" gaztelaniaz (nafar erromantzearen itzulpen soilak).\nEzaugarriak.\nArmarria.\nAbaurrepeko armarria Aezkoako armarria da. Armarri honek honako blasoi hau du:\nBandera.\nAbaurrepeko bandera Aezkoako bandera da. Bandera honek Aezkoako armarria dauka hondo gorri baten gainean. Armarria, gainean kasket bat eta bi aldeetan lanbrekinak dituela irudikatzen da, baita azpian \"Aezkoa\" inskripzioa duela ere.\nGeografia.\nAbaurrepea Aezkoa ibarran barruan dago, baina bere urak Zatoia ibaiaro doaz, Zaraitzu ibaiaren ibaiadarra. Ibar hau Pirinioetako ibarra da, Erroibar eta Zaraitzu ibarren artean. Abaurreko lautadaren mugan dago, Aezkoa eta Zaraitzu ibarren arteko lur-eremu nahiko laua.\nInguru naturala eta klima.\nOrografia menditsua du, guztiak 1 500 metrotik beherakoak. Pirinio Garaiaren eta Pirinio Beherearen arteko trantsizio-eremu bat da, eta, beraz, mendietan txertatutako mendigune harritsuak ere badaude. Haritz eta pago baso izugarriek erakargarri egiten dute Aezkoako paisaia, Irati ibaiaren ur biziak osatzeko.\nNeguak elurte oparoak eskaintzen ditu Aezkoan, eta udak, berriz, leunak eta atseginak.\nEstazio meteorologikoak.\nAezkoan dagoen Abaurregaina udalerrian, itsasoaren mailatik 1050 metrora, Nafarroako Gobernuak 1931an jarritako estazio meteorologikoa dago.\n&lt;hr&gt;\nHistoria.\nHistoriaurrea.\nPaleolitoaren amaierako presentziari buruzko datuak daude (Zatoiako leizean aurkitutako 10 000 urteko antzinatasuneko aztarnak eta Aizpeakoa 8 000 urtekoak). Neolito garaikoak monumentu megalitiko ugari daude. Inguruko metal aberastasuna eta Orbaizeta eta Ezterenzubi arteko Azpegi mendatean aurkitutako aztarnak kontuan hartuta, metalurgia ezagutu zutela uste da. Jarduera horrek XIX. mendera arte iraun zuen Burdinezko Munizioen Fabrikan.\nErdi Aroa.\nErdi Aroko lehen mendeetako iluntasunean, Aezkoako ibarraren eta bere herrien eraketa ezkutatzen da. Iru\u00f1eko monarkia IX. mendean ezarri aurretik ere bazen Aezkoako komunitatea. Suposatzen denez, aetzak Orreagako guduan ere parte hartu zuten (778. urtea), non Karlaundi eta bere armada garaituak izan ziren, eta Europa osoan ospetsu egin zen \"Errolanen kantua\", non Errolan enperadorearen izurde eta ilobaren heriotza kontatzen den.\nZiur asko, jatorrian Abaurrepeko borden auzoa izanen zen Abaurregaina. Idatzizko lehenbiziko aipamena 1237koa da; urte horretan, \u201cCastel Nuevo\u201d izeneko herria sortzeko baimena eman zuen Tibalt I.a erregeak. Herri berri hori Abaurrearen gainean ezarri beharko zen, Zazaoz alderdian. Antza denez, ordurako liskar ugari gertatuak ziren abaurretarren eta zaraitzuarren artean Zazaozen jabetza zela-eta. Beti ere, XVI. mendera arte, batera zenbatzen zen bi herrietako biztanleria. XIX. mende hasierara arte, Aezkoako alkateak eta herritarrek aukeraturiko erregidore batek gobernatzen zuten herria.\nIbarreko elizei dagokienez, ustez Antso Larrosa (1134-1135) gotzainak Orreagako ospitalera transferitu zituenak eta erromatar aita santuek (1137, 1203 eta 1218) horrela berretsi zituztenak, jasota dago Abaurregaineko, Abaurrepeko eta Garaioako elizak benetan Eugenio IV.a aita santuak 1441ean kolegiatari gehitu zizkiola. Erregearen laguntza jaso zuen 1319an, haranak urtean 600 soldata ordaintzen baitzituen afari gisa.\nXV. mendearen bigarren erdian agaramondarren eta beaumondarren arteko borrokek ondorio tamalgarriak ekarri zizkioten ibarrari, agaramondarren bandoan mantendu baitzen. Beaumondarrek herriak erre, ondasunak lapurtu eta jende asko hil zuten.\nAro Modernoa.\nAbaurregainak aurrea hartu zion Abaurrepeari demografian. 1797an, errate baterako, Abaurregainak 272 biztanle zituen, eta Abaurrepeak 143. Aezkoak goranzko joera demografikoa izan zuen XVI-XVIII. mendeetan. XVI. mendean jazarritako sorginkeria-praktiken eszenatoki izan zen. Eremu horretan, Nafarroako konkistaren ondoren, goinabartarren eta baxenabartarren arteko harremanen historiaren ezaugarri diren mugako istiluak gertatu ziren, bereziki larreen kontuengatik. 1595ean, zehazki, berrogeita hamar garazitar banda batek Hiriberri eraso zuen, Joan Iriarte hilez zauritu eta Martin Berria eskribaua hil zuen. Abizenaz, Hiriberri, Garralda eta Garaioako kanpaiez, ibarreko alkate eta kapitain Antso Elizondoren aginduz deiturik, sarkinak preso hartu zituzten. Mugako posizio horrek aukera ematen zien, hala ere, muga-zergen legedia errazago urratzeko. 1612an erregeordeak aetzak eta mugako beste ibarra batzuetako bizilagunak indultatu behar izan zituen ogia eta ardoa esportatzeagatik jarritako isunengatik.\nFrantziarekiko gerretan, beren mendiak defendatzeko obligazioa zuten, beren alkate eta kapitainaren agindupean, eta harana uztera behartu gabe. Horregatik, XVIII. mendearen hasieran, Erresumako Gorteei memoria bat aurkeztu zieten, erregeordeak Auritz eta Orreagako mendiak defendatzera eta, ondoren, Zangoza defendatzera joateko aginduen aurka. Mende honetan ibarreko bizitza markatzen duten hiru gertaera nabarmentzen dira. Lehena, 1774tik 1775era bitarteko azienda-izurritea da, Nafarroako ia behi-azienda guztia deuseztatu zuena. Bigarrena, Orbaizetako Munizio Fabrikaren eraikuntza izan zen, eta, horren ondorioz, ibarreko mendien gaineko jabetza eta eskubideak galdu ziren, 1984ra arte itzuli ez zirenak. Hirugarrena, Konbentzioaren Gerra da (1793-1795), non ibarreko herri gehienak suntsituak izan ziren, baita setioen xede nagusi izan zen munizio-fabrika ere. 1794ko udan frantziarrek 247 etxe, eliza, garai eta borda erre zituzten. Aezkoako herriek gero Nafarroako Foru Aldundira eraman zituzten memorialek ez dute, antza, handik gutxira 1802ko Historiaren Akademiaren Hiztegian irakur daitekeena puzten. Hiztegi horretan esaten denez, ibar osoan 208 etxe zeuden, eta gerran ia erabat hondatuak izan ziren; beraz, jabeak berreraikitzen saiatzen diren arren, haietako asko oraindik ere etxolatan bizi dira.\nAro Garaikidea.\nAezkoa erregibar zen, baina, beharbada, bere muga-egoeragatik, erregeordea bere administrazioan sartzen zen, eta berak izendatzen zituen alkatea eta kapitaina; gainera, herri bakoitzak bere bizilagunen artean erregidore bat aukeratzen zuen. Ibarreko batzarre da, egungo Aezkoako Batzarre Nagusiaren aitzindaria.\nIratiren gainean, XXI. mendearen hasieran, bi irin-errota eta beste hainbeste batan zeuden. Bere abeltzaintza-ekonomiaren garrantziak azaltzen du 1724an Nafarroako Gorteetara eraman zuen memoriala, Gaztelako, Aragoiko eta Frantziako azienda txikiak sartzea debekatzeko.\n1807an, erregeren aginduz, Aezkoako eta beste ibar batzuetako nobleak arma-zerbitzutik kanpo utzi zituzten. Baina, hurrengo urtean, frantziarren inbasioa jasan zuen Nafarroako lehen lurraldeetako bat izan zen, Iberiar Penintsulako Gerra hasi zenean. Orbaizetako ola izan zen Aezkoako inbaditzaileen helburu nagusia, nahiz eta honek ere tropak eta Frantzisko Espotz Minako gerrillariak mantentzen lagundu behar izan.\n1821-1823an, berriz ere, Erregezaleen matxinadaren eremua izan zen. Gainera, Karlistaldi guztiek arma fabrikari ere eragin zioten, baita ibarreko beste herri batzuei ere, eta suntsipen handia eragin zuten. Horren ondorioz, XIX. mendearen amaieran, 1873an, fabrika behin betiko itxi zen, eta urte batzuk geroago enkantera atera zen.\nXX. mendea mende osoan iraun zuen emigrazio geldiezin batekin hasi zen, hein batean abeltzaintza sektorearen galera ekonomiko handi eta etengabeak eraginda (ibarran inplanterik handiena duena). Biztanleria izugarri murriztu zen mendean zehar, 1 000 biztanle inguru izateraino.\nDemografia.\n biztanle zituen Abaurregainak.\nEkonomia.\nNafarroako goi Pirinioaldeko berezko laboreak. Mendiak eta larreak dira nagusi, eta horien aberastasun nagusiak abeltzaintza eta baso-ustiapena dira. XX. mendearen hasierara arte, orraziak, koilarak eta egurrezko eta zapi zakarrezko sardexkak egiten ziren tokiko janzkera tradizionalerako.\nBaso asko daude oraindik, nahiz eta gehiegizko ustiapena jasan duten, batez ere azken urteetan. Pagoek eta haritzek estaliko lukete, egoera naturalean, ibarraren zatirik handiena; Abaurrean bakarrik agertzen da pinu gorria, Zaraitzu eta Erronkaribar ibarraren proprioa. Ibarraren iparraldeko eta hegoaldeko mendietan pagadi garrantzitsuak daude, Garralda, Aria eta Aribeko behealdeetan hariztiak.\nAezkoa abeltzaintza ibarra izan da beti. Hala ere, lanbide horrek atzerakada handia izan du XX. mendean, bereziki transhumantziaren galeran (lehen Errege Bardearaino joaten zen Milagro-Aezkoa errege-abelbidea zela eta). Nabarmentzekoa da idien eta behien desagerpena, nekazaritzako mekanizazioari esker. Haragitarako behi-aziendak dira nagusi, arraza piriniarra eta pardoalpinoa dutenak. Nekazaritzak garrantzi txikia du. Lehorreko lurrak behera egin du, eta belardi artifizialak, berriz, gora 1970era arte, eta behera gero. Landatutako azaleran hazitarako patataren eta bazka-landareen nolabaiteko aurrerapena egon da; gero eta gehiago esku hartzen du ukuiluko aziendaren elikadurak, mendian artzaintzarekin lortzen denaren osagarri gisa. Basoen ustiapena aberastasun potentziala da, eta batzuetan erreala, bailarako komunitatearentzat eta udalentzat, partikularrentzat baino gehiago; zura 1940-1950 urteetara arte garraiatzen zen almadien sistematik, ibaian behera zeharkatzen zutena, lehenengo Irati ibaia eta gero Aragoi eta Ebro ibaiak.\nPolitika.\nAbaurregaineko udaletxea herrigunean dago, eta idazkaria, era berean, Abaurrepeko Udalako idazkaria da. Udalbatza udalerriko alkateak eta bortz zinegotziak osatzen dute. Egungo alkatea Patxi Enkaje Arana da, \"Gazteluberri\" hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea herrigunean dago.\nEgungo banaketa.\nAbaurregaineko Udala zinegotzik eta alkateak osatzen dute, demokratikoki hautatuak. Alkatea Patxi Enkaje Arana da, \"Gazteluberri\" zerrendakoa. Zinegotziak 4 daude:\nAlkateak.\n1979tik, Abaurregainak 4 alkate izan ditu:\nGarraioa.\nAutobuses Artieda autobus konpainiak Aezkoa Iru\u00f1ekin batzen du. Autobus lineak honako ibilbidea egiten du:\nKultura.\nEuskara.\nLuis Luziano Bonapartek, 1869an, Aezkoako herri guztiak sailkatu zituen, behe-nafarrera euskalkian, hegoaldeko Pirinio ibarretik bakarra.\nKoldo Zuazok, 2010ean, Aezkoak nafar-lapurtera euskalkian sailkatu zituen.\nIbar honetan hitz egiten den euskarak bere berezitasunak ditu. Horregatik sailkatzen da Aezkera azpieuskalkian. Euskara batuaren itzalean alfabetatutako hainbat euskaldun baden arren, Aezkoako mintzaira zaharra oso hiztun gutxik dakite. 2007ko udazkenean, hamar bat aezkerazko euskaldun behintzat baziren, baina horietako bat besterik ez zen 50 urtetik beherakoa.\nEuskararen Foru Legea.\nNafarroako Gobernuak onartutako Euskararen Foru Legeari jarraituz, Aezkoa eremu euskalduneko udalerria da. 2018eko erroldan, herritarren %\u00a050,80ek zekien euskaraz.\nJanzkera.\nNafarroako artxiboan dagoen 1817. urteko dokumentu baten arabera, Aezkoa ibarreko bizilagunak eta bertakoak beren oihal zuri-beltzezko jantziagatik bereizten ziren. Oihal horiek beraiek egiten zituzten beren aziendaren artilearekin, eta beren etxeetan garbitzen, iruten eta ehuntzen zituzten. Oihalezko piezak, gero, batanatuak, ehunduak eta beltzez tindatuak izaten ziren. Haiek ebaki, josi eta egiten zituzten galtzerdiak, txupak, basapiztiak eta golillak, kaputxa txikiarekin erabiltzen zituztenak, mahuka bikoitzekoak, bizidun haragitsuekin, eta haietako batzuk eliza, ezkontza, bataio eta Ibarreko Batzarretako eginkizunetarako gala-jantziak ziren.\nMusika.\nResureccion Maria Azkuek bere \"Euskal Kantutegi Herrikoia\" argitaratu dituen narrazio, maitasun, areka, erlijioso, elegia eta erronda kantu batzuk jaso ditu. Eguberrietako kantak aipa daitezke aipagarritzat. Guztiak aezkeraz daude. Hauek dira: \"Eguberri\", \"Birji\u00f1a Arantzazukoa\", \"Ama Birji\u00f1a\", \"Nora zoazun erran daztazu\", \"Abu nina\", \"Katalina\", \"Ea Mea\", \"Gure Jesus\", \"Kristi on batek\", \"Ttakur ttiki gorritto bat\", \"Sugea dabil bularrez\", \"Kantatzen bear det asi\", \"Arrosaren botigak\" eta \"Sujet eder bat\".\nMitologia.\nHainbat pertsonaia mitologiko ezagun daude ibarran:\nJaiak.\nHauek dira udalerriko \"xei\" (aezkeraz; jai) nagusiak:"}
{"id": "7047", "revid": "69477", "url": "https://eu.wikipedia.org/wiki?curid=7047", "title": "Cadizko herrien zerrenda", "text": ""}
{"id": "7050", "revid": "512", "url": "https://eu.wikipedia.org/wiki?curid=7050", "title": "Abaurrepea", "text": "Abaurrepea (aezkeraz: \"Aurrepea\" edo \"Aburrepea\") Euskal Herriko udalerri bat da, Nafarroa Garaia lurraldean kokatuta. Zangozako merindadean eta Pirinioak eskualdean dago, Iru\u00f1ea hiriburutik 65,4 kilometrora. Altuera 780 eta 1472 metro artekoa da, eta 10,89 km\u00b2-ko azalera hartzen du. biztanle zituen.\nAbaurrepea herri txiki bat da, Aezkoa ibarraren eskema tradizionalari ezin hobeto jarraitzen diona, kale-herriaren antolamenduarekin, harrizko ukitu grisaxkak dituzten fatxada zuriko etxeekin eta zurezko dekorazioarekin. Teilatuak bi isurialdekoak dira, baina inklinazio nabarmena dute elurte ugarien ondorioz. Inguruko mendiek babesten dute, eta ibarraren ikuspegi onenetako bat du, batez ere hegoaldekoa.\nAezkoa ibarran kokatuta da, baina 1845etik udalerri independentea da. Bertako biztanleak \"abaurrepetarrak\" (aezkeraz: \"aurrepetarrak\") dira.\nIzena.\nAbaurrepea edo Aurrepea edota Aburrepea beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nBai herri hau bai pareko Abaurregaina \"Abaurrea\" aurreko izenetik abiatzen dira. Horri \"-pea\" edo \"-gaina\" gehitu zitzaion, \"beherekoa\" eta \"garaikoa\" esan nahi baitute, hurrenez hurren, kokapen geografikoaren arabera bereizteko. \"Aburrepea\" eta \"Aurrepea\" formak aezkera bertako euskalkiri dagozkio, eta ahoz erabiltzen dira ibarra osoan, nahiz eta \"Abaurrepea\" horretatik abiatzen diren.\n\"Abaurrea\" zalantzazko esanahiaren toponimoa da. Mikel Belaskoren arabera, bere esanahia \"zuhaitzaren aurrean\" edo \"zutabearen aurrean\" izan liteke, eta \"(h)abe aurre(a)\" esamoldetik etorriko litzateke. \"Habe\" hitza, \"zuhaitz\" edo \"zutabe\" esan nahi zuena, arkaikoa da egungo euskaran, eta bizkaiera zaharrean erabiltzen zen, Bizkaiko foruan aipatua. Filologo honek uste du Nafarroan ere erabil zitekeela eta \"Abaurrea\" edo \"Abaigar\" bezalako lekuizenak sortu. Bigarren terminoa gardena da (\"aurre\"); izan ere, aurre hitzak \"aurrean\" edo \"aurreko zatia\" esan nahi du. Amaierako \"a\" artikulua da.\n\"Abaurrea\" jatorrizko izenak Abaurrepeari egiten zion erreferentzia, eta 1719an bereizi zen lehen aldiz bi herrien artean (\"Abaurrea la Baxa\" eta \"Abaurrea la Alta\"). Euskaraz, \"Abaurrepea\" eta \"Abaurregaina\" dira. Bereizketa hori inguruko hizkuntza erromantzeetan ere badago: \"Abaurrea de Chuso\" eta \"Abaurrea de Suso\" nafar erromantzez eta \"Abaurrea Baja\" eta \"Abaurrea Alta\" gaztelaniaz (nafar erromantzearen itzulpen soilak).\nEzaugarriak.\nArmarria.\nAbaurrepeko armarria Aezkoako armarria da. Armarri honek honako blasoi hau du:\nBandera.\nAbaurrepeko bandera Aezkoako bandera da. Bandera honek Aezkoako armarria dauka hondo gorri baten gainean. Armarria, gainean kasket bat eta bi aldeetan lanbrekinak dituela irudikatzen da, baita azpian \"Aezkoa\" inskripzioa duela ere.\nGeografia.\nAbaurrepea Aezkoa ibarran barruan dago. Ibar hau Pirinioetako ibarra da, Erroibar eta Zaraitzu ibarren artean. Ibarra zeharkatzen du Irati ibaiak, Aragoi ibaiaren adarrak.\nInguru naturala eta klima.\nOrografia menditsua du, guztiak 1 500 metrotik beherakoak. Pirinio Garaiaren eta Pirinio Beherearen arteko trantsizio-eremu bat da, eta, beraz, mendietan txertatutako mendigune harritsuak ere badaude. Haritz eta pago baso izugarriek erakargarri egiten dute Aezkoako paisaia, Irati ibaiaren ur biziak osatzeko.\nNeguak elurte oparoak eskaintzen ditu Aezkoan, eta udak, berriz, leunak eta atseginak.\nEstazio meteorologikoak.\nAezkoan dagoen Abaurregaina udalerrian, itsasoaren mailatik 1050 metrora, Nafarroako Gobernuak 1931an jarritako estazio meteorologikoa dago. Gainera, 1971an, beste estazio meteorologiko bat inauguratu zen Aribe udalerrian, itsasoaren mailatik 701 metrora. Aribeko estazioa da Abaurreperako balio egokienak ematen dituena, hurbilen dagoena baita.\n&lt;hr&gt;\nHistoria.\nHistoriaurrea.\nPaleolitoaren amaierako presentziari buruzko datuak daude (Zatoiako leizean aurkitutako 10 000 urteko antzinatasuneko aztarnak eta Aizpeakoa 8 000 urtekoak). Neolito garaikoak monumentu megalitiko ugari daude. Inguruko metal aberastasuna eta Orbaizeta eta Ezterenzubi arteko Azpegi mendatean aurkitutako aztarnak kontuan hartuta, metalurgia ezagutu zutela uste da. Jarduera horrek XIX. mendera arte iraun zuen Burdinezko Munizioen Fabrikan.\nErdi Aroa.\nErdi Aroko lehen mendeetako iluntasunean, Aezkoako ibarraren eta bere herrien eraketa ezkutatzen da. Iru\u00f1eko monarkia IX. mendean ezarri aurretik ere bazen Aezkoako komunitatea. Suposatzen denez, aetzak Orreagako guduan ere parte hartu zuten (778. urtea), non Karlaundi eta bere armada garaituak izan ziren, eta Europa osoan ospetsu egin zen \"Errolanen kantua\", non Errolan enperadorearen izurde eta ilobaren heriotza kontatzen den.\nAezkoako herri guztiek bezala, Abaurrepeak urteroko petxa ordaindu beharra zeukan. Abaurrearen idatzizko lehenbiziko aipamena 1237koa da, eta Tibalt I.a erregeak jaulkitako dokumentu batean ageri da. Agiri horretan erregeak baimena ematen zuen herri berri bat sortzeko Abaurrearen gainean, \"Zazaoz\" izeneko lekuan. Aipatzen den Abaurrea hori Abaurrepea zen, inongo zalantzarik gabe, eta herri berria Abaurregaina izan zitekeen. Beti ere, XVI. mendera arte, batera zenbatzen zen bi herrietako biztanleria. XIX. mende hasierara arte, Aezkoako alkateak eta herritarrek aukeraturiko erregidore batek gobernatzen zuten herria.\nIbarreko elizei dagokienez, ustez Antso Larrosa (1134-1135) gotzainak Orreagako ospitalera transferitu zituenak eta erromatar aita santuek (1137, 1203 eta 1218) horrela berretsi zituztenak, jasota dago Abaurregaineko, Abaurrepeko eta Garaioako elizak benetan Eugenio IV.a aita santuak 1441ean kolegiatari gehitu zizkiola. Erregearen laguntza jaso zuen 1319an, haranak urtean 600 soldata ordaintzen baitzituen afari gisa.\nXV. mendearen bigarren erdian agaramondarren eta beaumondarren arteko borrokek ondorio tamalgarriak ekarri zizkioten ibarrari, agaramondarren bandoan mantendu baitzen. Beaumondarrek herriak erre, ondasunak lapurtu eta jende asko hil zuten.\nAro Modernoa.\nAbaurregainak aurrea hartu zion Abaurrepeari demografian. 1797an, errate baterako, Abaurregainak 272 biztanle zituen, eta Abaurrepeak 143. Aezkoak goranzko joera demografikoa izan zuen XVI-XVIII. mendeetan. XVI. mendean jazarritako sorginkeria-praktiken eszenatoki izan zen. Eremu horretan, Nafarroako konkistaren ondoren, goinabartarren eta baxenabartarren arteko harremanen historiaren ezaugarri diren mugako istiluak gertatu ziren, bereziki larreen kontuengatik. 1595ean, zehazki, berrogeita hamar garazitar banda batek Hiriberri eraso zuen, Joan Iriarte hilez zauritu eta Martin Berria eskribaua hil zuen. Abizenaz, Hiriberri, Garralda eta Garaioako kanpaiez, ibarreko alkate eta kapitain Antso Elizondoren aginduz deiturik, sarkinak preso hartu zituzten. Mugako posizio horrek aukera ematen zien, hala ere, muga-zergen legedia errazago urratzeko. 1612an erregeordeak aetzak eta mugako beste ibarra batzuetako bizilagunak indultatu behar izan zituen ogia eta ardoa esportatzeagatik jarritako isunengatik.\nFrantziarekiko gerretan, beren mendiak defendatzeko obligazioa zuten, beren alkate eta kapitainaren agindupean, eta harana uztera behartu gabe. Horregatik, XVIII. mendearen hasieran, Erresumako Gorteei memoria bat aurkeztu zieten, erregeordeak Auritz eta Orreagako mendiak defendatzera eta, ondoren, Zangoza defendatzera joateko aginduen aurka. Mende honetan ibarreko bizitza markatzen duten hiru gertaera nabarmentzen dira. Lehena, 1774tik 1775era bitarteko azienda-izurritea da, Nafarroako ia behi-azienda guztia deuseztatu zuena. Bigarrena, Orbaizetako Munizio Fabrikaren eraikuntza izan zen, eta, horren ondorioz, ibarreko mendien gaineko jabetza eta eskubideak galdu ziren, 1984ra arte itzuli ez zirenak. Hirugarrena, Konbentzioaren Gerra da (1793-1795), non ibarreko herri gehienak suntsituak izan ziren, baita setioen xede nagusi izan zen munizio-fabrika ere. 1794ko udan frantziarrek 247 etxe, eliza, garai eta borda erre zituzten. Aezkoako herriek gero Nafarroako Foru Aldundira eraman zituzten memorialek ez dute, antza, handik gutxira 1802ko Historiaren Akademiaren Hiztegian irakur daitekeena puzten. Hiztegi horretan esaten denez, ibar osoan 208 etxe zeuden, eta gerran ia erabat hondatuak izan ziren; beraz, jabeak berreraikitzen saiatzen diren arren, haietako asko oraindik ere etxolatan bizi dira.\nAro Garaikidea.\nAezkoa erregibar zen, baina, beharbada, bere muga-egoeragatik, erregeordea bere administrazioan sartzen zen, eta berak izendatzen zituen alkatea eta kapitaina; gainera, herri bakoitzak bere bizilagunen artean erregidore bat aukeratzen zuen. Ibarreko batzarre da, egungo Aezkoako Batzarre Nagusiaren aitzindaria.\nIratiren gainean, XXI. mendearen hasieran, bi irin-errota eta beste hainbeste batan zeuden. Bere abeltzaintza-ekonomiaren garrantziak azaltzen du 1724an Nafarroako Gorteetara eraman zuen memoriala, Gaztelako, Aragoiko eta Frantziako azienda txikiak sartzea debekatzeko.\n1807an, erregeren aginduz, Aezkoako eta beste ibar batzuetako nobleak arma-zerbitzutik kanpo utzi zituzten. Baina, hurrengo urtean, frantziarren inbasioa jasan zuen Nafarroako lehen lurraldeetako bat izan zen, Iberiar Penintsulako Gerra hasi zenean. Orbaizetako ola izan zen Aezkoako inbaditzaileen helburu nagusia, nahiz eta honek ere tropak eta Frantzisko Espotz Minako gerrillariak mantentzen lagundu behar izan.\n1821-1823an, berriz ere, Erregezaleen matxinadaren eremua izan zen. Gainera, Karlistaldi guztiek arma fabrikari ere eragin zioten, baita ibarreko beste herri batzuei ere, eta suntsipen handia eragin zuten. Horren ondorioz, XIX. mendearen amaieran, 1873an, fabrika behin betiko itxi zen, eta urte batzuk geroago enkantera atera zen.\nXX. mendea mende osoan iraun zuen emigrazio geldiezin batekin hasi zen, hein batean abeltzaintza sektorearen galera ekonomiko handi eta etengabeak eraginda (ibarran inplanterik handiena duena). Biztanleria izugarri murriztu zen mendean zehar, 1 000 biztanle inguru izateraino.\nDemografia.\n biztanle zituen Abaurrepeak.\nEkonomia.\nNafarroako goi Pirinioaldeko berezko laboreak. Mendiak eta larreak dira nagusi, eta horien aberastasun nagusiak abeltzaintza eta baso-ustiapena dira. XX. mendearen hasierara arte, orraziak, koilarak eta egurrezko eta zapi zakarrezko sardexkak egiten ziren tokiko janzkera tradizionalerako.\nBaso asko daude oraindik, nahiz eta gehiegizko ustiapena jasan duten, batez ere azken urteetan. Pagoek eta haritzek estaliko lukete, egoera naturalean, ibarraren zatirik handiena; Abaurrean bakarrik agertzen da pinu gorria, Zaraitzu eta Erronkaribar ibarraren proprioa. Ibarraren iparraldeko eta hegoaldeko mendietan pagadi garrantzitsuak daude, Garralda, Aria eta Aribeko behealdeetan hariztiak.\nAezkoa abeltzaintza ibarra izan da beti. Hala ere, lanbide horrek atzerakada handia izan du XX. mendean, bereziki transhumantziaren galeran (lehen Errege Bardearaino joaten zen Milagro-Aezkoa errege-abelbidea zela eta). Nabarmentzekoa da idien eta behien desagerpena, nekazaritzako mekanizazioari esker. Haragitarako behi-aziendak dira nagusi, arraza piriniarra eta pardoalpinoa dutenak. Nekazaritzak garrantzi txikia du. Lehorreko lurrak behera egin du, eta belardi artifizialak, berriz, gora 1970era arte, eta behera gero. Landatutako azaleran hazitarako patataren eta bazka-landareen nolabaiteko aurrerapena egon da; gero eta gehiago esku hartzen du ukuiluko aziendaren elikadurak, mendian artzaintzarekin lortzen denaren osagarri gisa. Basoen ustiapena aberastasun potentziala da, eta batzuetan erreala, bailarako komunitatearentzat eta udalentzat, partikularrentzat baino gehiago; zura 1940-1950 urteetara arte garraiatzen zen almadien sistematik, ibaian behera zeharkatzen zutena, lehenengo Irati ibaia eta gero Aragoi eta Ebro ibaiak.\nPolitika.\nAbaurrepeak ez du udaletxe bat bere horretan, baizik eta Abaurregainatik kontrolatzen dute herriari dagokiona, idazkaria bera baita bientzat. Udalbatza udalerriko alkateak eta bi zinegotziak osatzen dute. Egungo alkatea Txaro Salon Arotzarena da, \"San Martin\" hautagai gisa aurkeztu zena.\nHauteskundeak.\nUdal hauteskundeak.\nHerri txikia izan arren, ibarran jarduera politiko gehien duen herria da. Lehenengo bi legegintzaldietan bost zinegotzi egon ziren, alkatea kontuan hartuta, eta gaur egun hiru daude. 1987 eta 1999 artean ez zen zerrendarik aurkeztu, eta, beraz, aurreko alkatea kudeaketa-batzorde buru jarri zen, harik eta 1999an Juan Jose Salon Arotzarena aurkeztu zen arte. Juan Jose Salon Arotzarena alkate izango zen 2019ra arte, lehenengo eta behin beste bi zinegotzirekin batera. 2019an, Txaro Salon Arotzarena arrebak ordezkatu zuen.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nEgungo banaketa.\nAbaurrepeko Udala zinegotzik eta alkateak osatzen dute, demokratikoki hautatuak. Alkatea Txaro Salon Arotzarena da, \"San Martin\" zerrendakoa. Zinegotziak 2 daude:\nAlkateak.\n1979tik, Abaurrepeak 3 alkate izan ditu:\nGarraioa.\nAutobuses Artieda autobus konpainiak Aezkoa Iru\u00f1ekin batzen du. Autobus lineak honako ibilbidea egiten du:\nKultura.\nEuskara.\nLuis Luziano Bonapartek, 1869an, Aezkoako herri guztiak sailkatu zituen, behe-nafarrera euskalkian, hegoaldeko Pirinio ibarretik bakarra.\nKoldo Zuazok, 2010ean, Aezkoak nafar-lapurtera euskalkian sailkatu zituen.\nIbar honetan hitz egiten den euskarak bere berezitasunak ditu. Horregatik sailkatzen da Aezkera azpieuskalkian. Euskara batuaren itzalean alfabetatutako hainbat euskaldun baden arren, Aezkoako mintzaira zaharra oso hiztun gutxik dakite. 2007ko udazkenean, hamar bat aezkerazko euskaldun behintzat baziren, baina horietako bat besterik ez zen 50 urtetik beherakoa.\nEuskararen Foru Legea.\nNafarroako Gobernuak onartutako Euskararen Foru Legeari jarraituz, Aezkoa eremu euskalduneko udalerria da. 2018eko erroldan, herritarren %\u00a033,50ek zekien euskaraz.\nJanzkera.\nNafarroako artxiboan dagoen 1817. urteko dokumentu baten arabera, Aezkoa ibarreko bizilagunak eta bertakoak beren oihal zuri-beltzezko jantziagatik bereizten ziren. Oihal horiek beraiek egiten zituzten beren aziendaren artilearekin, eta beren etxeetan garbitzen, iruten eta ehuntzen zituzten. Oihalezko piezak, gero, batanatuak, ehunduak eta beltzez tindatuak izaten ziren. Haiek ebaki, josi eta egiten zituzten galtzerdiak, txupak, basapiztiak eta golillak, kaputxa txikiarekin erabiltzen zituztenak, mahuka bikoitzekoak, bizidun haragitsuekin, eta haietako batzuk eliza, ezkontza, bataio eta Ibarreko Batzarretako eginkizunetarako gala-jantziak ziren.\nMusika.\nResureccion Maria Azkuek bere \"Euskal Kantutegi Herrikoia\" argitaratu dituen narrazio, maitasun, areka, erlijioso, elegia eta erronda kantu batzuk jaso ditu. Eguberrietako kantak aipa daitezke aipagarritzat. Guztiak aezkeraz daude. Hauek dira: \"Eguberri\", \"Birji\u00f1a Arantzazukoa\", \"Ama Birji\u00f1a\", \"Nora zoazun erran daztazu\", \"Abu nina\", \"Katalina\", \"Ea Mea\", \"Gure Jesus\", \"Kristi on batek\", \"Ttakur ttiki gorritto bat\", \"Sugea dabil bularrez\", \"Kantatzen bear det asi\", \"Arrosaren botigak\" eta \"Sujet eder bat\".\nMitologia.\nHainbat pertsonaia mitologiko ezagun daude ibarran:\nJaiak.\nHauek dira udalerriko \"xei\" (aezkeraz; jai) nagusiak:"}
{"id": "7051", "revid": "71145", "url": "https://eu.wikipedia.org/wiki?curid=7051", "title": "Aberin", "text": "Aberin ([a\u03b2e\u027ein]) Nafarroako udalerria da. Lizarrako merindadeko herri honek biztanle zituen . urteko erroldaren arabera. Nafarroako hiriburutik 50 kilometrora dago.\nGeografia.\nInguru naturala eta kokapena.\nHerria Nafarroa ekialdean dago, Lizarrako merindadearen erdialdean. Herria lau kontzejuk osatzen dute, Muniain, Aberin, Arintzano eta Etxabarrik, azken hau hustutako kontzejua dela. Herriaren izen ofiziala Aberin den arren, biztanleriaren %80 Munaineko kontzejuan bizi da, bertan udaletxea ere badagoela.\nAberinek Villatuerta, Lizarra eta Aiegirekin egiten du muga iparraldean; Oteitzarekin ekialdean; Morentin eta Deikaztelurekin mendebaldean; eta Morentinekin hegoaldean.\nKlima eta landaredia.\nKlima mediterraneo motakoa da, altueraren gorabehera handiak dituena. Urteko batez besteko tenperatura 8 eta 13 gradu artekoa eta prezipitazioak 600 eta 1.200mm bitartekoak dira. Udalerriko gunerik menditsuenetan ugariagoak betiere. Urteroko egun euritsuak 80 eta 100 bitartekoak dira.\nJatorrian udalerria estaltzen zuten arteen azalera asko murriztu da eta XX. mendearen amaieran 22 hektarea baino ez ziren geratzen. XIX. mendetik aurrera birlandaturiko pinuen azalera 20 hektareakoa da.\nHistoria.\nAberinen, eneolito edo brontze aroko aztarnategia dago, Garita izeneko gunean.\n1177an Antso VI.a Jakitunak, Tenplarioei eman zien dohaintza moduan Aberingo udalerriaren gaineko jabetza. XIV. mendearen hasieran, zehazki 1312 eta 1313 urteetan, Jerusalengo San Joanen Ospitale ordenak izan zuen jaurerriko petxak jasotzearen eskubidea.\nUdalerria Iguzkitza edo \"Solana\" haraneko kontzejuetako bat izan zen, XIX. mendeko erreforma administratiboa burutu zen arte. Haran hori Muniain, Arintzano, Etxabarri eta Baigorriko kontzejuek osatzen zuten 1857ko errolda arte, Muniainek berezko udalerria izan zuen arte.\nDemografia.\n2008ko erroldaren arabera, Espainiaz kanpoko 22 etorkin bizi ziren herrian, biztanleriaren %6,41 (Nafarroako batezbestekoaren azpitik).\nPolitika.\nUdal hauteskundeak.\nAberingo alkatea \"Agrupaci\u00f3n Independiente Montejurra\" (AIM) herri ekimeneko Luis Enrique Aguilar Lizarraga atera zen 2007ko udal hauteskundeetan. Taldeak udaleko zazpi zinegotziak lortu zituen, eta hortaz gehiengo osoa udalean. Baliogabeko botoak 8 izan ziren (emandako guztien %4,40) eta 44 boto zuri izan ziren (botoen %25,29). Abstentzioa %41,85koa izan zen.\n2011n \"La Solana\" hautagai zerrenda independenteak 138 boto eta 7 zinegotziak eskuratu zituen; David Arnedillo Urritzelki izendatu zuten alkate.\nGarraiobideak eta azpiegiturak.\nLa Estellesa autobus konpainiak Lizarra eta Iru\u00f1arekiko autobus zerbitzua eskaintzen du.\nKirolak.\nAberinek estalitako eta ageriko frontoia eta udal piszinak dauzka.\nEuskara.\nNafarroako gobernuak onartutako Euskararen Foru Legearen arabera Aberin eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2001eko erroldaren arabera, herritarren %0,40k zekien euskaraz hitz egiten.\nJaiak eta ospakizunak.\nAberingo eta Muniaingo herriko jaiak abuztuan ospatzen dira. Muniaingoak Abuztuaren 15aren inguruan ospatzen dira Ama Birjinaren omenez. Aberingo jaiak, berriz, abuztuaren 29aren inguruan ospatzen dira.\nErromeriei dagokienez, urtarrilean [muniaindarrek San Sebastian baselizarako erromeria antolatzen dute, eta abuztuan San Ramon Nonato baselizarako beste erromeria bat. Aberindarrek irailaren 14ean ospatzen dute Kalbarioko baselizarako erromeria.\nZerbitzuak.\nAberin \"Aberin-Arellano-Morentin Mankomunitateko\" kidea da.\nOndasun nabarmenak.\nJasokundeko Andre Mariaren eliza.\nMuniaingo Jasokundeko Andre Mariaren elizaren kanpoaldea harlanduz egina dago, eta aurrealde pentagonala eta izardun gurutzeriazko ganga estaldura dauka. Eraikina XVI. mendean eraiki zen lau zatitan banaturiko nabe bakarraz osatuta. Dorrea eta sarrera, XVII. mendean egindakoak dira. Mende bat geroago, XVIII. mendean, alboko nabea eraiki zen, ertzdun gangez eta harlanduzko kanpoaldeko portikoarekin.\nErretaula nagusia, XVIII. mendean egin zen, estilo barrokoari jarraiki. Bertan, 1600. urtearen inguruan egindako Jasokundearen Ama Birjinaren eskultura erromanista bat dago. Horrez gain, elizaren barruan, Frantzisko Xabierren omenezko erretaula barrokoa eta beste bi erretaula neoklasiko daude. Errosarioko Ama Birjinaren irudia 1600ean egin zuten eta San Joseren egurrezko irudia XVIII. mendean zehar.\nBaselizak.\nMuniaingo kontzejuaren inguruetan bi baseliza daude, bata San Sebastianen omenezkoa, eta bestea San Erramun Jaiogabearen omenezkoa. Bi baselizek, Erdi Aroko jatorria dute, baina aldaketa ugari izan dituzte mendeetan zehar eta jatorrizko egituratik ezer gutxi gordetzen dute gaur egun."}
{"id": "7052", "revid": "140736", "url": "https://eu.wikipedia.org/wiki?curid=7052", "title": "Ablitas", "text": "Ablitas Nafarroa Garaiko hegoaldeko muturrean dagoen udalerria da, Euskal Herriko hegoaldekoena. Nafarroako hiriburu Iru\u00f1etik 104 kilometro hegoaldera dago, Tuterako merindadean. . urtean biztanle zituen.\nIzena.\nIzenaren ahoskera [a\u03b2litas\u033a] da.\nGeografia.\nIngurune naturala eta klima.\nHerriak Ebro ibaiaren sakonuneko udalerri guztien klima bera du, mediterranear epela. Urteko batez besteko tenperatura 14 gradu da, eta prezipitazioak 500\u00a0mm inguru. Urteko egun euritsuak 60-70 bitarte dira. Prezipitazioak udaberri eta udazkenean izaten dira ugarien.\nHerrigunearen kanpoaldean, itsas mailatik 332 metro gorago, Espainiako Nekazaritza Ministerioaren estazio meteorologikoa dago.\nLor aintzira.\nLor aintzira Ablitasko ipar-mendebaldean dago. Ahate eta hegazti espezie ugariren bizileku da.\nHistoria.\nAblitas Tuterako errekonkistaren ondorengo herria da, Alfontso I.a Bataiatzaileak emaniko foruaren ondorioz. Erregeak berak Ablitasko meskita Tuterako Andre Maria elizaren eskumenean jarri zuen, baina dena den, Ablitasen, musulman ugari bizi izan zen XV. mendera arte. Musulmanez gain, judu batzuk ere bizi izan ziren kristauen artean.\n1137. urtean Aragoiko Erresumak Nafarroakoari eraso zion, eta Antso VI.a Nafarroakoak, erasoari erantzuteko, Azagrako Gonzalo kontseilariaren laguntza izan zuen. Ablitas erregearen jabetza bihurtu zen, eta erresumako hegoaldeko muturreko herria izateagatik, defentsarako gune estrategikoa izan zen 1350. eta 1352. urteetako erasoaldi aragoitarretan. 1405eko urtarrilaren 31n, Karlos III.a erregeak jaurerria berretsi zuen eta Lakarrako Martin Enriquezi eman zion udalerriaren jabetza. 1439an Joan II.ak berriro ere aldarrikatu zuen jaurerria eta inguruko lurren kontrola, herritarrak \"lakarraterren\" leinuari lotuz.\n1652an jaurerria konderri bihurtu zen eta Lakarra familiak herriaren kudeaketa ez ezik, legedia kriminala ezartzeko boterea ere lortu zuten, 1638an. Lakarratarrek alkatea eta bi erregidore edo zinegotzi izendatzeko ahalmena zuten. XIV. mendearen amaieran, Ablitasek harzuri harrobia zeukan, eta bertatik ateratako harriekin Tuterako gazteluaren kapitelak eraiki ziren. Horrez gain, Erriberriko jauregiaren errege irudiak eta beste hainbat elizatako egitura egiteko erabili ziren.\nUdalerriak ordaindu beharreko zerga edo petxen kontura Tulebrasko mojen monasterioaren zerbitzua ordaintzen zen, baina Ablitasko jaurerria Lakarra familiari dohaintza moduan emateak arriskuan jarri zuen monasterioaren etorkizuna. Azkenik, Leonor printzesak monasterioak urtero jasoko zuen zuzkidura (hornidura) edo dirua berretsi zuen. XVIII. mendearen amaieran, herria Montijoko kondesak izendaturiko alkateak eta bi zinegotzik zuzentzen zuten.\nXIX. mendearen hasieran, garia, garagarra, mahatsa eta oliboa landatzen ziren Ablitasko lurretan. Horrez gain, abeltzaintza eta harzuri eta igeltsu harrobiak zeuden. XIX. mendearen amaieran, Ablitasek 7.000 erregutako landatze lurrak zeuzkan, mende hasieran baino gutxiago.\n1936an aerodromo bat eraiki zuten herrian, 1967an Espainiako Aireko Armadak bereganatu zuena.\nDemografia.\nXX. mendearen lehen erdialdean zehar berezko hazkunde txikia izan zuen Ablitasek. Ondoren, populazioa 2.300 biztanleen inguruan egonkortu zen mende amaierara arte.\nXXI. mendearen lehen hamarkadan hazkunde esanguratsua izan zuen eta 300 biztanle irabazi zituen herriak.\n2008ko erroldaren arabera, Espainiaz kanpoko 240 etorkin bizi ziren herrian, biztanleriaren %9,76 (Nafarroako Foru Erkidegoko batezbestekoaren azpitik).\nPolitika.\nUdal hauteskundeak.\nAblitasko alkate Luis Maria Sada atera zen 2007ko hauteskundeez geroztik, UPN bere alderdiak udaleko hamaika zinegotzietatik sei lortu zituen eta hortaz gehiengo osoa udalean. Baliogabeko botoak 30 izan ziren (erroldaren %1,94) eta boto zuriak 34 (erroldaren %2,25). Abstentzioa %21,50ekoa izan zen.\n2011n Cecilio Ant\u00f3n Ruiz aukeratu zuten alkate; PSNtik aldendutakoek sortutako \"Ablitaseko Sozialista Independenteak\" (SIA) zerrendako burua zen. Sei zinegotzi lortu zituen, eta Nafar Herriaren Batasunak bost izan zituen.\n2015ean ere Ablitaseko Sozialista Independenteak taldeak gehiengoa eskuratu zuen, zortzi zinegotzirekin. Nafar Herriaren Batasunak hiru lortu zituen. 2019an, berriz, Carmelo Arriazuk (NA+) lortu zuen alkatetza.\nUdaletxea.\nUdaletxea 1606an eraiki zen, Torrazako dorretik ekarritako harlanduekin. Gaur egungo egitura 1887an egindako berreraikitze baten ondorio da. Udala alkateak eta hamar zinegotzik osatzen dute.\nAzpiegitura eta garraioak.\nAlberto Elcarte autobus konpainiak Ablitas Tuterarekin batzen du. Autobus lineak honako ibilbidea egiten du:\nKultura.\nEuskara.\nNafarroako Foru Erkidegoko Gobernuak onartutako Euskararen Foru Legearen arabera, Ablitas eremu ez-euskalduneko udalerria da. Horrenbestez, hizkuntza ofizial bakarra gaztelania da. 2001eko erroldan, herritarren %\u00a00,5 ziren euskaldunak.\nJaiak eta ospakizunak.\nHerriko jaiak irailaren 7tik irailaren 14ra ospatzen dira Arrosarioko Andre Mariaren omenez. Horrez gain, uztailaren 22an Andre Maria Madalenaren jaiak antolatzen dira, udaletxe zaharraren balkoitik jaurtitako madariekin.\nErriberako beste herri batzuetan bezala, paloteado makil-dantzak dira tipikoak Ablitasen. 20. mendean galdu egin ziren dantza hauek, baina 1996an herritarrek berreskuratu egin zituzten. Besteak beste \"Paseo\" eta \"Baile de Palos\" izeneko dantzak dira Monteagudoko paloteado batzuk.\nOndasun nabarmenak.\nAblitasko Ospitalea.\nAblitasko ospitalea 1300. urtean sortu zen, Udalaren erabakiz. Eraikina mantentzeko, herritarrek emaniko limosnez baliatzen ziren. 1767an diru-bilketa herriko bi zinegotzik egiten zuten, jaiegunetan. 1896. urtean ospitalea udalaren eskuetan geratu zen, eta 1910etik aurrera Kontsolazioko mojen zaintzapean utzi zuten.\nAblitasko gaztelua.\nAlfontso I.a Bataiatzailearen konkistaren ondorioz Ablitasko gaztelua eraiki zela uste da. 1276an Oibarko Martin Ruizek Juana erreginari omenaldia egin zion Ablitasko gazteluan eta erreinuko beste bost gotorlekuetan. Lau urte geroago, kanpoko horma berreraikitzeko lanak egin ziren, behera erorita baitzegoen. 1320an Juan Le Chat zen gotorlekuko alkaidea, eta bere karguan 10 liberako soldata jasotzen zuen. 1357an berriro ere, zaharberritze lanari ekin zitzaion, Ribaforadako Beltran gotorlekuko alkaide zelarik.\nXVI. mendearen hasieran, Gaztelako erresumaren inbasioaren ondoren, Nafarroako Erresuma zaharreko gazteluen eraistea agindu bazen ere, Ablitasko gaztelua zutik mantendu zen, bai 1516an, bai 1521ean. Gaur egun zilindro itxurako dorrearen hondarrak, harlanduzko hainbat egitura, eta iraganbidearen zati batzuk kontserbatzen dira.\nSanta Maria Magdalena eliza.\nSanta Maria Magdalena eliza eraikin gotiko-errenazentista da. Aipagarriak dira harlanduzko dorrea eta gaztelubegiak. Jatorrizko egitura Erdi Arokoa den arren, elizaren gaur egungo egitura, XVI. mendetik aurrera egindako handitze eta berrikuntza lanen ondorio da.\nXVI. mendearen amaieran, bi zatiko hiru nabe berri gehitu zitzaizkion jatorrizko nabe bakarrari, poligono itxurako aurrealdea eta sakristiarekin batera. Lan hauetan, berriro ere, izardun harlanduak erabili ziren.\nAblistasko kondeen jauregia.\nAblistako kondearen jauregia, XVII. mendean eraiki zen. 1788an, kondearen titulua Montijoko kondearen eskuetara igaro zen. Armagintza liburuan, Ablitasko jaunaren armarria ageri da, sable eta zilarrezko hogeita bat bezanterekin. Konderriko antzinako etxea, Foruen Plazan kontserbatzen da, harrizko dinteldun atea dauka, adreiluzko fatxada, eta arkudun iraganbidea. Fatxadan, koarteldun armarria ageri da.\nBaselizak.\nJatorriz Ablitasen hiru baseliza izan ziren, San Migel, Sortzez Garbiaren baseliza, eta San Juan Pedrizena. Gaur egun, San Migel baseliza berria, eta Sortzez Garbiaren baseliza berria gordetzen dira, antzinako eraikinen hondarren gainean eraikiak.\nPedrizko eremua.\nGaur egungo Pedriz eremua, Ablitasen mendean dagoena, Alfontso Batailatzaileak menderatu zuen 1118. urtean, eta 1164.ean Antso Jakintsuak Jerusalemgo Ospitaleari dohaintzan eman zion. Gaur egun, zenbait aztarna ikus daitezke.\nArkeologia.\n1925. urtean, arkeologia aztarnategi bat aurkitu zen. Bertan, zenbait txanpon aurkitu ziren Calatayud, Zaragoza, Calahorra, Tarazona eta Huescakoak, iberiar ale batzuk eta erromatar zenbait ere bai, errepublikarrak, eta, batez ere, Augustoren garaikoak"}
{"id": "7053", "revid": "512", "url": "https://eu.wikipedia.org/wiki?curid=7053", "title": "Adios", "text": "Adios (izarbeibarreraz: \"Adiotz\") Euskal Herriko udalerri bat da, Nafarroa Garaia lurraldean kokatuta. Iru\u00f1eko merindadean eta Izarbeibar-Novenera eskualdean dago, Iru\u00f1ea hiriburutik 25,9 kilometrora. Altuera 417 eta 697 metro artekoa da, eta 7,72 km\u00b2-ko azalera hartzen du. biztanle zituen.\nAdios edo Adiotz Erreniegako mendilerroaren magalean dago, Iru\u00f1erriaren eta Erdialdearen arteko hesi naturala. Herrigunea mendixka baten gainean dago, mendilerroaren hegoaldeko hegalean, 483 metroko altueran. Udalerriaren barruan, Adios herriaz gain, Larrain herri hustua dago. Antzinako herri hori, despopulatu zenean, Adios udalerriaren parte bihurtu zen.\nBertako biztanleak \"adiostarrak\" (izarbeibarreraz: \"adioztarrak\") edo, lagunartean, \"katxuloak\" dira.\nIzena.\nAdios edo Adiotz toponimoa beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nJimeno Juriok herri honen jatorria azaltzen zuen legenda bat jaso zuen. Kondaira horren arabera, Nabarreriako gerrapean, Nabarreriako burgua eta hiriko burgu frankoak aurrez aurre jarri zituen gerra, Nabarreriari laguntzeko gudaroste gaztelarra sartu zen. Gaztelako soldadu talde handi batek Erreniegako mendilerroaren hegoaldeko magalean ezarri zuen kanpamendua, baina gaztelarrek ezin izan zuten mendilerroa zeharkatu Iru\u00f1eko auzietan esku hartzeko, mendilerroaren beste isurialdean frantses armada bat baitzegoen, frankoei laguntzeko sartua. Gaztelarrek, harriturik, presaka alde egin zuten kanpamendutik, \"A Dios, A Dios\" (\"Jainkoari, Jainkoari\") esanez. Kanpamendu abandonatuaren tokitik Adios jaioko zen, eta gaztelarren adierazpenetik herriaren izena ihesi zihoazela.\nHala ere, herria gertakari horien aurrekoa da, 1256ko dokumentu batean lehen aldiz aipatzen baita, \"Adios\" izenarekin. \"Adioz\" -ko saihesbidearen azpian ere aipatu izan da. Filologoek, oro har, uste dute herriaren izena \"-oz\" amaitutako Nafarroako toponimoen stokari dagokiola, agur esateko formula ezagunarekin eta etimologia herrikoi zabalarekin duen antzekotasunak \"-oz\" amaiera \"-os\" bihurtzen lagundu baitu.\nJulio Caro Barojak defendatzen zuenez, toponimo horiek \"-oz\" atzizkiarekin lotutako izen propio batetik zetozen, eta hori,\" -iz\" edo \"-ez\" bezalako beste atzizki batzuk bezala, \"-icus\" atzizki latindarraren bilakaeratik sortuko ziren. Atzizki horrek iberiar penintsulako latinezko hizkuntzetan erabilitako patronimikoak ere sorraraziko zituen. Nafarroaren kasuan, nahiko ohikoak dira \"-oz \"amaitutako Erdi Aroko patronimikoak. Adios herriaren jatorrian legokeen izen propioari dagokionez, hau ezezaguna da, Caro Barojak \"Adios\" eta \"Andiuz\" toponimoa lotzen zituen, Artaxoan zegoena.\nEuskal Herrian, Caro Barojaren ustez, toponimiari aplikatutako \"-oz\", \"-ez\" e \"-iz\" atzizkiek adierazten zuten antzinatean lekua atzizkiari lotuta agertzen zen pertsonaren jabetzakoa izan zela, eta Erdi Arotik Erromatar Inperioaren garaira igo ahal izan zela haren jatorria.\n1964ko Baionako Euskal Idazkaritzaren Euskal Herriko leku-izenen zerrendan \"Adios\" nolabait euskaratuta, eta 1979ko \"Euskal Herriko udalen izendegian\", Euskaltzaindiak \"Ahuritze\" forma proposatzen zuen, eta 1990ean \"Adios\" aukeratu zuen arren.\nEzaugarriak.\nArmarria.\nAdiosko armarriak honako blasoi hau du:\nBandera.\nNafarroako udalerri gehienetan ez bezala, Adiosek bandera bat du, eta ez dago armarririk. Hiru zerrenda bertikalek osatzen dute, bi muturrak beltzak dira eta erdikoa zuria da, erdian erronbo hori bat duela.\nGeografia.\nAdios Izarbeibar-Novenera eskualdean dago, Izarbeibar ibarrean.\nInguru naturala eta kokapena.\nIru\u00f1eko merindadearen hegoaldeko herria da, eta Obanos eta Arrizabalaga arteko bidea eta ondoren NA-601 errepidea hartuta ailegatzen da herrira.\nKlima eta landaredia.\nIbarrak klima mediterraneo kontinentala dauka, ezaugarri moduan negu hotz eta euritsuak, uda lehor eta nahiko sargoriak, euri irregularrak eta iparreko zierzo haizearen nagusigoa dituena. Urteko batez besteko tenperatura 12 eta 13 gradu artekoa, eta prezipitazioak 450 eta 550\u00a0mm bitartekoak dira (urteroko egun euritsuak 70 inguru izaten dira).\nIbarrean pinuak, arteak, makalak, haritzak eta urkiak topa daitezke, baita erromeroa, ezkaia eta izpilikua ere. Zelaietan zerealak daude gehienbat, baina zainzuriak, olibondoak eta mahastiak ere badaude. Azken urteotan Nafarroako Ubidetik datorren urarekin (ibarra ekialdetik hegoaldera zeharkatzen baitu) ureztalurrak ugaldu dira, babarrunak, artoa eta abarrekin.\nAnimalien artean honako hauek topa daitezke: basurdeak, azeriak, untxiak eta erbiak, eperrak, miruak, belatzak, arrano sugezaleak, ubarroiak, lertxunak eta zikoinak. Abeltzaintza tradizionala, lehen ugaria bazen ere, orain gainbehera doa, baina zenbait etxalde industrial (zerritegiak edo oilotegiak esaterako) badaude.\nEstazio meteorologikoa.\nAdiosen ez dago estazio meteorologikorik. Hala ere, Gares pareko udalerrian, estazio bat dagoen, itsasoaren mailatik 347 metrora, Nafarroako Gobernuak 1985ean jarritako estazio meteorologikoa dago.\n&lt;hr&gt;\nHistoria.\nEneko Ortitz Eztu\u00f1igakoak, bere anaia Loperen testamentua betez, 1256an hiribildu honetako hamaika morroiak Iratxeko monasterioari besterendu zizkion. Monasterioak toki bereko familia-ustiapeneko beste unitate batzuk erosi zituen 1316an. 1444an zeuden 5 petxeroek espezieko prestazioak zor zizkieten Iratxeri, Mendinuetako jaunari eta Iru\u00f1eko katedralari. Azken horrek ospitalezainaren duintasunari atxikita zituen errentak, eta 1436an eskuratu zituen, Donostiako San Bartolomeko mojen zenobio gipuzkoarrarekin trukatuta.\nGarai modernoko hiribildua izan zen, 1849an oraindik elizaren patronatua bizilagunei zegokien. Data horretan 2040 ostu ziren, eta horietatik 1980 laborantzan zeuden.\nDemografia.\n biztanle zituen Adiosek.\nEkonomia.\nHiru nekazaritza-kooperatiba sortu ziren Adiosen, historian zehar. Lehenengoa, 1907ko maiatzaren 5ean, Nekazaritza-kooperatiba - Landa-kutxa sortu zen. Ministerioak 1945eko ekainaren 30ean onartu zuen, eta 1960an 44 bazkide zituen. Ondoren San Andres kooperatiba 1963an eta azkenik La Asunci\u00f3n kooperatiba urte berean.\nAdiosen nekazaritza-aberastasuna zerealen eta mahastien laborantzan oinarritzen da funtsean, biak lehorrekoak. Udalerri osoan barazkietarako erabiltzen ziren hiru hektarea bakarrik zeuden ureztatuta. Mahastiek nabarmen egin zuten behera filoxeraren ondoren eta, batez ere, 1950etik aurrera, eta badirudi leheneratu egin zirela eta 76 hektarea izatera pasa zirela. Gauza bera gertatzen da 58 hektarea betetzen zituzten lugorriekin.\nPolitika.\nAdiosko udaletxea herrigunean dago. Udalbatza udalerriko alkateak eta lau zinegotzik osatzen dute. Egungo alkatea Miguel Ansa Reta da, \"Adiosko hautesle-elkarteko\" hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea herrigunean dago.\nEgungo banaketa.\nAdiosko Udala zinegotzik eta alkateak osatzen dute, demokratikoki hautatuak. Alkatea Miguel Ansa Reta da, \"Adiosko hautesle-elkartea\" zerrendakoa. Zinegotziak 4 daude:\nBere idazkaria, Eneritz, Legarda, Muruzabal, Obanos, Tirapu, Ukar eta Uterga Udaletako idazkari ere bada.\nAlkateak.\n1979tik, Adiosek 6 alkate izan ditu:\nGarraioa.\nNafarroako Hiriarteko Garraioa sareko lineak zerbitzua ematen dio udalerri honi. Herriak autobus geldialdi bakarra du zeharkarrikan Gareserantz eta Arrizabalagarantz.\nKultura.\nEuskara.\nLuis Luziano Bonapartek, 1869an, Adios sailkatu zituen, Izarbeibarreko herri guztiekin, hegoaldeko goi-nafarrera euskalkian.\nKoldo Zuazok, 2010ean, Adios ez-euskal-eremuan sailkatu zen.\nIbar honetan hitz egiten den euskarak bere berezitasunak ditu. Horregatik sailkatzen da izarbeibarrera azpieuskalkian. Euskara batuaren itzalean alfabetatutako hainbat euskaldun baden arren, Orbaibarreko mintzaira zaharrak hiztun gaberik dakite.\nNafarroako Gobernuak onartutako Euskararen Foru Legearen arabera, Untzue eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2010eko erroldaren arabera, herritarren %4,12k zekien euskaraz hitz egiten eta 2018n % 7,10k.\n2008an Nafarroako Ezker Batuak eta Nafarroa Baik Euskararen Foru Legea aldatu eta eremu mistoan udalerri gehiago sartzeko (horien artean Adios) proposamena aurkeztu zuten Nafarroako Parlamentuan. Nafar Herriaren Batasuna ez beste talde guztien baiezko botoarekin proposamena aurrera aterako zela zirudienean, Nafarroako Alderdi Sozialistaren ustegabeko jarrera aldaketak, atzera bota zuen gune mistoaren hedapena.\n2017ko ekainaren 22an Nafarroako Parlamentuak eremu mistora pasatzea erabaki zuen, beste 43 udalekin batean."}
{"id": "7054", "revid": "9234640", "url": "https://eu.wikipedia.org/wiki?curid=7054", "title": "Aguilar Kodes", "text": "Aguilar Kodes ([a\u0263uila\u027e ko\u00f0es\u033a] euskaraz Euskaltzaindiaren arabera; Arranotegi [aranote\u0263i] euskaraz baina ez ofizialki) Nafarroa Garaiko mendebaldeko udalerri bat da, Lizarrako merindadekoa. biztanle zituen . urteko erroldan.\nIzena.\nEuskaltzaindiaren 1979ko \"Euskal Herriko udalen izendegia\" bi forma eman zituen herriarentzat, \"Agilar\" eta \"Arranotegi\": bata, grafia euskaratua; eta bestea, asmakuntza. Hala ere, Nafarroa Garaiko herrien izenak arautu dituen Euskaltzaindiaren 155. arauak \"Aguilar Kodes\" finkatu zuen euskara baturako araututako izentzat, 2008an.\nGeografia.\nAguilar Kodes Lizarrako merindadearen mendebaldeko muturrean dago, Arabarekiko mugan.\nHerrigunearen kanpoaldean, Viana eta Kanpezu batzen dituen errepidetik gertu, eta itsasoaren mailatik 736 metrora, Nafarroako Foru Erkidegoko Gobernuak jarritako meteorologia estazioa dago.\nUdalerri mugakideak.\nAguilar Kodesek mugakide ditu Cabredo eta Genevilla eta Arabako Santikurutze Kanpezu, iparraldean; Azuelo, ekialdean; Aras, Viana eta Arabako Oion, hegoaldean; eta Lapoblaci\u00f3n eta Mara\u00f1\u00f3n, mendebaldean.\nAuzoak.\nHerriak auzo hauek ditu: Kale Nagusia, Solana, Auzo Berria, Etxe Merkeak eta Gurutzeko kalea\nHistoria.\n1219an Antso Azkarrak hiribildua eratu zuen. Lehen Karlistaldian hainbat borroka izan ziren herriaren inguruetan, eta Tomas Zumalakarregik zuzendutako gizonek herrian hartu behar izan zuten babesa behin baino gehiagotan.\nEkonomia.\nParke eolikoa.\nAguilar Kodes eta Azuelo udalerrien artean, Las Llanas de Cod\u00e9s izeneko gunean, Nafarroako Foru Erkidegoko Gobernuak eraikitako bi parke eoliko daude, Cod\u00e9s Aguilar eta Cod\u00e9s Azuelo izenekoak. Lehenak 50,00 megawatteko potentzia dauka; eta bigarrenak, 43,20 megawattekoa. Parkeen jabea Acciona Energia da gaur egun.\nDemografia.\n2008ko erroldaren arabera, Espainiaz kanpoko hiru etorkin bizi ziren herrian, biztanleriaren %2,73 (Nafarroako batezbestekoaren azpitik).\nPolitika.\nAlkateak.\nHauek izan dira Aguilar Kodesko azken alkateak:\nAzpiegiturak.\nGarraioak.\nLa Estellesa autobus konpainiak Aguilar Kodes eta Iru\u00f1ea bitarteko autobus linea ustiatzen du. Lineak bi zerbitzu ditu Aguilar Kodesko noranzkoan, eta lau zerbitzu kontrako noranzkoan. Linearen ibilbidea honako hau da:\nZerbitzuak.\nAguilar Kodes Kodes Mendizerrako Zerbitzuen Mankomunitateko kidea da. Erakundearen egoitza nagusia Aguilar Kodesen bertan dago, Plaza Nagusian.\nEuskara.\nNafarroako Foru Erkidegoko Gobernuak gobernuak onartutako Euskararen Foru Legeari jarraituz, Aguilar Kodes eremu ez-euskaldunean dago. Hori dela eta, hizkuntza ofizial bakarra gaztelania da. 2001eko erroldan, herritarren %\u00a02,04k zekiten euskaraz hitz egiten.\nJaiak.\nAguilar Kodesko jaiak Santa Barbararen eta San Kristobalen omenez ospatzen dira. Erromeriak antolatzen dituzte izen bereko baselizetara."}
{"id": "7055", "revid": "880", "url": "https://eu.wikipedia.org/wiki?curid=7055", "title": "Aibar", "text": ""}
{"id": "7056", "revid": "1491", "url": "https://eu.wikipedia.org/wiki?curid=7056", "title": "Altsasu", "text": "Altsasu Nafarroa Garaiko mendebaldeko udalerri bat da, Sakana haranekoa, zehazki Euskal Herriaren erdigunean dagoen Burunda bailarakoa, eta bailara horretako hiriburua da. Bidegurutze garrantzitsua da, hala errepidez nola trenbidez, Iru\u00f1ea (Nafarroa Garaia), Gasteiz (Araba) eta Donostia (Gipuzkoa) Euskal Herriko hiriburuen artean. biztanle dituenez, Iru\u00f1ea eta Gasteiz artean dagoen herririk jendetsuena da.\nIzena.\nUdalerriaren izena haltza zuhaitzaren izenetik datorrelako iritzian nolabaiteko adostasuna badago. Hizkuntzalarien ustez, izenak bi osagai ditu: \"haltza\" izena, batetik; eta \"-zu (su)\", ugaritasuna adierazten duen atzizkia, bestetik. \nIzenaren ahoskera [alts\u033aas\u033au] da.\nErdi Aroko testuetan \"Alssaltssu\" eta \"Alsassua\" formekin agertzen da. Antzinatik jatorrizko izenak ahoskera eraldaketa bat jasan du, lehenbiziko (H)altzazu izenetik gaur egungo Altsasu izenera igaroz. Gaztelaniazko \"Alsasua\" izenak jatorrizko izenari amaieran \"-a\" itsatsi zion; antzera gertatu da, adibidez, Bizkaiko Ibarrangelu (\"Ibarrangelua\") edo Arratzu (\"Arrazua\") udalerrien izenetan. Gaur egun, Altsasuren bi hizkuntzetako izenak koofizialak dira.\nKondaira.\nUrdiaingo Javier Goikoetxeak jasotako kondaira herrikoi baten arabera, Burunda haraneko ibai eta erreken ugaritasunaren ondorioz haltza asko zeuden herrixkak \"Altsa\" (Haltza) izena jasotzea ekarri omen zuen. Behinola, herrixka hori sute batek erabat kiskaldu eta errautsetatik herri berria sortu omen zuten. Gertaera honek Altsa izenari \"-su\" (su) atzizkia gehitu omen zion. Honebestez, Altsasu izenak \"Haltza Sutan\" edo \"Haltzaren Sutea\" esan nahiko omen luke.\nGeografia.\nAltsasu Nafarroa Garaiko mendebaldean dago, Euskal Herriko erdigune geografikotik hurbil, Iru\u00f1ea eta Gasteiz arteko erdibidean (bietatik 50 kilometrora), eta Donostiatik 69 kilometrora. Itsas mailaz gaindi 528 metrora du udaletxea. Udalerriak 26,8\u00a0km\u00b2 ditu. Altsasuk, Sakanako herri gehienek bezala, dermioak ditu lurralde antolaketa egiteko, eta hiztegi topologiko zabala dago herrian.\nAltsasu bidegune garrantzitsua da:\nMugakideak.\nAltsasuk honako hauek ditu mugakide:\nBereziki aipagarria da Urdiain herriarekin duen muga, luzera osoan lur-tontor batez markatuta dagoelako. Muga horrek erditik zatitzen du San Pedroko baseliza.\nHegoaldean Urbasa du mugakide, lur horiek komunalak dira. Urbasaz bestaldean, hegoaldean, Ameskoak daude.\nMendiak.\nSakana haranean dagoenez, hegoaldean Urbasa dago. Altsasuko punturik altuena (Bargagain, 1.157 metro) izanik.\nAltzaniako mendiak eta Ataungo mendiak ere bertan daude.\nMaibeloko dermioan \"Baso itxia\" dago.\nIbaiak.\nAltsasun Zirauntza eta Altzania errekak elkartzen dira, Ubarkazuloko uharkatik gertu, Arakil sortzeko. Horrez gain, beste hainbat erreka daude herrian.\nKlima.\nKlimaren ezaugarriak azpiatlantiar motakoak dira, prezipitazio ugari eta negu hotzekin. Hilabete idor bakarra izaten da abuztua, eta aldaketa termikoa ertaina da. Urtarrileko batez besteko tenperatura 4,5 gradukoa da eta abuztukoa 18 gradukoa. Urteko batez besteko prezipitazioak 1.300 eta 1.400mm bitartekoak izaten dira eta egun euritsuak 140 inguru.\nGizakiaren eraginaren aurretik, harizti atlantiarrak udalerriaren beheko guneetan, eta pagadiak mendien tontorretan izaten ziren. Gaur egun, oraindik ere, haritzak eta pagoak dauden arren, euren azalera asko gutxitu da. Aipaturiko zuhaitzez gain, gaztainondo eta birlandaturiko pinuak ere baditugu Altsasu inguruko mendietan.\nEstazio meteorologikoa.\nHerrigunearen kanpoaldean, itsasoaren mailatik 522 metrora, Nafarroako Foru Erkidegoko Gobernuak 1913an jarritako estazio meteorologikoa dago.\nAuzoak eta industrialdeak.\nAltsasuk hainbat auzo ditu:\nKalerik luzeena garai bateko 1 Nazionala da eta Zelai kalea du izena San Juan kaletik iparraldera eta Gartzia Ximenez hegoaldera. San Juan kaleak herria mendebalde-ekialde norantzan artikulatzen du. Beste kale garrantzitsu batzuk: Bakea kalea, Ioartia, Isidoro Melero, Ferialeku eta Santa Kruz dira.\nUdaletxea Gartzia Ximenez kalean dago.\nIndustrialdeei dagokienez, 3 daude herrian:\n4. poligonoa egitea aurreikusita dago, Urdiainekin batera egingo omen da eta Zangitu dermioan kokatuko da.\nHistoria.\nHistoriaurrea.\nAltsasu eta haren inguruak antzinatik populatu ziren. Urbasan eta inguruetan hainbat aurkikuntza egin dira, batez ere Koskobilon, Ataban eta Oroben. Gainera, Altzanian, Blankaleku eta Munaan I eta II trikuharriak ditugu. Atauneko mugan Saratxakolegi monumentu megalitikoa dago.\nErdi Aroa.\nOhiturak dio Altsasuko San Pedro baselizan koroatu zutela Nafarroako lehenengo erregea, Gartzia Semenez. Hori dioen idatzi bat ere bada baselizako sarreran. Hala ere, ez da oso fidagarria, eta badirudi esaera bat baino ez dela. XII. mendean \"Alssatssu\" izenarekin ageri da idatzia, Burundako herrietako bat dela. Burundako Unibertsitatearen parte izan zen 1846 arte. XIV. mendeko estura handia zela eta, herriak hainbat herrigune irentsi zituen: Angustina, Argi\u00f1ano, Elkuren, Saratsua eta Ulaiar.\nXV. mendean hiri onaren izendapena eta Erreinuko Gorteetan ordezkapenik lortu ez bazuen ere, haren kokapenak berehala haranaren burua bihurtu zuen. Katalina eta Joanes III.a erregeek Gallurdea deitutako zerga kendu zioten (1498).\nErdi Arora arte Burundako biztanleak 20 herrigunetan bizi ziren. Baina izandako gudek, inbasioek eta abarrek XV. mendean gaur egun dauden sei herriak bakarrik biltzea ekarri zuen: Ziordia, Olatzagutia, Altsasu, Urdiain, Iturmendi eta Bakaiku.\nAro Modernoa.\nXVI. mendean Altsasu Burundako Unibertsitatean ordezkatua zegoen eta 1846 arte mankomunitate horrek bere batzarrak \"Batzarramendi\" izeneko dermioan egiten zituen. Hori Urdiain eta Altsasu artean dagoen dermioa da eta garai hartan Santa Engrazia baseliza zegoen bertan.\n1516. urtean Burundako herriek, batez ere Altsasuk, Batzarramendin Segura, Idiazabal, Zegama eta Zerain gipuzkoarren aldetiko eta Agurain, Egilaz, San Millan eta Araia arabarren aldetiko buruekin hitzarmena lortu zuten. Akordio hura \"Altzaniako Partzuergoa\" izendatu zuten, eta bertan mugetako baso eta larreen ustiapena erdibanatzea erabaki zuten ordura arte izan ziren arazoak konpontzeko. 1897an arazo horiek behin betiko konpondu ziren, nork bere herriko lurraren eskumena onartu zuenean.\nEz dakigu zehazki Altsasun 1598an Izurri Atlantikoak jo zuen edo ez, baina Burundan kasuak egon zirela jaso zen Bergaran.\n1607an Altsasuko biztanleen ondasunak 23.516 dukatu eta 9 erreal ziren, egindako zentsoaren arabera. 1646an egindako zentsoaren arabera, Altsasuk eskubidedun 96 biztanle eta bertan bizi ziren beste 16 pertsona zituen, tartean 9 alargun. Fausto Galarza zen epailea garai horretan. 1677an egindako zentso berrian herriko alkateak Miguel de Goikoetxea eta Lope Garc\u00eda de Iriarte ziren. 106 etxe eta beste 61 biztanle agertzen dira.\n1720an Lauko Aliantzaren Gerraren baitan, Altsasu eta Olazti batzen zituen zubietako bat botatzea eskatu zuten ingeniariek, Frantziako tropek hortik Gaztelarako inbasioa egin ez zezaten; 28 urte beranduago altsasuarrak kexu ziren Olaztik ez zuelako zubia berregin eta euren ganadua Urbasara igotzeko bide hori erabiltzeko ohitura zutelako.\n1745an Altsasuk salaketa jarri zion Bakaikuri, bertakoek txerriak Altsasuren lur komunaletara eraman, zuhaitzak moztu eta etxolak eraiki zituztelako; hori gutxi ez, eta gainera Altsasurenak ziren 30 txerri lapurtu eta Bakaikura erman zituzten. Bi herriak Burundaren parte ziren, eta lur komunalak orokorrak ziren, baina herri bakoitzak bere esparrua zuen gai batzuetarako, tartean egurra eta zerriek ezkurra jateko lekuak. \n1740an beheko errota hobetzeko bigarren presa bat eraiki behar zela eta, Altsasuk kexa sartu zuen. Badirudi presa horrek arazoak ematen zituela, gaizki eraikia baitzegoen. 1742an, berritu eta gutxira, errekak eraman zuen eta Altsasuk erosi zuen, errotariek ezin baitzuten mantendu. Errotaren erdia Elizarena zen. 1760an beheko errota konpontzeko diru partida bat onartu zen.\nAro Modernoaren amaieran, 1796an, 890 biztanle zituen Altsasuk, horietatik 576 aitoren seme edo alaba. 471 emakumezko eta 419 gizonezko zeuden, eta zazpi urtetik beherakoak 50 urtetik gorakoak bezain beste ziren. \n1798an, Ziordia eta Olaztirekin batera, Urdain, Iturmendi eta Bakaikuri aurre egin zion eskatuz Burundako udaleko bilerak egiteko estalpe bat eraiki behar bazen, ez izateko Batzarramendin, baizik eta Otadiako Kristoaren baselizaren eta Errege Bidean zegoen Zubiberriren arteko lekuren batean, bertan eraikitzea mendiak baino errazagoa baitzen.\nAro Garaikidea.\nAltsasun hainbat guda izan dira kokapen estrategikoa dela eta. XVIII. mendean eta XIX. mendearen hasieran batez ere gertatu ziren horiek: \n1802. urtean Altsasuk aduana eta tabako administrazioa zeuzkan. 1824an, Burundako beste herriek lur komunaletan egurra ateratzen zutela baina, gero, zuhaitz berriak landatzen ez zituztela argudiatuta, Burundatik bereizteko eskaria egin zuen, herri bakoitzak bere egurra soilik erabili zezan. Eskari hau 1826an ezeztatu zen, sei herrietatik hiruk ez zutelako iritzirik, bi aurka zeudelako eta soilik Altsasuk defendatzen zuelako bereiztea. 1832an Burunda osoa adi jarri zen Parisen aurkitu zen koloraren ondorioz, eta hainbat neurri hartu zituen, tartean ijitoen eta eskaleen mugimendua ekiditeko eta Amezti inguruan lazareto bat eraikitzekoa.\n1849an irin errota bat eta landatutako 2400 erregu-lur zituen. Iru\u00f1eatik zetorren bidea artean gurdi-bidea zen, eta handik Gipuzkoara zihoana, ferra itxurakoa. Bazeukan egurra mozteko eta ehungintza-industria, batez ere armategietarako. 1863. urtean trenbidea Altsasura iritsi zen eta, bi urte geroago, Iru\u00f1ea-Zaragoza linearekin bat egin zuen. Prozesu honek industrializazioa bultzatu zuen, Altsasu gune industrial garrantzitsu bihurtuz. Jada 1842an txarola egiteko fabrika bat zuen Santiago Nobleak, Zelai auzoan.\n1907an Alfontso XIII.ak \"Hiri Txit Prestua\" titulua eman zion,eta harekin batera hazkuntza demografikoa izan zen bertan.\nEspainiako Gerra Zibilean (1936ko uztailaren 18tik 1939ko apirilaren 1era) uztailaren 18an bertan Nafarroa Garaia Mola jeneralaren eskuetan erori zen. Altsasun, ordea, tradizio sozialista handia zegoen, batez ere PSOEren eta UGTren eskutik. Tradizio horrek Altsasun erresistentzia biltzea ekarri zuen. Ezkerrak indar handia izan arren, ez zegoen armarik herrian eta uztailaren 20rako, 450-500 bat altsasuar pasatu ziren Gipuzkoara, Errepublikaren alde borrokatzera Eusko Gudarostean sarturik, gehienak gizon gazteak ziren. Hasieran, euskal agintariek altsasuarrekin batailoi bat osatzea pentsatu zuten, baina laster bertan behera utzi zuten ideia, zorte txarrak batailoia suntsitu baitzezakeen, Altsasu gazterik gabe utziz. Hori dela eta, altsasuarrak Eusko Gudarosteko batailoietan sakabanatu ziren. 84 altsasuar gaztek galdu zuten bizia gobernu legalaren alde borrokan. Sakanara bueltan, behin Altsasu galduta, Sakana berriro gune estrategiko bilakatu zen garraiorako. Hori zela eta, faxisten eta Himmlerren arteko bilkura bat egin zen Altsasun. Uztailaren 21ean Guardia Zibilak udala kendu eta haren konfiantzako jendea jarri zuen. Urteak aurrera eginda, batez ere 1950eko hamarkadaz geroztik, Altsasuk garapen industrial handia izan zuen. Horrek migrazio handia eraman zuen, batez ere Extremaduratik. Horren ondorioz, Altsasuko hiritarrak 1850ean ziren 1000 haietatik 1981ean ziren 7.250 horietara pasatu ziren. Hortik aurrera egonkor ibili da biztanleria.\n1977an EAE, HASI, LAIA, EIA eta ESB batuta Altsasuko Mahaia sortu zen, eta bertatik, Herri Batasuna.\n1980. urtean Altsasun ospatu zen lehenengo Nafarroa Oinez. Horren ondoren, 1993an, 2005ean eta 2018an Nafarroako ikastolen jai nagusia berriro ere ospatu zen Altsasun.\nDemografia.\nAltsasuk garapen demografiko handia izan zuen trenbidearen iristearen ondorioz. Hala, 1850ean 1.000 biztanle baino ez zituen, eta 1981ean, berriz, 7.250. Gutxi gorabehera, kopuru horretan mantendu da hurrengo urteetan.\nHerritarren heren bat (2.291) herrian jaio zen, beste herena Nafarroako Foru Erkidegoko beste herri batzuetan (2.258), eta azken herena Espainiar estatutik kanpo, 40 biztanle atzerrian jaio ziren. Immigrazio handia izateko arrazoi herriak dituen industriagunea eta errepide lokarria aipa daitezke. Esan bezala, herriak ehun urtean populazioa zazpi halako egin zuen, batez ere Extremaduratik joandako jendearekin. Beste asko inguruko herrietatik joan ziren. Azken urte hauetan gainera, 2001eko zentsuan agertzen ez den Hego Amerikako komunitate handi bat sortu da, batez ere Ekuadorretik joan dena. 2008ko erroldaren arabera, Espainiaz kanpoko 597 etorkin bizi ziren herrian, biztanleriaren %7,93 (Nafarroako Foru Erkidegoko batezbestekoaren azpitik).\nAltsasun, gainera, eskualde buru denez gero, inguruko herrietan zentsaturik dagoen jende asko izaten da egunean zehar. \n2001eko zentsuaren arabera 3.543 gizon (%50,59) eta 3.461 (%40,41) emakume zeuden. Adin tarteen taula behean dago.\nPolitika.\nUdal hauteskundeak.\nAltsasuko udalak 13 zinegotzi ditu osotara. 1999ko hauteskundeetan Euskal Herritarrokek izan zuen alkatetza. Lehenago, 1979tik HB, PSN eta Altsasuko Taldeak (EAJtik hurbileko zerrendak) ere izan dute alkatetza.\n2003an Aralar alderdiak izan zuen alkatetza. Orduan Altsasuko Indarra ezker abertzaleko plataforma legez kanpo utzi zuten. PSN, Eusko Alkartasuna, Nafarroako Ezker Batua eta Uni\u00f3n del Pueblo Navarro ere aurkeztu ziren.\nAltsasuko alkatea Nafarroa Bai alderdiko Unai Hualde atera zen 2007ko udal hauteskundeetan. Udaleko hamahiru zinegotzietatik lau lortu zituen. Baliogabeko botoak 47 izan ziren (emandako guztien %1,24) eta 89 boto zuri izan ziren (botoen %2,38). Abstentzioa %37,38koa izan zen.\n2011ko maiatzaren 22ko hauteskundeetan Bildu koalizioa izan zen irabazle botoetan, baina zinegotzietan lau eskuratu zituen, Nafarroa Bai koalizioak bezala. Bilduko Garazi Urrestarazu hautatu zuten alkate.\n2015eko udal hauteskundeetan Bilduren ondorengoa zen Euskal Herria Bilduk zinegotzi bat galdu zuen, eta Nafarroa Bairen ondorengoa zen Geroa Bai koalizioak bat irabazi zuen. Bestalde, indarrez sartu zen Goazen Altsasu herri plataforma udalbatzan, bi zinegotzirekin. PSN eta UPN alderdiek nork bere zinegotziak mantendu zituen, eta PPk eta Ezkerrak beren zinegotziak galdu zituzten. Emaitza horien ondorioz, Geroa Baiko Javier Ollo hautatu zuten alkate.\n2019ko hauteskundeetan, Geroa Baik aurrekoetan lortutako emaitza hobetu eta 10 zinegotzi izatera pasa zen, aurreko kopurua bikoiztuz. 2405 boto jaso zituen. EHBilduk botoetan gora egin zuen, 836 boto jasoz eta zituen 3 zinegotziak mantenduz. PSN, Goazen Altsasu eta Navarra Suma koalizioa (UPN, PP eta Ciudadanos alderdien elkartzea) haien zinegotziak galdu eta ordezkaririk gabe gelditu ziren. Lehen aldiz, bi indar bakarrik daude Altsasuko udalean.\nUdaletxea.\nAntzina udaletxea Foruen plazan dagoen \"Gure Etxea\" eraikinean egon zen, gaur egun kultur-etxe moduan erabilitako eraikinean alegia. Gaur egungo udaletxea XIX. mendearen hasieran eraiki zen eta eraikinak gaur egun duen itxura 1943an eginiko eraberritzearen ondorio da. Eraberritzea Casimiro D\u00edaz arkitektoak zuzendu zuen.\nBeheko solairuan, idazkaria, udaletxeko bulego nagusiak eta udaltzaingoaren egoitza daude. Lehen solairuan, alkatearen bulegoa, udalbatza-aretoa eta bestelako bilera gelak zeuden. Azken hobetze lanak 1987ko irailaren 14an amaitu ziren, herriko jaien hasierarekin batera. Udala alkateak eta hamahiru zinegotzik osatzen dute.\nAltsasu auzia.\n2016ko urriaren 15eko gauean izandako gertakarien soka luzea ekarri zuen prozesu juridiko bat hasi zen, Altsasu auzia bezala ezaguna egin zena. Espainiako Auzitegi Nazionaleko Carmen Lamela epaileak zuzendutako auzian bi Guardia Zibil eta euren bikoteen eta herriko hainbat gazteren artean gertatutako liskarra epaitzen zen,[1] eta eraso terrorista bat zela argudiatuta 375 urteko kartzela zigorra eskatu zuen Fiskaltzak.[2]\nTartean egondako hiru gazte 2016ko azaroaren 14tik zeuden kartzelan auzi hau zela eta.[3] Azkenean, nahiz eta ekintza terroristaren izaera bertan behera geratu, 9 urte eta sei hilabete arteko kondenak jaso zituzten.\nAzpiegitura eta garraioak.\nLa Burundesaren Bilbo eta Iru\u00f1ea bitarteko autobus lineak geltokia dauka Altsasun. Horrez gain, Gasteiz-Iru\u00f1ea lineak ere tarteko geltokia dauka udalerrian.\nKonpainia berdinaren Sakanako herriak elkartzen dituen Gasteiz-Iru\u00f1ea lineak geltokia dauka herrian. Guztira hiru zerbitzu izaten dira norabide bakoitzean. Linearen ibilbidea honakoa da:\nKultura.\nEuskara.\nAltsasuko bertako euskalkia Burundako euskara da, hego-sartaldeko nafarreran kokatzen dena. Hizkera berezia da Burundakoa, Nafarroan egon arren, bere kokalekuagatik, asko hartu baitu Burundako hizkerak Arabatik eta Gipuzkoatik. Gainera, Nafarroan edo Sakanan bertan sortu diren gertakari zenbait ez dira zabaldu Burundara. Eta, alderantziz, mendebalean, Gipuzkoan edo Burundan bertan sortutako berrikuntzek ez dute Etxarri Aranatz zeharkatu. Gertakari horrek burundarren arteko batasuna eta gainerako sakandarrekiko haustura erakusten du Koldo Zuazoren arabera. Inguruko euskalkiekin egiten duen loturagatik Burundakoa \"tarteko hizkera\" dela esan daiteke.\nEzkilen errepika.\nEskuzko kanpai-jotzea kanpaiak jotzeko tradizioa Altsasun mantendu da mendeetan gaur egunera arte. Maiatzeko gurutzearen egunetik (maiatzaren 3a) Iraileko gurutzearen egunera (irailaren 14) arte eguerdian ezkilen errepika jotzen da (\"kanpaien errepiketeoa\" ere deitua). Enrike Zelaia musikaria izan da tradizio hori bizirik mantentzeko eragileetako bat. Tradizio hori mundu osoan zehar barreiatuta dago, baina bereziki Iberiar penintsulan, ohitura erlijioso gisa. UNESCOk Gizateriaren Kultura Ondare Immaterial izendatu zuen 2022ko azaroaren 30ean, \"eskuz jotako kanpai joaldiak\" izenarekin. Espainian zein Hego Euskal Herrian tradiziozko usadioa izan da, nekazaritzari lotua. Espainiak babestua du kultura ondasun gisa. Nafarroa Garaian bereziki lotuta egon da herri-meteorologiarekin, tentenubloaren kasuan, adibidez. Kanpai-jotze hau Erriberan egin ohi zen, baina Nafarroako hegoaldean, gaur egun, Los Arcosen baino ez da gordetzen. \nOndasun nabarmenak.\nAltsasuko sustraiak eskultura Foruen Plazan dago. Joxe Ulibarrena eskultore eta etnografoak XVII. mendeko Intxaurrondo zaharraren enborra erabili zuen 1991an hura ihartu zenean.\nAltsasun hainbat eliza eta baseliza daude:\nHorretaz gain hainbat komunitate erlijiosok euren lekua dute, Jehovaren lekukoek eta Ebangelistek kasu."}
{"id": "7057", "revid": "71145", "url": "https://eu.wikipedia.org/wiki?curid=7057", "title": "Allin", "text": "Allin ([a\u028ein]) Nafarroako mendebaldean dagoen udalerria da, Lizarrerrikoa. biztanle zituen . urtean.\nEga eta Urederra ibaien ertzetan kokatuta dago, Lokizko mendilerroaren azpian eta Ameskoak ondoan dituelarik.\nGeografia.\nInguru naturala eta kokapena.\nAllin Lizarrako merindadearen iparraldean dago, Nafarroako hiriburutik 50 kilometrora. Herrira heltzeko NA-718 errepidea hartu eta Amillaotik gertu dagoen NA-7138 errepidea jarraituz ailegatzen da herrira. Allinek bi kale nagusi ditu: Ironda kalea, eta Zarratonda kalea.\nIparraldean Ameskoabarrenekin ditu mugak; hegoaldean Aiegi eta Iguzkitzarekin; ekialdean Abartzuza, Deierri eta Lizarrarekin; eta mendebaldean, Metautenekin.\nLokiz mendilerroa mendebaldean eta Urbasa iparraldean ditu muga naturalak. Halaber, Urederra ibaiak udalerri hau zeharkatzen du.\nKlima eta landaredia.\nHaranaren gehiengoak klima azpimeditarraniarraren ezaugarri tipikoak ditu eta prezipitazioak eta tenperatura aldakorrak dira altueraren arabera. Urteko batez besteko prezipitazioak 600 eta 1.200mm bitartekoak eta batez besteko tenperatura 11 gradu ingurukoa izaten da. Urteroko egun eurituska 80 dira haranean, eta 120 gune menditsuenetan.\nEkialdeko eta mendebaldeko mendien gainetan, klima atlantiarraren berezko landaredia ikus daitekeen arren, zuhaitz eta landare gehienak klima mediterraniarrekoak dira. Udalak eginiko sailkapenaren arabera, 1.041 hektarea amezti, 354 hektarea arte eta 147 hektarea pago daude.\nEstazio meteorologikoa.\nAllingo Amillao kontzejuan, itsasoaren mailatik 498 metrora, Nafarroako gobernuak 1981ean jarritako estazio meteorologikoa dago.\nKontzejuak.\nOndoko kontzejuek osatzen dute Allin udalerria:\nAmillao, Aramendia, Arbeitza, Artabia, Etxabarri, Eultz, Galdio, Larrion (herriburua), Muneta eta Zubielki.\nDemografia.\n2008ko erroldaren arabera, Espainiaz kanpoko 46 etorkin bizi ziren herrian, biztanleriaren %5,64a (Nafarroako batezbestekoaren azpitik).\nPolitika.\nUdal hauteskundeak.\nAllingo alkatea CIVA (\"Coalici\u00f3n Independiente Valle de All\u00edn\") herri ekimeneko Mar\u00eda Ascensi\u00f3n Garritz Erripa da 2007ko udal hauteskundeez geroztik. Udaletxeko zazpi zinegotziak lortu zituen. Baliogabeko botoak 31 izan ziren (emandako guztien %8,76) eta boto zuriak 46 (botoen %13,00). Abstentzioa %50,70ekoa izan zen.\n2011n bi izan ziren aurkeztutako zerrendak; CIVAk 5 hautetsi eta alkatetza (Garritzen esku berriro ere) erdietsi zituen; IDAk (\"Independientes de All\u00edn\"), ordea, 2.\nGarraioa.\nAraba Bus sareko lineak zerbitzua ematen dio udalerri honi:\nKultura.\nEuskara.\nEuskara ibarreko hizkuntza arrunta izan zen XIX. mende arte. Izan ere, toponimiak zein Zufiatik heldu zaigun 1522ko ezkontz promesako formula batek hala egiaztatzen dute. 1806an, Amillaoko euskara itxitzat jo ohi zen. Hala ere, XVII. mendetik Arbeitzara joaten ziren erromesek, haietako asko erdaldunak izanda, euskararen galera bizkortu zuen.\nNafarroako gobernuak onartutako Euskararen Foru Legearen arabera Allin eremu ez-euskalduneko udalerria zen, eta hori dela eta, hizkuntza ofizial bakarra gaztelania zen. 2001eko erroldaren arabera, herritarren %8,04k zekien euskaraz hitz egiten. 2017ko ekainaren 22an Nafarroako Parlamentuak eremu mistora pasatzea erabaki zuen, beste 43 udalekin batean."}
{"id": "7058", "revid": "71145", "url": "https://eu.wikipedia.org/wiki?curid=7058", "title": "Allo", "text": "Allo ([a\u028eo]) Nafarroako udalerri bat da. Lizarrako merindadeko herri honek biztanle zituen . urtean. Nafarroako hiriburutik 56 kilometrora dago.\nGeografia.\nInguru naturala eta kokapena.\nHerria, Nafarroa mendebaldean dago, Lizarrako merindadearen erdialdean. Allok Deikaztelurekin egiten du muga iparraldean, Oteitzarekin ekialdean, Deikaztelurekin mendebaldean, eta Sesma eta Lerinekin hegoaldean.\nKlima eta landaredia.\nKlimaren ezaugarriak mediterranear motakoak dira, urteko batez besteko tenperatura 12 eta 14 gradu artekoa eta prezipitazioak 400 eta 600mm bitartekoak dira. Urteroko egun euritsuak 60 eta 80 egun dira. Udaberri eta uda garaian ohikoak izaten dira ekaitzak, eta Nafarroa hegoaldeko mendietan sortzen dira.\nAlloko landaredia klimaren ondorio da, eta jatorrizko landaredia, arte eta ameztiek osatzen zuten, baina nekazaritzaren hedapenak asko murriztu du hauen azalera. Gaur egun, zuhaitzen ordez olibondo, zainzuri eta bestelako laboreak daude. Basoen galera ia erabatekoa izan da, eta 1990eko hamarkadaren hasiera, jatorrizko basoen azaleraren %1 baino ez zen geratzen. Arte eta ameztiez gain, birlandatutako pinuren bat dago herrigunearen inguruan. Dena den, birlandaketak ez ziren Nafarroako beste udalerri batzuetan bezain garrantzitsuak izan.\nAuzoak.\nAlloko auzoak honakoak dira: Pozarr\u00f3n, Calvario, El Raso, Catanga, La Paz eta Garchena.\nHistoria.\nAllo jaurerria izan zen XIX. mendera arte, Nafarroako udalerri asko bezala. 1064. urtearen inguruan Pe\u00f1alengo Antso IV. erregeak, Iratxe monasterioari eman zion dohaintza moduan Alloko San Miguelgo monasterioa. Ondoren, Iratxeko abadiak, koilazo batzuk eta herriko errotaren jabetza jaso zuen. XII. mendearen hasiera, Allo, Aranatzekin batera Antso Fortu\u00f1o\u00f1esen jabetza izan ziren.\n1448an Vianako Carlos printzeak, Leringo konderriaren barnean ezarri zuen Alloko udalerria, eta halaxe jarraituko zuen XIX. mendeko erreforma administratiboa burutu arte. XIX. mendearen bigarren erditik XX. mendearen hasierara arte, nekazaritzaz gain industria garatu zen eta horrela, hurun fabrika bat, distilategi bat eta ospitale bat eraiki ziren.\nEkonomia.\nAlloko biztanleriako gehiengoa tradizionalki nekazaritzan aritu da, gehienbat lehorreko laboreak landatuz. Abeltzaintzak garrantzia gutxi dauka, baina XX. mendearen hasieratik industria, herriko ekonomiaren ardatza bihurtu da. Industriaren barnean, paperaren inguruko iharduerak nabarmetzen dira, horrela, Allon Georgia-Pacific enpresaren lantegi bat dago, Colhogar izeneko marka ekoizten duena. Fabrikak 330 langile dauzka.\nHorrez gain, herrian, kontserba lantegiak eta zerealen kooperatiba bat dago. Industria hauek betiere, nekazaritzaren inguruko enpresak dira.\nAzpiegiturak.\n2003an elektrizitatearen Espainiako kudeatzaile publikoa den Red El\u00e9ctricak Castej\u00f3n eta Gasteiz artean 400.000 volteko goi-tentsio linea bat eraikitzeko proiektua proposatu zuen. Proiektu horren arabera 46 metroko goi-tentsio dorreak eraikiko ziren Lizarraldeko hainbat udalerri zeharkatuz. 2008an proiektuaren aurkako talde bat sortu zen, eta 2010eko urtarrilaren 31n proiektuaren inguruko bozketa antolatu zen Arabako bost herri eta Nafarroako hogei herritan. Ezezko botoak %98,9 izan ziren.\nDemografia.\nXX. mendearen lehen hamarkadetan nahiko egonkor mantendu zen populazioa, baina 1930eko hamarkadatik aurrera biztanleen galera handia gertatu zen, eta mende amaierarako populazioaren erdia (1.000 lagun inguru) besterik ez zen geratzen.\n2008ko erroldaren arabera, Espainiaz kanpoko 92 etorkin bizi ziren herrian, biztanleriaren %\u00a08,57a (Nafarroako batezbestekoaren azpitik).\nPolitika.\nUdal hauteskundeak.\n2003an UPN eta \"R\u00edo Mayor\" hautagaitza independentearen arteko akordioa egon zen; alkatetza lehenak okupatu zuen bi urtez eta bigarrenak beste biz.\nAlkatea \"Allo Siempre Allo\" (ASA) zerrenda independenteko Fernando Sainz Aldaba da 2007ko udal hauteskundeez geroztik. Orduan alderdirik bozkatuena UPN izan zen arren, ASAk PSNren botuen bitartez lortu zuen alkatetza. Baliogabeko botoak 10 izan ziren (emandako guztien %\u00a01,29a) eta zurizko botoak 12 (%\u00a01,57a). Abstentzioa %\u00a017,06koa izan zen.\n2011n Sainzek alkatetza gorde zuen, bere zerrenda bozkatuena izan zelako (PSNrekiko ituna berriztatu gabe) eta besteen arteko akordioen faltan. UPAk (\"Unidos por Allo\") 2 zinegotzi lortu zituen, AUTBk (\"Allo, Uni\u00f3n, Trabajo y Bienestar\") 2, PSNk 1 eta UPNk bat ere ez.\nUdaletxea.\nUdaletxea Foruen Plazan dago eta harlankaitz eta harlanduz eraiki zuten XVI. mendean. Eraikuntzaren zati bat, erdi puntuko sei arkuren gainean altxatuta dago. Udala alkatea eta zortzi zinegotzik osatzen dute.\nAzpiegitura eta garraioak.\nLa Estellesa autobus konpainiaren Sartaguda eta Iru\u00f1ea bitarteko lineak geltokia dauka herrian. Autobus lineak, honako ibilbidea egiten du:\nKultura.\nEuskara.\nNafarroako gobernuak onartutako Euskararen Foru Legearen arabera Allo eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2001eko erroldaren arabera, herritarren %9,78k zekien euskaraz hitz egiten.\nJaiak eta ospakizunak.\nAlloko jaiak abuztuaren 22aren inguruan ospatzen dira, Uren Jainko Santuaren omenez. Jaiak asten diren egunean, herriko biztanle guztiak Alloko kiroldegian batzen dira bazkari herrikoi batean.\nHorrez gain, urtean zehar honako ospakizunak antolatzen dira: Ihauteriak, Aste Santua, Gabonak, San Isidro maiatzaren 15ean, eta Madalenak uztailaren 21ean.\nZerbitzuak.\nAllo \"Allo, Arellano, Arronitz, Deikaztelu eta Leringo Oinarrizko Zerbitzu Sozialen Mankomunitateko\" kidea da."}
{"id": "7059", "revid": "1491", "url": "https://eu.wikipedia.org/wiki?curid=7059", "title": "Ameskoabarrena", "text": "Ameskoabarrena ([ames\u033akoa\u03b2arena]) Nafarroa Garaiko mendebaldeko udalerri bat da, Lizarrako merindadekoa. Iru\u00f1ea hiriburutik 60 kilometro mendebaldera dago, eta biztanle zituen . urtean.\nAmeskoabarrena jaurerria izan zen Erdi Aroan, eta udalerriari buruzko lehen dokumentu idatzia XI. mendekoa da. XVI. mendea arte, herriaren izena Ameskoa ([ames\u033akoa]) izan zen. Bestalde, Ameskoabarrenean zegoen Inzura ([ins\u033bu\u027ea]) hiribildua (1201ean sortua), gerora Ameskoazar ([ames\u033akoas\u033ba\u027e]) izenaz ezaguna izan den tokian.\nGeografia.\nAmeskoabarrena Lizarrako merindadearen iparraldean dago, Urbasako mendizerratik gertu. Urbasako mendilerroa eta parkea udalerriaren iparraldean daude kokaturik. Bestalde, Urbasako mendateak Ameskoabarrena eta Olazti (Sakana) lotzen ditu.\nIngurune naturala eta klima.\nIbarraren erdialdean dagoen klima mediterraneoko guneren bat, eta ipar eta ipar-ekialdeko mendietako klima atlantikoa izan ezik, udalerriaren gehienean klima azpimediterraneoa nagusitzen da. Urteko batez besteko tenperatura 8-10 gradukoa da, eta prezipitazioak 800 eta 1400 mm bitarte dira. Iparraldeko gune menditsuenean 1.400 mm-tik gorakoak ere izan daitezke. Urteroko egun euritsuak 100 eta 120 bitarte dira.\nAmeskoabarrena da baso gehien dituen Nafarroa Garaiko udalerria, udalerriaren azaleraren %\u00a065,6. Larretarako erabilitako lurrak %\u00a016,1 dira, eta laborantzarakoak %\u00a015,1. Zuhaitz espezieen artean nabarmentzen dira ametza, haritz hostotxikia eta, udalerriaren iparraldean, pagoa.\nUdalerri mugakideak.\nIparraldean Urbasarekin egiten du muga, hegoaldean Lana eta Allinekin, ekialdean Abartzuzarekin, eta mendebaldean Eulaterekin.\nHerriak.\nZortzi kontzejuk osatzen dute Ameskoabarreneko udalerria: Artatza, Bakedao, Barindano, Ekala, Gollano, San Martin, Urra eta Zudairi.\nDemografia.\n2008ko erroldaren arabera, Espainiaz kanpoko hamaika etorkin bizi ziren herrian, biztanleriaren %1,34 (Nafarroako Foru Erkidegoko batezbestekoaren azpitik).\nPolitika.\nUdaletxea.\nUdaletxe zaharra Zudairitik gertu dagoen Bazarramendi izeneko gunean izan zen. Ondorengo udal eraikina Zudairiko kontzejuaren etxean egon zen. Gaur egungo udaletxea 1923an eraiki zen Luis Salvatierra arkitektoaren proiektuaren arabera. Udalak alkatea eta sei zinegotzi dauzka.\nUdal hauteskundeak.\nAmeskoabarrengo alkatea Diego Arturo Urra Velasco da 2007ko udal hauteskundeez geroztik. Orduan bera kide zen Basaula zerrendak atera zituen aukeratutako zinegotzi guztiak. Baliogabeko botoak 5 izan ziren (emandako guztien %1,29) eta 14 boto zuri izan ziren (botoen %3,66). Abstentzioa %46,41koa izan zen.\n2011n berriro Urra atera zen alkate, kasu honetan AIAB (\"Agrupaci\u00f3n Independiente Am\u00e9scoa Baja\") zerrendako kide. Beste bi zerrendak (Agrupaci\u00f3n Independiente Artaza eta Arrepuia) ere ordezkaritza lortu zuten.\nAlkateak.\nHauek izan dira Ameskoabarrengo azken alkateak:\nAzpiegitura eta garraioak.\nAutomoviles Urederra autobus konpainiak Ameskoabarrengo Zudairi eta Barindanoko kontzejuak Lizarrarekin batzen ditu. Autobus lineak honako ibilbidea egiten du:\nKultura.\nBalbino Garc\u00eda de Albizu Jimenez etnografo eta dibulgatzaileak lau hamarkadatan Ameskoako iragana ezagutzeko eta zabaltzeko hainbat ekimen eta ikerketa-proiektu bultzatu ditu. Estellerriko Erriberako kultura tradizionalaren dibulgazio-lana nabarmena izan da. Ameskoako historiarekin, toponimiarekin, abizenekin eta hizkuntzarekin lotutako gaiak aztertu ditu eta hainbat lan argitaratu ditu. Bere jardunean kultura herrikoi eta tradizionala bultzatzen eta garatzen lagundu du.\nElurtegiak eta txondorrak lantzen zituzten lanbide tradizionalak berreraikitzeko lan handia egin du.\nEuskara.\nNafarroako Foru Erkidegoko Gobernuak onartutako Euskararen Foru Legearen arabera, Ameskoabarrena eremu ez-euskalduneko udalerria zen, eta hori dela eta, hizkuntza ofizial bakarra gaztelania zen. 2001eko erroldan, herritarren %\u00a06,60k zekien euskaraz hitz egiten.\n2008an Nafarroako Ezker Batuak eta Nafarroa Baik Euskararen Foru Legea aldatzeko eta gune mistoan udalerri gehiago (horien artean Ameskoabarrena) sartzeko proposamena aurkeztu zuten Nafarroako Legebiltzarrean. UPN ez beste talde guztien baiezko botoarekin proposamena aurrera aterako zela zirudienean, PSN alderdiaren ustekabeko jarrera aldaketak atzera bota zuen gune mistoaren hedapena. 2017ko ekainaren 22an Nafarroako Parlamentuak erabaki zuen eremu mistora sartzea Ameskoabarrena, beste 43 udalekin batean."}
{"id": "7060", "revid": "71145", "url": "https://eu.wikipedia.org/wiki?curid=7060", "title": "Antzin", "text": "Antzin ([ants\u033bin]) Nafarroako udalerria da. biztanle zituenko erroldaren arabera. Bi herrik osatzen dute udalerri: Antzinek eta Mendilibarrik.\nGeografia.\nInguru naturala eta kokapena.\nHerria Nafarroako hiriburutik 60 kilometrora dago, Lizarrako merindadearen mendebaldean. NA-132A errepideak zeharkatzen du Murieta-Acedoko norabidean.\nAntzinek Murietarekin egiten du muga ekialdean, Mendazarekin mendebaldean, Lokizgo mendizerrarekin iparraldean, eta Legaria eta Piedramillerarekin hegoaldean.\nKlima eta landaredia.\nAntzinek klima mediterraneoa eta azpimediterraneoaren arteko trantsiziozko klima du. Uda garaian bi hil lehor izaten dira, eta prezipitazioak udaberri eta udazkenean pilatzen diren arren, urteko batez besteko prezipitazioak ez dira klima mediterraniarrean bezain urriak, 700-800mm ingurukoak baitira. Batez besteko tenperatura 10 eta 12 gradu artekoa da.\nNekazaritzaren eragina dela eta, jatorrizko basoen azalera ia guztia galdu da gaur egun.\nEstazio meteorologikoa.\nHerrigunearen kanpoaldean, Valdegako lur ureztagarrietatik gertu, eta itsasoaren mailatik 469 metrora, Nafarroako gobernuak jarritako estazio meteorologikoa dago.\nHistoria.\nDatuak urriak dira. XIII. mendean Antzin Berruezako eskualdeko herrietako bat zen, baina XIV. mendean Ega haranari gehitu zitzaion. Erdi Arotik XIX. mendera arte jaurerri izan zen, eta 1846ean independentzia eskuratu zuen, udaletxe propioa lortuta.\n1132an Alfontso Borrokalariak antzindarrei lezda kendu zien, esportazioentzat izan ezik ().\nPascual Madozek \"Diccionario Geogr\u00e1fico-Estad\u00edstico-Hist\u00f3rico\" (1845-1850) hiztegian honela dio:\nXIX. mendearen erdialdean eginiko erreforma administratiboan, Mendilibarri izeneko kontzejua ere Antzini batu zitzaion. Erdi Aroko dokumentuetan Mendiriberri eta Mendiliberr izenekin ere aipatzen da. Mendilibarri, Antzinen moduan, Ega haraneko udalerri izan zen XIX. mendera arte.\nDemografia.\n2008ko erroldaren arabera, Espainiaz kanpoko 59 etorkin bizi ziren herrian, biztanleriaren % 16,39 (Nafarroako batez bestekoaren gainetik).\nPolitika.\nUdal hauteskundeak.\nAntzingo alkatea \"Agrupaci\u00f3n Independiente Iraldea\" (AII) herri ekimeneko Javier Ib\u00e1\u00f1ez Iriarte atera zen 2007ko udal hauteskundeetan. Udaleko zazpi zinegotziak lortu zituen taldeak, eta hortaz gehiengo absolutua udalean. Baliogabeko botoak 13 izan ziren (emandako guztien % 7,60) eta boto zuriak 13 izan ziren (botoen % 8,23). Abstentzioa % 36,67koa izan zen.\n2011n aurkezten bakarra izan zen \"Agrupaci\u00f3n Independiente Lazagorri\" zerrendako Javier Dallo D\u00edaz de Zerio aukeratu zuten alkate.\nGarraioa.\nAraba Bus sareko lineak zerbitzua ematen dio:\nGainera, \"La Estellesa\" eta \"Pinedo\" autobus konpainiek Lizarra eta Iru\u00f1earako autobus zerbitzua eskaintzen dute. \"La Estellesa\" autobus konpainiak, esaterako, Aguilar Kodes eta Iru\u00f1ea bitarteko autobus linea ustiatzen du. Lineak bi zerbitzu ditu Aguilar Kodesko norantzan eta lau kontrako norabidean. Ibilbidea honakoa da:\nAzpiegiturak.\nGoi-tentsio dorreak.\n2003an Espainiako elektrizitate-kudeatzaile publiko Red El\u00e9ctricak Castej\u00f3n eta Gasteiz artean 400.000 volteko goi-tentsio linea bat eraikitzeko proiektua proposatu zuen. Proiektu horren arabera, 46 metroko goi-tentsio dorreak eraiki behar ziren, Lizarraldeko hainbat udalerri zeharkatuz. 2008an proiektuaren aurkako talde bat sortu zen, eta 2010eko urtarrilaren 31n proiektuaren inguruko bozketa antolatu zen Arabako bost herri eta Nafarroako hogei herritan. Ezezko botoak % 98,9 izan ziren.\nKirolak.\nAntzinek kiroldegia, frontoi estalia eta irekia, futbol zelaia eta udal igerilekuak ditu.\nEuskara.\nNafarroako gobernuak onartutako Euskararen Foru Legearen arabera Antzin eremu ezeuskalduneko udalerria zen, eta hori dela eta, hizkuntza ofizial bakarra gaztelania zen. 2001eko erroldaren arabera, herritarren % 3,14k zekien euskaraz hitz egiten.\n2009ko urtarriletik Antzingo udalerriaren izen ofiziala Ancin &lt;&gt; Antzin da.\n2017ko ekainaren 22an Nafarroako Parlamentuak eremu mistora pasatzea erabaki zuen, beste 43 udalekin batean.\nJaiak eta ospakizunak.\nAntzingo jaiak uztaileko azken larunbataren inguruan ospatzen dira, Karmengo Amaren omenez. Handik bi hilera, urriaren 13an, \"jai-txikiak\" ospatzen dira, eta azkenik azaroaren 30ean, Mendilibarriko San Andresen omenezko ospakizuna.\nZerbitzuak.\nAntzin-Ameskoako Zerbitzu Sozialen Mankomunitatea zaborra biltzeaz, urez hornitzeaz eta bestelako zerbitzuez arduratzen da, Antzinen eta eskualdeko beste hainbat herritan.\nOndasun nabarmenak.\nSan Fausto eliza.\nAntzingo San Fausto eliza estilo gotiko-pizkundetarrekoa da. XVI. mendean eraiki eta XVIII. mendean handitu zen, sakristia eta elizaren goikaldea zaharberrituz. Lau zatitan banaturiko nabe bakarra du. Erretaula nagusia, estilo neo-gotikokoa, jatorrizko erretaula erromanista ordezkatzeko egin zuen Troasko Juan lizarrarak.\nEliza barruan Erdi Aroko bataiarri bat dago.\nSan Roman baseliza eta tren geltokia.\nEstilo modernoko eraikin txiki eta karratua da. Antzina hondatutako baseliza baten arrastoen gainean eraiki zen eta barruan Karmengo Ama Birjinaren irudia eta San Romanen margolana daude. Baselizaren ondoan, XIX. mendearen amaieran eraikitako burdinbidearen geltokia dago. Anglo-Vasco-Navarro trenbidea bertan behera geratu zenetik, geltokia udalaren eraikintzat erabiltzen da.\nBigarren mailakoa izan arren, geltokiak dorre karratuaren itxura du. Beheko solairuan biltegia, bulegoak eta txarteldegia zeuden, eta goiko solairuetan, etxebizitzak. Tomas Urbinak 1925ean eraiki zuen eta lanek 58.842 pezetako kostua izan zuten.\nZubia.\nAntzingo udalerrian 1870eko lau arkuko harlangaitzezko harrizko zubi bat dago, ondorengo hamarkadetan porlanezko egituraz berriztutakoa."}
{"id": "7061", "revid": "140736", "url": "https://eu.wikipedia.org/wiki?curid=7061", "title": "Andosilla", "text": "Andosilla ([an\u00f0os\u033ai\u028ea]) Nafarroako hego-mendebaldean dagoen udalerria da, Lizarrerria eta Erriberan kokatutakoa. Nafarroako hiriburutik 76 kilometrora dago.\nGeografia.\nInguru naturala eta kokapena.\nLizarrako merindadearen hegoaldeko muturreko herria da. Ega ibaiak herri zeharkatzen du, eta herria ibai honen ezkerraldean dago. Herrira heltzeko N-122 errepidea hartu behar da Lizarra-San Adriango norabidean.\nAndosillako herri mugakideak, honakoak dira: Iparraldean Lerin, hegoaldean Errioxako Autonomia Erkidegoa eta San Adrian, ekialdean Faltzes eta Azkoien eta mendebaldean Sartaguda.\nKlima eta landaredia.\nKlima eta landaredia mediterranear motakoak dira. Urteko batez besteko tenperatura 13 eta 14 gradu artekoa eta prezipitazioak 400 eta 450mm bitartekoak dira. Orokorrean nahiko euri gutxi egiten du (50-60 egun baino ez urte osoan), eta prezipitazioak ugariagoak izaten dira udaberri eta udazkenean. Udak oso lehorrak izaten dira, ekaitzen batek utzitako euriaz gain, ia ez du euririk egiten, eta iparreko zierzo haizeak gogor jotzen du urte osoan zehar (haizearen eragina nabariagoa da neguan dena den).\nNekazaritza eta abeltzaintzaren hedapenak ia erabat desagerarazi dute Andosilla gizakien agerpenaren aurretik estaltzen zuen jatorrizko landaredia. Gaur egun 44 hektarea makal baino ez dira geratzen. Horrez gain, XIX. mendetik aurrera birlandaturiko 45 hektarea pinu daude.\nEstazio meteorologikoa.\nHerrigunearen kanpoaldean, itsasoaren mailatik 309 metrora, Nafarroako gobernuak 1991ean jarritako estazio meteorologikoa dago.\nAuzoak.\nEl puente, La villa, El regad\u00edo, Barrio de Santa Cruz, Las conejeras, El Barranco eta Las Eras herriko auzoak dira.\nDemografia.\nXX. mendean zehar goranzko joera ahula izan zuen populazioak, baina bigarren erdialdean 2.500 biztanleen inguruan egonkortu zen. XXI. mendeko lehen hamarkadan, berriz, hazkunde esanguratsua gertatu zen.\n2008ko erroldaren arabera, Espainiaz kanpoko 437 etorkin bizi ziren herrian, biztanleriaren %15,57a (Nafarroako batezbestekoaren gainetik).\nPolitika.\nUdaletxea.\nUdalerriaren gunerik garaienean dago, eta XVIII. mendean altxatu zen. Udaletxeak gaur duen itxura, Victoriano del Val arkitekto laguntzaileak 1956ean zuzenduriko eraberritze lanen ondorio da. Udala alkatea eta hamar zinegotzik osatzen dute.\nUdal hauteskundeak.\nAndosillako alkatea PSN alderdiko Juan Enrique Sanzo Andr\u00e9s atera zen 2007ko udal hauteskundeetan. Udaleko hamaika zinegotzietatik bost lortu zituen Nafarroako Alderdi Sozialistak. Baliogabeko botoak 11 izan ziren (emandako guztien %1,91a) eta zurizko 7 boto izan ziren (botoen %1,24a). Abstentzioa %15,67koa izan zen.\n2011n UPN izan zen nagusi (6 zinegotzi) eta alkate Jos\u00e9 Manuel Teres Azkona aukeratu zuten; PSNk 5 lortu zituen eta CDNk bat ere ez.\nAlkateak.\nHauek izan dira Andosillako azken alkateak:\nAzpiegitura eta garraioak.\nAutobuses Olloqui.\nAutobuses Olloqui autobus konpainiak Andosilla Calahorrarekin batzen du. Autobus lineak, honako ibilbidea egiten du:\nConda.\nCondaren Iru\u00f1ea eta Lodosa bitarteko lineak geltokia dauka herrian. Eguneko zerbitzu bakarra izaten da norabide bakoitzean.\nKultura.\nEuskara.\nNafarroako gobernuak onartutako Euskararen Foru Legearen arabera Andosilla eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2001eko erroldaren arabera, herritarren %1,31k zekien euskaraz hitz egiten.\nJaiak eta ospakizunak.\nAndosillako jaiak urtarrilaren 20an ospatzen dira San Sebastianen omenez, eta irailaren 7tik irailaren 13ra Cercako Ama Birjinaren omenez. Horrez gain, iraileko lehen astean zehar \"Gazteriaren jaiak\" antolatzen dira.\nAndosillako Pasioa.\nUrtero, 1991. urtean hasita, Jesusen gurutzefikapen eta viacrucisaren antzezpena burutzen dute Andosillatarrek \"Marcha Joven\" izeneko taldearen eskutik. Antzezpena Ostiral Santuan hasten da herriko kaleetan, eta kaleak, kristo ondorengo 33. urteko Jerusalemen antzera apaintzen dira.\nEgun horretan bertan, arratsaldez, Hileta Santuaren prozesioa egiten da, herritarrek gainean eramaten dituzten hainbat irudi erlijioso kalera ateraz. Irudi hauetako batzuk, gurutzefinkatzearena esaterako XVI. mendekoak dira. Azkenik, Berpizkundeko igandean, Topaketaren prozesioa antolatzen da, Jesusen piztuera ospatzeko.\nHerri senidetuak.\nAndosilla Errioxako Arnedorekin dago senideturik 1989. urteaz geroztik."}
{"id": "7062", "revid": "103793", "url": "https://eu.wikipedia.org/wiki?curid=7062", "title": "Antsoain", "text": "Antsoain ([ants\u033ao.ain], lagunartean \"Antso\" izenez ezaguna) Nafarroa Garaiko erdialdeko udalerri bat da. Iru\u00f1erriaren iparraldean, Iru\u00f1eko merindadean eta Iru\u00f1eko erdigunetik 4\u00a0kilometrora dago. biztanle ditu.\nHerria bi biztanlegunez eratuta dago: batetik, Ezkaba mendiko magalean kokatuta dagoen Alde Zaharra edo \"Herri Zaharra,\" zeinak Nafarroa Garaiko iparraldeko herri baten ohiko fisionomia erakusten duen; eta bestetik, lautada batean eta Iru\u00f1eko hirigunearen ondoan kokatuta dagoen Zabalgunea edo Alde Berria, biztanlegune nagusia, non zerbitzu nagusiak dauden. Alde Berria, esan bezala Iru\u00f1eko hirigunearen ondoan dago, zehazki Arrotxapea eta Txantrea auzoen artean.\nIzena.\nAntsoainek \"-ain\" atzizkia du, hainbat euskal toponimok bezala. Julio Caro Barojak defendatu zuen toponimo horietatik gehienak \"-anum\" atzizkiaz hornituriko latinezko antroponimoren batetik eratorriak zirela. Erromatar Inperioko leku askotan, \"-anum\" atzizkiak, izen berezi batekin elkartzen zenean, \"fundus\" deituriko nekazaritza-ondasunen jabearen izena eratzen zuen. Izen hura \"fundus\"-aren jabearena izaten zen normalean, gero jabez aldatzen bazen ere, izenak aldatu gabe jarraitzen zuen eta. Hipotesi horri jarraiki, \"-ain\" atzizkia edo -ano atzizkia duten euskal herriek erromatar garaiko edo Erdia Aroko herrietan izango zuten jatorria, erromatar garaiko oinordetzak izendatzeko bilakabideari eusten ziotela.\nAntsoainen kasuan, toponimoak \"Sancius\" edo \"San (t) so\" antroponimoetan omen du jatorria, hots, Santso izenean, Erdi Aroan oso hedatua baitzegoen Nafarroan. Erdi Aroan herriak zein zendeak, \"Sansoain\" izena izan zuten (grafia ezberdinekin). Erdi Aroan, Nafarroako Erresuman, izen bera zuten herri bat baino gehiago zegoenez, haiek bereizteko haranaren izena edo gertu zegoen herri baten izena ematea ohikoa zen. Horrela, izen bera zuten beste herriak honela aipatzen ziren:\"Sansoayn juxta Montem Regalem\" (1270); \"Sanso\u00e1in de Orba\" (1094); \"Sansoang prope villam Artasso\" (1104). Iru\u00f1errikoa honela aipatu zen : \"Sansoain prope Artiga\" (1204), \"Sansoayn d\u2019Artiga\" (1270) eta \"Sansoayn prope Pampilonam\" (1274). XV. mendean hasierako kontsonantea galdu zen disimilazio baten ondorioz,eta \"An\u00e7oainn\" (1427) izena hartu zuen. Herria zein zendea izendatzeko era primitibo hura, denboran zehar garatzen joan da, gaur egungo bi toponimoak eman arte: \"Antsoain\" eta \"Ansoain.\"\n2009ko urtarrilaren 19az geroztik, herriaren izen ofiziala Antsoain da euskaraz, eta Ansoain gaztelaniaz. Herritarren izena \"antsoaindar\" da euskaraz; gaztelaniaz ere \"aintsoaindarra\" gentilizioa erabiltzen da.\nGeografia.\nAntsoainek 1,93 kilometro koadroko azalera dauka eta Nafarroa Garaiaren erdialdean dago, Iru\u00f1etik bost kilometrora.\nAntsoainen bi gune bereiz daitezke, batetik herri berria Iru\u00f1a ondoko gune lauan kokatua, eta bestetik herri zaharra, Ezkaba mendiaren maldetan kokatua.\nIngurune naturala eta klima.\nUdalerria klima atlantikoaren eta mediterraneoaren arteko trantsizio gunean dago, prezipitazioak ez dira mediterraneoan bezain urriak, baina tenperaturak klima atlantikoan baino beroagoak dira. Horrez gain, neguak nahiko hotzak izaten dira (kontinentaltasuna). Urteko batez besteko tenperatura 12 gradu da, eta prezipitazioak 900 eta 1.000 mm artekoak. Udan lehortea izaten da, eta udaberrian eta udazkenean ekaitz ugari.\nNekazaritzaren hedapena lehenik, eta herriaren hazkunde demografikoa ondoren, jatorrizko landarediaren erabateko galtzea eragin dute. 1989an 600 hektarea baso geratzen ziren ( gehienak herrigunearen ondoko Ezkaba mendian). Horrez gain, XIX. mendetik aurrera pinuen birlandaketa egin zen, batez ere, pinu lariziarra (Pinus nigra) eta ametza.\nMugakideak.\nUdalerriak Ezkabarterekin egiten du muga iparraldean, Berriozarrekin mendebaldean, eta Iru\u00f1earekin ekialde eta hegoaldean.\nAuzoak.\nUdalerria bi zatitan banatzen da, batetik Iru\u00f1erriko lautadan dagoen auzo berria, eta bestetik San Kristobal mendian dagoen herri zaharra, bertan Alfonso XII.aren gotorlekua kokatzen dela. Udalerria antzinako Antsoaingo zendeak hartzen zuen lurraldearen hego-ekialderaino hedatzen da, Iru\u00f1etik lau kilometrora.\nBehealdeko auzo berria Arga ibaiaren ondora heltzen da eta Iru\u00f1eko Kaputxinoen komenturaino. Udalerritik Arga ibaiaz gain, Ballariain erreka igarotzen da, Arga ibaira urak isurtzen dituen erreka txikia.\nHistoria.\nAntsoaingo herriaren historia izen bereko Zendearen historiari dago loturik 1991. urtera arte. Urte hartan Zendea apurtu eta udalerri independentea osatu zuten. Antsoain zendea moduan agertzen den lehen dokumentua 1427. urtekoa da, Iru\u00f1eko merindadeko artxiboetako liburu batean. Erdi Aroko dokumentu gehienetan, Antsoain \"Sansoain\" gisa ageri da.\n1515. urtean Gaztelak Nafarroa konkistatzean, Antsoainek bere estatus administratiboa gorde zuen, udalerri bihurtuz. Garai batean, honako kontzeju hauek osatzen zuten zendea, Antsoain, Aizoain, A\u00f1ezkar, Artika, Ballariain, Berriobeiti, Berriogoiti, Berriozar, Elkarte, Larrageta, Lotza eta Oteitza.\n1966. urtearen inguruan, auzo berriaren eraikuntza hasi zen Iru\u00f1etik gertu zegoen Antsoain udalerriaren hegoaldeko gune lau batean. Auzo berri hark Txantreako auzoarekin egiten zuen muga. Gaur egun auzo berrian kokatzen dira herriko zerbitzu eta azpiegitura gehienak, udaletxeaz gain.\nIru\u00f1eko metropolitar gunetik hurbil egotearen ondorioz, 1965. urteaz geroztik Antsoaingo biztanle kopuruak gora egin du. Landa herria izatetik, industria herria izatera igaro da.\nHorrek eragin zuen 1991. urtean 12 udalek osatzen zuten izen bereko zendeatik irtetea, hala udal beregaina bihurtu zela (87/1991 Dekretu Forala, martxoaren 14an, BON 34/1991 argitaratua). Bestalde, aipatutako gertutasunak Iru\u00f1erriko Mankomunitateak kudeatzen dituen hainbat zerbitzu partekatzea eragiten du, adibidez, garraio publikoa, ur-horniketa, estolderia, zabor eta taxi zerbitzuen gestioa; gainera, hiriguneak dituen osasun, garraio publiko eta hezkuntza azpiegituretatik zuzenean onura ateratzen du.\nDemografia.\nBiztanleriari dagokionez, Antsoain Nafarroako Foru Erkidegoko bederatzigarren herria zen 2011. urtean.\n1996. urtean Antsoainen integratuta zeuden bi herri banandu ziren: Berriozar eta Berriobeiti.\nPolitika.\nUdaletxea.\nUdaletxea XX. mendean eraiki zen eta eraikia dagoen plazari izena ematen dio. Udala alkateak eta hamasei zinegotzik osatzen dute.\nUdal hauteskundeak.\nAntsoaingo udalerria egun ezagutzen den bezala 1991n sortu zen, Antsoain Zendea hiru udalerritan banatu zenean. Kontzejuko burua Josetxo Arbizu (AMO, \"Acci\u00f3n Municipal Obrera\") izan zen 1979tik 1983ra gero talde bereko Rosal\u00eda Etxeberriak hartu zuen kargua eta bera izan zen desanexioaren ostean udalerri berriko lehen alkatea.\n2015eko udal hauteskundeen ondoren, Euskal Herria Bildu koalizioko Ander Andoni Oroz hautatu zuten alkate. Udalbatzak zituen 17 zinegotzietatik 11ren botoa jaso zuen: Euskal Herria Bildurenak, Izquierda-Ezkerra/Ansoain Puede koalizioarenak eta Geroa Bairenak.\nAurretik PSNko Antonio Gila Gila izan zen alkate zortzi urtez. 2007ko maiatzeko hauteskundeetan (orduan 13 zinegotzi aukeratu behar ziren) PSN izan zen bozkatuena, guztira bost zinegotzi eskuratuz; Nafarroa Baik, berriz, lau zinegotzi lortu zituen; UPNk bi zinegotzi eta Eusko Abertzale Ekintzak eta Nafarroako Ezker Batuak bana. 2011n udalerria 10.000 biztanletik gora izatera pasatu zenez udalbatza 17 zinegotzik osatu zuten. Gilak karguan errepikatu zuen PSN (6 zinegotzi) berriro ere zerrendarik bozkatuena izan zelako. Bilduk (4), NaBai 2011k (3) eta Izquierda-Ezkerrak (2) gehiengo alternatiboa osa zezaketen baina I-Ekoek abstentziora jo zuten.\nAlkateak.\nHauek izan dira Antsoaingo azken alkateak:\na 1991. urtean Antsoain Antsoain Zendeatik banandu eta udalerri bihurtu zen.\nAzpiegiturak.\nIru\u00f1a inguratzen duen PA-30 autobideak iparraldetik zeharkatzen du udalerria.\nGarraioa.\nUdalerri honetan Eskualdeko Hiri Garraioaren 5 linea daude:\nHorrez gain, La Muguiroarra autobus konpainiak, Antsoain, Iru\u00f1eko autobus geltokiarekin elkartzen du honako ibilbidea egiten duen autobus linearen bitartez:\nKultura.\nEuskara.\nNafarroako Foru Erkidegoko Gobernuak onartutako Euskararen Foru Legearen arabera, Antsoain eremu mistoko udalerria da. 2001eko erroldan, herritarren %\u00a08,18k zekien euskaraz hitz egiten.\n2009ko urtarriletik, Antsoaingo udalerriaren izen ofiziala \"Ansoain &lt;&gt; Antsoain\" da.\nKirola.\nAntsoainen Gazte Berriak izeneko kirol-taldea dago, jarduera asko bere baitan biltzen dituena: futbola, saskibaloia, judoa...\nJaiak eta ospakizunak.\nAntsoaingo jaiak irailaren hirugarren astean ospatzen dira: txupinazoaz ostegunean hasten dira, eta igandean, berriz, amaitu. Herriko patroiak San Cosme eta San Damian dira. Urtean zehar, denetariko jarduera eta ospakizunak antolatzen dira:"}
{"id": "7063", "revid": "1491", "url": "https://eu.wikipedia.org/wiki?curid=7063", "title": "Anue", "text": "Anue ([anu.e]) Nafarroako udalerria da. Ondoko herriek osatzen dute Anueko udala: Aritzu, Burutain, Egozkue, Etsain, Etulain, Leazkue eta Olague, baita Etxaide etxagunea ere. Lehen, Lantz ere Anue udalekoa zen, baina egun bere udala osatu du. Gainera, antzina bazeuden etxagune gehiago, gaur egun hustuak direnak: Adorraga, Aizoz, Atoz, Ezkati, Iausketa eta Lodias. Udalerriak biztanle zituen . urtean.\nIru\u00f1erriko Mankomunitatea zaborra biltzeaz eta ur-hornidura eta bestelako zerbitzuak eskaintzeaz arduratzen da, Iru\u00f1ea inguruko gune metropolitarreko beste hainbat herritan bezala.\nGeografia.\nInguru naturala eta kokapena.\nAnue Iru\u00f1eko merindadearen ipar-ekialdean dago, Zangozako merindadearen mugaren ondoan. N-121A errepideak udalerriko kontzejurik garrantzitsuena (Olague) zeharkatzen du\nIparraldean Baztanekin egiten du muga; Esteribarrekin ekialdean; Lantz, Ultzama eta Odietarekin mendebaldean; eta Olaibarrekin hegoaldean.\nKlima.\nAnuen, itsasoaren mailatik 549 metrora, Nafarroako gobernuak 1975ean jarritako estazio meteorologikoa dago.\nDemografia.\n2008ko erroldaren arabera, Espainiaz kanpoko hamar etorkin bizi ziren herrian, biztanleriaren %2,56 (Nafarroako batezbestekoaren azpitik).\nEuskara.\nAnueko euskara nafar euskalkiaren aldaera bat da. Erdiguneko nafarreraren azpieuskalkian kokatzen da, zehatz mehatz Ultzamako euskara da herrian hitz egiten dena.\nPolitika.\nUdal hauteskundeak.\nAnueko alkatea \"Zuriain-Anue\" herritar taldeko Raul Pascal Egozkue da 2007ko udal hauteskundeez geroztik. Udaleko zazpi zinegotziak lortu zituen bere taldeak. Baliogabeko botoak 68 izan ziren (emandako guztien %29,06) eta boto zuriak lau (%2,41). Abstentzioa %34,64koa izan zen.\n2011n zerrenda bera izan zen aurkeztu zen bakarra; 103 boto, 7 hautetsi eta alkatetza (Pascal) lortu zituen.\nUdaletxea.\nUdaletxea Olaguen dago, udalerriko herriburuan. Harrizko eraikin honek inguruko etxeen antz handia dauka eta Irun eta Iru\u00f1ea bitarteko N-121A errepidearen ondoan dago. Beheko solairua eta honen gainean eraikitako beste bi solairu dauzka. 1980ko hamarkadaren amaierako berrikuntza lanek 16,4 milioi euroko kostua izan zuten.\nUdalak alkatea eta sei zinegotzi dauzka, eta bertako idazkariak Lantzen ere egiten du lan.\nAzpiegitura eta garraioak.\nLa Burundesa autobus konpainiaren Donostia eta Iru\u00f1ea bitarteko lineak geltokia dauka Anueko Olague kontzejuan. Maiztasunak aldakorrak dira, baina gutxienez bi zerbitzu izaten dira norabide bakoitzean egunero. Lineak honako ibilbide hau egiten du:\nZerbitzuak.\nAnue \"Ultzamako Zerbitzu Sozialen Mankomunitateko\" kidea da."}
{"id": "7064", "revid": "110504", "url": "https://eu.wikipedia.org/wiki?curid=7064", "title": "A\u00f1orbe", "text": "A\u00f1orbe Euskal Herriko udalerri bat da, Nafarroa Garaia lurraldean kokatuta. Iru\u00f1eko merindadean eta Izarbeibar-Novenera eskualdean dago, Iru\u00f1ea hiriburutik 23,9 kilometrora. Altuera 397 eta 711 metro artekoa da, eta 24,1 km\u00b2-ko azalera hartzen du. biztanle zituen.\nErdialdeko herri ikonikoa, San Martin mendiaren ekialdeko magalean dago, herriko ikonoa. Beraz, inklinazio handiko karrikak dituen herria da, eta ia inguru hurbilena estaltzen duen paisaia ikus daiteke bertatik: Izarbeibar, Orbaibar eta Novenera. Gainera, udalerrian, Txaparro izeneko mendian, Nafarroa Garaiko erdigune geografikoa adierazten duen mugarria dago.\nBertako biztanleak \"a\u00f1orbearrak\" dira.\nIzena.\nA\u00f1orbe toponimoa beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\n\"A\u00f1orbe\" toponimoa jatorri eta esanahi ezezagunekoa da. Toponimoaren bigarren zatia \"be(h)e\" euskal hitzak osatzen duela uste da, \"azpian\" edo \"zorua\" esan nahi duena eta euskal toponimian oso ohikoa dena. Hala ere, inork ez du lortu \"a\u00f1or\" hitzaren esanahi egoki eta asegarria behar bezala azaltzea. Etimologista batzuen arabera, txilarraren azpiko \"ainar behe\" edo txilardiaren azpiko antzeko esamoldeetatik etor liteke. Donostian auzo bat dago, A\u00f1orga, eta haren esanahia ere ezezaguna da, eta badirudi erro toponimiko bera duela.\nEzaugarriak.\nArmarria.\nA\u00f1orbeko armarriak honako blasoi hau du:\nBandera.\nA\u00f1orbeko banderak A\u00f1orbeko armarria dauka hondo more baten gainean.\nGeografia.\nA\u00f1orbe Izarbeibar-Novenera eskualdean dago, Izarbeibar ibarrean.\nInguru naturala eta kokapena.\nA\u00f1orbek 24,1 km\u00b2-ko azalera du. Iru\u00f1etik, Nafarroako hiriburutik hain zuzen ere, 22 kilometrora dago, eta bi errepide nagusi ditu: bata, N-111 errepidearekin (Iru\u00f1ea-Logro\u00f1o) lotzen den tokiko errepidea desbideratzeagatik, eta bestea, N-121 errepidea (Iru\u00f1a-Tutera) desbideratzeagatik, biak zeharkatuz. Gaur egun, Artederretan AP-15ean sartzeak Iru\u00f1earekiko komunikazioa errazten du.\nUdalerriaren hego-ekialdeko muturretik zeharkatzen du Artaxoan barrena, Carrascaletik Martzillara doan eskualdeko errepidea, eta bertatik ikusten dira San Esteban baseliza eta Gazteluzar gaina, Aldapetako hegoaldeko isurialdean.\nIkuspegi geologikotik, bere udalerria Garesko edo Izarbeibarko zamalkadura duen failaren eta Barasoaingo kubeta sinklinalaren artean hedatzen da. Ebroko sakonunearen iparraldeko ertzeko sedimentu Oligozeno-Miozenokoa da.\nHerriak lau auzo ditu: Upategi Zaharra, Txantrea, Lagartegi eta Elizako auzoa.\nKlima eta landaredia.\nA\u00f1orbeko klima mediterraneo-kontinental motakoa da, negu hotzak, uda beroak eta idorrak, iparreko zierzo haizea, eta udaberri eta udazken garaiko prezipitazioak dira, udalerriko klimaren ezaugarrietako batzuk. Urteko batez besteko tenperatura 12 eta 13 gradu artekoa eta prezipitazioak 500 eta 700mm bitartekoak dira. Urteroko egun euritsuak 70-80 inguru izaten dira, ugariagoak udalerriaren iparraldeko gune menditsuan.\nArte eta ameztien zuhaitz multzoak gordetzen dira oraindik ere, 180 hektarea inguru. Horrez gain, XIX. mendetik aurrera, 100 hektarea inguru pinu birlandatu ziren, Austriatik ekarritako pinu lariziarra eta pinu beltza, batez ere.\nEstazio meteorologikoa.\nA\u00f1orben ez dago estazio meteorologikorik. Hala ere, Gares pareko udalerrian, estazio bat dagoen, itsasoaren mailatik 347 metrora, Nafarroako Gobernuak 1985ean jarritako estazio meteorologikoa dago.\n&lt;hr&gt;\nHistoria.\nHistoriaurreko hainbat aztarna aurkitu dira gaur egungo herriaren inguruetan. Horrez gain, A\u00f1orbeko gune batek Gazteluzar izena dauka, eta oraindik ikertzeko asko dagoen arren, baiezta daiteke gaztelu edo gotorlekuren bat izan zela duela ehunka urte. Gaur egungo A\u00f1orbe Erdi Aroan garatu zen eta inguruko herrien aldean garrantzia hartu zuen merkataritza eta nekazaritza merkatu moduan. XIX. mendean Izarbeibarretik banandu eta udalerri independente bihurtu zen.\nBadira zenbait datu udalerriak mendeetan zehar izan duen bilakaera ikusteko aukera ematen dutenak. Letaniaportillo Artaxoako mugan dagoen paraje bat da, non Langortea trikuharria dagoen, zeinaren burualdeko lauza bi herrien arteko muga baita. Nekeetan eta terminoaren beste zati batzuetan aztarna arkeologikoak agertzen dira (silexa, zeramikak). Gazteluzar esploratu gabeko historiaurreko herria da. Bertan, A\u00f1orbeko Nekeen aztarnategi arkeologikoa dago. Erromatar miliarri zati bat ere aurkitu zuten, K.o. 200. urte ingurukoa.\nErdi Aroa.\nA\u00f1orbe XI. mendetik dokumentatuta dago, besteak beste, \"Ainorbe\" eta \"Aniorbe\". Erdi Aroan errege-erregina, noblea eta elizakoa zen jaurerri ugariko hiribildua. XII. mendean, Lope eta Antso Fortu\u00f1onesek eta Urraka Ortitz Orkoiengoak Leireko monasterioari eman zizkioten bere muino eta lur eremu txiki batzuk. XIII. mendean, udalerriko ondasun batzuk Irantzuko monasterioaren jurisdikziora eta Jerusalemgo San Joanen ospitaletara igaro ziren. Hala ere, Nafarroako koroaren agindu zuzena dago. 1309an, Eneko Peritz Sansoiangoak A\u00f1orben zituen jauregi eta lepoak eman zizkion Iru\u00f1eko katedralari.\nXV. mendearen hasieran, errege petxak, 1379an Peroch Eusa ezkutariari lagatakoak, Muruzabalgo bizkonderriari erantsitako errentetan sartu ziren, eta, ondoren, Filipe II.a Nafarroakoa erregeari eta haren ondorengoei eman zitzaizkien. Biztanleriaren erdia, gutxi gorabehera, XIV. eta XV. mendeetan infantziar edo kapare zen. Bi parrokia-eliza zituen, eta haien titularrak Lur Santurako (XIII. mendea) errekortearen liburuetan ageri dira, San Emiliano edo Miliano (Donemiliaga) eta San Migel kasu. Hiru mende geroago, 1591ko konstituzio sinodaletan, San Pedro eta San Migeli eskainiak agertzen dira, nahiz eta 1529an Jasokundeko Andre Mariaren titulupean elkartuak izan. \nAro Garaikidea.\nAurrerago laburki azaldu denez, hiribildua Izarbeibarrena izan zen 1846an bere udalerri gisa banandu zen arte. Pascual Madozek bere \"Diccionario Geogr\u00e1fico-Estad\u00edstico-Hist\u00f3rico de Espa\u00f1a y sus propiedad de Ultramar\" delakoaren bigarren liburukian azaltzen duenez, 1845ean agertu zen, eta, bertan, honako hauek zeuden: 130 etxe, udal-etxea, kartzela publikoa, harategia eta janari-denda batzuk, bai eta lehen hizkietako eskola bat ere, zeinetara bi sexuetako 60 haur biltzen ziren. Horrez gain, ospitale bat ere bazegoen, 1749. XIX. mendearen erdialdean, A\u00f1orbek komunikazio ezin hobeak zituen inguruko udalerriekin, baita korrespondentzia-zerbitzua ere. Orduan, ardi-, txabola-, txerri- eta behi-aziendaren hazkuntzagatik nabarmentzen zen, bai eta zerealen eta mahastien hazkuntzagatik ere, horietatik ardo onak lortzen baitziren. \nBeranduago, XX. mendearen bigarren erdian, herriak biztanle ugari galdu zituen, herritar askok Lizarrara lehenik, eta, Iru\u00f1era ondoren, jo baitzuten, inguruko herrietan gertatu bezala. Dena den, XX. mendearen amaieran eta XXI. mendearen hasieran, joera aldatu eta eraikitako etxebizitza berriei esker, biztanleria pixkanaka haziz joan da.\nHistorikoki, nekazaritza izan da herriko biztanle gehienen ogibidea, zereal eta mahastien landaketa. Mahastiak udalerriaren hegoaldean kokatzen dira gehienbat, Nekeako gunean. Duela mende batzuk, A\u00f1orbe iparraldean, gesaltza bat egon zen.\nDemografia.\n biztanle zituen A\u00f1orbek.\nEkonomia.\nHistorikoki.\nUdalerriak 96 lanpostu zituen 1984. urtean, nekazaritza-sektoreak eta zerbitzu-sektoreak enplegu guztiaren % 46 eta % 25 sortzen dute, hurrenez hurren. Nekazaritzan dedikazio osoa zuten 46 pertsona zeuden, eta horiekin batera 52 senide zeuden urtaroko lanetan; beste 76 pertsonarekin batera, nekazaritzakoak ez ziren sektoreetan egiten zuten lan nagusiki.\nZeramikazko produktuak fabrikatzen zituen enpresa batek, ura banatzeko establezimendu batek eta eraikuntza-enpresa batek ordezkatzen zuten industria-sektorea, eta elkarrekin 25 pertsona enplegatzen zituzten. Zerbitzuek 25 langile hartzen zituzten, txikizkako merkataritzaren, ibilgailuen konponketaren, garraioaren eta komunikazioaren, tokiko administrazioaren, segurtasun publikoaren eta irakaskuntzaren, osasunaren eta gainerako zerbitzuen artean zuzen banatuta.\nA\u00f1orbeko biztanleria aktiboa 145 pertsonakoa zen urte haietan; horietatik 17k lehen enplegua bilatzen zuten, eta beste 30ek beste udalerri batzuetan zuten lanpostua.\nGuztira 129 ekoizpen-establezimendu zeuden; horietatik 109 nekazaritza-ustiategiak ziren, 3 industria eta eraikuntzakoak eta 17 zerbitzuen sektorekoak.\nOso garrantzitsua izan da nekazariek eta abeltzainek egindako baso-soiltzeak, artez eta artadi artadiz estalitako eremu batean; ekintza multisekularra izan zen, nahiz eta basoak desegiteko erritmoa XX. mendean bizkortu zen:\n558Ha lehorreko lurra 1891n eta 1.400 baino gehiago 1984an. Lehorrekoetan landatzen da, batez ere, ziklo motzeko garagarra (lehen, gari gehiago), errendimendu altu eta erregularrekin, lekadunak (veza, haba, Alholva) eta mahatsondoa. Landare horrek ez zuen inoiz berreskuratu, filoxeraren ondoren, aurretik izan zuen garrantzia (415 Ha, 1808an eta 1920an). Nekazaritzaren mekanizazioa, logikoa denez, laborantzako ganadua gutxitzearekin eta landa-eremuko exodoa handitzearekin batera gertatu zen. 1891n 24 behi-azienda labore zeuden, 32 zaldizko, 116 mular eta 30 asto, eta 1982an zaldizko 3 baino ez. Abeltzaintza garrantzi txikikoa da.\n1917ko uztailaren 7an Caja Rural Nekazaritza Kooperatiba sortu zen eta 1941eko apirilaren 6an San Juan Bautista Upeltegi Kooperatiboa. 1973an, partzelen kontzentrazioa egin zen, eta 2.190Ha eta 181 jaberi eragin zien; lehendik zeuden 3.183 lurzatiak 492ra mugatu ziren. \nParke eolikoa.\nA\u00f1orbeko udalerriaren mugen barruan, Tirapu eta Biurrun-Olkotz bitartean, Nafarroako Gobernuak eraikitako \"San Esteban\" izeneko parke eolikoa dago. Ezarritako potentzia 24,42 megawatteko da.\n2006an San Esteban parkearen bigarren fasea amaitu zen, 16,00 megawatteko potentziarekin.\nPolitika.\nA\u00f1orbeko udaletxea herrigunean dago. Udalbatza udalerriko alkateak eta sei zinegotzik osatzen dute. Egungo alkatea Joaquin Maria Sanz Go\u00f1i da, \"Aldapetako\" hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea herrigunean dago. Udaletxea frontoiaren ondoan dago, herriko plaza nagusian. Udaletxe izan aurretik eskola zegoen bertan. XX. mendearen hasieran eraiki zen. Beheko eta lehenengo solairuez gain, lau arkudun ataria dauka, eta fatxada nagusian oinohola, ertz kateak eta hutsaleko harresia daude. Eraikinaren gainontzekoa margoturik dago. Eraikinak inguruko udalerrietako egituren ezaugarri tipikoak dauzka.\nHerriko idazkaria Tirapuko idazkari ere bada.\nEgungo banaketa.\nA\u00f1orbeko Udala zinegotzik eta alkateak osatzen dute, demokratikoki hautatuak. Alkatea Joaquin Maria Sanz Go\u00f1i da, \"Aldapeta\" zerrendakoa. Zinegotziak 6 daude:\nAlkateak.\n1979tik, A\u00f1orbek 5 alkate izan ditu:\nGarraioa.\nNafarroako Hiriarteko Garraioa sareko lineak zerbitzua ematen dio udalerri honi. Herriak autobus geldialdi bakarra du zeharkarrikan Gareserantz eta Arrizabalagarantz.\nHirigintza.\nHainbat etxe aipagarri daude hirigunean, garai batean auzotar gehienak kapareak ziren hiribildu bateko nobleziaren aztarnak. Zaharrenetako bat eraikin gotiko-pizkundear da, bi solairu eta teilatupe gehiago dituena. Fatxadan harlanduzko lan ona du, arku zorrotz samarra, dobelaje handikoa, armarriduna eta giltzarrian inskripzio bat duena, eta arku konopial molduratuko bi bao biki, baita petrilak ere, oso ederrak. Berantiarragoa da beste etxetzar bat, guztiz errenazentista, baoren bateko eta teilatu-hegaleko pomen dekorazioan ikus daitekeen bezala. Hari atxikita, hiru altuerako etxebizitza barroko bat dago, zirkuluerdiko sarrera eta armarri rokoko laurdendua eta kasketaz tindatua dituena.\n\"Harginaren etxea\" (XVII. mendea) aire klasizistako jauregitxo barrokoa da, noblezia-fatxada du eta harlanduzko inposta lauaren bidez bereizitako bi altuerako fabrika batean instalatuta dago. Bao-multzo bat du ateburu markodunetan. Goiko solairukoak apainduagoak dira eta frontoi triangeluarrak eta kurbatuak txandakatzen dira. Balkoia du sarreraren gainean, armarria alboetan, mentsulen gaineko teilatu-hegala eta harlanduzko eskantzuak. Lerro hori bera, pixka bat soilagoa bada ere, hiribilduaren behealdeko eraikin bati jarraitzen dio. Eraikin horrek bi altuera eta teilatupea ditu, inpostaz banatuak, bao dintelduak eta oinplano noblean frontoi zuzenez errematatuak. Bere formen klasizismoa ukaezina da. Molduraz inguratutako sarrera frontoi lerromakur batez amaitzen da, goiko solairuan duen balkoiak hautsita. Jauregitxo horretatik gertu, beste eraikin bat dago. Berrituta badago ere, fatxada nagusiko harlandua eta sarrera alboetan ditu, erdi-puntuko arkuan. Garai bereko beste adibide batzuk ere badaude, txikiagoak badira ere; esate baterako, Lau Izki\u00f1ak karrikako etxebizitza, fatxada angeluan duena, harlanduzko lan onekoa, eta zirkuluerdiko sarrera alboetan dobela handiak dituena, ertzetan molduratua. Balkoia eta armarria ditu gainean.\nHaren ondoan, eraikin eraberritu bat dago, oraindik sarrera beheratu bat eta armarridun armarri bat dituena, tinbre guztiz barrokoaren bidez. Mota horretako armarriak oso presente daude udalerrian; horietako batzuk eraikin modernoagoetan berraprobetxatzen dira, eta beste batzuk eraikin horren aurreko fabriketan, hala nola XVII. mendeko etxe bat, inpostaz bereizitako hiru altuerakoa, zirkuluerdiko sarrera alde banatan duena, eta armarri armarri horietako bat, erabat rococo, landare-orla eta guzti, kasket eta haur batez goratua behealdean, hiru zatitan banatua, goian errege bat eta hamabi kanoi eta behean hiru zuhaitz dituena. V\u00ednculo kalean, elementu zaharragoak berraprobetxatuz birmoldatutako bi etxe daude. Lehenengoak arku beheratuko sarrera du, koroa batez tindaturiko armarriarekin eta giltzarrian domina puntarekin. Bigarrenak, altuera bakarrekoa, sarrera mota bera du, kasu honetan inposta profilatuaren gaineko arkua eta 1614ko inskripzioa duen armarri barrokoa.\nKultura.\nEuskara.\nLuis Luziano Bonapartek, 1869an, A\u00f1orbe sailkatu zituen, Izarbeibarreko herri guztiekin, hegoaldeko goi-nafarrera euskalkian.\nKoldo Zuazok, 2010ean, A\u00f1orbe ez-euskal-eremuan sailkatu zen.\nIbar honetan hitz egiten den euskarak bere berezitasunak ditu. Horregatik sailkatzen da izarbeibarrera azpieuskalkian. Euskara batuaren itzalean alfabetatutako hainbat euskaldun baden arren, Orbaibarreko mintzaira zaharrak hiztun gaberik dakite.\nNafarroako Gobernuak onartutako Euskararen Foru Legearen arabera, A\u00f1orbe eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2001eko erroldaren arabera, herritarren %0,70k zekien euskaraz hitz egiten, 2010ean % 0,77 eta 2018n % 5,70k.\n2008an Nafarroako Ezker Batuak eta Nafarroa Baik Euskararen Foru Legea aldatu eta eremu mistoan udalerri gehiago sartzeko (horien artean A\u00f1orbe) proposamena aurkeztu zuten Nafarroako Parlamentuan. Nafar Herriaren Batasuna ez beste talde guztien baiezko botoarekin proposamena aurrera aterako zela zirudienean, Nafarroako Alderdi Sozialistaren ustegabeko jarrera aldaketak, atzera bota zuen gune mistoaren hedapena.\n2017ko ekainaren 22an Nafarroako Parlamentuak eremu mistora pasatzea erabaki zuen, beste 43 udalekin batean.\nKirolak.\nA\u00f1orbeko Udalak udan irekitzen diren igerilekuak eta pilotalekua ditu, baita gimnasiokoak ere.\nGainera, A\u00f1orbek bi mendi-ibilbide ditu. \"Ardoaren ibilbidea\" izenekoa, udalerriko bideetatik igarotzen dena eta bertan Nekeas upeltegia hornitzen duten mahastiak zein herria inguratzen duten paisaiak ikus daitezke. \nBigarren ibilbideak bi tontor ditu: San Martin gaina (izen bereko ermita du gainean) eta Txaparro gaina (erpin geodesiko bat du tontorrean). Bigarren ibilbide honek, San Martin gainetik bailararen ikuspegi ikusgarria ematen digu, 2014-2015 urteetan mendia zaintzeko egindako lanari esker. Tontor honetan piknik mahaiak eta inguruko mendien izena adierazten duten informazio taulak daude. Egun oskarbietan, Moncayoa ere ikus daiteke."}
{"id": "7065", "revid": "103793", "url": "https://eu.wikipedia.org/wiki?curid=7065", "title": "Agoitz", "text": "Agoitz Euskal Herriko udalerri bat da, Nafarroa Garaia lurraldean kokatuta. Zangozako merindadean eta Pirinioaurrea eskualdean dago, Iru\u00f1ea hiriburutik 28,5 kilometrora. Altuera 459 eta 982 metro artekoa da, eta 13,54 km\u00b2-ko azalera hartzen du. biztanle zituen.\nAgoitz Pirinioetako atea da, Longidako lautaden eta Artzibarreko haranaren arteko pasabidean, Irati ibaiaren gaineko gain batean. Itoizko urtegiarekin batera, merkataritza-eskaintza handia du, inguruko gainerako herriei zerbitzua ematen diena, eta eskualdeko enplegu-zentrorik handiena da. Alde Zaharreko kale estuek kontrastea egiten dute kanpoaldean dauden etxebizitza berriekin. Agoitz Nafarroako Gorteetan jarlekudun hiria izan zen.\nLongida ibarrena zen administratiboki 1479ra, udalerri independente batean sortu zenetik. Pirinioaurrea eskualdeko eskualdeburua da. Bertako biztanleak \"agoizkoak\" edo \"agoiztarrak\" dira.\nIzena.\nAgoitz beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nIzen horren jatorri etimologikoari dagokionez, \"-iz\" atzizkiarekin amaitzen diren euskal toponimoen nomina ugariaren barruan sar daiteke. Julio Caro Baroja bezalako filologoen teoriei jarraituz, horiek berezko izen batetik (herria eraiki zen finkaren jatorrizko jabearena) eta latindar genitibotik eratortzen dira. Alfonso Irigoien filologoa arduratu zen toponimo hori aztertzeaz, eta proposatu zuen \"Aio\" izena herriaren izenaren jatorrian ezkutatzen zela. \"Aio\" izena erromatar Hispanian erabiltzen zen eta Erdi Arora arte indarrean jarraitu zuen. Irigoienek bere lanetan San Vicente de Alcantararen inskripzio erromatar bat aipatzen du, non \"Camilius / Arrus / Aionis\" irakurtzen den, non \"Aionis\" \"Aio\" izenaren genitiboa den. \"Aionis\" -tik \"Aoiz\" lortzeko, urrats hauek egin behar dira: bokalarteko -n- galtzen da, euskaraz ohikoa den fenomenoa (\"Aionis\" &gt; \"Aiois\"), amaiera \"s\" \"z\" bihurtu da, euskarazko ohiko beste fenomeno bat (\"Aiois\" &gt; \"Aioiz\") eta lehenengo \"i\" erori da (\"Aioiz\" &gt; \"Aoiz\").\nToponimo hau idazteko modua asko aldatu da historian zehar, nahiz eta guztiak \"Ahoiz\" jatorrizko horretan oinarritu diren. Horrek \"Agoitz\" eta \"Aoiz\" formak ekarri ditu. \"-z\" eta \"-tz\" arteko aldaketa ohikoa da gaztelaniaren eta euskararen artean, Itoitz (\"Itoiz / Itoitz\"), Orbaitz (\"Orbaiz / Orbaitz\"), Gorritz (\"Gorriz / Gorritz\")... bezalako toponimoetan. Tarteko \"g\" da azaltzen zailena, hasieran hiru bokal dituen hitz batean ahoskera errazteko sartu zena, eta hori arraroa da. Lehen \"h\" bat zegoen haren ordez.\nEzaugarriak.\nArmarria.\nAgoizko armarriak honako blasoi hau du:\nBandera.\nAgoizko banderak Agoizko armarria dauka hondo zuri baten gainean.\nGoiburua.\nAgoizko goiburua \"Sinpleki, Agoitz\" da. Duela gutxi sortutako leloa da, eta merkatari- eta turismo- goiburu bat da.\nGeografia.\nAgoitz Longida ibarran barruan dago geografikoki, baina, administratiboki, udalerri independente da. Ibar hau Pirinioaurrean kokatua, lurra hautsia eta uhindua da, baina, oro har, ez du goragune handirik. Iparraldea menditsuena da, eta hegoaldea nekazaritzakoa. Ibaien pasabidean zehar, alubioien terraza-maila batzuk mailakatuta daude. Mendilerroen oinean ere higadura-glazis zabalak daude. Irati ibaiak ibarra sortu zuen udalerria.\nInguru naturala eta kokapena.\nAgoitz Zangozako merindadeko hiria da eta Nafarroako hiriburutik 28 kilometrora dago. Itoizko urtegiak izena hartzen du izen bereko pareko herritik, izan ere, udalerriaren iparraldeko lurrak zati handi batean ur azpian gelditu dira.\nKlima.\nLongidak klima azpimediterraneoa dauka. Urteko batez besteko tenperatura 10 eta 13 gradu artekoa da (altueraren arabera aldatzen da), eta prezipitazioak 800 eta 1.000mm bitartekoak (ugariagoak udaberrian eta udazkenean. Urteroko egun euritsuak 80 dira batez beste eta 100 baino gehiago herriko gunerik menditsuenetan.\nJatorrizko landaredia asko gutxitu da gizakiaren eragina dela eta, gaur egun 180 hektarea haritz inguru baino ez dira geratzen. Pinuek 441 hektarea hartzen dituzte, gehienak Austriatik ekarritako pinu lariziar birlandatuak dira baina berezko pinuren bat ere gordetzen da. Birlandatutako pinuak, Urrozgoiti, Ulibeiti, Zarikieta eta Rala longidar herrietan izaten dira, batez ere.\nEstazio meteorologikoak.\n&lt;hr&gt;\nAuzoak.\nAgoitzek 11 auzo ditu:\nHistoria.\nBertan Brontze Aroko sei tresna leundu aurkitu ziren. Udalerri barruan ere kokaleku arkeologiko bat dago Ralako leizean, Brontze eta Burdin Aroko ebidentziekin. Herriaren kokagune zehatza erromatarren garaian finkatu zela uste da, kristo ondorengo I. mendea eta IV. mendearen artean.\nErdi Aroa.\n756an Agoitz Buron familiak birfundatu zuen. Harrezkero, Burongo kondearen ardurapean zegoen. 924. urtean, berriz, inbasio musulmanen ondoren, Abd al-Rahman III.a kalifak herria suntsitu zuen.\nHistorikoki 1042an dokumentatu zen, ondoko Zalurribarko monasterioa Leirekoari Gartzea Santxitz III.a erregeak eman zionean. Longida edukitzearen hiriburu izan zen XI. eta XII. mendeetan. 1058an Leireko monasterioak Longidaren jabetza jaso zuen, emandako dohaintzaren bitartez. Herria eta bertako jabetza guztiez gain, errota baten jabetza ere eskuratu zuten. Jerusalengo San Joandarren ordenak ere jabetza ugari izan zituen Longidan XIII. mendetik aurrera. Behe Erdi Aroan ibarrak garapen handia izan zuen erromesen bidearen garapenarekin batera. XIX. mendetik XX. mendera Ekain distilategia, zerrategi mekanikoa eta altzarien lantegia izan ziren.\nErrege domeinuko hiribildua, zeinean Iru\u00f1eko katedraleko priorrari jabetzak baitzituzten XII. mendearen erdialdean, bai eta noblezia-leinuren bat ere, Pedro Ibainitz Letek eta haren emazte Teresa Almoravidek 1335ean Filipe III.a erregeari egindako dohaintzatik ondoriozta daitekeenez. Karlos III.ak, 1391n Gendulain eta Egie herri hustuetakoak bere amaieran sartu zituenak, 1413an eman zion jaurerrian Godofre seme naturalari, baina honek, bost mila liberako zorra ordainduz, Tuterako deanari eskualdatu zion, eta honek, aldi berean, Jerusalemgo San Joan priorrari eman zion. Erregeak 1424an eman zien kaparetasun kolektiboa bertako biztanleei, eta 1479an, Frantzisko Feboren erregeorde Maddalen Valoiskoa printzesak hiribildu onera igo zuen, Gorteetan eserlekua zuena, almirantea, alkatea eta hileko merkatua, han agaramondarrek eta beaumondarrek sinatutako su-etenak zirela eta. San Roman baselizan egin zen bake-ekitaldia, non buruzagi etsai nagusiek ezpatak lurrean iltzatu zituzten, eta herriko armarriari arrazoi tematikoa eman zion, 1494an Katalina eta Joanes Albretekoa erregeek eman zutena. Nafarroako Gerra Zibilean agaramondar kausaren aldekoa izan zen.\nAro Modernoa.\nAgoitz Nafarroako konkistaren eszenatoki izan zen, 1512ko abenduan zehazki, Joanes Albretekoa erregearen armada Fernando Katolikoaren aliatua zen Leringo kondeak garaitu zuenean. Urte berean, Xerles Gongorakoa beaumondarrak Nafarroako Erresumaren aldeko jarraitzaile ugari atxilotu zituen Agoiztik hurbil.\nHurrengo hiru mendeetan zehar, hiribilduak bere ezaugarri nagusiei eutsi zien: Gorteetan jarlekudun zen, nolabaiteko garrantzia zuen batez besteko noblezia bat zuen (hortik Girior familiaren kimuren bat nabarmenduko da) eta kontzeju irekiaren bidez gobernatu zen 1757ra arte, non, ziurrenik, horiek eta beste familia boteretsu batzuek lortu zuten Nafarroako Gorteek ordezkatzea Hogeiko Batzarrarekin. Espainiako Ondorengotza Gerran, 1710ean hain zuzen ere, Karlos VI.a Germaniako Erromatar Inperio Santukoaren armadek mehatxatu zuten Agoitz, bertara iritsi gabe. Baina askoz ere handiagoa izan zen Konbentzioarenan jasandakoa, 1794an arpilatu baitzuten. 1797an, Agoizko agintariek erregu bat bidali zioten Nafarroako Erresumako Aldundiari \u2014 baiezko erantzuna eman zuen \u2014 dohaintza ordaintzetik libratzeko, Frantziaren aurkako gerra honetan jasan zuenagatik.\nAro Garaikidea.\n1800. urtearen inguruan, industrializatutako leku bat zen, bi txabusina zituen irin-errota bat, paperezko fabrika bat eta 70 maisu zituen oihalezko beste bat zituena. Oihal arruntezko 60 karako 600 pieza inguru, Erronkarikoak, lantzen zituzten, hiru palmondo zabal. Jurisdikzio zibila alkate batek gauzatzen zuen, erregeordeak hiribilduaren proposamenez izendatzen zuena, eta gobernu ekonomikoak, berriz, sakulatuen artean hautaturiko errejidoreak, hau da, zozketa bidez. Garai horretakoa da Miguel Jose Azantza ministroa, beharbada Espainiako Erresumako bizitza publikoan hiribilduan jaiotako pertsonaiarik garrantzitsuena.\nNafarroako beste hainbat herrik bezala, Iberiar Penintsulako Gerran, hiribilduak era guztietako kargak jasan zituen, bai Frantziako agintarienak, bai Nafarroako gerrillarienak, eta antzeko egoera gertatu zen Lehen Karlistaldian. Baina bien artean egin zen iraultza administratibo liberaletik Agoitzek abantaila berezia lortuko zuen. 1820an, zehazki, Espainiako Gorteek lurralde osoa barruti judizialetan banatu zuten, eta Agoitz baten hiriburu bihurtu zuten, Zangozako merindadeari zegokiona. Zalantzarik gabe, ekialdeko hiri zaharraren ordez hiribildu menditarra jartzearen arrazoia hiri horrek alderdi berriaren multzoarekiko duen kokapen geografikoena izan zen. Horren buru gisa, 1863tik aurrera, sortu zirenetik, Jabetza Erregistroa eta, lehenago eta geroago, erakunde jurisdikzional desberdinak izan zituen.\nHirugarren Karlistaldian, 1873an, karlistek Agoitz blokeatu eta 1875eko udan okupatu zuten.\nAgoitzek nekazal hiri izaten jarraitu zuen batez ere. Zinez, ehungintza-industria nabarmenari buruzko albisteak ez dira falta 1667an, Agoizko pelairuek Erresumako Gorteei eskatu zieten kanpoko ehunak sartzea ez baimentzeko, eta 1783an Agoizko pelairuak eta beste hiribildu batzuen ermandadeak oroigarri bat zuzendu zion Nafarroako Erresumako Aldundiari Aragoira eta Gaztelara esportatutako generoen gaineko muga-zergen aurka. 1750ean Jose Giriorrek erregeari pribilegio jakin batzuk eskatu zizkion Agoitzen ezarri zuen zurraketa-fabrikarako. Eta 1786ko estatistikek 40 ehungile, 22 jornalari eta hainbat lanbidetako 28 artisau lortu zituzten. XIX. mendearen erdialdera, irin-errota, batanak eta paper-fabrika zeudela egiaztatu zen, eta hori guztia Iratiren gainean. Iratik bultzada jasotzen zuten, kaltzetentzako eta beste objektu batzuentzako artilezko hariak ere bazeuden, eta oihal burduntziak egiten ziren. Urtero 600 pieza egiten ziren, 60 haga luze eta 3/4 zabal, eta horietan 3 000 artilezko arroba inguru inbertitzen ziren. Merkataritzari dagokionez, ostiralero eta azokaz azoka egoten zen irailaren 30ean. Eskualdeko herriekin lotzen zuten ferra-bideez gain, Iru\u00f1erako errepidea ere iristen zen orduan Agoitzeraino, Uharteko eta Urrozko ordainlekuak zeharkatu ondoren.\nOrdurako, Iratiko konpainia sortu zen; 1849an, almadietan egurra jaisten aritzen zen, Irati ibaian eraikitzeko eta erregaia jartzeko, eta horretarako Agoitzen zuen biltegi zabal batean uzten zuen. 1842an, beraz, sozietatea eratua zegoen, ontzi bat pleitatu zuen Irati ontzia nabigagarria zela frogatzeko. Domingo Elizondo enpresari aribearrak, 1910ean 510 lanpostu zituen, zerrategi handi bat, egunero 40 tona egur xurgatzen zituena, 30 tona landare-ikatz eta hainbat azido ekoizten zituen destilategi bat, eta 1908tik aurrera zentral elektriko bat, izen bereko trenbideaz gain.\nXX. mendean, 1920ko hamarkadan, irin-fabrika bat zegoen, egunero 14 000 kilo ekoizteko gaitasuna zuena, eta Auritz, Donibane Garazi eta Ariberako lineako automobilen eta Garaioarako zalgurdien eguneroko zerbitzuak zituena. Ehungintza eta papergintza desagertuta zeuden edo gainbehera betean zeuden (1910etik lehenengoa).\n2020an, Agoizko industrialdean dagoen Gamesa enpresak, eskualdeko motor ekonomikoetako batek, Agoitzen duen lantegia ixteko asmoa iragarri zuen. Erabaki horrek langileen aurkakotasun handia izan zuen, eta, besteak beste, deslokalizazioa edo laguntzez baliatzea leporatu zioten enpresari, eta, ondoren, ihes egin zuten. Azkenean hitzartutako itxiera 2020ko abuztuan izan zen. 220 langile inguru kaleratu edo birkokatu zituzten. Azaroan, Gamesak iragarri zuen intalazioak erabiliko zituela errota-palak birziklatzeko planta bat sortzeko. Bestalde, Nafarroako Gobernuak, enpresa eta langileen arteko bitartekari lanak egin zituenak, enpresa ixteagatik laguntza publikoetan 1,7 milioi euro itzultzeko exijitu zion enpresari 2021eko urtarrilean.\nDemografia.\n biztanle zituen Agoitzek.\nEkonomia.\nXX. mendearen hasieran, Iratiko burdinbidearen etorrerarekin batera, manufakturen industria garrantzitsua garatu zen herrian. Zerrategia, kimikagintzaren sektoreko industria, eta Iberiar Penintsulan elektrizitatearen indarra erabili zuen lehen trenbidea besteak beste.\n1990eko hamarkadaren amaieran eta 2000ko hamarkadaren hasieran, Agoizko hainbat enpresa itxi zituzten, besteak beste, Solano eta T.Color enpresak. Horrez gain, Cotalsak hainbat pertsona kaleratu zituen krisialdia zela eta. 2008an Gamesak aerosorgailuak ekoizteko lantegi berria eraikiko zuela esan zuen. Horretarako, Agoizko Udalak herriko industrialdea handituko du. Industrialdeak 280 000 metro koadro gehiago izango ditu, eta horietatik 88 000 Gamesaren lantegi berria eraikitzeko erabiliko dira. Horrez gain, bioerregaiak ekoizten dituen beste fabrika bat zabalduko dela aurreikusten da 2009an edo 2010ean.\nNafarroako Foru Erkidegoko Gobernuak industrialdeen eraikitzea sustatzeko sortutako Nasuvinsa elkarteak, XXI. mendearen hasieran, industrialdea eraiki zuen Agoitzen. Azpiegitura eraikitzeko lanak 2005ean hasi ziren, eta urbanizatzea 2006an bukatu zuten. Industrialdea NA-150 errepidearen ondoan dago, eta sarbide zuzena dauka errepidetik industrialdera. Azalera, guztira: 34 000 m2 da eta lursailengoa, 17 955,31 m2.\nPolitika.\nAgoizko udaletxea Hiriko enparantzan dago. Udalbatza udalerriko alkateak eta hamar zinegotzik osatzen dute. Egungo alkatea Angel Martin Unzue da, Euskal Herria Bildu hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea Alde Zaharran dago.\n1865ean eraiki zen. Inguruan eraikinik ez duen bi solairuko egitura da. Lehen solairuan, sarrerako atearen gainean, burdinazko belatz bat dago. Gaur egungo kokagunearen aurretik, udaletxea herriko plazan egon zen.\nEgungo banaketa.\nAgoizko Udala zinegotzik eta alkateak osatzen dute, demokratikoki hautatuak. Alkatea Angel Martin Unzue da, Euskal Herria Bildu zerrendakoa. Zinegotziak 10 daude:\nArloak.\nAgoizko Udalan 11 arlo ditu. Horietako bakoitzaren buruan hautetsi bat dago:\nAlkateak.\n1979tik, Agoitzek 7 alkate izan ditu:\nGarraioa.\nNafarroako Autobus Konpainiak Agoitz Iru\u00f1ekin batzen du. Autobus lineek honako ibilbidea egiten du:\nKultura.\nEuskara.\nLuis Luziano Bonapartek, 1869an, Agoitz sailkatu zen, hegoaldeko goi-nafarrera euskalkian, Pirinioaurreko Lizoainibar eta Urraulgoiti ibarrekin hitz egiten zena.\nKoldo Zuazok, 2010ean, Agoitz atzerakada-eremuan sailkatu zen, non euskarak hain atzerakada handia izan duen, non bertako hiztunik apenas geratzen den.\nUdalerri honetan hitz egiten den euskarak bere berezitasunak du. Horregatik sailkatzen da eguesibarrera azpieuskalkian. Euskara batuaren itzalean alfabetatutako hainbat euskaldun baden arren, Agoizko mintzaira zaharrak hiztun gaberik dakite.\nElkarteak.\nAngiluerreka elkartea Agoizko kultur, gazte, kirol, gastronomia eta olgetarako elkarte bat da. 1986. urtean sortu zen eta bederatzi kultur taldek osatzen dute: Agoizko Dantzari Taldeak, Agoizko Burrunba perkusio taldeak, Angiluerreka Fanfarreak, Irati antzerki taldeak, Angiluerrekako Gaitariek, Angiluerreka Txistulari Taldeak, Mendizale taldeak eta herri-kirol taldeak. Taldeok, guztira, 150 pertsona baino gehiago biltzen dituzte. Elkarte honetatik El Tuto herri aldizkaria ere kaleratzen da, zeina herriko etxe guztietara dohainik heltzen den.\nAngiluerreka elkartea hainbat ekimenen eragile da: inauteriak, Angiluerrekak berreskuratuak; Sanisidroetako programazioaren zati handiena (elkarteak, hamahiru urte baino gehiagoan, Jaien Aurreko Astea antolatu du); eta beste zenbait ekitaldi.\nGastronomia.\nAgoizko azkenburu tipikoa kostrada da. Kanpoaldea bizkotxo baten gainaren gisakoa duen tarta bat da, barrualdean krema daukana. Epel mahairatzen da."}
{"id": "7066", "revid": "1491", "url": "https://eu.wikipedia.org/wiki?curid=7066", "title": "Araitz", "text": "Araitz ([a\u027eaits\u033b]) Nafarroa Garaiko ipar-mendebaldeko udalerri bat da, Leitzaldeako eskualdean eta Gipuzkoarekiko mugan kokatua. biztanle zituen . urtean.\nBetelu 1694an banandu zen, eta bere udala osatu zuen.\n2009az geroztik Udalerri Euskaldunen Mankomunitateko (UEMA) partaidea da.\nGeografia.\nIngurune naturala.\nHegoaldean, Aralarko mendilerroa udalerriaren mugakide naturala dugu, Aralarko Mallo ikusgarriak bertatik bertara baitaude: Ttutturre (1282\u00a0m), Intzako dorrea (1431\u00a0m), Aldaon (1411\u00a0m), Uakorri (1306\u00a0m) eta Balerdi (1197\u00a0m).\nEkialdean berriz Elosta (937\u00a0m), Santa Barbara (853\u00a0m) eta Urkieta (854\u00a0m) mendiak daude.\nAraxes ibaiak udalerria zeharkatzen du hego-ekialdetik ipar-mendebaldera. Aralarko eta inguruko mendietako urak jasotzen ditu, eta Gipuzkoa aldean Oria ibaira isurtzen ditu.\nMugakideak.\nIparraldean Areso du mugakide; ekialdean, Larraun eta Betelu udalerriak; hegoaldean, Aralar mendilerroa; eta mendebaldean, Gipuzkoako Lizartza, Orexa, Gaztelu eta Amezketa udalerriak, eta Tolosako Bedaio auzoa.\nArmarria.\nHerriko armarria hiru zatitan banatuta dago: Goiko zatian, arranoa agertzen da. Beheko zatia, bitan bananduta dago: Ezkerrean basurdea eta eskuinean oreina irudikatuta daude.\nHistoria.\n1268an agertzen da Araitz lehenengo aldiz idatzita testu batean. Garai hartan, Gipuzkoa Gaztelaren menpe zegoen, eta beraz bi erresumen arteko lurralde mugakoa zen. \"Gaizkileen muga\" deitzen zen orduan.\nXVI. mendean, Anduezatar jaunek agintzen zuten Araitzen, Atallun jauregia zutelarik. Beaumontarrak ziren, eta 1512an Johan Mart\u00ednez de Anduezak Leringo kondeari eta gaztelar armadari laguntza handia eman zien, 400 araiztar eramanez Iru\u00f1ea bereganatzeko gudura. \n1595ean, Ferm\u00edn de Lodosa bertako jauna zelarik, Intzan sorgin-ehiza prozesua egin zuten. Ibarreko ia 30 pertsona atxilotu zuten, sorginkeriaz akusaturik.10 emakume eta 2 gizon hil ziren Iru\u00f1eko kartzelan, epaiketa egin baino lehen. Bizirik gelditu ziren guztiak errugabetu zituzten epaiketan, musikari bat izan ezik, 100 zigorkada eta 6 urteko erbestealdia jaso zituen kondena moduan. (1983an Pedro Olea zinegileak \"Akelarre\" filma egin zuen ibar honetan, 4 mende lehenago gertatutakoan oinarrituta). \nHistoriako beste gertakari nagusi bat 1714ko irailean izan zen, lubizi erraldoi batek Intzako herria suntsitu zuenean. Malloen oinetatik lur mingain batek astiro aurrera egin zuen, aurreko asteetan jasotako euriteek eraginda. Moteltasunak ahalbidetu zuen hildakorik ez egon izana, baina bai suntsiketa materialak. \nAzpirozko mendatea bertan egonda, Gipuzkoa eta Nafarroaren arteko komunikazioa bertatik igaro izan da azken mendeetan. Halaber, gerretan, armaden igarobidea izan da ibarra, horrekin batera datozen lapurketa, bortxaketa eta suntsiketekin. Hau izan zen bereziki tragikoa San Luisen Ehun Mila Semeen inbasioekin eta Karlistaldietan.\n1995ean, Araitzeko bizimodua asko aldatu zuen Leitzarango autobia martxan jartzeak, onerako zein txarrerako.\nKontzejuak.\nUdalerria bost kontzejutan banatuta dago: Azkarate, Gaintza, Intza, Uztegi eta Arribe-Atallu. Era berean, azken kontzeju hori bi herrik osatzen dute: Arribe eta Atallu.\nArribek eta Gaintzak berezko udalerri bana izan zuten 1857ko errolda arte.\n2014an, populazioa horrela bananduta zegoen herrika:\nDemografia.\n2008ko erroldaren arabera, Espainiaz kanpoko sei etorkin bizi ziren herrian, biztanleen %\u00a01,02 (Nafarroako Foru Erkidegoko batezbestekoaren azpitik).\nPolitika.\nUdal hauteskundeak.\nAraizko alkate EAE alderdiko Imanol Iriarte Gorostegi atera zen, 2007ko udal hauteskundeetan. Udaleko zazpi zinegotzietatik sei lortu zituen Eusko Abertzale Ekintzak, eta hortaz, gehiengo absolutua udalean. Boto baliogabeak 4 izan ziren (emandako guztien %\u00a01,22), eta 6 boto zuri ere izan ziren (botoen %\u00a01,85). Abstentzioa %\u00a039,85 izan zen.\n2015ean Bildu izan zen aurkeztutako zerrenda bakarra. 217 boto eta 7 hautetsiak erdietsi zituen. Joxe Manuel Zubillaga Mugerza izendatu zuten alkate.\nUdaletxea.\n1981ean eraiki zen, errepide nagusitik gertu eta anbulatorioaren ondoan. Hiru solairu dauzka, eta kanpoaldeko hormak zarpeaturik daude. Udala alkatea eta sei zinegotzik osatzen dute. Araizko udaletxeko idazkaria Beteluko idazkari ere bada.\nEuskara.\nGaur egun ere biztanleen %\u00a090etik gora dira euskaldunak. Hizkerari dagokionez, Larraungo hizkera da bertakoa, erdialdeko euskalkiaren aldaera dena.\nBertako hedabideen artean Aralar Irratia dugu, bailarako herri honetan ere bere uhinak zabaltzen dituena. Mailope aldizkaria ere aipatzekoa da."}
{"id": "7067", "revid": "46380", "url": "https://eu.wikipedia.org/wiki?curid=7067", "title": "Arakil", "text": "Arakil ([a\u027eakil]) Nafarroa Garaiko iparraldeko udalerri bat da, Sakanako eskualdekoa. 2020. urtean 962 biztanle zituen.\nGeografia.\nIru\u00f1eko merindadekoa da, eta Nafarroa Garaiko hiriburu Iru\u00f1etik 26 kilometro mendebaldera dago. NA-2410 errepideak herria zeharkatzen du, eta A-10 autobidea herriaren hegoaldetik igarotzen da.\nInguru naturala eta klima.\nJatorrizko baso eta landaredi ugaria kontserbatzen da oraindik ere, haritz eta arteak haranean, eta pagadiak gunerik menditsuenetan. Horrez gain, birlandaturiko Austriako larizio pinuak eta Ameriketako ipar haritzak daude.\nUdalerriko klima, klima ozeaniko eta azpimediterraneoaren arteko nahastea da. Euriak urte osoan zehar ugariak diren arren, uda garaia, hilabete lehor bat izaten da. Urteko batez besteko tenperatura 10 eta 12 gradukoa, eta prezipitazioak 1.000 eta 1.600mm bitartekoak izaten dira. Urteroko egun euritsuak 100 eta 160 artekoak dira, altuera eta kokagunearen arabera. Hegoaldeko gune menditsuan egun euritsuak ugariagoak dira.\nUdalerri mugakideak.\nArakilek mugakide ditu Larraun, Uharte Arakil, Imotz eta Irurtzun iparraldean, Ira\u00f1eta mendebaldean, Irurtzun eta Itza ekialdean, eta Ollaran hegoaldean.\nHerriak.\nArakil udalerria egun ezagutzen dugun bezala 1857ko erroldarako agertzen zaigu; lehenago hainbeste herrik berezko udalerria izan zuten eta urte horretarako batu egin ziren: Aizkorbe, Egiarreta, Ekai, Errotz, Etxarren, Etxeberri, Ihabar, Irurtzun (1991n berriro bereizi zena), Izurdiaga, Murgindueta, Satrustegi, Urritzola eta Zuhatzu. Hiriberri eta Itsasperri ere badaude udalerri honetan.\nBeste herri batzuek udalerritik kanpo egin zuten: Arruazu (XVI. mendean), Uharte Arakil (1354an) eta Ira\u00f1eta (1737an).\nLehen Arakil udalerriak herri gehiago zituen, baina denboraren poderioz hustu egin ziren: Arraitzaga, Blastegi (edo Blastegigaitz), Berama (eliz zergak biltzeko etxea zen hau), Garriz eta Latorlegi besteak beste.\nDemografia.\n2008ko erroldaren arabera, Espainiaz kanpoko 56 etorkin bizi ziren herrian, biztanleriaren %6,17a (Nafarroako batezbestekoaren azpitik).\nPolitika.\nUdal hauteskundeak.\n2011ko udal hauteskundeetan Arakilgo Talde Independenteak eskuratu zituen boto gehien eta lau zinegotzi. Bildu koalizioak, berriz, hiru zinegotzi erdietsi zituen.\n2015eko udal hauteskundeetan Arakilgo Talde Independenteak emaitzak hobetu zituen eta bost zinegotzi (aurrekoetan baino bat gehiago) lortu zituen. Bildu koalizioaren ondorengoa zen Euskal Herria Bilduk berriz, bi zinegotzi eskuratu zituen. Emaitzen ondorioz, Gregorio Santesteban Nu\u00f1ez hautatu zuten alkate.\n2019ko udal hauteskundeetan EHBilduk aurkeztu zuen hautagai-zerrenda bakarra.\nAurreko udal hauteskundeak.\nArakilgo Talde Independentea herri ekimeneko Javier Lazkotz Olaetxea hautatu zuten alkate 2007ko udal hauteskundeetan. Udaletxeko zazpi zinegotzietatik bost lortu zituen, gehiengo absolutua. Baliogabeko botoak hamabost izan ziren (emandako guztien %\u00a02,79) eta boto zuriak hemeretzi (botoen %\u00a03,64). Abstentzioa %\u00a031,85ekoa izan zen.\nUdaletxea.\nArakilgo herrietako ordezkarien lehen bilerak Egiarretan dagoen Itxasperriko Santiago baseliza erromanikoaren ondoan egiten ziren XIII. mendearen inguruan.\nEuskara.\nArakilgo euskara Erdiguneko Nafarreraren azpieuskalkian kokatzen da, Arakilgo euskara deritzo zehazki. Gaur egun arakildarren %20 inguru euskalduna da. Arakil udalerriko azken euskaldun zaharra, Urritzola herriko Ignazio Etxarren, 2017an hil zen.\nAzpiegitura.\nArakil Sakanako Mankomunitateko, Aralarko Elkarteko eta Irurtzungo Zerbitzuen Mankomunitateko kidea da.\nGarraioak.\nLa Burundesa autobus konpainiaren Sakanako herriak elkartzen dituen Gasteiz-Iru\u00f1ea lineak geltokiak dauzka udalerriko Ihabar, Etxarren eta Hiriberri kontzejuetan. Guztira hiru zerbitzu izaten dira norabide bakoitzean. Linearen ibilbidea honakoa da:"}
{"id": "7068", "revid": "6950", "url": "https://eu.wikipedia.org/wiki?curid=7068", "title": "Aranaratxe", "text": "Aranaratxe Nafarroa Garaiko mendebaldeko udalerri bat da, Lizarrako merindadekoa. biztanle zituen . urtean. Iru\u00f1ea hiriburutik 72 kilometro mendebaldera dago.\nHerriaren izena [a\u027eana\u027eat\u0283e] ahoskatzen da.\nGeografia.\nInguru naturala eta kokapena.\nHerria Nafarroa Garaiko mendebaldean dago, Lizarrako merindadearen mendebaldeko muturrean. Udalerritik igarotzen da NA-7185 errepidea, Lizarra-Gasteiz.\nAranaratxek Urbasako mendizerrarekin egiten du muga iparraldean, Eulaterekin ekialdean, eta Larragoarekin mendebaldean.\nKlima eta landaredia.\nUdalerriko landaredia klima azpimediterraneoari dagokio, nahiz eta zenbat eta iparralderago egin, klima hezeagoa den. Udalerriaren hegoalde eta iparraldean dauden mendizerretan klima atlantiarra da nagusi, prezipitazioak herrigunean baino ugariagoak dira. Urteko batez besteko tenperatura 8 eta 10 gradu bitartekoa eta prezipitazioak 1.200 eta 1.400mm ingurukoak dira. Urteroko egun euritsuak 120 dira herrigunean, eta 140 edo gehiago gune menditsuenetan.\nDemografia.\n2008ko erroldaren arabera, Espainiaz kanpoko bi etorkin bizi ziren herrian, biztanleriaren %2,53 (Nafarroako Foru Erkidegoko batezbestekoaren azpitik).\nPolitika.\nUdaletxea.\nUdaletxe berria 1965ean eraiki zen, inguruko eraikinen antzeko estiloan. Herriko idazkaria Eulate eta Larragoako udaletan ere egiten du lan. Aranaratxeko udalak alkatea eta lau zinegotzi dauzka. Aranaratxeko udaleko idazkaria, Larragoa eta Eulateko idazkari ere bada.\nUdal hauteskundeak.\nAranaratxeko alkatea (eta hautetsi bakarra) AEA (\"Agrupaci\u00f3n Electoral Aranaratxe\") herri ekimeneko Jes\u00fas Landa Pe\u00f1as atera zen 2007ko udal hauteskundeetan. Baliogabeko botoak lau izan ziren (emandako boto guztien %8,20) eta boto zuriak ere lau izan zen (%8,70). Abstentzioa %39,76koa izan zen.\n2011n zerrenda beraren izenean hiru zinegotzi aukeratu zituzten; alkate Alfonso Ulibarri Iparragirre izendatu zuten.\nAlkateak.\nHauek izan dira Aranaratxeko azken alkateak:\nAzpiegitura eta garraioak.\nAutomoviles Urederra autobus konpainiak Aranaratxe Lizarrarekin batzen du. Autobus lineak, honako ibilbidea egiten du:\nKultura.\nEuskara.\nNafarroako Foru Erkidegoko Gobernuak onartutako Euskararen Foru Legearen arabera, Aranaratxe eremu ez-euskalduneko udalerria zen, eta hori dela eta, hizkuntza ofizial bakarra gaztelania zen. 2001eko erroldaren arabera, herritarren %41,94k zekien euskaraz hitz egiten.\n2009ko urtarriletik, Aranaratxe udalerriaren izen ofiziala \"Aranarache &lt;&gt; Aranaratxe\" da.\n2017ko ekainaren 22an, Nafarroako Parlamentuak Aranaratxe eremu mistora pasatzea erabaki zuen, beste 43 udalekin batean.\nJaiak eta ospakizunak.\nAbuztuaren 10ean San Lorentzo baselizarako erromeria ospatzen da.\nZerbitzuak.\nAntzin-Ameskoako Zerbitzu Sozialen Mankomunitatea, zaborra bildu, ura hornitu eta bestelako zerbitzuak emateaz arduratzen da Aranaratxen eta eskualdeko beste hainbat herritan.\nOndasun nabarmenak.\nJasokundearen eliza, Aranaratxe erdigunean kokaturik, Erdi Aroan eraiki eta XVII. mendean handituriko eliza gotikoa da. Horrez gain, San Lorentzo baseliza, oinarri laukizuzeneko XVI. mendekoa, barruan San Lorentzoren egurrezko irudi erromanista daukana."}
{"id": "7069", "revid": "140736", "url": "https://eu.wikipedia.org/wiki?curid=7069", "title": "Aranguren", "text": "Aranguren ([a\u027ean\u0263u\u027een]) Nafarroa Garaiko udalerria da. Iru\u00f1erria eskualdean dago, Zangozako merindadean. 40 kilometro koadroko eremua hartzen du, eta 2019ko urtarrilaren 1ean 10.859 biztanle zituen.\nIru\u00f1eko metropoli eremuko beste hainbat herritan bezala, Iru\u00f1erriko Mankomunitatea arduratzen da zabor bilketaz, ur-horniduraz eta bestelako zerbitzuak eskaintzeaz.\nGeografia.\nInguru naturala eta kokapena.\nAranguren Iru\u00f1erriko gune metropolitarraren ekialdean dago, udalerri handia da, 40,6 kilometro koadro dauzka, eta hala, Iru\u00f1earekiko distantziak desberdinak dira, 3 kilometrokoa Iru\u00f1etik hurbilen dagoen aldean eta 10 kilometrokoa urrunenean. Arangurenek Iru\u00f1earekin eta Galar Zendearekin egiten du muga mendebaldean, Elorzibarrekin hegoaldean, Untzitirekin , Lizoainibar-Arriasgoitirekin eta Izagaondoarekin ekialdean, eta Lizoainekin eta Eguesibarrekin iparraldean.\nKlima eta landaredia.\nArangurengo klima mediterraneoa da, urteko batez besteko tenperatura 10 eta 13 gradu bitartekoa, eta prezipitazioa 800mm eta 1000mm bitartekoa da. Urteroko egun euritsuak 110 inguru dira, urte osoan zehar banaturik, nahiz eta uda garaian bi hilabete nahiko lehor izaten diren.\nBerezko landarediaren aztarna gutxi geratzen dira gaur egun, oro har, gizakiaren eraginak nahiko andekatu ditu, haritzak, pinuak, pagoak eta arteak. Azken mendeetako birlandaketengatik haraneko zuhaitzik ohikoena pinua da, bai pinu lariziarra zein Austriatik ekarritako pinu beltza. Basoak udalerriaren azaleraren %17 hartzen du.\nEstazio meteorologikoa.\nIbarreko Ilundain kontzejuan, itsasoaren mailatik 573 metrora, Espainiako Meteorologia Agentziako (AEMET) estazio meteorologikoa dago.\nHerriak.\nOndoko herri hauek osatzen dute Aranguren: Aranguren, Gongora, Ilundain, Labio, Lakidain, Mutiloabeiti, Mutiloagoiti, Taxoare eta Zolia.\nHistoria.\nArangurengo ibarra osatzen duten herrien historia antzekoa da, XIX. mendera arte jaurerriak izan ziren, jaun batek gobernaturiko jabetzak. Horregatik, kontzeju gehienetan jauregi bat dago, kontzeju horren jabearen bizitokia. Ibarrari buruzko lehen dokumentu idatzia erreinuko kontuei buruzko 1280ko dokumentu bat da. Bertan ibarrak 15 liberako petxa ordaintzen zuela adierazten da. 1466an Juan II.a erregeak petxa gutxitu egin zuen.\nXIII. mendean Larrekodorrea eta Iriberriko herrixkak hustu ziren, eta hamarkada batzuk geroago XV. mendearen hasieran Idoi izeneko gunea ere herri-hustu bihurtu zen. Haranak gogor jasan zituen XVI. mendearen amaieran Nafarroak bizi izandako krisialdi demografiakoa, eta biztanleriak %20 egin zuen behera. Ibarraren garapena, Iru\u00f1eatik hurbil zegoela eta, baldintzaturik egon zen beti, eta nekazaritza izan zen mende askotan zehar Arangurengo herritarren ogibidea. XIX. mendera arte, larre lur asko izan ziren herrian, eta horrela abelburuen kopurua ere nahiko handia zen.\nXIX. mendeko erreforma administratiboaren ondoren, jaurerriak bertan behera geratu, eta jabetza udaletara igaro zen, eta ibarreko herri guztiak Udal Erregimen komunaren menpe geratu ziren. Errepiderik ez zegoen arren, herrian ekoitzitako produktuak erraz saltzen ziren Nafarroako hiriburuan, Irunberritik zetozen herri bideak erabilita. XIX. mendeko desamortizazioak eragin txikia izan zuen, eta oraindik ere ibarrak lur komun handiak dauzka (landu daitezkeen lurren %20).\nMutiloa eta Mutiloabitarte proiektuak.\nEgitasmoaren arabera, 1.600 etxebizitza berri eraikiko dira Mutiloagoitiko eta Mutiloabeitiko kontzejuak batzeko asmoarekin. Auzo berria dentsitate txikikoa izango da eta txaletak eta 2-3 solairuko etxebizitzak izango dira. Horrez gain, Arangurengo udalak, udaletxe berria eraikiko du bateraturiko gunearen udaletxe moduan erabiltzeko.\n2008ko abenduan Nafarroako Gobernuak Arangurengo Mugartea gunean 1.000 etxebizitza gehiago eraikitzeko konbenioa sinatu zuen, auzune berri hau Mutiloagoiti eta Mendillorri bitartean kokatuko da. Lehen etxebizitzak 2012. urtean amaituko dira, eta eraikiko diren bizitokien %70 babes-ofizialekoak izango dira.\nEkonomia.\nMende askotan zehar ekonomiaren ardatza nekazaritza izan ondoren, XX. mendearen amaieran aldaketa sakona bizi izan da ibarreko Mutiloabeitin eta Mutiloagoitin. Gaur egun, Iru\u00f1erriko gune metropolitarraren kanpoaldean ezarritako enpresak dira nagusi bertan, eta horrela zerbitzuek nekazaritza baino garrantzia handiagoa lortu dute.\nDemografia.\nXX. mende ia osoan populazioa mantendu ondoren, 1980ko hamarkadatik aurrera hazkunde itzela izan zuen herriak, batez ere Mutiloan sortutako etxebizitza multzo berrien ondorioz. Mutiloaren hazkundea Iru\u00f1eak hego-ekialderantz izandako hedapenaren ondorio izan zen.\n2008ko erroldaren arabera, Espainiaz kanpoko 358 etorkin bizi ziren herrian, biztanleriaren %5,52 (Nafarroako batezbestekoaren azpitik).\nPolitika.\nUdaletxea.\nAntzina Zolina kontzejuan egon zen udaletxea. Gaur egungo eraikina, librea da, ez du inongo eraikin atxikirik inguruan, eta bi zatitan banaturik dago. Gaur egungo itxura 1964. urtean eginiko berreraikuntzaren ondorio da.\nUdal hauteskundeak.\nAzken agintaldietan Arangurengo alkatea \"Aranguren Ibarreko Herri Kandidatura\" (CPVA \"Candidatura Popular del Valle de Aranguren\", AIHK) ezkerreko talde independenteko Manolo Romero da. 2007an Udaleko hamahiru zinegotzietatik hamar herri kandidatura horietakoak ziren, udala gehiengo osoaz gobernatu zuena. Boto zuriak 77 izan ziren (%2,47), eta baliogabeko botoak 30, emandako botoen %0,83.\n2011n ere Herri Kandidatura (10 zinegotzi) izan zen nagusi. 2.558 botorekin Nafarroa osoan botorik gehien jaso zuen hautagai zerrenda independentea izan zen. Gehienetan gertatu den gisan, ezkerreko alderdiek, abertzaleek eta euskaltzaleek (Bildu, NaBai 2011, I-Ek) ez zuten zerrendarik aurkeztu Herri Kandidaturaren arrakasta ez oztopatzeko. Udalbatza UPNk (3) osatzen du, PPk eta PSNk ez baitzuten bat ere zinegotzirik lortu.\n2015eko udal hauteskundeetan Herri Kandidatura berriro nagusitu zen, eta hamar zinegotzi eskuratu zituen. UPNk 2 eskuratu zituen eta Euskal Herria Bilduk bat.\nAlkateak.\nHauek izan dira Arangurengo azken alkateak:\nGarraioa.\nUdalerri honetan Eskualdeko Hiri Garraioaren 4 linea daude:\nKultura.\nEuskara.\nNafarroako gobernuak onartutako Euskararen Foru Legearen arabera Aranguren eremu mistoko udalerria da, eta hori dela eta, gaztelania eta euskara, biak dira hizkuntza ofizialak. 2010eko otsailaren 18an hartu zuen erabakia Nafarroako Parlamentuak. 2001eko erroldaren arabera, herritarren %6,23k zekien euskaraz hitz egiten.\n2008an Nafarroako Ezker Batuak eta Nafarroa Baik Euskararen Foru Legea aldatu eta gune mistoan udalerri gehiago sartzeko (horien artean Aranguren) proposamena aurkeztu zuten Nafarroako legebiltzarrean. UPN ez beste talde guztien baiezko botoarekin proposamena aurrera aterako zela zirudienean, PSN alderdiaren ustegabeko jarrera aldaketak, atzera bota zuen gune mistoaren hedapena. Baina, Nafarroako Parlamentuak 2010eko otsailean eremu mistoan sartzea onartu zuen."}
{"id": "7070", "revid": "1519", "url": "https://eu.wikipedia.org/wiki?curid=7070", "title": "Arano", "text": "Arano Nafarroako iparraldean dagoen udalerria da, Leitzaldekoa. biztanle zituen . urteko erroldaren arabera.\nGeografia.\nInguru naturala eta kokapena.\nIru\u00f1eko merindadearen ipar-mendebaldeko muturrean dago. Herrira heltzeko NA-170 hartu behar da eta Usategietara edo Ezkurrako gainera ailegatzean bertan dagoen errepidea jarraitu.\nAranok Gipuzkoako Errenteriarekin egiten du muga iparraldean, Goizuetarekin hegoaldean eta ekialdean eta Gipuzkoako Hernanirekin mendebaldean. Arano izen bereko herriguneak eta Latse, Suro eta Urumeako auzuneek osatzen dute. Itsasoa herrigunetik ikus daitekeen Nafarroako udalerri bakarra da.\nKlima eta landaredia.\nAranok klima atlantiar epela dauka, euri egunak ugariak dira urte osoan zehar eta uda garaian ez da hilabete idorrik izaten. Urteko batez besteko tenperatura 12 eta 13 gradu artekoa da, eta batez besteko prezipitazioak 1.500 eta 1.600mm bitartekoak. Urteko egun euritsuak 170 izaten dira.\nAranoko herrigunearen inguruan larrea eta baso aberatsa dago, bertan haritza, pagoa, gaztainondoa, lizarra, Intxaurrondoa, sagarrondoa eta abar ugariak dira. XIX. mendetik aurrera larizio-pinu (Pinus nigra) asko birlandatu zen.\nHistoria.\nSorrera: Abelzaintza eta haizeolak.\nEz dago argi Erdi Aroan Basaburu Txikian edo \u201cSaso\u201d ibarrean inskribaturik ote zegoen. Bizigune moduan berandu finkatuko zen: 1366ko su-liburuan ez da agertzen. Nafarroako Koroak erosi zuen 1381ean, Beltr\u00e1n V\u00e9lez de Guevarako jaurerria, Goizueta eta Berarekin batera, Karlos IV.a Vianako printzeak kuarteletatik eta ezarpenetatik askatu zuen, eta immunitatea eman zien bere barrutian errefuxiatutako gaizkileei (1454); hala baieztatu zuten gero Albreteko Joanes III.a Nafarroakoak (1491) baita Fernando Katoliko Aragoikoak ere (1514) Nafarroa konkistatu eta gero.\n1404ko agiri batean Aranoko eliza konpondu dela esaten zenez (jatorrizko Erdi Aroko elizaren hondakinen gainean eraiki zela dio agiriak), herria 1381 eta 1404 urteen artean sortu zuten noizbait. \nArano Goizuetako hiribilduaren mende egon zen 1630 arte. Goizuetako artzain batzuek izan ziren lehenengo etxeak egin zituztenak, Goizueta baino askoz altuago zegoen toki batean, eguteran hegoaldera begira eguzkia indarra hobeto jasotzeko, iparraldeko haize hotzaren babesean, eta ganaduak izugarri maite duen mendiko larre oparotik gertu. Arano 440 metroko altueran dago eta Goizueta 150 metrotan. \nLitekeena da garai hartan burdin-mea txikiak aurkitu zituztela inguruan, eta haizeola metodo bitxiaren bitartez landu zituztela. Baina oraindik ez da horrelako aztarnarik aurkitu. Haizeolak industria aurreko garaietako instalakuntzak ziren, k. a. XI. mendetik k. o. XV. mendera arte erabili zirenak. Bertan burdin mea eraldatzen zen, forjatzeko moduan utzi arte, baina energia hidraulikorik erabili gabe.\n1415eko auzia herria eta Arranbide burdinolaren artean.\n1415ean Arano herria eratuta zegoen. Urumea ibaian, Aranoko lurretan, kokatuta zegoen Arranbideko burdinolako jabeak Arranoko kontzejuaren kontra aritu zen auzi batean Nafarroako Kontuen Ganberan (\"C\u00e1mara de Comptos\"). Aranoko mendietan ikatzerako egurraren ustiapenari buruzko auzia da. Auziaren dokumentazioa oso ondo kontserbatuta dago, eta oso bitxia da mendiaren jabetzaren inguruko argudioek hartu zuten maila teknikoa. Argi dago Aranoko Kontzejuak ez zuela mendiaren gaineko jabetza-titulurik; izan ere, alegazioan, antzina-antzinako esplotazioa zela besterik ez zuten argudiatzen (orduko herritarren oroimenetik harantzago zihoala), eta \u201carbasoen garaitik zetorrela\u201d aipatzen zuten. Beraz, burdinolaren jarduerak sortu zuen gatazka, eta Kontuen Ganbera behartu zuen inork jabetza-titulurik ez zuen mendi baten aprobetxamendua arautzera. Kontuen Ganberaren ebazpena ez da azaltzen agirian, bainaagiria ikusita ziurtatu daiteke, ezbairik gabe, ordura arte inork ez zuela Arano mendia helburu industrialekin ustiatu nahi izan, eta, beraz, haren baliabideak ez zirela inolako auzirik izan. \nHerri independentea (1630).\n1630ean Felipe IV.a Espainiako erregeak goizuetarrengandik bereizi eta herri independente bihurtzeko grazia eman zion Aranori, 700 dukaten truke.\nXIX. mendeko burdinolak, nekazaritza eta abeltzaintza.\nXIX. mendearen hasieran hiribildua bi auzotan banatuta zegoen, eta bien arteko mugan Arranbideko burdinola zegoen, 1.500 kintal burdina ekoizten zuena. 1.700 arto-anega ere bildu ziren. Alkatea izendatzeko pribilegioa zuen hiribilduak, eta berehala ezartzeko ere. Ez zuen kuartelik ordaintzen, baina bai alkabala zerga ordaintzen zion Goizuetako hiribilduari. Mende erdian, eskola bat zuen, 1.440 errealez hornitua, guztien funtsetatik ordaindua, eta 34 arto-errobo, ikasleen gurasoek ordainduak; bideak asko eta nahiko onak ziren. Burdinolak 16 pertsona hartzen zituen orduan zuzenean, gaueko eta eguneko bi txandatan banatuta. Gainera, jornalari askok burdinoletan urtero erretzen ziren 10.000 ikatz-karga inguru basoan egiten eta eramaten zuten. Nekazaritza eta abeltzaintza askotarikoak ziren. \n1870eko maparen arabera Aranoko zuhaitz ugarienak haritza, pagoa, gaztainondoa, lizarra, Intxaurrondoa, eta sagarrondoa ziren.\nGaragardogintza.\n1982an Cervezas El Le\u00f3n donostiar enpresa historikoa lekualdatu zen Donostiako Antigua auzotik Aranoko udalerrira. Cervecas El Le\u00f3n, 1913an sortua, besteak beste El Le\u00f3n eta Keler marketako fabrikatzailea zen, Gipuzkoako bertako garagardo-markatzat hartzen baitira. Aranora eraman zutenean, Arula izeneko iturburu bat erabili ahal izan zuten, garagardoa egiteko oso egokiak ziren ezaugarri bereziak zituena.\n1982an, Donostiatik Aranora (Nafarroa) eraman zuten fabrika. 1993an, Cruzcampok erosi zuen Keler, Aranoko lantegiko enblematikoena. Gero Guinness etxearen eskuetan egon zen. Eta 1999an, Aranoko lantegia Heineken taldearen menpe geratu zen. Keler marka Damm etxeari saldu zion orduan Heineken-ek, eta Nafarroan egiteari utzi zioten. Madrilen eta Katalunian egiten dute ordutik Keler. Hala ere, bere burua Euskal Herriko garagardo gisa agertzen du, eta Euskal Herriko hainbat futbol talderen babesle da, bereziki Realarena.\nAranoko lantegiak taldeko beste marka batzuetako (Amstel, Heineken, Cruzcampo, etab.) garagardoa egiten jarraitu zuen 2008 arte. 2008. urtearen amaieran lantegia itxi eta produkzioa multinazionaleko beste fabrika batzuetara aldatu zela iragarri zen, eta Aranon 25 urte baino gehiagoko garagardo-tradizioari amaiera eman zitzaion, eta itxi zenean 69 langile zituen herriko industria garrantzitsu bakarra itxi zen, gehienak Gipuzkoakoak ziren.\nDemografia.\n2008ko erroldaren arabera, etorkin bakarra bizi zen herrian, biztanleriaren %0,79 (Nafarroako batez besteko kopuruaren azpitik).\nPolitika.\nUdaletxea.\nUdaletxea plaza txiki batean dago, elizatik gertu. Lau solairuko eraikin zaharra da, antzinako eskolen ondoan dagoena. Eraikinean, udal bulegoez gain, taberna eta etxebizitza bat daude. Aranoko udaleko idazkariak Goizuetako idazkari lanak ere egiten ditu. Udalak alkatea eta lau zinegotzi dauzka.\nUdal hauteskundeak.\n2007an ez zen udal hauteskunderik izan Aranon, ez zelako inongo talderik aurkeztu.\n2011an abenduan osatu zen udal talde berria, Ainhoa Ansa Zugarramurdi buru zelarik.\nAzpiegitura eta garraioak.\nCeferino Apezetxea eta semeak autobus konpainiaren Hernani eta Goizueta bitarteko lineak geltokia dauka herrian. Autobus lineak honako ibilbidea egiten du:\nEuskara.\nAranoko euskara Sortaldeko euskalkian dago kokaturik, zehatzago esanda, Leitzaldeko euskara da herrian hitz egiten dena. Gipuzkoako ipar-ekialdeko herriek, Bidasoa aldekoek (Errenteria, Hondarribia, Irun, Lezo, Oiartzun eta Pasaia), eta Nafarroako Leitzaldekoek, Basaburuakoek, Larraungoek eta Imozkoek osatzen dute Sortaldeko azpieuskalkia. Erdialdeko euskara, sartalderantz bezala, sortalderantz ere zabaltzen joan da, eremu nafarreraino. Sortaldeko azpieuskalkiak erdialdeko euskalkiaren eta euskara nafarraren arteko zubi-lana egiten du, baina batez ere Gipuzkoako Oiartzunek, Hondarribiak eta Irunek egiten dute zubi-lan hori. Euskara giputzaren berrikuntzak eta euskara nafarreko ezaugarriak aurkituko ditugu, beraz, azpieuskalki honetan.\nZerbitzuak.\nHerria \"Leitza, Goizueta, Areso eta Aranoko zerbitzuen kudeaketarako Mankomunitateko\" kidea da."}
{"id": "7071", "revid": "56334", "url": "https://eu.wikipedia.org/wiki?curid=7071", "title": "Arantza", "text": "Arantza ([a\u027eants\u033ba]) Nafarroa Garaiko iparraldeko udalerri bat da, Bortzirikoa Baztan Bidasoa eskualdean. Nafarroako hiriburu Iru\u00f1etik 66 kilometrora dago, eta biztanle zituzten . urtean.\nArantza 1995etik Udalerri Euskaldunen Mankomunitateko (UEMA) partaide da. \nHerritarrei aranaztar esaten zaie (Aranaz da herriaren gaztelaniazko toponimoa).\nGeografia.\nBortzirietako hegoaldeko udalerria da Arantza.\nHerrigune nagusi bat du, Arantza, eta lau kontzeju dauzka, Eguzkialdea, Aientsa, Azkilarrea eta Bordalarrea.\nInguru naturala eta kokapena.\nArantza Iru\u00f1eko merindadeko iparraldeko muturrean dago. Herrira heltzeko, N-121-A hartu behar da Sunbilla-Berako norabidean, ondoren Berrizaunera heldutakoan NA-4020 errepidea hartu behar da. Arantzak, Lesaka eta Igantzirekin egiten du muga iparraldean, Goizuetarekin mendebaldean, eta Zubieta eta Iturenekin hegoaldean.\nHerria Adarra errekaren ertzean dago eta Ekaitza (Mendaur) mendiaren iparraldeko magalean. Udalerria mendi garaiez inguratuta dago. mendiak honakoak direrala: iparraldean Unanua (650 metro) Apaola (681 metro); ekialdean Ekaitza mendia (1034 metro) eta Artikutza (1042 metro); hegoaldean Ara\u00f1a (1037 metro), Mendaur (1.131 m)[1][2], Loitzate (1.048 m), Ekaitza (1.046 m) eta Mendieder (1074 metro); eta mendebaldean Beltzuntza (912 metro) eta Izu (828 metro) mendiak. \nBailarako hegoaldeko muturrean Putzubeltz ur-jauzia dago, bailara zeharkatzen duen Latsako errekaren sorburutik gertu, Mendaur mendiaren magalean ipar-mendebaldeko isurialdean.\nKlima eta landaredia.\nArantzako klima ozeaniko hezea da. Euri ugari egiten du urte osoan (2.000\u00a0mm inguru), Nafarroa Garaiko iparraldeko herri askotan bezala. Neguak leunak izaten dira, eta udak nahiko epelak, kontraste handiko tenperatura aldaketarik gabe.\nHosto erorkorreko hainbat zuhaitz espezie geratzen dira Arantzako mendietan, haritzak (\"Quercus robur\") udalerriko beheko guneetan, pagoak (\"Fagus sylvatica\") Arantzako gunerik garaienetan, eta gaztainondoak tarteko eremuetan. Jatorrizko basoez gain, birlandatutako pinuen azalerak ere badu bere garrantzia. Insignis pinua eta Japoniatik ekarritako Alertze pinua Arantzako basoen azaleraren erdia zen XX. mendearen amaieran.\nHistoria.\nArantzan aurkitutako lehen giza aztarnak kristo aurreko 2000. urtekoak dira. Hainbat hilobi eta trikuharri aurkitu dira. Garai hartan bizi ziren ehiztari eta artzain moduan aritzen ziren biztanleen froga. Hildakoen ondoan, objektu ezberdinak lurperatzen zituzten, geziak, eta bestelako apaingarriak. Abelburuentzako larreak sortzeko asmoarekin, zuhaitzak bota zituzten eta artzaintza garatu zen.\nArantza, XIII. mendean sortu zuten Nafarroako erregeek. Ibaiaren indarra aprobetxatzeko asmoarekin, burdinola bat eraiki zen, eta herriko etxe zaharrenen izenak, bertatik datoz, Aranibar, Ola eta Ibarrola besteak beste. Burdinolez gain, ikazkintza ere garatu zen. XVII. mendean, Amerikatik etorritako hainbat produktuek, herriko nekazaritzako laborantzak aberastu zituzten. Artoaren landaketarekin batera, taloa egiten hasi ziren herriko biztanleek, denbora laburrean gainera, artoa elikaduraren oinarrietako bat bihurtu zen.\nPixkanaka, burdinolek garrantzia galdu, eta desagertuz joan ziren, Euskal Herri osoan gertatu bezala. XIX. mendean herrian hiru errota zeuden, eta mendietatik landutako ikatza inguruko herrietako industrializazioaren hastapenek sorturiko lantegietara eramaten zuten. XX. mendean zentral elektriko eta zerrategiak zabaldu ziren, 1913. urtean \"Electra Aranaz\" konpainia esaterako. Garapen industrial horri lotuta, biztanleria haziz joan zen, 1950eko hamarkadaren hasierara arte, Arantzak 1.200 biztanle lortuz. \nBigarren Mundu Gerran, istripu bat gertatu zen Izu mendiaren magalean: Alemaniar hegazkin batek talka izan zuen bertan, eta 10 tripulatzaileak hil ziren. 1943ko abenduaren 29an izan zen.\nDenboran aitzinera, XX. menderen bigarren erditik aurrera, joera aldatu eta herriko biztanleek inguruko herri handiagoetara jo zuten lana topatzeko, eta baita Ameriketara bertan artzain moduan aritzeko. Gaur egun, herriko jarduera ekonomiko nagusia industria eta zerbitzuak dira, eta arantzatar gehienek, Lesaka eta Berako industrialdetan egiten dute lan. Hortaz, nekazaritzak garrantzia galdu du.\nAipatzekoa da bertzela 2015eko abenduan, aurreko udazkenaren lehortearen ostean eta hego haizearen hauspoturik, piztutako sutea. Azken 30 urteotako pairatutako handiena izan da, 230 hektarea inguru erre zuelarik.\nDemografia.\n2008ko erroldaren arabera, ez da Espainiaz kanpoko etorkinik bizi Arantzan.\nEuskara.\nArantzako euskara Nafarreraren barne Ipar-Sartaldeko azpieuskalkian dago kokaturik, Bortzirietako euskara da zehazki bertan hitz egiten dena. Ipar-sartaldeko azpieuskalkia Bortzirietan, Malerrekan, Bertizaranan eta euren ondoko beste herri batzuetan egiten da: Baztango Oronoz-Mugairin eta Basaburu Txikiko Beintza-Labaienen, Goizuetan eta Saldiasen. Berrikuntza nafar zenbait ez dira alderdi honetara heldu Zuazoren arabera eta, bestetik, nabarmena da Gipuzkoako euskararen eragina. Gainera, Ipar Euskal Herriaren gertutasuna ere sumatzen da hizkera hauetan. 1999an Mikel Muezek egindako erreportaje baten arabera, herri honetan Euskal Herriko azken euskaldun elebakarretarikoak bizi ziren.\nAhotsak.eus ataria.\nArantzako Joakin Berauren testigantza jasota dago Ahotsak[9][10] proiektuan. Ahotsak.eus atarian Arantzako hizkeraz beste bi elkarrizketa jasota daude 29 pasartetan banatuta.\nUEMAko kidea.\nUEMAn dauden eta egon litezkeen herriak. (Iturria: Berria)\n\"Udalerri mailan euskara gizarte-bizitzaren alor guztietara hedatu nahi\" duen Udalerri Euskaldunen Mankomunitateko kidea da Arantza.]\nUdalerri euskalduntzat jotzen dituzte euskal hiztunen portzentajea \"%70etik\" gorakoa duten herriak egon daitezke UEMA Mankomunitatean. Baldintza hori betetzen duten herri guztiak sartuko balira guztira 200.000 biztanle inguruko ingurunea litzateke. [7]\nPolitika.\nUdal hauteskundeak.\nArantzako alkatea \"Arantza Aitzinera\" (AA) herri ekimeneko Ainara Maia Almandotz atera zen 2007ko udal hauteskundeetan. Udaleko zazpi zinegotzietatik lau lortu zituen eta hortaz gehiengo osoa. Baliogabeko botoak 12 izan ziren (emandako guztien %2,40) eta 9 boto zuri izan ziren (botoen %1,84). Abstentzioa %15,80koa izan zen.\n2011n Bildu izan zen zerrenda bakarra; 330 boto, 7 zinegotziak eta alkatetza (Jaime Iturria) erdietsi zituen.\nUdaletxea.\nUdaletxea Herriko plazan dago, eta lau solairu dauzka. Beheko solairuan lau arkutan eutsitako ataria dago, eta eraikinaren kanpoaldeko hormak zarpeatuta eta margotuta daude. Udala alkateak eta sei zinegotzik osatzen dute. Arantzako udaleko idazkaria Igantziko idazkari ere bada.\nJaiak eta ospakizunak.\nArantzako jaiak abuztuaren 15ean ospatzen dira, Ama Birjinetan."}
{"id": "7072", "revid": "71145", "url": "https://eu.wikipedia.org/wiki?curid=7072", "title": "Aras", "text": "Aras ([a\u027eas\u033a] ofizialki; batzuetan Hiru Aras [i\u027eu a\u027eas\u033a] edo Tres Aras [tres a\u027eas\u033a] formetarekin ere bai) Nafarroa Garaiko mendebaldeko udalerri bat da. Lizarrako merindadeko mendebaldeko muturrean kokatzen den herri honek biztanle zituen . urteko erroldaren arabera. Nafarroako hiriburutik 88 kilometrora dago.\nGeografia.\nIngurune naturala eta klima.\nKlima.\nArasek Ebro ibaiko depresiogunearen berezko klima mediterraneo-kontinentala dauka. Neguak hotzak, udak beroak, aldaketa termiko handiak, eta euriak nahiko eskasak eta irregularrak izaten dira (batez ere udaberrian eta udazkenean egiten du euria).\nUdalerri mugakideak.\nArasek Azuelorekin eta Aguilar Kodeskoarekin egiten du muga iparraldean, Bargotarekin ekialdean, eta Vianarekin mendebaldean eta hegoaldean. \nHistoria.\n1850eko hamarkadara arte Arasek Arma\u00f1antzasekin udalerri bakarra osatu zuen.\nEkonomia.\nAguilar Kodes eta Azuelo udalerrien artean, Las Llanas de Cod\u00e9s izeneko gunean, Nafarroako gobernuak eraikitako \"Cod\u00e9s Azuelo\" izeneko parke eolikoa dago. Instalaturiko potentzia 43,20 megawatteko da eta parkearen jabea Acciona Energia da gaur egun.\nDemografia.\n2008ko erroldaren arabera, Espainiaz kanpoko bederatzi etorkin bizi ziren herrian, biztanleriaren %4,62 (Nafarroako batezbestekoaren azpitik).\nPolitika.\nUdaletxea.\nArasko udaletxeko idazkaria, Aguilar Kodeskoa, Cabredo, Genevilla, Lapoblacion eta Mara\u00f1ongo idazkari ere bada.\nUdal hauteskundeak.\nArasko alkatea PSN alderdiko Francisco Javier Murgiondo Markinez da, 2007ko udal hauteskundeez geroztik. Nafarroako Alderdi Sozialistak aukeraturiko zinegotzi guztiak lortu zituen, aurkeztu zen talde bakarra izan baitzen. Zuri emandako botoak 25 izan ziren (emandako boto guztien %19,84). Eta baliogabeko botoak 13 izan ziren (emandako botoen %9,35)\n2011n ez zen zerrendarik aurkeztu. Hortaz, Murgiondok segitzen du alkate.\nAlkateak.\nHauek izan dira Arasko azken alkateak:\nAzpiegiturak.\nZerbitzuak.\nAras \"Kodes Mendizerrako Zerbitzuen Mankomunitateko\" kidea da. Erakundeak Aguilar Kodeskoan du egoitza nagusia.\nKultura.\nJaiak eta ospakizunak.\nArasko herriko jaiak Gurutze Santuaren omenez ospatzen dira irailaren 14aren inguruan. Horrez gain, gainontzeko ospakizunen artean herriko patroi diren San Sebastianen eguna urtarrilaren 20an, San Isidro Nekazariaren eguna eta San Rokeren ospakizuna nabarmentzen dira.\nOndasun nabarmenak.\nArasko Andre Mariaren eliza Erdi Aroko jatorria duen eraikina da, baina gaur egungo itxura XVI. mendean eginiko zaharberritze baten ondorioa da. Portada errenazentista eta erretaula nagusia daude ikusgai, erretaula 1594an egin zen estilo erromanistan eta Ama Birjinaren bizitzako atalak irudikatzen ditu. Horrez gain, elizaren barruan, San Sebastian, San Roke, Jesusen Bihotza eta Sortzez Garbiaren irudiak gordetzen dira.\nBaselizen artean, Kristo Santuaren baseliza XVII. mendean egina eta San Isidro Nekazariaren baseliza nabarmentzen dira. Horrez gain, hegoaldean, Sortako San Joanen komentuaren arrastoak daude: eraikina 1440an eraiki zen eta mende batzuk geroago, XVII. mendean, Bertan behera utzi zuten han bizi ziren abadeek."}
{"id": "7073", "revid": "219", "url": "https://eu.wikipedia.org/wiki?curid=7073", "title": "Arbizu", "text": "Arbizu Nafarroa Garaiko ipar-mendebaldeko udalerria da, Sakana eskualdekoa, Iru\u00f1eko merindadekoa. Herriak biztanle zituen. urtean, eta 1.104 biztanle 2019an. Iru\u00f1etik 38 kilometro mendebaldera dago, eta Gasteiztik 59 km ekialdera.\nUdalerri euskalduna da, UEMAko kidea da 1993tik. \nIzena.\nIzenaren ahoskera [a\u027e\u03b2is\u033bu] da.\nGeografia.\nLeziza ibaiaren ertzean dago kokatuta, ibai horrek bere urak Arakil ibaian isuri baino pixka bat gorago. Arakil eta Leziza ibaiez gain, Arbizun erreka batzuk daude: Ezkiete (Lizarrusti ibaiaren adarra), Sandindegi, Aldabea, Zubiarte, Beldarrain (Arakil ibaiaren adarrak), Sorgin erreka eta Zizkarte (Lezizaren adarrak).\nUdalerriko altuera handieneko tokia Aitzegiga\u00f1a da, 1.247 metrotan, Aralar mendian. Udal-mugartearen erdia Aralar mendian dago, Arakil ibaiak ezartzen duen mugaraino, eta beste erdia haranean eta Beriain mendiaren azpiko lurretan, non altuera berriz handitzen baita, 740 metroraino.\nKlima subatlantikoa du: negu hotzak, prezipitazio ugari eta erregularrak eta udako lehorte arina.\nHerria zeharkatzen du N-240 errepideak (Iru\u00f1ea-Gasteiz).\nArbizuk mugakide du Aralarko Elkartea iparraldean, Lakuntza eta Uharte Arakil ekialdean, Etxarri Aranatz eta Ergoiena mendebaldean, eta Ergoiena hegoaldean.\nHistoria.\nHistoriaurreari dagokionez, Arbizuko dermioan, Aralar aldeko basoan, bi trikuharri daude, \"Artabakar\"goa eta \"Fagatxabal\"goa, eta artzainen kulturaren aztarnak ere nabariak dira zenbait tokitan.\nArbizu Aranazko Lurraldearen parte zen XIII. mendean. Goi Erdi Aroan Aranazko lurretan herri ugari zeuden, gaur egun baino askoz gehiago, Arbizuren kasuan \"Ara\u00f1a, Maiza, Arrospide, Mundi\u00f1ano\" eta \"Sarria\". Nafarroaren eta Gaztelaren arteko mugan gelditu zirenean arriskuak areagotu zirenez, herrixka horiek desagertzen joan ziren, eta bertako biztanleek herri handiagoetara jo zuten segurtasun bila, batez ere Etxarri Aranatzera eta Uharte Arakilera. Zenbaitek dioenez, \"Arrospide\" eta \"Ara\u00f1a\"ko bizilagunak Arbizura jeitsi ziren, eta \"Mundi\u00f1ano\" eta \"Maiza\"koak berriz Etxarrira.\nXVI. mendean Hiria izateko mesedea bereganatu zuen Arbizuk, eta alkatez Aranaztik bereizi zen. 1599ko irailean Izurri Atlantikoa sartu zen: egun gutxitan 37 pertsona hil ziren eta herritarrek mendira jo zuten.\nAranazko Lurraldearen batasunak edo elkarteak, halere, 1882. urtera arte iraun zuen, eta orduan banatu ziren kideak eta lurrak (Etxarri Aranatz, Lizarragabengoa, Lizarraga, Dorrau, Unanu eta Arbizu). \n1813ko gertaerak.\nEspainiako Independentzia gerran kalte handiak jasan zituen herriak, Gasteizko bataila galdu ondoren (1813) frantses soldaduek, etxerako bidean zihoazela, aurkitu zuten guztia arpilatu eta suntsitu zutenean. XIX. mendearen erdialdean nabarmenak ziren oraindik ondorioak, herriari su eman eta etxeen erdiak erre baitzituzten. \nGarai hartan 100 familia inguru eta 600 biztanle baino gehiago zituen Arbizuk. Herritarrek Gasteizko gertaeren berri eta Sakanako beste herri batzuk ere sutan zeudela jakitean, mendira ihesi joan ziren basoko borda eta txaboletan aterpetzera. 45 etxe erre zituzten soldaduek, eta uzta osoa galdu zen. \n2013an, gertaera haien 200. urteurrena zela eta, zenbait ekitaldi antolatu ziren, besteak beste hitzaldiak, argitalpenak, eta herri antzezpen bat, Pello Reparazek konposatutako musikaz lagundua; arbizuarren ihesa, armadaren etorrera, erreketa eta itzulera antzeztu ziren bertan.\nDemografia.\nXX. mende osoan 900 biztanleren bueltan egon zen Arbizuko populazioa, baina XXI. mendearen lehen hamarkadan hazkunde esanguratsua gertatu zen eta 1.100 biztanle inguru izatera iritsi zen; alegia, %\u00a015eko hazkundea izan zuen hamar urtean.\n1.104 biztanle ditu, 2019ko urtarrilaren 1eko datuen arabera.\nPolitika.\nUdal hauteskundeak.\n2011n bi zerrenda aurkeztu ziren; Bilduk berea erretiratu zuen eta Mendinueta alkatea buru zuen Arbizuarron Hitza espainiar epaitegiek legez kanpo utzi zuten. Hortaz, Mendinuetak jarduneko alkate segitu zuen.\n2015eko udal hauteskundeetan Euskal Herria Bilduk botoen %75,10 (392 boto) eta zinegotzi guztiak (9) eskuratu zituen.\n2019ko udal hauteskundeetan Euskal Herria Bilduk botoen %79,89 (425 boto) eta zinegotzi guztiak (9) eskuratu zituen.\nAzpiegitura eta garraioak.\nArbizuko Udala Etxarri Aranazko Gizarte Zerbitzuen Mankomunitateko eta Sakanako Mankomunitateko (MANK) kidea da.\nLa Burundesa autobus konpainiaren Sakanako herriak elkartzen dituen Gasteiz-Iru\u00f1ea lineak geltokia dauka herrian. Guztira hiru zerbitzu izaten dira norabide bakoitzean. Linearen ibilbidea honakoa da:\nEuskara.\nArbizuko hizkera nafarreraren aldaera bat da, hego-sartaldeko azpieuskalkiari dagokiona. Zehatzago esanda, Sakanako euskara da bertakoa, ekialdean dauden beste herrien multzo berekoa. \nGaur egun, arbizuarren %\u00a080tik gora dira euskaldunak; horregatik, udalerria UEMA elkartean sarturik dugu.\nOndasun nabarmenak.\nMariaren Natibitatearen parrokia.\nXVII. mendean eraiki zen Martin Galartzaren bitartez. Eraikinak nabe bakarra dauka eta erdi puntuko leihoak. 1813an, armada frantsesa Gasteizko batailatik erretiradan zihoala, herriko hainbat etxe erre zituzten soldaduek, bai eta elizaren zati bat ere, Pedro Otxoa Arinek eta Martin Ataunek eginiko erretaulak barne. Gaur egun elementu gutxi batzuk baino ez dira gordetzen (Ama Birjina haurrarekin irudikatzen duen tailla errenazentista bat, XVI. mendekoa; San Pedroren beste tailla bat, jarrita, estilo erromanistakoa, XVII. mendekoa; eta kalbario bat, mende horren hasierakoa).\nEbanjelioaren aldean beste erretaula bat dago, \"Errosarioko Ama Birjinarena\", barrokoa, XVII. mendekoa, eta, Epistolaren aldean, \"Gurutziltzatuaren erretaula\", barrokoa hori ere, XVII. mendekoa, biak moldatuak, frantsesen kontrako gerra ondoko kalteak konpontzeko, seguraski. Gurutziltzatuaren tailla nabarmentzen da, barrokoa, eta bertako irudi bat, XIX. mendekoa, Andre Maria Doloretakoa. Organoa 1846koa da eta bataio-harria, azkenik, Erdi Arokoa.\nDorretxea edo Jakaren etxea\nElizatik herrira aldera, eraikin nabarmen bat dago, Erdi Aroko dorretxe bat. Oin karratuko bloke bat da, lau solairurekin eta lau isuriko teilatuarekin, harlanduez egina. Hainbat ezaugarri direla eta (ateko arkua, lehio geminatua, leiho ondoko jarlekuak, gezileihoak...), pentsatzekoa da XV. mendekoa dela. Dorretxe hau Arbizuko \"\u201ccabo de armer\u00eda\u201d\" izan zen, eta halaxe dago erregistratuta Nafarroako Erreinuko Armarrien Liburuan, armarri honekin: bi otso eta ertz aspaduna.\nSan Juan ermitan urtero, ekainaren 23an, erromeria ospatzen dute arbizuarrek, sanjuan festen hasieran. Iluntzean ermitatik jaitsi eta herriko kaleetan barna ibiltzen dira arbizuarrak suen gainean saltatzen. Hurrengo egunean, ekainak 24, meza egiten da bertan.\nFestak eta ohiturak.\nInguruko herri askotan bezala, urteko festa zikloa Urte Berri egunean hasten da. Goizean goiz kalez kale kantatzeko ohitura berreskuratu zen duela urte batzuk. Kopla hau kantatzen da:\n&lt;poem&gt;\n\"Urgoiena, urbarrena\"\n\"Urteberri egun ona\"\n\"Fakearekin Osasuna\"\n\"Onarekin ondasuna\"\n\"Etxekoandre giltzariya\"\n\"Ideki ezazu atariya\"\n\"Emen dakat ur berriya\"\n&lt;/poem&gt;\nSan Blas egunean (otsailaren 3an) erroskilak egin eta elizara bedeinkatzera eramateko ohitura mantentzen da oraindik zenbait etxetan.\nIhoteak (Inauteriak) ere ospatzen dira. Asteartea da egun nagusia, baina duela zenbait urte \u201chiri ihotea\u201d ospatzen hasi zen larunbatarekin: koadrillak mozorrotzen dira eta herri bazkaria antolatzen da.\nIgandean kintoak ateratzen dira eskean etxez etxe, garai batean jatekoa (piperropilak, urdaia, arraultzak) biltzeko, ondorengo afari-berendurako, eta gaur egun dirua. Izan ere, urtean 18 urte betetzen dituzten gazteak ihoteetan elkartu eta bost egunez festa egiten dute, herrian egun batzuetan, herritik kanpo beste batzuetan.\nAsteartean, umeen eguna da eta ihote tradizionalarena: txatar-morroak, aittun haundiya eta ami\u00f1 txikiya protagonista dituen eguna. Txatarrez jantzita doaz txatar-morroak: zakua soinean, lastozko kapela buruan, aurpegia estalita oihal zuriaz, zatak oinetan eta zumezko edo lizarrezko makila eskuan, jendeari aztaletan jotzeko. Aittun haundiyaren eta ami\u00f1 txikiyaren panpinak plazan erre ondoren ateratzen dira jendea izutzera. Honela kantatzen zaie txatar-morroei:\n&lt;poem&gt;\n\"Txatar-morro\"\n\"begi-gorri\"\n\"urtian behin etorri\"\n\"Ez etorri, ez etorri\"\n\"Begi-gorri, begi-gorri\"\n&lt;/poem&gt;\nOhiturak aldatzen joan dira. Garai batean, gerra aurretik, egun nagusia igandea izaten zen, eta orduan erretzen zituzten panpinak. Gizonak txatarrez janzten ziren eta etxeetara sartzen ziren nesken eta umeen atzetik. Astelehenean haurrak \"pixket\" eskean ibiltzen ziren, eta asteartean gazteak.\nCorpus Eguna edo Bestaberri Eguna ospakizun erlijioso handia zen garai batean, eta aztarna batzuek baizik ez dute iraun: ohiko prozesioaz gain, etxe batzuen atarien aurrean eta karriketan lorez eta oihalez apaindutako aldareak paratzen dira, eta karriketan lore petaloak eta adarrak zabaltzen dira. Etxe gutxi batzuetan bakarrik egiten da egun.\nSanjuanak.\nSanjuanak dira herriko festa nagusiak eta bakarrak, ekainaren 23tik 29ra. San Juan egunaren bezperan hasten dira: arratsaldean arbizuarrak San Juango ermitara igotzen dira txarangaren atzetik (herritik kilometro erdira baitago, muino batean), eta han merendatzen dute, koadrilatan. Lehenago bezperak ospatzen dira ermitan eta kintoek \u201cMarilonbreren zaldiya\u201d izeneko zortzikoa dantzatzen dute ermita aurrean. Udalak ardoa eta gazta banatzen ditu. Iluntzean herrirantz abiatzen dira berriz herritarrak, txarangaren atzetik, eta suak saltatzen hasten dira. Kale Nagusitik hasita herriko hainbat tokitan egiten diren su guztiak saltatu arte ez da kalejira bukatzen. Gero, plazara itzuli eta gaueko dantzaldia hasten da, udaletxeko balkoian ikurri\u00f1a jartzen den bidenabar.\nUdalak aate eskaintzen du egunero plazan, arratseko 8ak aldera, ardoa eta gazta debalde emanez. Aate horiekin batera, sanjuanen beste ikurra \u201cberendubek\u201d dira: eguneroko elkartzen dira kuadrillak mahaiaren bueltan afari berendua egitera, eta plaza benetako ikuskizuna bihurtzen da.\nAateak.\nAipatutako aatearen ohitura festetatik kanpo ere egiten da. Urtean lau egunetan (maiatzaren 13an, irailaren 8an, irailaren 15ean eta urriaren 12an) ardoa banatzen da plazan zilarrezko ontzi batzuetan (barkilloak), baita gazta eta ogia ere, eta aukera baliatzen dute askok afaria edo ospakizun txiki bat egiteko.\n2008az geroztik, udazkeneko aate egunei beste festa egun bat gehitu zaie: Txistor Eguna. Udalak antolatzen du, herritarren eta bertako txistor egileen laguntzaz, urriaren 12aren aurreko edo ondoko igandean. Goiz osoan zehar azoka egoten da, txistor pintxoen lehiaketa, txistor dastaketa eta produktuaren inguruko lanen erakustaldiak, trikitixa saioak goiz eta arratsaldez, etab.\nUrte bukaeran Olentzero da azken ospakizuna, Gabon Gauean. Beste herri askotan bezala Arbizun ere Olentzero basotik etortzen da astoarekin eta laguntzaileekin, eta opariak banatzen dizkie haurrei, herriko gazteek antolatzen duten ekitaldi batean."}
{"id": "7074", "revid": "1519", "url": "https://eu.wikipedia.org/wiki?curid=7074", "title": "Artze", "text": ""}
{"id": "7075", "revid": "880", "url": "https://eu.wikipedia.org/wiki?curid=7075", "title": "Urantzia", "text": ""}
{"id": "7076", "revid": "71145", "url": "https://eu.wikipedia.org/wiki?curid=7076", "title": "Arellano", "text": "Arellano ([a\u027ee\u028eano]) Nafarroako udalerria da, Lizarrako merindadekoa. Iru\u00f1etik 58 kilometrora dago. biztanle zituen . urteko erroldaren arabera.\nGeografia.\nInguru naturala eta kokapena.\nHerria Nafarroa Garaiko mendebaldean kokatzen da, N-122 errepidea Lizarra-Andosilla norabidea hartu eta gero.\nArellanok Deikaztelurekin egiten du muga iparralde, ekialde eta hegoaldean, eta Arroitzekin mendebaldean. Herria bi zatitan banatzen da, goiko eta beheko auzoak. Goiko auzoa Erdi Aroko antzinako herriaren gunea da, elizaren inguruan antolaturiko kale estu eta aldapatsuekin. Beheko auzoa ondorengo mendeetan eraiki zen eta kaleak, oro har, zabalagoak dira.\nKlima eta landaredia.\nArellanoko klima mediterraneoa da, dena den, zenbat eta iparralderago egin, tenperatura gutxitu eta prezipitazioak handitu egiten dira. Urteko batez besteko tenperatura 8 eta 12 gradu bitartekoa da eta prezipitazioak 500 eta 800mm bitartekoak. Urteroko egun euritsuak 60-80 dira herrigunean, eta 100 udalerriaren iparraldeko gune menditsuagoan.\nLandaredia mediterraneoa da oro har, eta azpimediterraneoa iparraldean. Ametzak eta arteak dira zuhaitzik ugarienak, eta gizakiaren eragina izan baino lehen, udalerriaren gehiena estaltzen zuen, ustez.\nDemografia.\n2008ko erroldaren arabera, Espainiaz kanpoko 22 etorkin bizi ziren herrian, biztanleriaren %14,80 (Nafarroako batezbestekoaren gainetik).\nPolitika.\nUdal hauteskundeak.\nAzken urteetan Arellanoko alkatea Untzizu elkarte independenteko (AIU, \"Agrupaci\u00f3n Independiente Untzizu\") Pedro Luis Gonz\u00e1lez Castillo da. 2007an AIUk aukeratu ziren bost zinegotzietatik lau lortu zituen, gehiengo osoa udalean. Bi boto zuri izan ziren (%1,47), eta baliogabeko botoak bost (%3,55). Abstentzioa %16,57koa izan zen.\n2011n Untzizu izan zen zerrenda bakarra; 4 hautagaiak zinegotzi bihurtu ziren eta Gonz\u00e1lez Castillok segitzen du alkate.\nUdaletxea.\nUdaletxea Parrako plazan dago, eta eraikinak laukizuzen itxura dauka. Erabilera anitzeko egiturak hiru solairu dauzka. 1990eko hamarkadan berrikuntza lanak egin ziren Nafarroako Gobernuaren laguntzaz, 23,6 milioi pezeta gastatu ziren. Udalak alkatea eta lau zinegotzi dauzka.\nEuskara.\nNafarroako Gobernuak onartutako Euskararen Foru Legearen arabera, Arellano eremu ez-euskalduneko udalerria zen, eta hori dela eta, hizkuntza ofizial bakarra gaztelania zen. 2001eko erroldaren arabera, herritarren %7,41ek zekien euskaraz hitz egiten.\n2017ko ekainaren 22an Nafarroako Parlamentuak eremu mistora pasatzea erabaki zuen, beste 43 udalekin batera.\nZerbitzuak.\nArellano Allo, Arellano, Arronitz, Deikaztelu eta Leringo Oinarrizko Zerbitzu Sozialen Mankomunitateko kidea da. Eta horrez gain, \"Aberin-Arellano-Morentin Mankomunitateko\" kidea ere bada."}
{"id": "7077", "revid": "63274", "url": "https://eu.wikipedia.org/wiki?curid=7077", "title": "Arguedas", "text": "Arguedas ([ar\u0263e\u00f0as] gaztelaniaz eta ofizialki; Argetas [ar\u0263etas] edo Arketas [arketas] euskaraz tradizioz, baina ez ofizialki) Nafarroako hegoaldean dagoen udalerria da, Erriberako eskualdean. . urtean, biztanle zituen.\nGeografia.\nInguru naturala eta kokapena.\nHerria Tuterako merindadearen iparraldean dago. NA-134 errepideak herria zeharkatzen du, Valtierra-Tutera norabidean.\nArguedasek Bardearekin egiten du muga iparraldean eta ekialdean, Valtierrarekin mendebaldean eta Tuterarekin hegoaldean.\nKlima eta landaredia.\nKlima mediterraneo-kontinentala da, baina Nafarroa erdialdeko klima, baino askoz idorragoa. Urteko batez besteko tenperatura 14\u00a0\u00b0C-koa da, eta batez besteko prezipitazioa nahiko urria, 400 eta 450 mm bitartekoa. Urteko egun euritsuak 60 bakarrik dira, urtean zehar nahiko irregularki banaturik. Udak oso lehorrak izaten dira, eta haizerik ohikoenak ziertzoa eta hegoaldeko haize beroa dira.\nBerezko landaredia, lurraren idortasunak eraginda, mediterraneo motakoa da. Basoak Ebro ibaiaren urertzetara eta azken mendeetan birlandaturiko pinuetara mugatzen dira. Udalerriaren gainerako lurretan erromero, ezkaia, eta antzeko zuhaixkak aurki daitezke.\nHistoria.\nArguedasko herriaren sorrera zehatza ezagutzen ez den arren, Burdin Aroko hainbat aztarna aurkitu dira, K.a. 300 urte ingurukoak. Horrez gain, erromatarren inperioko zeramika eta Tiberioren garaiko txanponak. Arguedas eta muinoaren gaineko gaztelua IX. mendearen erditik existitzen dira, eta Al-Andalusen jabetza ziren 1084. urtean Antso Ramiritz Nafarroako erregeak herria birkonkistatu arte. Castejongo muinoa, Mairuen balkoitxoa edo Bardea Arguedasko inguruak dira. 1092. urtetik, Antso Ramirezek emandako foruez gozatu zuen, eta Alfonso I. Borrokalariak Limas de los Aguilares, Candebalo eta Yugo barrutiak eman zizkion. Arguedas zenbait jaun feudalen mendean egon zen (Rodrigo Jimenez Radakoa Toledoko Artzapezpikua, eta Mosen Martinez Peraltakoa) XV. mendera arte. Garai horretan, Nafarroako Erreinura batu zen, eta 1608tik aurrera aulkia eskuratu zuen Nafarroako Erreinuko Gorteetan. \nXIX. mendean, biztanleen egoera zaila zela eta, Arguedas ondoko mendietan kobazuloak zulatu ziren. Kobazulo hauek, gela desberdinetan banaturik, sukalde, lastategi, garautegi eta ukuilua zeukaten. XX. mendearen erdialdean, kobazuloak abandonatu, eta, gaur egun, kobazulo gehienak hondamen egoeran daude.\nEkonomia.\nArguedasko jarduera ekonomikoa nekazaritza izan da, historikoki. 1951. urtean, San Estebango Nekazal kooperatiba sortu zen, eta 1970ean, Trujal kooperatiba. Laborantzarako erabiltzen den udalerriko lurrei dagokionez, banaketa honakoa da: lur ureztagarriak 1.759 ha, lehorreko lurrak 1.893 ha eta 4.652 ha Bardean. Landatzen diren laboreen artean garia, arroza, olioa eta gari zuria dira aipagai.\nArguedasko industrialdea udalerriaren ipar-mendebaldean dago, eta, gaur egun, 60.000 metro karratuko azalera dauka. Udala industrialdea handitzeko proiektua aztertzen ari da, eta etorkizunean, 150.000 metro karratu izatea aurrikusten da.\nHorrez gain, Erdi Aroan, Arguedasek (Fusti\u00f1ana, Tutera, Cortes, Bu\u00f1uel, Zarrakaztelu, Melida, Kaparroso, Alesbes, Cadreita, Valtierra, Cabanillas, Santakara, Martzilla, Faltzes, Azkoien, Funes, Milagro, Corella, Olibako monasterioa, eta Erronkariko ibarra eta Zaraitzuko ibarrekin batera) Nafarroako Bardeako elkartea osatu zuen, Bardeako lur amankomunak nekazaritzarako erabiltzeko asmoarekin.\nIndustrialdeak.\nArguedasko industrialdea udalerriaren ipar-mendebaldean dago, eta gaur egun 60.000 metro karratuko azalera duen arren, udalak eginiko proposamenez, 150.000 metro karratu izatera helduko da. Nafarroako gobernuak industrialdeak sustatzeko sortutako Nasuinsa elkartearen ekimenez eraiki zen. Industrialdea, bada, Arguedas eta Valtierrako udalerrien artean dago. Lehen fasea 1998tik 1999ra eraiki zen Arguedasko udalerrian, eta bigarren fasea 2003an amaitu zen, eta jatorrizko industrialdearen mendebaldean eraiki zen, Valtierrako udalerrian.\nIndustrialdean, elikagaien industriako enpresa garrantzitsu bat dago, eta Iru\u00f1ea eta Zaragoza arteko autobidearen azpiegitura gertu dauka. Arguedasen dagoen lehen fasearen ezaugarriak honakoak dira:\nAzalera guztira: 66.376 m2\nLursailen azalera: 60.460 m2\nDemografia.\nXX. mendearen lehen erdialdean, Arguedasko populazioa nabarmen hazi zen, eta 3.100 biztanle inguru izatera iritsi zen (mende hasieran, 1.837 zituen). Mendearen bigarren erdialdean, berriz, beheranzko joera izan zuen, eta 2.200 ingururen bueltan geratu zen mende amaierarako.\n2008ko erroldaren arabera, Espainiaz kanpoko 236 etorkin bizi ziren herrian, biztanleriaren %\u00a010,03 (Nafarroako batez bestekoaren antzera).\nPolitika.\nUdal hauteskundeak.\n1995etik 2007a arte, Arguedasko alkatea UPN alderdiko Jos\u00e9 Antonio Rap\u00fan Le\u00f3n izan da. 2007an, Udaleko hamaika zinegotzietatik sei lortu zituen Nafar Herriaren Batasunak. Baliogabeko botoak 22 izan ziren (emandako guztien % 1,44), eta zuriak 45 boto izan ziren (botoen % 2,98). Abstentzioa % 19,28koa izan zen. \n2011n, egoera irauli egin zen, eta alkatetza UPNk baino lehen izan zuen PSNk berreskuratu zuen (6 zinegotzi); Fernando Jos\u00e9 Mendoza alkate bihurtu zen. 2007an ez bezala, ez zen ezkerreko hautagaitzarik egon, eta, aldiz, UPN (5 zinegotzi) eta PP (bat ere ez) banatuta aurkeztu ziren. Erriberanhauteskunde horietan, PSNk gora egin zuen herri bakarra izan zen.\nUdaletxea.\nHiribulduko eraikin garrantzitsuena da, adreiluzkoa. Eraikina XVI. eta XVIII. mendeko bi estilo desberdinen nahasketaren ondorio da. XX. mendearen amaieran, zaharberritze sakona burutu zen, eta eraikinaren kanpoaldea erabat berriztu zen, Nafarroako gobernuak emandako laguntzari esker.\nElizak.\nDoneztebe eliza nagusia\nArguedasko Doneztebe eliza nagusia eraikin handia da, Errege Katolikoen estilokoa. Badirudi XVI. mendean eraikikoa dela, eta bi ataleko habearte bakarrekoa da. XVII. mendearen bukaera aldera, sakristia berria eraiki zen.\nYugoko Andre Mariaren baseliza\nMuino baten gainean, zeinarengandik ikuspegi panoramiko izugarria bistara daitekeen, Yugoko Andre Mariaren baseliza dago. Elizak zenbait eraikin ditu itsatsita; XVII. mendearen hasieran eraiki zen gotiko-errenazimentu estiloan, Pedro Arresekoaren, arkitektu arabarraren,agindupean. Geroago, 1677. urtetik aurrera, Korellako Pedro Agirrekoak hartuko zuen jarraitzeko agindua.\nMikel Deunaren basilika\nHiribildu barnean dagoen eliza hau, XVI. mendean eraiki zen errenazimentu estiloan \nAzpiegitura eta garraioak.\nCondaren Iru\u00f1ea eta Zaragoza bitarteko lineak geltokia dauka herrian. Eguneko bost zerbitzu izaten dira norabide bakoitzeko. Lineak honako ibilbidea dauka:\nCondaren Cortes eta Iru\u00f1ea bitarteko autobus linea zuzenak zerbitzu bakarra dauka norabide bakoitzean eguneko. Ibilbidea, honakoa da:\nCondaren Tutera eta Alesbes bitarteko lineak, geltokia dauka herrian. Autobusak honako ibilbidea egiten du:\nKultura.\nEuskara.\nNafarroako gobernuak onartutako Euskararen Foru Legearen arabera, Arguedas eremu ez-euskalduneko udalerria da, eta, hori dela eta, hizkuntza ofizial bakarra gaztelania da. 2001eko erroldaren arabera, herritarren % 0,53 zekien euskaraz hitz egiten.\nSenda Viva.\nSenda Viva abentura eta aisialdi parkea Bardearen ondoan dago, Arguedas udalerriaren ekialdean eta Nafarroako hiriburutik 80 kilometro hegoaldera. 120 hektareako azalera dauka, eta, bertan, heldu eta gazteentzako hainbat jarduera desberdin eskaintzen dira. Parkea lau eremutan banaturik dago: Herria, Feria, Basoa, eta Abeletxea. Bigarren eremura heldu aurretik, zoo txiki bat dago, eta, bertan, latxa ardia, Pirinioetako behiak eta Aurizberriko zaldiak bezalako Nafarroako berezko hainbat animalia daude ikusgai.\nJaiak eta ospakizunak.\nArguedas herriko jaiak San Estebanen omenez ospatzen dira, eta abuztuko lehen asteburuaren inguruan antolatzen dira. Jaiek, guztira, bederatzi egun irauten dute.\nUztarriaren Ama Birjinaren erromeria, berez, martxoaren 25ean ospatzen zen, baina, gaur egun, iraileko lehen igandean ospatzen da.\nKirolak.\nArguedas Castej\u00f3nen egoitza duen \"Ebroko Kirol Mankomunitateko\" kidea da. Herriko kirol taldeetako batzuk honakoak dira:\nZerbitzuak.\nArguedasko zaborra batzeaz eta ur-hornidura bermatzeaz, \"Arguedas, Valtierra, Alesbes, Milagro eta Cadreitako Mankomunitatea\" arduratzen da."}
{"id": "7078", "revid": "140736", "url": "https://eu.wikipedia.org/wiki?curid=7078", "title": "Areso", "text": "Areso ([a\u027ees\u033ao]) Nafarroa Garaiko ipar-mendebaldeko udalerria da, Leitzaldekoa, Iru\u00f1eko merindadearen ipar-mendebaldekoa, Gipuzkoarekiko mugan kokatua.\nNafarroako hiriburu Iru\u00f1etik 48 kilometrora dago, 19 km-ra Tolosatik eta 37 km-ra Donostiatik. biztanle zituen . urteko erroldaren arabera. Herriguneaz gain, Antzita, Belaku, Epeteta, Olarte eta Otarre auzuneak ditu.\nUdalerri euskalduna izanda, UEMAko kidea da 2008tik.\nGeografia.\nIngurune naturala eta klima.\nHerria haran estu batean dago 500 metro baino apur bat gutxiagoko altueran, eta inguruan 800 metrotik gorako mendiak daude. Erliebea nahiko menditsua da: Hirumugarrieta (852 m), Ulizar (868 m) eta Ultxarraundi (862 m) mendiak nabari dira. Horrekin batera, Leitzaranen ibaiadar Astomela errekak herria zeharkatzen du\nHerrigunearen kanpoaldean, Otxanea baserrian eta itsasoaren mailatik 524 metrora, Nafarroako Foru Erkidegoko Gobernuak 1988an jarritako estazio meteorologikoa dago.\nUdalerri mugakideak.\nAresok mugakideok ditu: iparraldean eta mendebaldean, Berastegi (Gipuzkoa); hegoaldean, Araitz eta Larraun; eta ekialdean, Leitza.\nHistoria.\nHerriari buruz idatzitako lehenendabiziko aipamenak 1192koak dira, Antso VI. Jakintsua nafar erregeak Leitza eta Areso herrien foru dokumentuak. Gipuzkoa eta Nafarroaren arteko mugan egonik, dorretxea zegoen gaur egun eliza dagoen tokian, zaintza lanetan laguntzeko zirikaldi eta lapurreten aurka. Izan ere, Arturo Kanpion idazlearen \"Don Garcia Almorabid: Cr\u00f3nica del siglo XIII\" eleberri historikoan, Aresoko dorretxea da Don Pedro Martiniz de Oyanederra jaun noblearen bizitokia, Azeari Sumakilla bidelapur bihurtutakoa.\n1444an Gaztelako koroaren aurkako gerran Nafarroako Erresuma galtzaile, gipuzkoar soldaduek Areso eta Leitza bereganatu zituzten. Hori dela eta, Vianako Printzeak 30 urtez zergak erretiratu zizkien herritarrei. Bertso hauek orduko gertakariak jasotzen dituzte:\n1770an Leitzatik banatu, herri izaera jaso eta gaur egungo armarria sortu zuen (zuhaitzik gabeko lehoia). Bi hamarkada geroago, 1794an herria erabat suntsitu zuen Frantziako Armada napoleondarrek, Konbentzioaren Gerraren baitan. Herriko eliza eta gainaldeko Santa Kruz baseliza ere hondatu zituzten, eta herritar artean kolera kasuak jasan zituzten. Elezaharraren arabera, Gorrititik San Migel goiaingerua etorri, elurra ekarri eta izurritea ezabatu zuen. Elizako dokumentu batek horrela kontatzen du:\nXIX. mendearen erdialdean, 600 biztanle inguru zituen, Bigarren Karlistaldia baino lehen eta horren ondoren 100-150 herritar galdu zituen. XX. mendearen amaieran, Leitzarango autobia eraikitzeaz batera, herrian industrialdea ezarri zuten. Tradizioz, abeltzaintza (ardiak, nagusiki), nekazaritza (artoa eta babarrunak) eta basogintza (pagoak) jarduera nagusiak izan dira.\nDemografia.\n2008ko erroldaren arabera, Espainiaz kanpoko etorkin bakarra bizi zen herrian, biztanleriaren %\u00a00,35 (Nafarroako Foru Erkidegoko batez bestekoaren azpitik). 2017an 261 biztanle zituen.\nPolitika.\nUdal hauteskundeak.\nAresoko alkatea \"Areso Eraikiz\" herri ekimeneko Mikel Baraibar Garmendia atera zen 2007ko udal hauteskundeetan. Udaleko zazpi zinegotzietatik bost lortu zituen taldeak, eta hortaz, gehiengo osoa udalean. Baliogabeko botoak 4 izan ziren (emandako guztien % 1,79) eta boto zuri bakarra izan zen (botoen % 0,46). Abstentzioa % 13,57koa izan zen.\n2011n Areso Eraikiz izan zen aurkeztutako zerrenda bakarra; 147 boto, 7 zinegotziak eta alkatetza (Ur Algero) lortu zituen.\nAzpiegitura eta garraioak.\nLeizaran Mariezcurrena autobus konpainiaren Doneztebe eta Iru\u00f1ea bitarteko lineak geltokia dauka herrian. Autobus lineak honako ibilbidea egiten du:\nKultura.\nEuskara.\nBiztanleen % 90etik gora euskaldunak dira; euskalkiari dagokionez, Koldo Zuazo hizkuntzalariak herriko hizkera erdialdeko euskara edo gipuzkeraren aldaeratzat hartzen du.\nBertako hedabideen artean Karrape Irratia dugu, bailarako herri horretan ere bere uhinak zabaltzen dituena.\nJaiak eta ospakizunak.\nAresoko jaiak abuztuaren 14tik abuztuaren 17ra ospatzen dira, Jasokundeko Ama Birjinaren omenez. Eguberriak ere garrantzia handia du herrian: Olentzero jartzen da herriko plazan. Urtarrilean errege eguneko zintzarriaren ospakizuna izaten da.\nUrteko gainontzeko ospakizunen artean, Inauteriak eta San Pedro eguna daude, azken hori ekainaren 29a antolaturik.\nSokatira.\nAresoko sokatira taldea oso ezaguna da, Euskal Herriko onenetakoa baita.\nZerbitzuak.\nHerria \"Leitza, Goizueta, Areso eta Aranoko zerbitzuen kudeaketarako Mankomunitateko\" kidea da.\nOndasun nabariak.\nAndre Mariaren Jasokundearen eliza XIX. mendearen hasieran eraiki zen, herria suntsitu zuen sutetik hamar urtera. Gurutze latindarraren oinarria du eta pentagono itxurako aurrealdea. XVIII. mendeko sutearen aurreko elizatik ezer gutxi kontserbatzen da, Alexandriako Santa Katalina eta San Miguelen irudiak eta kanpoaldeko egituraren zati batzuk baino ez."}
{"id": "7079", "revid": "103793", "url": "https://eu.wikipedia.org/wiki?curid=7079", "title": "Aria", "text": "Aria Euskal Herriko udalerri bat da, Nafarroa Garaia lurraldean kokatuta. Zangozako merindadean eta Pirinioak eskualdean dago, Iru\u00f1ea hiriburutik 60,3 kilometrora. Altuera 733 eta 1184 metro artekoa da, eta 8,31 km\u00b2-ko azalera hartzen du. biztanle zituen.\nAria herri isolatua da, bere izaera landatarra eta tradizionala oso ondo josi duena. Arkitekturari dagokionez, etxebizitza-solairu batek, abereentzako ukuiluak eta bazka gordetzeko ganbarak osatutako familia-etxeek osatzen dute. Elurte ugarien ondorioz malda handiko teilatuak nabarmentzen dira, horietako batzuk lau isurialdekoak. Garai batzuk ere aurki daitezke, antzina alea gordetzeko erabiltzen ziren harri biribilez errematatutako pilareen gainean eusten duten eraikin txikiak.\nAezkoa ibarran kokatuta da, baina 1845etik udalerri independentea da. Bertako biztanleak \"ariatarrak\" dira.\nIzena.\nAria toponimoa modu bakarran agertu da historian zehar:\nEtimologia.\nHerri honen izena 1350. urtetik dago dokumentatuta. Beti izan da \"Aria\" izena, eta ez dago beste aldaera ezagunik, ezta herria nafar erromantzez beste modu batera deitu ere. Haren esanahi etimologikoa ezezaguna da, nahiz eta filologo batzuek harearekin lotu duten, nahiz eta ez dagoen harea duen tokirik gertu, ezta urrun samar ere.\nEzaugarriak.\nArmarria.\nAriako armarria Aezkoako armarria da. Armarri honek honako blasoi hau du:\nBandera.\nAriako bandera Aezkoako bandera da. Bandera honek Aezkoako armarria dauka hondo gorri baten gainean. Armarria, gainean kasket bat eta bi aldeetan lanbrekinak dituela irudikatzen da, baita azpian \"Aezkoa\" inskripzioa duela ere.\nGeografia.\nAriak Aezkoa ibarran barruan dago. Ibar hau Pirinioetako ibarra da, Erroibar eta Zaraitzu ibarren artean. Ibarra zeharkatzen du Irati ibaiak, Aragoi ibaiaren adarrak.\nInguru naturala eta klima.\nOrografia menditsua du, guztiak 1 500 metrotik beherakoak. Pirinio Garaiaren eta Pirinio Beherearen arteko trantsizio-eremu bat da, eta, beraz, mendietan txertatutako mendigune harritsuak ere badaude. Haritz eta pago baso izugarriek erakargarri egiten dute Aezkoako paisaia, Irati ibaiaren ur biziak osatzeko.\nNeguak elurte oparoak eskaintzen ditu Aezkoan, eta udak, berriz, leunak eta atseginak.\nEstazio meteorologikoak.\nAezkoan dagoen Abaurregaina udalerrian, itsasoaren mailatik 1050 metrora, Nafarroako Gobernuak 1931an jarritako estazio meteorologikoa dago. Gainera, 1971an, beste estazio meteorologiko bat inauguratu zen Aribe udalerrian, itsasoaren mailatik 701 metrora. Aribeko estazioa da Ariarako balio egokienak ematen dituena, hurbilen dagoena baita.\n&lt;hr&gt;\nHistoria.\nHistoriaurrea.\nPaleolitoaren amaierako presentziari buruzko datuak daude (Zatoiako leizean aurkitutako 10 000 urteko antzinatasuneko aztarnak eta Aizpeakoa 8 000 urtekoak). Neolito garaikoak monumentu megalitiko ugari daude. Inguruko metal aberastasuna eta Orbaizeta eta Ezterenzubi arteko Azpegi mendatean aurkitutako aztarnak kontuan hartuta, metalurgia ezagutu zutela uste da. Jarduera horrek XIX. mendera arte iraun zuen Burdinezko Munizioen Fabrikan.\nErdi Aroa.\nErdi Aroko lehen mendeetako iluntasunean, Aezkoako ibarraren eta bere herrien eraketa ezkutatzen da. Iru\u00f1eko monarkia IX. mendean ezarri aurretik ere bazen Aezkoako komunitatea. Suposatzen denez, aetzak Orreagako guduan ere parte hartu zuten (778. urtea), non Karlaundi eta bere armada garaituak izan ziren, eta Europa osoan ospetsu egin zen \"Errolanen kantua\", non Errolan enperadorearen izurde eta ilobaren heriotza kontatzen den.\nAezkoako herri guztiek bezala, Ariak urteroko petxa ordaindu beharra zeukan. XIX. mende hasierara arte, Aezkoako alkateak eta herritarrek aukeraturiko erregidore batek gobernatzen zuten herria.\nIbarreko elizei dagokienez, ustez Antso Larrosa (1134-1135) gotzainak Orreagako ospitalera transferitu zituenak eta erromatar aita santuek (1137, 1203 eta 1218) horrela berretsi zituztenak, jasota dago Abaurregaineko, Abaurrepeko eta Garaioako elizak benetan Eugenio IV.a aita santuak 1441ean kolegiatari gehitu zizkiola. Erregearen laguntza jaso zuen 1319an, haranak urtean 600 soldata ordaintzen baitzituen afari gisa.\nXV. mendearen bigarren erdian agaramondarren eta beaumondarren arteko borrokek ondorio tamalgarriak ekarri zizkioten ibarrari, agaramondarren bandoan mantendu baitzen. Beaumondarrek herriak erre, ondasunak lapurtu eta jende asko hil zuten.\nAro Modernoa.\nAezkoak goranzko joera demografikoa izan zuen XVI-XVIII. mendeetan. XVI. mendean jazarritako sorginkeria-praktiken eszenatoki izan zen. Eremu horretan, Nafarroako konkistaren ondoren, goinabartarren eta baxenabartarren arteko harremanen historiaren ezaugarri diren mugako istiluak gertatu ziren, bereziki larreen kontuengatik. 1595ean, zehazki, berrogeita hamar garazitar banda batek Hiriberri eraso zuen, Joan Iriarte hilez zauritu eta Martin Berria eskribaua hil zuen. Abizenaz, Hiriberri, Garralda eta Garaioako kanpaiez, ibarreko alkate eta kapitain Antso Elizondoren aginduz deiturik, sarkinak preso hartu zituzten. Mugako posizio horrek aukera ematen zien, hala ere, muga-zergen legedia errazago urratzeko. 1612an erregeordeak aetzak eta mugako beste ibarra batzuetako bizilagunak indultatu behar izan zituen ogia eta ardoa esportatzeagatik jarritako isunengatik.\nFrantziarekiko gerretan, beren mendiak defendatzeko obligazioa zuten, beren alkate eta kapitainaren agindupean, eta harana uztera behartu gabe. Horregatik, XVIII. mendearen hasieran, Erresumako Gorteei memoria bat aurkeztu zieten, erregeordeak Auritz eta Orreagako mendiak defendatzera eta, ondoren, Zangoza defendatzera joateko aginduen aurka. Mende honetan ibarreko bizitza markatzen duten hiru gertaera nabarmentzen dira. Lehena, 1774tik 1775era bitarteko azienda-izurritea da, Nafarroako ia behi-azienda guztia deuseztatu zuena. Bigarrena, Orbaizetako Munizio Fabrikaren eraikuntza izan zen, eta, horren ondorioz, ibarreko mendien gaineko jabetza eta eskubideak galdu ziren, 1984ra arte itzuli ez zirenak. Hirugarrena, Konbentzioaren Gerra da (1793-1795), non ibarreko herri gehienak suntsituak izan ziren, baita setioen xede nagusi izan zen munizio-fabrika ere. 1794ko udan frantziarrek 247 etxe, eliza, garai eta borda erre zituzten. Aezkoako herriek gero Nafarroako Foru Aldundira eraman zituzten memorialek ez dute, antza, handik gutxira 1802ko Historiaren Akademiaren Hiztegian irakur daitekeena puzten. Hiztegi horretan esaten denez, ibar osoan 208 etxe zeuden, eta gerran ia erabat hondatuak izan ziren; beraz, jabeak berreraikitzen saiatzen diren arren, haietako asko oraindik ere etxolatan bizi dira.\nAro Garaikidea.\nAezkoa erregibar zen, baina, beharbada, bere muga-egoeragatik, erregeordea bere administrazioan sartzen zen, eta berak izendatzen zituen alkatea eta kapitaina; gainera, herri bakoitzak bere bizilagunen artean erregidore bat aukeratzen zuen. Ibarreko batzarre da, egungo Aezkoako Batzarre Nagusiaren aitzindaria.\nIratiren gainean, XXI. mendearen hasieran, bi irin-errota eta beste hainbeste batan zeuden. Bere abeltzaintza-ekonomiaren garrantziak azaltzen du 1724an Nafarroako Gorteetara eraman zuen memoriala, Gaztelako, Aragoiko eta Frantziako azienda txikiak sartzea debekatzeko.\n1807an, erregeren aginduz, Aezkoako eta beste ibar batzuetako nobleak arma-zerbitzutik kanpo utzi zituzten. Baina, hurrengo urtean, frantziarren inbasioa jasan zuen Nafarroako lehen lurraldeetako bat izan zen, Iberiar Penintsulako Gerra hasi zenean. Orbaizetako ola izan zen Aezkoako inbaditzaileen helburu nagusia, nahiz eta honek ere tropak eta Frantzisko Espotz Minako gerrillariak mantentzen lagundu behar izan.\n1821-1823an, berriz ere, Erregezaleen matxinadaren eremua izan zen. Gainera, Karlistaldi guztiek arma fabrikari ere eragin zioten, baita ibarreko beste herri batzuei ere, eta suntsipen handia eragin zuten. Horren ondorioz, XIX. mendearen amaieran, 1873an, fabrika behin betiko itxi zen, eta urte batzuk geroago enkantera atera zen.\nXX. mendea mende osoan iraun zuen emigrazio geldiezin batekin hasi zen, hein batean abeltzaintza sektorearen galera ekonomiko handi eta etengabeak eraginda (ibarran inplanterik handiena duena). Biztanleria izugarri murriztu zen mendean zehar, 1 000 biztanle inguru izateraino.\nDemografia.\n biztanle zituen Ariak.\nEkonomia.\nNafarroako goi Pirinioaldeko berezko laboreak. Mendiak eta larreak dira nagusi, eta horien aberastasun nagusiak abeltzaintza eta baso-ustiapena dira. XX. mendearen hasierara arte, orraziak, koilarak eta egurrezko eta zapi zakarrezko sardexkak egiten ziren tokiko janzkera tradizionalerako.\nBaso asko daude oraindik, nahiz eta gehiegizko ustiapena jasan duten, batez ere azken urteetan. Pagoek eta haritzek estaliko lukete, egoera naturalean, ibarraren zatirik handiena; Abaurrean bakarrik agertzen da pinu gorria, Zaraitzu eta Erronkaribar ibarraren proprioa. Ibarraren iparraldeko eta hegoaldeko mendietan pagadi garrantzitsuak daude, Garralda, Aria eta Aribeko behealdeetan hariztiak.\nAezkoa abeltzaintza ibarra izan da beti. Hala ere, lanbide horrek atzerakada handia izan du XX. mendean, bereziki transhumantziaren galeran (lehen Errege Bardearaino joaten zen Milagro-Aezkoa errege-abelbidea zela eta). Nabarmentzekoa da idien eta behien desagerpena, nekazaritzako mekanizazioari esker. Haragitarako behi-aziendak dira nagusi, arraza piriniarra eta pardoalpinoa dutenak. Nekazaritzak garrantzi txikia du. Lehorreko lurrak behera egin du, eta belardi artifizialak, berriz, gora 1970era arte, eta behera gero. Landatutako azaleran hazitarako patataren eta bazka-landareen nolabaiteko aurrerapena egon da; gero eta gehiago esku hartzen du ukuiluko aziendaren elikadurak, mendian artzaintzarekin lortzen denaren osagarri gisa. Basoen ustiapena aberastasun potentziala da, eta batzuetan erreala, bailarako komunitatearentzat eta udalentzat, partikularrentzat baino gehiago; zura 1940-1950 urteetara arte garraiatzen zen almadien sistematik, ibaian behera zeharkatzen zutena, lehenengo Irati ibaia eta gero Aragoi eta Ebro ibaiak\nPolitika.\nAriako udaletxea goialdean dago, eta idazkaria, era berean, Garraldako Udalako idazkaria da. Udalbatza udalerriko alkateak eta bi zinegotziak osatzen dute. Egungo alkatea Ramon Iturralde Retegi da, \"Ariako Talde Independente\" hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea goialdean dago.\nEgungo banaketa.\nAriako Udala zinegotzik eta alkateak osatzen dute, demokratikoki hautatuak. Alkatea Ramon Iturralde Retegi da, \"Ariako Talde Independente\" zerrendakoa. Zinegotziak 2 daude:\nAlkateak.\n1979tik, Ariak 4 alkate izan ditu:\nKultura.\nEuskara.\nLuis Luziano Bonapartek, 1869an, Aezkoako herri guztiak sailkatu zituen, behe-nafarrera euskalkian, hegoaldeko Pirinio ibarretik bakarra.\nKoldo Zuazok, 2010ean, Aezkoak nafar-lapurtera euskalkian sailkatu zituen.\nIbar honetan hitz egiten den euskarak bere berezitasunak ditu. Horregatik sailkatzen da Aezkera azpieuskalkian. Euskara batuaren itzalean alfabetatutako hainbat euskaldun baden arren, Aezkoako mintzaira zaharra oso hiztun gutxik dakite. 2007ko udazkenean, hamar bat aezkerazko euskaldun behintzat baziren, baina horietako bat besterik ez zen 50 urtetik beherakoa.\nEuskararen Foru Legea.\nNafarroako Gobernuak onartutako Euskararen Foru Legeari jarraituz, Aezkoa eremu euskalduneko udalerria da. 2018eko erroldan, herritarren %\u00a040,38ek zekien euskaraz.\nJanzkera.\nNafarroako artxiboan dagoen 1817. urteko dokumentu baten arabera, Aezkoa ibarreko bizilagunak eta bertakoak beren oihal zuri-beltzezko jantziagatik bereizten ziren. Oihal horiek beraiek egiten zituzten beren aziendaren artilearekin, eta beren etxeetan garbitzen, iruten eta ehuntzen zituzten. Oihalezko piezak, gero, batanatuak, ehunduak eta beltzez tindatuak izaten ziren. Haiek ebaki, josi eta egiten zituzten galtzerdiak, txupak, basapiztiak eta golillak, kaputxa txikiarekin erabiltzen zituztenak, mahuka bikoitzekoak, bizidun haragitsuekin, eta haietako batzuk eliza, ezkontza, bataio eta Ibarreko Batzarretako eginkizunetarako gala-jantziak ziren.\nMusika.\nResureccion Maria Azkuek bere \"Euskal Kantutegi Herrikoia\" argitaratu dituen narrazio, maitasun, areka, erlijioso, elegia eta erronda kantu batzuk jaso ditu. Eguberrietako kantak aipa daitezke aipagarritzat. Guztiak aezkeraz daude. Hauek dira: \"Eguberri\", \"Birji\u00f1a Arantzazukoa\", \"Ama Birji\u00f1a\", \"Nora zoazun erran daztazu\", \"Abu nina\", \"Katalina\", \"Ea Mea\", \"Gure Jesus\", \"Kristi on batek\", \"Ttakur ttiki gorritto bat\", \"Sugea dabil bularrez\", \"Kantatzen bear det asi\", \"Arrosaren botigak\" eta \"Sujet eder bat\".\nMitologia.\nHainbat pertsonaia mitologiko ezagun daude ibarran:\nJaiak.\nHauek dira udalerriko \"xei\" (aezkeraz; jai) nagusiak:"}
{"id": "7080", "revid": "103793", "url": "https://eu.wikipedia.org/wiki?curid=7080", "title": "Aribe", "text": "Aribe Euskal Herriko udalerri bat da, Nafarroa Garaia lurraldean kokatuta. Zangozako merindadean eta Pirinioak eskualdean dago, Iru\u00f1ea hiriburutik 58,7 kilometrora. Altuera 663 eta 1020 metro artekoa da, eta 4,04 km\u00b2-ko azalera hartzen du. biztanle zituen.\nAribe Aezkoako merkataritza- eta politika-erdigunea da; izan ere, nahiz eta txikia izan, ibarreko gainerako herriei zerbitzua ematen dien bidegurutzearen erdian dago, eta, ondorioz, leku egokia da saltokiak ezartzeko, hala nola farmazia, gasolindegia, bankua, hotela, jatetxea, supermerkatua... Herrigunea herri aetz tipiko baten adibidea da. Horma zuriko etxeak ditu, harri arrosazko estaldurekin eta egurrezko dekorazioekin, bi edo lau isurkiko teilatuekin.\nAezkoa ibarburua da, baina 1845etik udalerri independentea da. Bertako biztanleak \"aribearrak\" dira.\nIzena.\nAribe beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\n\"Aribe\" toponimoa etimologikoki euskarazko \"ari(a) be(h)e\" (\"Ariaren azpian\") esapidetik dator, eta ondoko Aria herriari egiten dio erreferentzia, altitude handiagoan baitago eta seguruenik zaharragoa baita.\nEzaugarriak.\nArmarria.\nAribeko armarria Aezkoako armarria da. Armarri honek honako blasoi hau du:\nBandera.\nAribeko bandera Aezkoako bandera da. Bandera honek Aezkoako armarria dauka hondo gorri baten gainean. Armarria, gainean kasket bat eta bi aldeetan lanbrekinak dituela irudikatzen da, baita azpian \"Aezkoa\" inskripzioa duela ere.\nGeografia.\nAribe Aezkoa ibarran barruan dago. Ibar hau Pirinioetako ibarra da, Erroibar eta Zaraitzu ibarren artean. Ibarra zeharkatzen du Irati ibaiak, Aragoi ibaiaren adarrak.\nInguru naturala eta klima.\nOrografia menditsua du, guztiak 1 500 metrotik beherakoak. Pirinio Garaiaren eta Pirinio Beherearen arteko trantsizio-eremu bat da, eta, beraz, mendietan txertatutako mendigune harritsuak ere badaude. Haritz eta pago baso izugarriek erakargarri egiten dute Aezkoako paisaia, Irati ibaiaren ur biziak osatzeko.\nNeguak elurte oparoak eskaintzen ditu Aezkoan, eta udak, berriz, leunak eta atseginak.\nEstazio meteorologikoak.\nAezkoan dagoen Abaurregaina udalerrian, itsasoaren mailatik 1050 metrora, Nafarroako Gobernuak 1931an jarritako estazio meteorologikoa dago. Gainera, 1971an, beste estazio meteorologiko bat inauguratu zen Aribe udalerrian, itsasoaren mailatik 701 metrora. Aribeko estazioa da Ariberako balio egokienak ematen dituena, hurbilen dagoena baita.\n&lt;hr&gt;\nHistoria.\nHistoriaurrea.\nPaleolitoaren amaierako presentziari buruzko datuak daude (Zatoiako leizean aurkitutako 10 000 urteko antzinatasuneko aztarnak eta Aizpeakoa 8 000 urtekoak). Neolito garaikoak monumentu megalitiko ugari daude. Inguruko metal aberastasuna eta Orbaizeta eta Ezterenzubi arteko Azpegi mendatean aurkitutako aztarnak kontuan hartuta, metalurgia ezagutu zutela uste da. Jarduera horrek XIX. mendera arte iraun zuen Burdinezko Munizioen Fabrikan.\nErdi Aroa.\nErdi Aroko lehen mendeetako iluntasunean, Aezkoako ibarraren eta bere herrien eraketa ezkutatzen da. Iru\u00f1eko monarkia IX. mendean ezarri aurretik ere bazen Aezkoako komunitatea. Suposatzen denez, aetzak Orreagako guduan ere parte hartu zuten (778. urtea), non Karlaundi eta bere armada garaituak izan ziren, eta Europa osoan ospetsu egin zen \"Errolanen kantua\", non Errolan enperadorearen izurde eta ilobaren heriotza kontatzen den.\nAezkoako herri guztiek bezala, Aribek urteroko petxa ordaindu beharra zeukan. Aribearrak kapareak ziren, Nafarroako errege-erreginek Erdi Aroan emaniko pribilegio eta eskubideei esker. XIX. mende hasierara arte, Aezkoako alkateak eta herritarrek aukeraturiko erregidore batek gobernatzen zuten herria.\nErdi Arokoak dira Aribeko ur sendagarriei buruzko lehen aipamenak; izan ere, inguruko herrietako hainbat gaixo bertara joaten zire, sendabide miragarrien bila. 1764an G\u00f3mez de Bedoyak idatzitako \u201cHistoria Universal de las Fuentes\u201d liburuan, ur horien ezaugarri terapeutikoak goraipatu zituzten mediku, zirujau eta botikari ugarik. Ospea hedatuz joan zen, eta Aragoi eta Frantzian barrena ere hedatu zen Aribeko uren dohainen berria. 1864an, errate baterako, 600 pertsona baino gehiago hartu zituen bertako bainuetxeak.\nIbarreko elizei dagokienez, ustez Antso Larrosa (1134-1135) gotzainak Orreagako ospitalera transferitu zituenak eta erromatar aita santuek (1137, 1203 eta 1218) horrela berretsi zituztenak, jasota dago Abaurregaineko, Abaurrepeko eta Garaioako elizak benetan Eugenio IV.a aita santuak 1441ean kolegiatari gehitu zizkiola. Erregearen laguntza jaso zuen 1319an, haranak urtean 600 soldata ordaintzen baitzituen afari gisa. Antzina, udalerriaren eremuak 680 erregu-lur zituen, laborantza lur pribatuak 164 erregu-lur ziren, eta herri-lurrak gainontzeko 516ak. Basoak, aldiz, 250 erregu-lur ziren. Herritarrak abeltzaintzatik bizi ziren batez ere. \nXV. mendearen bigarren erdian agaramondarren eta beaumondarren arteko borrokek ondorio tamalgarriak ekarri zizkioten ibarrari, agaramondarren bandoan mantendu baitzen. Beaumondarrek herriak erre, ondasunak lapurtu eta jende asko hil zuten.\nAro Modernoa.\nAezkoak goranzko joera demografikoa izan zuen XVI-XVIII. mendeetan. XVI. mendean jazarritako sorginkeria-praktiken eszenatoki izan zen. Eremu horretan, Nafarroako konkistaren ondoren, goinabartarren eta baxenabartarren arteko harremanen historiaren ezaugarri diren mugako istiluak gertatu ziren, bereziki larreen kontuengatik. 1595ean, zehazki, berrogeita hamar garazitar banda batek Hiriberri eraso zuen, Joan Iriarte hilez zauritu eta Martin Berria eskribaua hil zuen. Abizenaz, Hiriberri, Garralda eta Garaioako kanpaiez, ibarreko alkate eta kapitain Antso Elizondoren aginduz deiturik, sarkinak preso hartu zituzten. Mugako posizio horrek aukera ematen zien, hala ere, muga-zergen legedia errazago urratzeko. 1612an erregeordeak aetzak eta mugako beste ibarra batzuetako bizilagunak indultatu behar izan zituen ogia eta ardoa esportatzeagatik jarritako isunengatik.\nFrantziarekiko gerretan, beren mendiak defendatzeko obligazioa zuten, beren alkate eta kapitainaren agindupean, eta harana uztera behartu gabe. Horregatik, XVIII. mendearen hasieran, Erresumako Gorteei memoria bat aurkeztu zieten, erregeordeak Auritz eta Orreagako mendiak defendatzera eta, ondoren, Zangoza defendatzera joateko aginduen aurka. Mende honetan ibarreko bizitza markatzen duten hiru gertaera nabarmentzen dira. Lehena, 1774tik 1775era bitarteko azienda-izurritea da, Nafarroako ia behi-azienda guztia deuseztatu zuena. Bigarrena, Orbaizetako Munizio Fabrikaren eraikuntza izan zen, eta, horren ondorioz, ibarreko mendien gaineko jabetza eta eskubideak galdu ziren, 1984ra arte itzuli ez zirenak. Hirugarrena, Konbentzioaren Gerra da (1793-1795), non ibarreko herri gehienak suntsituak izan ziren, baita setioen xede nagusi izan zen munizio-fabrika ere. 1794ko udan frantziarrek 247 etxe, eliza, garai eta borda erre zituzten. Aezkoako herriek gero Nafarroako Foru Aldundira eraman zituzten memorialek ez dute, antza, handik gutxira 1802ko Historiaren Akademiaren Hiztegian irakur daitekeena puzten. Hiztegi horretan esaten denez, ibar osoan 208 etxe zeuden, eta gerran ia erabat hondatuak izan ziren; beraz, jabeak berreraikitzen saiatzen diren arren, haietako asko oraindik ere etxolatan bizi dira.\nAro Garaikidea.\nAezkoa erregibar zen, baina, beharbada, bere muga-egoeragatik, erregeordea bere administrazioan sartzen zen, eta berak izendatzen zituen alkatea eta kapitaina; gainera, herri bakoitzak bere bizilagunen artean erregidore bat aukeratzen zuen. Ibarreko batzarre da, egungo Aezkoako Batzarre Nagusiaren aitzindaria.\nIratiren gainean, XXI. mendearen hasieran, bi irin-errota eta beste hainbeste batan zeuden. Bere abeltzaintza-ekonomiaren garrantziak azaltzen du 1724an Nafarroako Gorteetara eraman zuen memoriala, Gaztelako, Aragoiko eta Frantziako azienda txikiak sartzea debekatzeko.\n1807an, erregeren aginduz, Aezkoako eta beste ibar batzuetako nobleak arma-zerbitzutik kanpo utzi zituzten. Baina, hurrengo urtean, frantziarren inbasioa jasan zuen Nafarroako lehen lurraldeetako bat izan zen, Iberiar Penintsulako Gerra hasi zenean. Orbaizetako ola izan zen Aezkoako inbaditzaileen helburu nagusia, nahiz eta honek ere tropak eta Frantzisko Espotz Minako gerrillariak mantentzen lagundu behar izan.\n1821-1823an, berriz ere, Erregezaleen matxinadaren eremua izan zen. Gainera, Karlistaldi guztiek arma fabrikari ere eragin zioten, baita ibarreko beste herri batzuei ere, eta suntsipen handia eragin zuten. Horren ondorioz, XIX. mendearen amaieran, 1873an, fabrika behin betiko itxi zen, eta urte batzuk geroago enkantera atera zen.\nXX. mendea mende osoan iraun zuen emigrazio geldiezin batekin hasi zen, hein batean abeltzaintza sektorearen galera ekonomiko handi eta etengabeak eraginda (ibarran inplanterik handiena duena). Biztanleria izugarri murriztu zen mendean zehar, 1 000 biztanle inguru izateraino. Emigratzaileen artean, zati handi batek Amerika izan zuen helmuga. Abiatu zirenen artean, hiru pertsona nabarmentzen dira, han dirutza egin ondoren, ibarrera itzuli eta beren aberastasunaren zati bat azpiegiturak, enpresak eta enplegua sortzeko eman zutenak. Ariben Domingo Elizondo izan zen.\nDemografia.\n biztanle zituen Aribek.\nEkonomia.\nNafarroako goi Pirinioaldeko berezko laboreak. Mendiak eta larreak dira nagusi, eta horien aberastasun nagusiak abeltzaintza eta baso-ustiapena dira. XX. mendearen hasierara arte, orraziak, koilarak eta egurrezko eta zapi zakarrezko sardexkak egiten ziren tokiko janzkera tradizionalerako.\nBaso asko daude oraindik, nahiz eta gehiegizko ustiapena jasan duten, batez ere azken urteetan. Pagoek eta haritzek estaliko lukete, egoera naturalean, ibarraren zatirik handiena; Abaurrean bakarrik agertzen da pinu gorria, Zaraitzu eta Erronkaribar ibarraren proprioa. Ibarraren iparraldeko eta hegoaldeko mendietan pagadi garrantzitsuak daude, Garralda, Aria eta Aribeko behealdeetan hariztiak.\nAezkoa abeltzaintza ibarra izan da beti. Hala ere, lanbide horrek atzerakada handia izan du XX. mendean, bereziki transhumantziaren galeran (lehen Errege Bardearaino joaten zen Milagro-Aezkoa errege-abelbidea zela eta). Nabarmentzekoa da idien eta behien desagerpena, nekazaritzako mekanizazioari esker. Haragitarako behi-aziendak dira nagusi, arraza piriniarra eta pardoalpinoa dutenak. Nekazaritzak garrantzi txikia du. Lehorreko lurrak behera egin du, eta belardi artifizialak, berriz, gora 1970era arte, eta behera gero. Landatutako azaleran hazitarako patataren eta bazka-landareen nolabaiteko aurrerapena egon da; gero eta gehiago esku hartzen du ukuiluko aziendaren elikadurak, mendian artzaintzarekin lortzen denaren osagarri gisa. Basoen ustiapena aberastasun potentziala da, eta batzuetan erreala, bailarako komunitatearentzat eta udalentzat, partikularrentzat baino gehiago; zura 1940-1950 urteetara arte garraiatzen zen almadien sistematik, ibaian behera zeharkatzen zutena, lehenengo Irati ibaia eta gero Aragoi eta Ebro ibaiak.\nPolitika.\nAribeko udaletxea herrigunean dago, eta idazkaria, era berean, Garaioako eta Hiriberriko Udaletako idazkaria da. Udalbatza udalerriko alkateak eta bi zinegotziak osatzen dute. Egungo alkatea Jose Ignacio Ubau Balda da, \"Aribeko Talde Independente\" hautagai gisa aurkeztu zena.\nHauteskundeak.\nUdal hauteskundeak.\nLehenengo bi hauteskunde deialdi guztiz demokratikoen ondoren, zerrenda bakarra aurkezteko joera izan zen. Hauteskunde-legearen arabera, zerrenda hori automatikoki aukeratzen da, ez baitago beste aukerarik. Hala ere, 1995, 2003 eta 2007ko deialdietan, zerrendarik egon ez zenean, kudeaketa batzorde bat deitu behar izan zen udalaz arduratzeko. \"Aribeko Talde Independenteak\" alkatetza lortu du aurkeztu den aldi guztietan, 1987tik, nahiz eta behin baino gehiagotan eten duen, hautagairik egon ez zenean.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea herrigunean dago.\nEgungo banaketa.\nAribeko Udala zinegotzik eta alkateak osatzen dute, demokratikoki hautatuak. Alkatea Jose Ignacio Ubau Balda da, \"Aribeko Talde Independente\" zerrendakoa. Zinegotziak 2 daude:\nAlkateak.\n1979tik, Aribek 9 alkate izan ditu:\nGarraioa.\nAutobuses Artieda autobus konpainiak Aezkoa Iru\u00f1ekin batzen du. Autobus lineak honako ibilbidea egiten du:\nGainera, Nafarroako Autobus Konpainiak Aezkoa Iru\u00f1ekin batzen du. Autobus lineak honako ibilbidea egiten du:\nKultura.\nEuskara.\nLuis Luziano Bonapartek, 1869an, Aezkoako herri guztiak sailkatu zituen, behe-nafarrera euskalkian, hegoaldeko Pirinio ibarretik bakarra.\nKoldo Zuazok, 2010ean, Aezkoak nafar-lapurtera euskalkian sailkatu zituen.\nIbar honetan hitz egiten den euskarak bere berezitasunak ditu. Horregatik sailkatzen da Aezkera azpieuskalkian. Euskara batuaren itzalean alfabetatutako hainbat euskaldun baden arren, Aezkoako mintzaira zaharra oso hiztun gutxik dakite. 2007ko udazkenean, hamar bat aezkerazko euskaldun behintzat baziren, baina horietako bat besterik ez zen 50 urtetik beherakoa.\nEuskararen Foru Legea.\nNafarroako Gobernuak onartutako Euskararen Foru Legeari jarraituz, Aezkoa eremu euskalduneko udalerria da. 2018eko erroldan, herritarren %\u00a024,30ek zekien euskaraz.\nJanzkera.\nNafarroako artxiboan dagoen 1817. urteko dokumentu baten arabera, Aezkoa ibarreko bizilagunak eta bertakoak beren oihal zuri-beltzezko jantziagatik bereizten ziren. Oihal horiek beraiek egiten zituzten beren aziendaren artilearekin, eta beren etxeetan garbitzen, iruten eta ehuntzen zituzten. Oihalezko piezak, gero, batanatuak, ehunduak eta beltzez tindatuak izaten ziren. Haiek ebaki, josi eta egiten zituzten galtzerdiak, txupak, basapiztiak eta golillak, kaputxa txikiarekin erabiltzen zituztenak, mahuka bikoitzekoak, bizidun haragitsuekin, eta haietako batzuk eliza, ezkontza, bataio eta Ibarreko Batzarretako eginkizunetarako gala-jantziak ziren.\nMusika.\nResureccion Maria Azkuek bere \"Euskal Kantutegi Herrikoia\" argitaratu dituen narrazio, maitasun, areka, erlijioso, elegia eta erronda kantu batzuk jaso ditu. Eguberrietako kantak aipa daitezke aipagarritzat. Guztiak aezkeraz daude. Hauek dira: \"Eguberri\", \"Birji\u00f1a Arantzazukoa\", \"Ama Birji\u00f1a\", \"Nora zoazun erran daztazu\", \"Abu nina\", \"Katalina\", \"Ea Mea\", \"Gure Jesus\", \"Kristi on batek\", \"Ttakur ttiki gorritto bat\", \"Sugea dabil bularrez\", \"Kantatzen bear det asi\", \"Arrosaren botigak\" eta \"Sujet eder bat\".\nMitologia.\nHainbat pertsonaia mitologiko ezagun daude ibarran:\nJaiak.\nHauek dira udalerriko \"xei\" (aezkeraz; jai) nagusiak:"}
{"id": "7081", "revid": "71145", "url": "https://eu.wikipedia.org/wiki?curid=7081", "title": "Arma\u00f1antzas", "text": "Arma\u00f1antzas ([a\u027ema\u0272ants\u033bas\u033a]) Nafarroa Garaiko mendebaldeko udalerri bat da, Lizarrerria merindadekoa. Iru\u00f1etik 70 kilometro mendebaldera dago, eta itsas mailatik 489 metro gorago. biztanle zituen . urteko erroldan.\nGeografia.\nInguru naturala eta kokapena.\nHerria Lizarrako merindadearen mendebaldean dago, Arabako mugatik gertu, Santsol eta Esprontzeda bitarteko errepidean. Herrigunea, bi aldaparen arteko mendixka batean dago. Etxeak nahasean dira herrian, eta kaleak, estuak eta irregularrak dira.\nArma\u00f1antzasek Desoio eta Esprontzedarekin egiten du muga iparraldean, mendebaldean, Bargotarekin; eta ekialde eta hegoaldean, Santsol, El Busto eta Torres del Riorekin.\nHistoria.\nUdalerria kokatzen den toki berean ahaidego feudaleko jauregi bat izan zen. Eraikina hegoaldean kokatzen zen, elizatik 150 metrora. Jauregiari buruzko lehen aipamena XII. mendekoa da. XIII. mendean, berriz, jauregiko bizilagunek Tibalt I.a erregeak zuzenduriko seigarren gurutzadan hartu zuten parte. Arma\u00f1antzasen historiak Los Arcos udalerriaren historiarekin bat egiten du. 1176. urtean, Antso VI.a Jakituna erregeak arma\u00f1antzastarrei Los Arcostarrei emaniko pribilegio berak jasotzeko aukera eman zien.\n1463. urtetik 1753. urtera, herria Gaztelako Erresumaren jabetzakoa izan zen. Berriz Nafarroara berrerantsi zutenean, hiri moduan egin zuen, eta erregeordeak izendaturiko alkate batek agintzen zuen herrian. 1849an herriak eskola zuen, eta bertako maisua sakristaua eta sekretarioa zen aldi berean. Biztanleria-galeraren eraginez herrian gero eta ume gutxiago zirelarik, eskola itxi behar izan zuten 1976an, eta ordutik, herriko haurrek Los Arcosko eskolara joan behar izan dute.\nDemografia.\n2008ko erroldaren arabera, ez da etorkinik bizi Arma\u00f1antzasen.\nPolitika.\nUdal hauteskundeak.\n2007tik Arma\u00f1antzasko alkatea Francisco Javier Oion Sanz da. 2007an talde bakarra, \"Agrupaci\u00f3n Independiente de Arma\u00f1anzas\" (AIA), aurkeztu zen, eta herriaren tamaina txikia dela eta, pertsona bakarra aukeratu zuten. Ez zen boto zuririk izan. Eta baliogabeko botoak 2 izan ziren (emandako botoen %3,85)\n2011n Oionek karguari eutsi zion; kasu honetan, ordea, UPNren izenean aurkeztu zen aurretik alkate izandako Maria Celsa Mansorekin batera, nahiz eta biek zerrendan \"independente\" etiketa eraman. Beraz, egun udalbatzak bi zinegotzi ditu.\nAlkateak.\nHauek izan dira Arma\u00f1antzasko azken alkateak:\nEuskara.\nNafarroako Foru Erkidegoko Gobernuak onartutako Euskararen Foru Legeari jarraituz, Arma\u00f1antzas eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2001eko erroldan, herritarren %\u00a01,20k zekien euskaraz hitz egiten.\nJaiak eta ospakizunak.\nArma\u00f1antzasko herriko jaiak Abuztuko laugarren asteburuan ospatzen dira. Normalean jaiak ostiralean hasten dira txupinazoaren jaurtiketarekin eta asteartean antolaturiko herri bazkariarekin amaitu.\nOndasun nabarmenak.\nAndre Mariaren eliza, XVI. mendeko eraikin gotiko-pizkundetarra da, nahiz eta elizaren jatorria Erdi Arokoa izan. Jatorrizko garai horretakoak dira kanpoaldeko oinarrizko hormak eta hiru zutabedun mugarriak. Elizak, laukizuzen itxurako nabe bakarra dauka eta aurrealde zuzen txikia. Parrokiak, XVI. mendeko portiko barrokoa dauka eta Lizarrerriko erretaula nagusirik handienetakoa dauka, XVIII. mendean eraikia.\nOndarearen gainontzeko egituren artean, San Joanen baseliza eta Linares ibaiaren gaineko zubia nabarmentzen dira. Zubiak harrizko harlangaitzez eginiko arku zirkularra dauka."}
{"id": "7082", "revid": "71145", "url": "https://eu.wikipedia.org/wiki?curid=7082", "title": "Arroitz", "text": "Arroitz ([aroits\u033b]) Nafarroa Garaiko mendebaldeko udalerri bat da, Lizarrako merindadekoa. biztanle zituen . urtean, eta Iru\u00f1ea hiriburutik 58 kilometro mendebaldera dago.\nGeografia.\nInguru naturala eta kokapena.\nArroitz Nafarroa Garaiko mendebaldean dago, N-111 errepidean, Lizarra-Viana norabidean, Lizarratik 16 kilometrora.\nIngurune naturala eta klima.\nKlima mediterraneo-kontinental motakoa da, uda bero eta negu hotzekoa. Urteko batez besteko tenperatura aldatzen da altueraren arabera, 8 eta 13 gradu artekoa. Prezipitazioak 500 eta 600mm bitartekoak dira, eta urteroko egun euritsuak 60 dira herrigunean eta 80 edo gehiago udalerriko gunerik menditsuenetan.\nJatorrizko landarediaren arrasto gutxi geratzen dira gaur egun: arte, ametz eta pinu gorri bakan batzuk. Egurrikatza egitearren eta nekazaritzarako lurrak lortzearren, baso asko moztu zituzten antzina. Pinu landaketek hiru hektarea baino ez dute hartzen.\nEstazio meteorologikoa.\nArroitzen, itsas mailatik 572 metro gorago, Nafarroako Foru Erkidegoko Gobernuak 1972an jarritako estazio meteorologikoa dago.\nMugakideak.\nArroitzek mugakide ditu Lukin iparraldean, Arellano ekialdean, Barbarin mendebaldean, eta Sesma hegoaldean.\nHistoria.\nArroitzi buruzko lehen dokumentua XI. mendekoa da, eta Erdi Arotik XIX. mendera herria jaurerri izan zen. XIV. mendearen hasieran, Nafarroako koroak herriaren gaineko jabetza berreskuratu zuen, eta 1397an Carlos III.a erregeak Karlos Beaumontekoari eman zion herriaren gaineko zergak kobratzeko eskubidea. 1348an Izurri Beltza eta Gaztelaren aurkako gerrak zirela eta eta, hildako ugari izan ziren eta herria hutsik geratu zen. 1553tik aurrera Arroitz Leringo konderriaren barnean sartu zen, eta 1647tik aurrera Doneztebe Iguzkitza ibarra osatu zuen.\n1828an ibarretik banatzen saiatu zen, baina ez zuen 1845. urtea arte lortu, Nafarroa Garaiko erreforma administratiboa egin zelarik jaurerriak bertan behera geratu zirenean.\nDemografia.\nXX. mendearen lehen erdialdean goranzko joera txikia izan zuen Arroizko populazioak, eta 2.100 biztanle inguru izatera iritsi zen. Mendearen bigarren erdialdean, berriz, beherakada handia jasan zuen eta populazioaren erdia galdu zuen.\n2008ko erroldan, Espainiaz kanpoko 17 etorkin bizi ziren herrian, biztanleriaren %\u00a01,50 (Nafarroako Foru Erkidegoko batezbestekoaren azpitik).\nPolitika.\nUdal hauteskundeak.\n2007an Arroizko alkate Rub\u00e9n Os\u00e9s Mart\u00ednez atera zen, Mendia elkarte independentearen (3 zinegotzi) izenean. Baliogabeko botoak 32 izan ziren (emandako guztien %4,27) eta 22 boto zuri izan ziren (botoen %3,07). Abstentzioa %26,42koa izan zen.\n2011n bestelako akordioak egiteko aukera bazegoen ere, bozkatuena izan zen PSNren zerrendako Antonio \u00c1ngel Mole\u00f3n Segura (independente etiketaduna) izendatu zuten alkate. Beste hiru zerrendak ere ordezkaritza lortu zuten.\nUdaletxea.\nUdaletxea herriko plaza nagusian dago, Foruen Plazan. XVIII. mendean egindako eraikin barrokoa da, eta eraiki eta mende bat geroago, etxebizitza moduan erabilitako eraikuntza berria altxatu zen udaletxearen egiturari atxikita. Fatxada nagusian, egurrezko egitura batez osatutako ataria dago. XX. menderen amaieran, eraikuntza eraberritzeko proiektua gauzatu zen Nafarroako Foru Erkidegoko Gobernuaren laguntzari esker; lanek 31,7 milioi pezetako aurrekontua izan zuten. Udala alkateak eta zortzi zinegotzik osatzen dute.\nAzpiegiturak.\n2003an elektrizitatearen Espainiako kudeatzaile publikoa den Red El\u00e9ctricak Castej\u00f3n eta Gasteiz artean 400.000 volteko goi-tentsio linea bat eraikitzeko proiektua proposatu zuen. Proiektu horren arabera, 46 metroko goi-tentsio dorreak eraikiko ziren Lizarraldeko hainbat udalerri zeharkatuz.. 2008an proiektuaren aurkako talde bat sortu zen, eta 2010eko urtarrilaren 31n proiektuaren inguruko bozketa antolatu zen Arabako bost eta Nafarroako hogei herritan. Ezezko botoak %98,9 izan ziren.\nUdal autobusak.\n\"Lizarrerria Bus\"eko linea hauekin ditu loturak:\nZerbitzuak.\nAllo, Arellano, Arronitz, Deikaztelu eta Leringo Oinarrizko Zerbitzu Sozialen Mankomunitateko kidea da Arroitz.\nKultura.\nEuskara.\nNafarroako Foru Erkidegoko Gobernuak onartutako Euskararen Foru Legearen arabera, Arroitz eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2001eko erroldan, herritarren %\u00a02,34k zekien euskaraz hitz egiten.\nJaiak.\nArroizko herriko-jaiak iraileko lehen asteburuan ospatzen dira Mendiako Ama Birjinaren omenez. Otsailean, bestalde Agate Deunaren eguna eta \"Txigorkiaren eguna\" ospatzen dira.\nLizarrako merindadeko herri askok bezala, Arroitzek nekazarien patroia den San Isidroren eguna ospatzen du maiatzaren 15ean, \"Udaberriko jaiekin\" batera.\nOndasun nabarmenak.\nSan Salvador eliza.\nSan Salvador eliza, XIII. mendekoa. Elizaren jatorria Erdi Arokoa da, eta gaur egungo eraikina XVI. mendean berreraikitako eliza gotikoa da, ondorengo mendeetan eliza zaharberritu eta handitu egin zen. Eraikinak hiru zatitan banaturiko nabe bakarra dauka, kapera bana aldarearen bi alboetan, gurutzadura, eta poligono itxurako aurrealdea.\nNabearen sabaia gurutzadurazko gangaz estalirik dago. Sakristiak (XVIII. mendean eraikia), oinarri laukizuzena dauka eta kanoi erdiko gangaz eginiko estaldura. Kanpoaldean, XIX. mendean eraikitako dorrea eta harlanduzko hormak nabarmentzen dira. Dorrea eta aurreko portada estilo neoklasikokoak dira.\nErretaula nagusia XVII. mendearen hasieran egin eta XVIII. mendean birmoldaturiko erretaula barroko-goiztiarra da. Bertan, Kristoren pasioa eta Jasokundea eta Sortzez garbiaren irudiak daude.\nMendiako Andre Mariaren basilika.\nXVII. mendean eraiki eta ondorengo mendeetan estilo neoklasikoaren ezaugarriak jarraituta birmoldatu zen. Laukizuzen itxurako bost zatitan banaturiko nabe bakarra dauka eta gangaz eginiko estaldura. Elizaren kanpoaldeko hormak, harlanduz eginak dira, eta sarreran, Ama Birjina eta umearen irudia dago.\nPresbiterioan, burdin hesi batek itxirik, XVII. mende amaierako erretaula barrokoa dago, Mendiako Ama Birjinaren XIII. mendeko egurrezko irudia duena. Irudia, XVI. mendean birmoldatu zen, ezaugarri barroko batzuk gehituz.\nBaselizak.\nArroitz udalerrian San Pedro, Santa Zezilia, eta Mahastietako Andre Maria baselizak daude. San Pedro baseliza XVI. mendean eraiki eta garai barrokoan birmoldatu zen. Santa Zezilia baselizaren jatorria Erdi Arokoa den arren, gaur egungo eraikuntza barrokoa da. Mahastietako Andre Mariaren baseliza 1712an eraiki zen eta gaur egun eraikuntzaren arrastoak baino ez dira gorde."}
{"id": "7083", "revid": "9289204", "url": "https://eu.wikipedia.org/wiki?curid=7083", "title": "Arruazu", "text": "Arruazu ([aruas\u033bu]) Nafarroako mendebaldean dagoen udalerria da, Sakanako eskualdean kokatua. Iru\u00f1eko merindadeko herri honek biztanle zituen . urteko erroldaren arabera. Nafarroako hiriburutik 34 kilometrora dago, eta Gasteiztik 62 km-ra.\nUdalerri euskalduna izanda, UEMAko kidea da 2023tik.\nGeografia.\nInguru naturala eta kokapena.\nHerria, Nafarroa mendebaldean kokatzen da. Herrira heltzeko Sakanako autobidea hartu behar da Iru\u00f1ea-Aguraingo norabidean.\nArruazuk Uharte Arakilekin egiten du muga ekialdean eta hegoaldean, Lakuntzarekin mendebaldean eta Aralarko mendilerroarekin iparraldean.\nHistoria.\nAgirietan \"Arrugazu\" edo \"Arrayazu\" bezala agertzen bada ere, \"Arrugazu\" da zaharrena eta 1074. urtean agertzen da. Mitxelenak zioenez, \"Arruga\" hori plaza edo merkatua adierazten du eta hortik omen dator izena. Ahoz ahoko hizketan Arbazu ere esan ohi da, baina honek ez du inolako oinarri idatzirik.\nOrain arte azaldutako Arruazuko lehen jauna Asiaingo Jauregiko Remiro Sanchiz izan zen 1377an. Momenturen batean herria Urizko Rodrigoren eskuetara pasa zen baina Nafarroako Erregeak kendu egin zion Arellanoko Juan Ramirezi eskainiz. 1430. urtean Gaztelatik etorritako jendeek erre zuten. Gaztelak Nafarroa bereganatu zuenean Beaumont Leringo kondea jabetu zen herriaz eta 1564.ean, bere alabaren bidez, Albako Dukearen familiara joan zen herriaren jabetza. Eurek izendatzen zuten urtero alkatea eta haiekiko menpekotasuna XIX. mendera arte iraun zuen. Hori dela eta, Asiaingo herrira eramaten zituzten urteko laboreak.\nOndarea.\nJasokundearen eliza, nabe bakarreko harlanduzko eraikina da. Horma-bular batzuk tenpluaren hormak eusten dituzte eta euren artean erdi-puntuko arkuak eratzen dituzte. Azpian portikoa dago, teilatu batez babesturik eta erdi puntuko hiru arkuez osaturik.\nSan Pedro ermita. Aralar aldera dago, herritik 10-15 minutura, Lakuntzako San Sebastian ermitatik hurbil. San Pedro festetako lehenbiziko egunean ospakizunak egiten dira bertan. XVI. mendeko eraikina da, garai barrokoan erreformatua. Barruko erretaula txikia XVIII. mendearen hasierakoa da, baina irudiak Arruazuko elizan daude.\nDemografia.\n2008ko erroldaren arabera, herrian ez da etorkinik bizi.\nPolitika.\nUdal hauteskundeak.\nArruazuko alkatea Batzalarre herri ekimeneko Jesus Maria Ganboa Ganboa atera zen 2007ko udal hauteskundeetan, bere taldeak udaleko bost ordezkariak lortu zituen. Baliogabeko botoak hamabi izan ziren (emandako boto guztien %16,00) eta boto zuriak ere hamabi (%19,05). Abstentzioa %25,00ekoa izan zen.\n2011n zerrenda bera izan zen aurkeztu zen bakarra; kasu honetan aurretik zinegotzia zen Peio Betelu aukeratu zuten alkate eta aldi berean Jesus Maria Ganboa zinegotzi izatera pasatu zen.\nUdaletxea.\nArruazuko udaletxeko idazkaria, Ira\u00f1eta eta Uharte Arakilgo idazkari ere bada.\nAzpiegitura eta garraioak.\nLa Burundesa autobus konpainiaren Sakanako herriak elkartzen dituen Gasteiz-Iru\u00f1ea lineak geltokia dauka herrian. Guztira hiru zerbitzu izaten dira norabide bakoitzean. Linearen ibilbidea honakoa da:\nJaiak eta ospakizunak.\nArruazuko herriko jaiak San Pedroak dira eta normalean San Ferminen aurreko asteburuan ospatzen dira.\nZerbitzuak.\nArruazu \"Sakanako Mankomunitateko\" eta \"Irurtzungo Zerbitzuen Mankomunitateko\" kidea da."}
{"id": "7084", "revid": "56334", "url": "https://eu.wikipedia.org/wiki?curid=7084", "title": "Artaxoa", "text": "Artaxoa Euskal Herriko udalerri bat da, Nafarroa Garaia lurraldean kokatuta. Erriberriko merindadean eta Izarbeibar-Novenera eskualdean dago, Iru\u00f1ea hiriburutik 32,2 kilometrora. Altuera 325 eta 647 metro artekoa da, eta 67,14 km\u00b2-ko azalera hartzen du. biztanle zituen.\nArtaxoa batez ere bere harresiengatik da ezaguna; Erdi Aroko harresi-multzoa da, oso ondo kontserbatua. Bere kokapen geografiko bereziak, aldi berean, inoren lurrean eta inguruko eskualde guztietan kokatzen du, Nafarroako Erdialdekoa izan arren, Erriberako orografia eta paisaia bereziagoak baititu, eta Tafallaldeko parte izan arren, ez dago Erdialdea administrazio-eskualdean, Izarbeibar-Noveneran baizik. Erdi Aroko hiribildu garrantzitsu hau erresuma independente baten hiriburua ere izan zen, Artaxoako erresuma, XII. mendean 14 urte eskas iraun zuena. Novenerako hiribildua izan zen. Artaxoa Nafarroako Gorteetan jarlekudun hiria izan zen.\nBertako biztanleak \"artaxoarrak\" dira.\nIzena.\nArtaxoa toponimoa beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nIzen hau \"arte ona\" bezala interpretatu izan da, eta Mikel Belaskoren arabera, okerra bada ere, ez legoke gaizki bideratuta. Alfonso Irigoienek \"Artaxo\" (Longida), \"Artasobarrena\" (Harana) eta \"Artajona\" (Guardia) izenak aipatzen ditu, guztiek elementu komun bat dutela adieraziz eta Nafarroa aldean palatalizazio bat gertatu zela erakutsiz (x &gt; j); Araban, aldiz, ez (x &gt; s).\nIrigoienen ustez, \"Artaso\" izena \"Artazu\" bertze izenaren ahoskera erromanizatzailea da seguruenik, \"Artatza\" izenaren esanahi berekoa, eta \"arta\" (\"arte\") eta \"-zu\" atzizki kolektiboaz osatua. Atzizki hori izango zen disonantzien jatorria, latinez \"-su\" izango baitzen, eta \"Artaso, Artasonis\" (akusatibo: \"Artasonem\"), bihurtu zen. Hortik \"Artasona\" aterako zen, Nafarroako formetan eta baita Arabako batean ere, palatalizazio espresiboz agertzen direnak.\nEzaugarriak.\nArmarria.\nArtaxoako armarriak honako blasoi hau du:\nBandera.\nArtaxoako banderak Artaxoako armarri dauka hondo gorri baten gainean.\nGeografia.\nArtaxoa Izarbeibar-Novenera eskualdean dago, Tafallaldea eremu naturalean eta Novenera eremu historikoan.\nInguru naturala eta kokapena.\nErriberriko merindadean kokaturik, Artaxoa Nafarroako bi autobide nagusien artean kokatzen da, AP-15 autobidea eta Iru\u00f1ea eta Logro\u00f1o batzen dituen autobidea (A-12). \"Zerko\" izeneko etxe multzoa, muino baten gainean dago, hauxe da Artaxoako erdi aroko herrixka izandakoa. Ondorengo mendeetan, Artaxoa muino horren ondoko lur lauetan zehar garatu zen. Gaur egun, betan bizi da biztanleria gehiena eta bertan daude zerbitzu guztiak, igerileku publikoa, liburutegia, medikua eta abar.\nNA-601 errepidea, udalerriaren behekaldetik igarotzen da eta Artaxoa Mendigorria eta Tafallarekin elkartzen ditu. Erliebea 500 eta 600 metro arteko muinoek osatzen dute, eta udalerriko punturik garaienak iparralde eta ekialdean daude, itsasoaren mailatik 650 metrora.\nUdalerrian Artadia, Elizaldea, Korteberria eta Otsandoa herri hustuak daude.\nKlima eta landaredia.\nKlima mediterraniar-kontinentala da, uda lehor eta negu hotzekin. Batez-besteko tenperatura 13 eta 14 gradu bitartekoa da, eta prezipitazioa 450mm eta 600mm ingurukoa. Urteroko egun euritsuak 70 inguru izaten dira. Nafarroako Erdialdean bezala, Artaxoan ekaitz ugari izaten da udaberritik udazkenera. Ekaitzak Errioxan dauden hegoaldeko mendietan sortu eta iparralderantz egiten dute, Artaxoa zeharkatuz, hau bereziki nabarmena da udazken eta udaberrian. Hauek dira baita ere urteko urtarorik euritsuenak, eta udan egoten den ekaitz bakanen bat kenduta, eguneko prezipitaziorik ugarienak, orduan ematen dira.\nIa ez da jatorrizko harizti eta artadien arrastorik geratzen. Gaur egun, birlandaturiko pinuak dira udalerriko basoetan nagusi (Alepoko pinuak eta Austriatik ekarritako pinu beltzak). Dena den, basoek udalerriaren %2a baino ez dira, birlandaketak inguruko herritan baino askoz urriagoak izan zirelako.\nEstazio meteorologikoa.\nArtaxoan ez dago estazio meteorologikorik. Hala ere, Gares pareko udalerrian, estazio bat dagoen, itsasoaren mailatik 347 metrora, Nafarroako Gobernuak 1985ean jarritako estazio meteorologikoa dago.\n&lt;hr&gt;\nHistoria.\nAntzinaroa.\nArtaxoako lehen aztarna arkeologikoak historiaurrekoak dira. Horren barruan, dolmen-sektore bat dago, Nafarroako estaziorik hegoaldekoena. Tom\u00e1s L\u00f3pez Sell\u00e9sek eta Baltasar Anduezak aurkitu zituzten Enerizko lepoko bi trikuharri monumentalak eta Farangorteako Meategia hartzen ditu. Fernandez Medranok eta Juan Maluquer de Motesek induskatu zituzten. Arkitektura ikusgarria dute, eta galeriako hilobi handiak dira, banantze-lauzarekin (edo leihoarekin). 20 metro baino gehiagoko diametroa eta 2,5 metro baino gehiagoko altuera duten tumuluen erdian daude. Ez datoz guztiz bat tipologia megalitikoetan lehen mailakotzat onartutako motekin; beraz, arrazoizkoa da estalitako galerien eta korridore-hilobien arteko erdibideko aldaera partikular gisa interpretatzea, horrek barietate megalitikoaren definizio berririk ekarri gabe. Aguarroia, Andiuz, Artadia, Landerdoia, Saragorria, Txikiturria eta Zerkondoan Eneolitoko eta Brontze Aroko aztarnategiak daude. Burdin Aroko herrien aztarnak kontserbatzen dituzte: Dorre, Gazteluzar eta Gontzelaia. Hortik dator zezen-buruarekin apaindutako arara bat.\n2007ko azarotik 2008ko otsailera bitartean esku-hartze arkeologiko bat egin zen, Nafarroako Gobernuak eskatuta, setioa leheneratzeko, eta K.a. I. eta II. mendeen arteko data zuen kokaleku erromatar bat zegoela berretsi zen. Erromatarren behe inperioko, garai berantiarreko eta Goi Erdi Aroko estratu eta egitura arkeologikorik ez egoteak adierazten du espazio hori Erdi Aroko erdialdeko mendeetara arte abandonatuta geratu zela.\nErdi Aroa.\nArtaxoa musulmanek, aragoiarrek eta gaztelarrek borrokatu zuten nafarrekin, eta hainbat birpopulatze-etapa egin behar izan zizkioten. XI. mendean zegoen egoerari buruzko lekukotasuna ematen dio Paskoal II.a Aita Santuaren buldak Pedro I.a Santxitz nafar erregeari, honako zati honetan: \"eta, pobre-pobrea eta ia inolako onibarrik gabea zenez, azken finean, populatua bezala, erregeak berak, errukiz mugiturik, bere etxaldea eman zion; gainera, aske eta betiko egin zuen\".\nXI. mendean, Andre Mari Zuria, Elizaldeko Andre Maria eta San Gil monasterioen eta landa-elizen eta San Joan parrokiaren inguruan barreiatutako populazioak iraun zuen. Antso Gartzeitz IV.a erregeak Gartzea Azearitz nobleari \"ad populandus\" herria eman zion, eta honek 1070ean Andre Maria eliza Sant Chuan d'a Penya monasterioari eman zion. Handik gutxira, Petri Rodezkoak, , 1084an Tolosako San Zerningo kalonjeei bertako eliza eman zien, bere ondasun, errenta eta hamarreneko guztiekin, Antso V.a Ramiritz erregearen onespenarekin. Titular berriek 1625era arte iraun zuen priorerri bat eraiki zuten, Orreagako kolegiatara pasa zena Okzitaniako Sent Martinekin trukatzeagatik.\nUc de Concasek, XI. mendean zehar errektore izan zen lehen kalonjeak, basoberritzea bultzatu zuen; 1103rako harresitutako esparrua, San Saturnino eliza eta etxeak eraikiak zeuden. Laster, aldeak sortu ziren monje pinatarrekin hamarrenak ordaintzeagatik; auzian aita santuek, erregeek eta prelatuek parte hartu zuten; , Carcasonako eta Tarazonako apezpikuek Artaxoako tenplua sagaratu zuten, XIII. mendean egungo gotikoak ordezkatu zuena.\n1110ean, Antso Fortunioitzek Artaxoan zituen lurrak saldu zizkien Uc de Concas abadeari eta San Saturnino monasterioari. 1137an, jakin denez, Gartzia V.a Ramiritz erregea Artaxoako bizilagunengana joan zen, Arnaldo abadearen aurka zituzten kereiletan bitartekari lanak egiteko.\n1144. urtetik 1158. urtera arte Artaxoa Nafarroako Erresumaren barnean zegoen erresuma txiki bat izan zen. Iru\u00f1eko Erresumaren erregea zen Gartzia V.a Ramiritz Gaztelako Alfontso VII.aren alabarekin ezkondu zen, Urraka Gaztelakoarekin, honek dote bezala Artaxoa, Erriberri, Larraga eta Miranda Arga hiriak jasoz. Bikotea hil hondoren, Urrakaren anaiordeak, Antso III.a Gaztelakoak, Artaxoako lurrak gobernatzen jarraitu zuen, hauek Gaztelari lotuak baino burujabeak izanik 1158an Nafarroako Erresumaren eskuetara bueltatu ziren arte.\nAntso VI.a Nafarroakoa erregeak 1193an foru partikularra eman zion pribilegioekin eta salbuespenekin. Antso Jakitunak urtean mila marabedi on eta pisuzkoetara murriztu zituen bere bularrak; eta auzokide bakoitzak bere ondasun, altzari eta erroen arabera ordain zezala, eta, beraz, libre utzi zituen ezein jaun, jaun, afari, bederatzigarren, haragi edo beste ezer emateko, salbu eta giza hilketa eta koloniak, baldin eta ez bazeuden jaun, krabelin, merino, saion eta mailegugileen artean, herriak esku ez zeukan botere hura. Novenerako forua deiturikoaren indarraldian sartu ziren.\n1193 eta 1208 urteen artean, Antso VII.a Nafarroakoa erregeak \"bederatzigarrena\" izenaz ezagutzen zen petxaren zenbatekoa 7000 soldatetara murriztu zuen. Zerga hori urtean behin bakarrik ordaindu beharko zuten. Artaxoako harresiak, herriak Goi Erdi Aroan bizi izandako oparotasunaren adierazle dira. Parrokiako gurtza 1276an berrogei elizgizon zenbatzera iritsi zen eliz kabildo batek egin zuen. Priorerriaren ondarea herrian eta Larragan eta Erriberrin zabaldu zen nagusiki.\n1269an, Tibalt II.a Nafarroakoa erregeak edozein arrazoirengatik gertatzen ziren hilketa guztien askatasuna eman zien Artaxoako biztanleei, gurutzadetarako eman zizkioten 2000 sausen ordainetan. Kontuen liburuek Artaxoarekin zerikusia duten zenbait kasuren berri ematen dute justizia aferako kapituluetan. Horietako bat 1334an gertatu zen, Mart\u00edn Peritz Elokoa gazteluaren aurrean urkatu zutenean, egiaztatutako ebasketen ondorioz. Urte berean, gazteluan giltzapetu zituzten gaizkile asko, ebasketak egitea egotzita, eta zentsura eta zigor gorena ezarri zieten; besteak beste, Gartzia Peritz Lizurkoa gazteluaren aurrean urkatu zuten, egiaztatutako hilketagatik. Migel Fernanditz delako bati ere gertatu zitzaion, gizon bati arropak lapurtu eta gero hiltzeagatik. Hau publikoki atxilotu zuten eta ondoren urkatu egin zuten. Gontzalo Urdialaitz, Lizarran hainbat ebasketa egin zituena, urkamendiko zigorra jasan zuen gazteluaren aurrean, Arketatik preso ekarriz. Beste kasu aipagarri bat Antso Sanoitz Gelbentzukoa da. Lapur gisa atxilotu zuten, Iru\u00f1era eraman zuten eta Galeako dorretik amiltzera kondenatu zuten. Zigor berdinarekin, Galeako dorretik beren buruak zintzilikatuz, Iru\u00f1era zazpi lapur bidali zituzten, Joan Peritz Lekunberrikoa merinoaren aurka borrokatuz, zazpi peoi zaurituz, lapurreta saiakeran.\n1380an, Karlos II.a Nafarroakoak Joan Abartzuzakoa eta Joan Murelukoari agindu zien ez zezatela behartu Artaxoako priorra bera eta gerrako laguntza gisa bere priorearen errazioneroak tasatuta zeuden 70 florinak ordaintzera; izan ere, hiri horretan jarri zuten kapitainak hartu zituen prioratoaren errentak.\nZerkoaren multzoak agerian uzten du garai hartan hiriak izandako gorakada, baina XIV. mendeko izurriteek eta krisiek populazioa hamarrenera murriztu zuten. XIV. mendeko Izurrite Beltzak hildako eta kalte handiak eragin zituen Artaxoan. Biztanleria hamarren batera gutxitu zen. Herriaren desagertzea eragozteko, Karlos III.a Nafarroakoa erregeak, artaxoarrak \"hiritar libre\" izendatu zituen eta Lizarrako San Martingo forua eman zion herriari, asteroko merkatua antolatzeko eskubidearekin 1423. urtean. Erregeak, gainera, \"hiri ona\" deklaratu zuen, Nafarroako Gorteetan eserlekua eman zion eta armarri bat eman zion, gerora erabiliko zuena eta akutalitatean jarraitzen duena.\n1439an 60 biztanle izatera murriztua zegoen. 1464an 50 baino ez zituen zenbatzen, gerra ugariek eragindako kalte handiengatik. Joan II.a erregeak, horren arabera, kuartel bakoitzeko ordaintzen zituen 77 florinak eta 9 soldatak erdira jaitsi zituen.\nJoanes eta Katalina erregeek hiribilduaren gaineko eskubideak eman zizkioten Leringo kondeari, Nafarroako kondestableari. Arrazoi horrengatik hainbat gatazka sortu ziren, bizilagunek ez baitzuten errege-dekretuaren aurrean etsi beren pribilegio zaharrak argudiatuz. Horregatik, dohaintza ezeztatu egin zen eta hiribildua Errege Koroan sartu zen 1484ko urriaren 29an. Hala ere, kondeak, beaumontarren buruzagiak, armetara jo zuen bere asmoei eusteko, eta 1494an armadun jendearekin hirira etorri eta obedientzia eskatzera bultzatu zuen. Bizilagunek uko egin zioten erregeari, eta Kondestableak erregeak izendatutako alkatearengan eta Larraga, Deikaztelu eta Mendabia herrietako gazteluetako espetxeetara eramandako gizonengan egiten zituen laidoak eta harrapaketak ikusita, erregearengana jo zuten, eta erregeak bi kapitain bidali zituen Artaxoa aska zezaten. Halaxe egin zuten, bada, eta Kondestableak desjabetutako alkatea jarri zuten berriro. Hiribildua bereganatzeko ahaleginetako batean, Leringo kondea harrika baztertu zuten bertako emakumeek. 1498an, Joanes Labritekoa erregeak, aurreko erregeek Artaxoako hiribilduaren gainean egindako esker on guztiak behin betiko deuseztatuz, errege ondarean sartu zuen betiko, inoiz saldu, bahitu edo banandu ezin zitezen aginduz.\nAro Modernoa.\n1513an, gaztelarren Nafarroako Erresumaren inbasioaren inguruabarrak aprobetxatuz, Leringo kondeak herria bereganatzeko saiakera berri bat egin zuen. Oraingoan jende armatuarekin sartu zen hiribilduan eta jurisdikzioaren indarrez jabetu zen. Karlos I.a Espainiakoak 1520an berretsi zuen Nafarroako zuzenbidearen aurkako egintza ez-legitimo hori. Urtebete geroago, Cisnerosek gaztelua eraisteko agindua eman arren, Xerles Erbiti alkaide izendatu zuten, Andr\u00e9 Foixkoak izendatua.\n1536an, XI. mendetik Tolosa Okzitaniako katedraleko prioratua izan ondoren, elizbarruti honetako eta Iru\u00f1eko agintariek artaxoar priorerria iraungi egiten zen akordio bat adostu zuten, nahiz eta Tolosak bere errentetarako eskubideari eutsi zion, geroago Orreagako kabildoarekin trukatu zuena Okzitanian zituen beste errenta batzuengatik.\n1544an, hiribilduaren gobernu onerako ordenantzak egin ziren. Hala eta guztiz ere, horrek ez zuen eragotzi 1551n beste auzi bat hastea hiribilduaren eta Kondestablearen artean, 1596ko abenduaren 18an amaituko zena. Haren ebazpenaren bidez, Artaxoa hiribilduak bere jurisdikzioz eta pribilegio bereziarekin egin zuen errege aldarrikapenak egitea, bere merindadearen buru izan behar zuten beste hiribildu batzuk ez bezala. Herri honek pribilegioa eta Nafarroako Gorteetan eserlekua berrestea lortu zuen 1631n Italiako gerretarako eman zuen zilarrezko 1900 dukat bikoitzengatik. Alkateak eta errejidoreek udaleko eskribautza ematen dute.\n1797 eta 1798 urteen artean, Artaxoak Muru Artederretarako bidea eraiki zuen, Iru\u00f1earekiko komunikabideak hobetzeko asmoarekin.\nAro Garaikidea.\nXIX. mende herrian pattarra ekoizten zuten bortz lantegi pribatu eta publiko bat zeuden. Horrez gain, olioa ekoizten zuten lau errota zeuden. 1863an Karitatearen Alaben ordena bat ezarri zen herrian, Aingeruaren ikastetxearen zuzendaritza hartu eta Ospitaleko gaixoak zaintzeaz arduratzen hasi zirelarik. 1870ean \"Eskorten Elkartea\" sortu zen.\nArtaxoak Nafarroako nekazaritza kooperatibismoaren historiari egindako ekarpena erabakigarria izan zen: 1904ko azaroaren 10ean Caja Rural Nekazaritza Kooperatiba sortu zen, 1939ko abenduaren 3an San Francisco Javier Upeltegi Kooperatiboa, 1944ko azaroaren 24an Nuestra Se\u00f1ora de la Merced Trujal Kooperatiboa, 1962ko abuztuaren 6an Trilladora Nuestra Se\u00f1ora de Jerusalem Kooperatiba eta 1965eko uztailaren 3an San Saturino Kooperatiba.\nDemografia.\n biztanle zituen Artaxoak.\nEkonomia.\nArtaxoako iharduera ekonomiko nagusia nekazaritza izan da historikoki. Abeltzantzak garrantzia handia dauka herrian, behi, txerri eta ardi guztiak zenbatuta 30 000 abelburu inuguru dagoelarik. Garia eta garagarra dira labore nagusiak Nafarroako Erdialde guztiak gertatu bezala. Horrez gain, XX. mendean zehar industria xume garatuz joan zen, palak, artisautza produktuak eta elikagaiak ekoizten zituztenak. Artaxoan lur amankomunek 1237 hektarea hartzen dituzte (erroldaturiko laborantza lurren %18,6). Zerealak (garagarra garia baino gehiago), mahastiak, eta olibondoak dira landatzen diren laborerik ugarienak. Sekain lurren hedapena XIX. mendearen amaieran hasi zen, eta urte gutxitan landatutako lurren azalera 1.741 hektareatik (1891) 3993 hektareara hazi zen (1935). Mahastien gutxitzea nabarmena izan zen XX. mendean zehar, batez ere filoxeraren gaitzak eraginda eta 1.314 hektareatik 295 hektareara jaitsi da (1980ko hamarkadan).\nArtaxoan hainbat elkarte eta nekazal koperatiba osatu dira XX. mendea hasi zenetik. 1904ko azaroaren 10ean Nafarroako nekazal aurrezki kutxak sustaturiko koperatiba sortu zen, 1939ko abenduaren 3an Frantzisko Xabierkoaren upategi koperatiba, 1944ko azaroaren 24ean Mesedeetako Amaren koperatiba, 1962ko abuztuaren 6an Jerusalengo Ama Birjinaren koperatiba, eta 1965ko uztailaren 3an, Kontserben San Santurnino koperatiba.\nAzken urteetan nekazalturismoaren garapena gertatu da, eta horrela, hainbat landetxe zabaldu dira udalerrian.\nIndustria.\nNafarroako Gobernuak industrialdeak sustatzeko sortutako Nasuinsa elkartearen ekimenez, Vergalada industrialdea eraikitzea erabaki zuten. Proiektua 2008ko otsailaren 7an aurkeztu zioten gobernuko ordezkariek Artaxoako udaleko arduradunei eta herrigunearen kanpoaldean eraik behar zen 50 000 metro koadroko gune batean. Indusrialdeak bederatzi lursail izango zituen orotara. Azpiegituraren datu teknikoak honakoak dira:\n2008ko krisialdi ekonomikoaren ondorioz proiektua bertan behera geratu zen, eta gaur egun herriaren hegoaldean nekazaritzari lotuta dauden zenbait nabe aurki daitezke bakarrik, hurbileneko industriaguneak Barasoain eta Tafallakoak izanik.\nParke eolikoak.\nArtaxoan Nafarroako Gobernuak eraikitako bi parke eoliko daude, \"Karakidoia\" eta \"Egastiaga\" izenekoak. Lehenak 15,00 megawatteko potentzia dauka eta airesorgailuak Artaxoa eta Barasoain bitartean hedatzen dira, bigarrenak 6,00 megawatteko potentzia dauka eta parkeko airesorgailuak Artaxoako mugen barruan bakarrik hedatzen dira.\nPolitika.\nArtaxoako udaletxea herrigunean dago. Udalbatza udalerriko alkateak eta zortzi zinegotzik osatzen dute. Egungo alkatea Juan Ramon Elorz Domezain da, Artaxoa Kudeaketa eta Garapenako hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea herrigunean dago.\nUdaletxea 1959. urtean eraikitako harrizko eraikina da, eta San Pedro elizaren ondoan dago. Udaletxe berria zaharra zegoen toki berdinean eraiki zen eta beheko solairu eta gainean eraikitako beste bi solairu dauzka. Fatxada nagusiak malda handiko bi kaleen elkargunean dago.\nEgungo banaketa.\nArtaxoako Udala zinegotzik eta alkateak osatzen dute, demokratikoki hautatuak. Alkatea Juan Ramon Elorz Domezain da, Artaxoa Kudeaketa eta Garapena zerrendakoa. Zinegotziak 8 daude:\nBatzordeak.\nArtaxoako Udalan 16 bartzorde ditu. Horietako bakoitzaren buruan hautetsi bat dago:\nAlkateak.\n1979tik, Artaxoak 8 alkate izan ditu:\nGarraioa.\nNafarroako Hiriarteko Garraioa sareko linea zerbitzua ematen dio udalerri honi. Herriak autobus geldialdi bakarra du zeharkarrikan Tafallarantz.\nHirigintza.\nHerria Artaxoako muinoaren hegoaldeko hegaletik hedatzen da, eta bere baserria kale estuetan biltzen da. Kale horiek malda sare bat osatzen dute, lurraren desnibeletara egokitzen diren beste malda batzuekin gurutzatuta. Remaguako atarian Eugenio Mendioroz karrikako aldapa hasten da, Ospitalekoak luzatuta hirigune osoa zeharkatzen duena. Bertan eta beste bide batzuetan ugariak dira arku zorrotzeko edo zirkuluerdiko atariak dituzten eraikuntzak, XVI. mendekoak, eta armarri barroko itxurosoak. Karrika Nagusian XVIII. mendeko jauregiak daude.\nKultura.\nEuskara.\nEuskaldun peto-petoen artean, bai onomastika pertsonala, bai toponimia, XII. mendetik daude horren lekuko. Gaur egun ofizialtasunik ez izan arren, euskara izan zen artaxoarren ama hizkuntza XIX. mendeko azken herenera arte, eta hizkuntzaren arrastoak gelditzen dira oraindik ere herriko leku izenetan, hala nola \"Kaskiturria\", \"Zumadia\", \"Andiuz\", \"Farangortea\" edo \"Txerriturria\" izenetan. Bertako euskalkia hegoaldeko goi nafarrera zen, Iru\u00f1ean solastatzen zen euskalki berbera.\n1703an, normalean, herri osoan hitz egiten zen euskaraz, urte hartan egindako informazio batean Nikolas Armendariz lekukoak euskaraz azaltzen baitzuen, interesatuak, Larragako bizilagunak, ez baitzekien ondo hizkuntza hori, Grazian Dartaguite Artaxoako bizilagunei eta Estefania Zurur emazteari aztertu beharreko gaia, gaztelaniaz ez zekitelako, baizik eta euskaraz bakarrik.\n1863an gaztelaniaren eta euskararen arteko muga zen. \nLuis Luziano Bonapartek, 1869an, Artaxoa ez-euskal-eremuan sailkatu zen.\nKoldo Zuazok, 2010ean, Artaxoa ez-euskal-eremuan sailkatu zen.\nNafarroako Gobernuak onartutako Euskararen Foru Legearen arabera, Artaxoa eremu ez-euskalduneko udalerria zen, eta hori dela eta, hizkuntza ofizial bakarra gaztelania zen. 2001eko erroldaren arabera, herritarren % 1,46k zekien euskaraz, 2010ean % 1,47 eta 2018n % 5,10k.\n2009an Artaxoako, Larragako eta Mendigorriko guraso batzuek Biderra taldea sortu zuten, hiru herri horietako umeek irakaskuntza publikoan euskaraz (hau da, D ereduan) ikasi ahal izateko beharrezkoak diren neurriak lortu nahian.\nKirolak.\nHerriak bi futbol elkarte dauzka, \"C.A. Artajones\" eta \"C.D. El Cerco\". Biak herriko \"La Alameda\" belar naturaleko futbol zelaiean jokatzen dira, entrenamenduak ondoko legarrezko zelaiean eginez. Bi cluben eta udalaren arteko harremanak eztabaidatsuak izan dira, liskarrak auzitegietaraino iritsiz.\nHerrian udal igerilekuak aurki daitezke, baita pilotaleku bat."}
{"id": "7085", "revid": "9328199", "url": "https://eu.wikipedia.org/wiki?curid=7085", "title": "Artazu", "text": "Artazu Euskal Herriko udalerri bat da, Nafarroa Garaia lurraldean kokatuta. Lizarrako merindadean eta Izarbeibar-Novenera eskualdean dago, Iru\u00f1ea hiriburutik 27,3 kilometrora. Altuera 337 eta 566 metro artekoa da, eta 6,03 km\u00b2-ko azalera hartzen du. biztanle zituen.\nArtazu Ma\u00f1eruibarreko herri txiki bat da, Arga ibaiak inguratzen duena, eta handik hurbil dago, herria dagoen muinoa gaindituz. Gares eskualdeburutik eta Iru\u00f1ea hiriburutik gertu dagoenez, herriak biztanle asko galdu ditu XX. mendearen hasieratik. Oraindik geratzen diren biztanleen artean, Garesen edo Iru\u00f1errian egiten dute lan ia guztiek, erosketak eta bestelako beharrak ere bertan egiten baitituzte.\nBertako biztanleak \"artazuarrak\" dira.\nIzena.\nArtazu toponimoa beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nMikel Belaskok dioenez, \"Artazu\" euskal jatorriko toponimoa da. Bere esanahia ia gardena da, \"arta\" hitzak (\"arte\" zuhaitz motaren konposizioan aldaera) eta \"-zu\" ugari atzizkiak osatzen baitute. Beraz, \"arte ugari dituen lekua\" edo \"artadia\" esan nahi du.\nEzaugarriak.\nArmarria.\nArtazuko armarriak honako blasoi hau du:\nBandera.\nArtazuko banderak Artazuko armarria dauka hondo gorri baten gainean.\nGeografia.\nArtazu Ma\u00f1eruibarreko herri bat da, Izarbeibar-Novenera eskualdean.\nInguru naturala eta kokapena.\nHerria Nafarroa erdialdean kokatzen da, Lizarrako merindadearen ekialdeko muturrean.\nKlima eta landaredia.\nArtazuko klima, mediterraneo kontinentala da. Altueraren arabera aldakorrak dira, batez besteko tenperatura 12\u00ba eta 14\u00ba bitartekoa eta prezipitazioak 500 eta 800mm bitartekoak dira. Urteroko egun euritsuak 60 eta 100 inguru izaten dira.\nLandaredia landaturiko pinudiak eta ibaien ertzetan dagoen landaredia baino ez da han. Udalerrian zeuden jatorrizko basoak ia erabat galdu dira gizakiaren eragina dela eta.\nEstazio meteorologikoa.\nArtazun ez dago estazio meteorologikorik. Hala ere, Gares pareko udalerrian, estazio bat dagoen, itsasoaren mailatik 347 metrora, Nafarroako Gobernuak 1985ean jarritako estazio meteorologikoa dago.\n&lt;hr&gt;\nHistoria.\nAntzinako errege-jaurerriko hiribildua zen, eta haren prestazioak, Zurindain, Muzki eta Orendain herrietakokin batera, Antso VII.a Azkarra nafar erregeak eguneratu zituen 1196. urtean, urtean 350 soldata gehi beste 50 izango zirela zenbatuz. Tibalt I.a Nafarroakoak truketzat eman zuen 1234an Tota Errodrigitz, Errodrigo Abarkaren alaba eta Joan Bidaurreren emaztea, zeinak, aldi berean, herria eta Cortesko gaztelua eta Cortes herria laga zituen. Hala ere, jasota dago Tibalt erregeak berak, 1236an, Artazuren lepokoei eman ziela errege koroaz besterendu ezin zitezkeela, eta ezein abere-gizonik, ez mailegu-emailerik, haietan sar ez zitezen, erregeari bere bularra eta eskubideak ordainduz; eta baimena eman ziela mahastietan barrena zihoan lasterketa (bidea) aldatzeko, belardian barrena haien muturreraino eramanez.\nKoroak 1280an bertze Joan Bidaurreren petxak konfiskatu zituen, hala nola: 304 sause Orendaingoekin, 8 koka ardoarekin, kasu honetan Sarriarekin, eta 22 kahitze garirekin, gurpilak edo errota ustiatzeagatik. Udalerriko lursailak Iratxeko monasterioa 1169an eta Jerusalemgo San Joan Ospitaleak 1227an eskuratu zituzten. Bertako eliza 1206an lotu zioten Iru\u00f1eko kabildoaren ganberako arkitanatoari.\nXIX. mendearen hasiera arte bere justizia arruntaren bidez gobernatu zen arren, Artazuko bizilagunek aukeratua, Ma\u00f1eruibarrekoa zen; gero, 1845ean, udalerri independente bihurtu zen. 1849an eskola bat zuen, urtean 2600 erreal zituena. 1920ko hamarkadan, eskolak bi ziren.\nDemografia.\n biztanle zituen Artazuk.\nPolitika.\nArtazuko udaletxea herrigunean dago, eta idazkaria, era berean, Girgillaoko, Ziraukiko eta Ma\u00f1eruko udaletako idazkaria da. Udalbatza udalerriko alkateak eta lau zinegotzik osatzen dute. Egungo alkatea I\u00f1aki Argui\u00f1ano Azcona da, Elibideko hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea herrigunean dago.\nEgungo banaketa.\nArtazuko Udala zinegotzik eta alkateak osatzen dute, demokratikoki hautatuak. Alkatea I\u00f1aki Argui\u00f1ano Azcona da, Elibidea zerrendakoa. Zinegotziak 4 daude:\nAlkateak.\nHauek izan dira Artazuko azken alkateak:\nKultura.\nEuskara.\nLuis Luziano Bonapartek, 1869an, Artazu sailkatu zituen hegoaldeko goi-nafarrera euskalkian.\nKoldo Zuazok, 2010ean, Artazu ez-euskal-eremuan sailkatu zen.\nIbar honetan hitz egiten den euskarak bere berezitasunak ditu. Horregatik sailkatzen da Oltzako hizkeran. Euskara batuaren itzalean alfabetatutako hainbat euskaldun baden arren, Ma\u00f1eruibarreko mintzaira zaharrak hiztun gaberik dakite.\nNafarroako Gobernuak onartutako Euskararen Foru Legearen arabera, Artazu eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2001eko erroldaren arabera, herritarren %8,74k zekien euskaraz hitz egiten, 2010ean % 8,33k eta 2018n % 12,10k.\n2017ko ekainaren 22an Nafarroako Parlamentuak eremu mistora pasatzea erabaki zuen, beste 43 udalekin batean.\nJaiak.\nArtazuko herriko jaiak, abuztuaren 15etik hurbilen dagoen asteburuan ospatzen dira. Horrez gain, urtean zehar San Miguel irailaren 29an ospatzen da, eta Ardoaren eta Lurraren eguna irailaren 10ean ospatu izan da."}
{"id": "7086", "revid": "360", "url": "https://eu.wikipedia.org/wiki?curid=7086", "title": "Atez", "text": ""}
{"id": "7087", "revid": "71145", "url": "https://eu.wikipedia.org/wiki?curid=7087", "title": "Aiegi", "text": "Aiegi ([ai.e\u0263i]), Nafarroako mendebaldean dagoen udalerria da. Lizarrako merindadean dago, eta Nafarroako hiriburutik 45 kilometrora. . urtean biztanle zituen.\nGeografia.\nInguru naturala eta kokapena.\nAiegi Lizarrako merindadearen erdialdean dago, Lizarratik 2.5 kilometrora. Udalerritik gertu dago Jurramendi, batez ere arrazoi historikoengatik ezaguna den mendia.\nAiegiko udalerri mugakideak honako hauek dira: Allin, hegoaldean; Deikaztelu, ekialdean; Lizarra eta mendebaldean Iguzkitza.\nKlima eta landaredia.\nKlima mediterraneoarreko udalerria da, nahiz eta hegoaldean, altuera dela eta, aldaketa batzuk dituen. Urteko batez besteko tenperatura 10 eta 13 gradu bitartekoa da, eta prezipitazioak 600mm eta 800mm bitartekoak. Urteroko egun euritsuak 90 inguru izaten dira. Zenbat eta hegoalderago, euri eta hotz gehiago.\nLandarediari dagokionez, artea da zuhaitzik ohikoena. Gizakiak landaturiko produktuen artean,berriz, olibondo, mahasti, almendrondo eta zainzuriak daude.\nHistoria.\nAiegiri buruzko lehen dokumentu idatzia XI. mendekoa da. Erdi Aroan zehar elizari loturiko jaurerria izan zen, eta 1069. urtean Antso IV. erregeak emaniko dohaintzaren bitartez Iratxeko abadeen monasterioko jaurerriaren zati bihurtu zen. Herritarrak jaurerritik askatzeko ahalegin handiak egin zituzten arren, Aiegi ez zen udalerri independiente XIX. mendera arte bihurtu. Orduan, desamortizazioak eraginda, Aiegik independentzia eskuratu zuen.\n1835ean Aiegi Iguzkitzaren menpe geratu zen eta hamar urte beranduago udaletxe propioa lortu zuen. 1873ko azaroan, ejerzito karlistak Espainiako lehen errepublikako ejerzitoa garaitzea lortu zuen Jurramendin, Aiegiko udalerrian.\nEkonomia.\nIharduera ekonomiko nagusiak bigarren eta hirugarren sektorekoak dira. Industrian manufakturak dira aipagarri. Nekazaritzari dagokionez, lur gehienak sekain-lurrak dira, lur-ureztagarriak %5 baino ez direlarik. Landatutako laboreen artean, patata, mota ezberdineko barazkiak, eta alpapa daude. Mahasti eta olibondoek garrantzia gutxi dute, eta XX. mendeak aurrera egin ahala, filoxeraren eraginez gero eta hektarea gutxiago erabili izan dituzte.\nAbeltzaintzak ez du sekula garrantzia handirik izan Aiegin, eta gaur egun ia desagertuta dago.\nDemografia.\nHerri txikia izan zen Aiegi XX. mendean zehar. 1990eko hamarkadara arte600 biztanleen inguruan egon zen. Ordutik, hazkunde nabarmena izan zuen, eta hurrengo 20 urteetan, XXI. mendearen lehen hamarkadarako, 2.000 biztanle izatera iritsi zen.\n2008ko erroldaren arabera, Espainiaz kanpoko 167 etorkin bizi ziren herrian, biztanleriaren %10,65 (Nafarroako batez bestekoaren antzera).\nPolitika.\nUdal hauteskundeak.\nAiegiko alkatea CII (\"Candidatura Independiente Irache\") herri ekimeneko Jos\u00e9 Artiz Segura atera zen 2007ko udal hauteskundeetan. Udaleko bederatzi zinegotzietatik sei lortu zituen. Baliogabeko botoak 11 izan ziren (emandako guztien %1,91) eta 7 boto zuri izan ziren (botoen %1,24). Abstentzioa %15,67koa izan zen.\n2011n CIIk 5 hautetsi eta alkatetza (oraingoan Luis C\u00e1ndido Araiz Astrainentzat) erdietsi zituen; AIMk (\"[[Agrupaci\u00f3n Independiente Montejurra (Aiegi)|Agrupaci\u00f3n Independiente Montejurra\") 4 zinegotzi lortu zituen.\nUdaletxea.\nUdaletxea errepidearen ondoan dago, [[1969]]. urtean eraiki zen eta hiru solairu dauzka. Atari txiki bat dauka, eta kanpoaldeko hormak hareharrizkoak dira bigarren solairuraino.\nAzpiegitura eta garraioak.\nUdal autobusak.\n\"[[Lizarrerria Bus]]\"eko linea hauekin ditu loturak:\nLa Estellesaren lineak.\n[[La Estellesa]]ren [[Donostia]] eta [[Logro\u00f1o]] bitarteko lineak (NA-10 zenbakiko emakida) geltokia dauka herrian. Lineak honako ibilbidea egiten du:\nKultura.\nEuskara.\n[[Nafarroa]]ko gobernuak onartutako [[Euskararen Foru Legea]]ren arabera Aiegi eremu ez-euskalduneko udalerria da, eta hori dela eta, hizkuntza ofizial bakarra [[gaztelania]] da. [[2001]]eko erroldaren arabera, herritarren %5,44k zekien [[euskara]]z hitz egiten.\n2018ko azaroaren 18an herria eremu mistoan sartzea nahi zuten galdetu zien Udalak herritarrei. Ezetzak irabazi zuen, beraz Aiegik eremu ez-euskaldunean jarraituko du.\n[[2009]]ko [[urtarril]]etik Aiegiko udalerriaren izen ofiziala Ayegui &lt;&gt; Aiegi da.\nJaiak eta ospakizunak.\nAiegiko herri-jaiak [[irail]]eko bigarren asteburuan ospatzen dira San Ziprianoren omenez. Jaietan zehar, prozesio, entzierro, musika ekitaldi eta bestelakoak izaten dira. [[Maiatzaren 1]]ean, eta jaiak hasi aurretiko lehen astean, San Ziprianoren baselizarako erromeriak antolatzen dira, [[Jurramendi]] gainean meza entzun eta askaltzeko.\n[[Urri]]an, [[Udazken]]eko kultura ekitaldiak izaten dira Iratxeko Monasterioan. Bertan, artisautza erakustaldiak, musika kontzertuak eta urtero [[uztail]]ean, \"Iratxeren eguna\" antolatzen da, monasterioko lagunen elkarteak antolaturik. Egun horretan, \"Iratxe\" izeneko pertsonak omentzen dira.\nOndasun nabarmenak.\n[[Fitxategi:Montejurra-Jurramendi.JPG|300px|thumb|[[Jurramendi]] [[Iratxeko monasterioa|Iratxetik]] ikusia.]]\nIratxeko monasterioa.\nAiegiko leku interesgarriena, zalantzarik gabe, [[Iratxeko monasterioa]] da. [[1887]]an monumentu nazional izendatu zuten, eta bertan eliza handia eraikia dago [[Erdi Aroa|Erdi Aroko]], [[Pizkundea|Pizkundeko]] eta [[Barrokoa|Barroko]] garaiko estiloetan eginda. Klaustroa estilo platereskoan eginda dago, eta bertan Aiegiko Paradore Nazionala dago.\nMonasterioaren ondoan, [[XVII. mendea]]n estilo herrertarrean eginiko eraikina dago, antzina unibertsitate moduan erabilia eta gaur egun \"Ostatu Nazional\" moduan erabiltzen dena.\nSan Martin eliza.\nSan Martin eliza, Aiegiko herrigunean dago eta [[XVIII. mendea]]n eraiki zen estilo [[arkitektura neoklasikoa|neoklasikoan]]. Parrokia, harlanduzko barru aldearekin, nabe laukizuzen bakarra dauka, alboetan kapera banarekin. Aurreko eraikuntza [[arkitektura gotikoa|gotiko]] baten aztarnak ditu, eta beharbada, eliza, antzinako tenplu baten egituraren gainean eraiki zen.\n[[XX. mendea]]ren hasieran oinarri laukizuzeneko kapera bat eraiki zen elizari atxikita. Eliza barruan [[XVI. mendea|XVI. mendeko]] erretaula erromanista bat dago; [[1400]]. urtean eginiko gurutze [[arkitektura gotikoa|gotikoa]]; [[Martin Tourskoa|San Martin Tourskoaren]] irudia, [[XVIII. mendea]]ren bigarren erdikoa, [[rokoko]] estilokoa; eta Ama Birjinaren eta Haurraren irudia, [[XIV. mendea|XIV. mendekoa]].\nSan Zipriano baseliza.\n[[XIV. mendea]]ren inguruan eraikita, horma-bularrez babesturiko harlanduzko hormak dauzka. Baselizak oinarri laukizuzena dauka, [[XVI. mendea]] amaierako erretaula erromanista, eta San Ziprianoren eta Gurutzatuaren egurrezko irudi [[arkitektura gotikoa|gotiko]] berantiarrak.\nKanpo estekak.\n[[Kategoria:Aiegi]]"}
{"id": "7088", "revid": "512", "url": "https://eu.wikipedia.org/wiki?curid=7088", "title": "Azagra", "text": "Azagra Euskal Herriko udalerri bat da, Nafarroa Garaia lurraldean kokatuta. Lizarrako merindadean eta Erriberagoiena eskualdean dago, Iru\u00f1ea hiriburutik 83,2 kilometrora. Altuera 276 eta 441 metro artekoa da, eta 33,71 km\u00b2-ko azalera hartzen du. biztanle zituen.\nEbroko Erriberan dago, izena ematen dion mendiaren (la Pe\u00f1a) eta Ebro ibaiaren ezkerraldearen artean; garai batean, ontziraleku bat zegoen Azagratik Kalagorrira igarotzeko; Azagra iparraldetik hegoaldera hedatzen da NA-134 (Tutera-Logro\u00f1o) errepidearen inguruan, la Pe\u00f1aren labarrek babestuta. Jatorri deitura babestua duten hainbat produktu ditu, hala nola ardoa, kukuluak, zainzuriak edo pikillo piperrak.\nBertako biztanleak \"azagrarrak\" dira.\nIzena.\nAzagra toponimoa beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nAzagra da zalantzarik gabe jatorri arabiarreko izena duen Euskal Herriko herri bakarra. Toponimoa arabierazko \u0627\u0644\u0633\u062c\u0631\u0629 (\"al Sajra\") hitzetik dator, \"haitza\" esan nahi duena. Herria \"la Pe\u00f1a\" (\"haitza\") izeneko muino harritsu baten oinean dago, non kobazulo gotortuak eta gaztelu bat egon ziren.\n\u0627\u0644\u0623\u0639\u0644\u0649 (\"a\u1e6f \u1e6ea\u1e21r\") (\"marka\" edo \"muga\") izenekotik ere etor daiteke, \"Al-Tagr al-Ala\" (\"Goialdeko Marka\" edo \"Goialdeko Muga\") mutur batean kokatzeagatik. \"\u1e6ea\u1e21r\" andaluziarrek Ebroko harana andaluziarrari deitzen zioten bezala da. \"Zagr\u00ed\" edo \"zegr\u00ed\" terminotik eratorria da, eta gaztelaniaz \"tagarino\" da: Cervantesek, \"On Kixote Mantxakoan\", honela dio: \"Tagarinoak Berberian Aragoiko mairuak deitzen ditu, eta Granadakoek mudejarak\".\n1964ko Baionako Euskal Idazkaritzaren Euskal Herriko leku-izenen zerrendan \"Azagra\" nolabait euskaratuta, eta 1979ko \"Euskal Herriko udalen izendegian\", Euskaltzaindiak \"Latsagarai\" forma proposatzen zuen, eta 1990ean \"Azagra\" aukeratu zuen arren.\nEzaugarriak.\nArmarria.\nAzagrako armarriak honako blasoi hau du:\nBandera.\nAzagrako banderak Azagrako armarri dauka hondo gorri baten gainean.\nGeografia.\nAzagra Erriberagoiena eskualdean dago, Ebroko Erribera eremu naturalean.\nInguru naturala eta kokapena.\nAzagra Lizarrako merindadearen hegoaldeko muturreko herria da, NA-134 errepidearen alboan San Adrian-Milagroko norabidean. Udalerria Ebro ibaiaren ertzean dugu.\nHalaber, Lizarrako merindadearen hego-ekialdearen muturrean dago kokaturik.\nKlima eta landaredia.\nAzagrako klima Ebro ibaiak baldintzatzen du erabat, eta klima mediterraniar-kontinentalaren ezaugarri nagusiak ditu; Uda eta negu arteko tenperatura desberdintasuna nahiko handia, aldaketa termiko zabala, eta uda oso lehorrak. Urteko batez besteko tenperatura 14 gradukoa da, eta batez besteko prezipitazioa 400mm eta 450mm bitartekoa. Urteroko egun euritsuak 45 inguru izaten dira.\nDuela milaka urte Azagra estali zuten baso mediterraniarren arrastorik ez da geratzen gaur egun. Baso gehienak nezakazaritzan aritzeko moztu ziren, eta mantendu zirenak pixkanaka desagertuz joan ziren. Gaur egun Ebro ibaiaren ondoko zuhaixka bakan batzuk baino ez dira kontserbatzen.\nEstazio meteorologikoa.\nAzagran ez dago estazio meteorologikorik. Hala ere, Cadreita pareko udalerrian, estazio bat dagoen, itsasoaren mailatik 268 metrora, Nafarroako Gobernuak 1920n jarritako estazio meteorologikoa dago.\n&lt;hr&gt;\nHistoria.\nAzagrako udalerrian erromatarren garaiko hainbat aztarna aurkitu dira.\nErdi Aroa.\nHerrian, musulmanak bizi izan ziren hiru mendez, baina XI. mendearen hasieran, berkonkista hastean, Antso III.a Gartzeitz erregeak, Funes ingururaino eraman zuen Iru\u00f1eko Erresumaren muga, dena den, Milagrorainoko konkista ez zen XI. mendearen amaierara arte burutu. Azagraren kokapen estrategikoa dela eta (muino baten gainean dago), Erresumaren defentsarako toki aproposa izan zen mende askotan, eta Erdi Aroan zehar, jaurerri izan zen, urteroko petxa ordainduz.\nAzagrako jaunak Al-Andalusko kanpaina militarretan parte hartu zuen Iberiar Penintsula ekialdean euskal jatorriko erregeen garaian XII. eta XIII. mendeetan, baita eremu bereko taifa batzuetako erregeen zerbitzutan ere. Ondorioz, 1160tik aurrera, Albarracingo jaurerria sortu zuten, Nafarroarekin lotura sendokoa, baina hartatik eta Aragoitik banandua eta independentea mende batez eta gehiagoz. \nXIII. mendean judu eta musulman talde txiki bat geratze zen herrian, Erriberako herri askotan bezala. XIV. mendearen amaieran eta XV. mendearen hasieran, hondamendi naturalek (uholdeak eta izurriteak) herria suntsitu zuten. Beheraldi demografikoaren eraginez, herriak urteroko zergak ordaintzeko zailtasunak izan zituen, eta horrela, Nafarroako erregeak, zergak ordaintzetik askatu zituen azagrarrak hamar urtez. Joan II.a erregearen eskutik, Piarres Azkoiengoa herriaz jabetu zen eta honen alargun Isabel Foixek bere lehengusina Katalina I.a Nafarroakoa erreginari utzi zion dohaintzan. Ondoren, Azkoiengo Alonso Carrillok izan zuen Azagrako jaurerriaren jabetza.\nAro Garaikidea.\nIberiar Penintsulako gerrapean, Azagrak bere laguntza baliotsua eman zien soldadu frantziarrei Ebro ibaiaren ertzean ezkutatuta zituzten baltsei esker borrokatzen zuten gerrilari nafarrei, gainerako ibai-komunikazioak moztuta baitzeuden, Lodosan eta Tuteran izan ezik.\nXIX. mendearen hasieran, Faltzesko markesa zen jaurerriaren jabe, eta honek, alkatea izendatzen zuen alde batetik, eta herritarrek erregidoreak aukeratzen zituzten beste aldetik. XIX. mendearen erdialdean, udalerrien erreforma administratiboa burutu zenean, Azagra udalerri independiente bihurtu zen. 1850an 2200 erreal zituen eskola zeukan, eta 12000 errobada laborantza lur zituen. Horietatik, 4000 lur-ureztagarri moduan erabiltzen ziren, indaba, garia eta bestelako barazkiak landatzeko. Gainontzekoak, sekain lurrak ziren, zereal eta mahastiak landatzeko erabilitakoak.\n1856 eta 1874 lurjausia izan zen Azagrako udalerriaren zati bat hedatzen zen harri edo muinoan, eta hainbat kalte material eta hildako izan ziren. Nafarroako Foru Aldundiak, harria eraistea erabaki zuen, gaztelua barne, gertakari larri haiek errepika ez zitezen. 1920ko hamarkadan, bi eskola zeuden herrian, barazkien bost kontserba lantegi, uruna eta olioa lantzen zuten errota bana, oihalgintzako lantegia, igeltsu lantegia, bi txokolategi lantegi, eta udaletxearen diru-laguntza zeukan ospitalea. Azagrako lurretatik Kalagorri eta Logro\u00f1oko kontserba lantegietan erabiltzen ziren barazkiak eramaten ziren.\n1936ko gerra.\nAzagran, herriaren jabetza nahiko kontzentraturik zegoen 1936an, eta horrela, herriko lau familiek udalerriko lurren %43aren jabe ziren, eta herri-lurrak %13a baino ez ziren. 1936ko hauteskundeetan, Fronte Popularrak 714 botu lortu zituen, eta eskuineko blokeak 708, abertzaleek 16 botu eskuratuz. 1936ko Uztailaren 19an, frankistek Espainian eginiko altxamenduaren eragina Nafarroara heldu zen. Lizarratik falangista, errekete, fraide eta abadeez beteriko kamioiak heldu ziren. Egun hartan arratsaldeko zortzietan, faxistek udaletxea hartu zuten, eta lehen hildakoa eragin zuten. Goardia Zibilak matxinatuei lagundu zien lehen momentutik, eta hurrengo egunean, UGTren egoitza eta errepublikaren zerikusiko lokalei eraso zieten.\nAskok, ihes egin zuten egoeraren larritasunak eraginda, baina ihes egitea lortu ez zutenak, atxilotu eta atxiloketa-zentroetara eraman zituzten. Uztailaren 25ean, zortzi atxilotu euren zigor-geletatik atera eta mendira eraman zituzten, hurrengo egunean Funesko udalerrian hilik agertu zirelarik. Hurrengo egunean, hildako gehiago agertu ziren Kalagorrin.\nAngel Medrano izendatu zuten alkate berria eta herritarrek hauteskundeetan aukeraturiko Francisco Cuesta Urzelai medikua kargutik kendu eta 1937ko otsailaren 11n fusilatu zuten Jaitzen. Cuesta Urzelai, UGTren \"Trabajadores\" izeneko astekariko kolaboratzailea izan zen eta bere etxea eraso eta bertan zituen liburuak lapurtu zituzten.\nFusilamenduek abuztu osoan zehar jarraitu zuten. Santos Begiristain bezalako abadeek, erailketekin jarraitzeko berotu zituzten falangista eta erreketeek, lastoa alde batera utzi eta garia aukeratzeko, eta ihes egindakoak aurkitu behar zirela justizia egiteko esanez. Ihes egindakoak atzemateaz gain, hauen etxeak lapurtu eta ebatsi zituzten. Horrez gain, emakume askori, ilea moztu eta errezino olioa eman zieten, ondoren herriko kaleetan zehar publikoki iraintzeko asmoarekin. Iraila hasierako egun batez, herriko jaien bezperan alegia, 21 pertsona atera zituzten euren etxeetatik eta ondoren fusilatu.\nGuztira 71 azagratar erail zituzten. Udal frankistak, harnabarrezko plaka bat jarri zuten herriko frontoian, honako idazkiarekin \u00ab Por Dios y por nuestro Caudillo en este pueblo fueron asesinado los traidores a la patria por que en este pa\u00eds Espa\u00f1a no hay sitio para rojos ni masones. Una Grande y Libre \u00bb (\"Jainkoagatik eta gure Kaudillotik herri honetako hil zituzten aberriarekiko traidoreak, herrialde honetan Espainia gorri eta masoientzako lekurik ez dagoelako. [Espainia] handi eta askea\") 1982an, herritarrek plaka hori kendu zuten.\nDemografia.\n biztanle zituen Azagrak.\nEkonomia.\nHerriko ekonomia nekazaritzan, frutetan eta barazkietan oinarritzen da, eta mahatsaren ekoizpena oso gainetik dago. Nekazaritza azagresak hainbat jatorri-deitura ditu:\nPolitika.\nAzagrako udaletxea herrigunean dago. Udalbatza udalerriko alkateak eta hamar zinegotzik osatzen dute. Egungo alkatea Ruben Medrano Romeo da, Navarra Sumako hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea herrigunean dago.\nGaur egungo udaletxea 1956an eraiki zen. Eraikina, estilo modernoko adreiluzko egitura da, eta bi kalek bat egiten duten tokian kokatzen da. Beheko solairu eta hiru solairu honen gainean. Antzinako udaletxea, plaza nagusian zegoen, eta XVIII. mendean eraikitako eraikin barrokoa zen. 1958. urtean eraitsi zuten.\nEgungo banaketa.\nAzagrako Udala zinegotzik eta alkateak osatzen dute, demokratikoki hautatuak. Alkatea Ruben Medrano Romeo da, Navarra Suma zerrendakoa. Zinegotziak 10 daude:\nBatzordeak.\nAzagrako Udalan 5 batzorde ditu. Horietako bakoitzaren buruan hautetsi bat dago:\nAlkateak.\nHauek izan dira Azagrako azken alkateak:\nGarraioa.\nLa Estellesa autobus konpainiak Azagra Iru\u00f1earekin batzen du. Autobus lineak, honako ibilbidea egiten du:\nAutobuses Parra autobus konpainiak bestalde Azagra Calahorrarekin batzen du. Autobus lineak, honako ibilbidea egiten du:\nGainera, Condaren Iru\u00f1ea eta Lodosa bitarteko lineak geltokia dauka herrian. Eguneko zerbitzu bakarra izaten da norabide bakoitzean.\nKultura.\nEuskara.\nLuis Luziano Bonapartek, 1869an, Azagra ez-euskal-eremuan sailkatu zen.\nKoldo Zuazok, 2010ean, Azagra ez-euskal-eremuan sailkatu zen.\nNafarroako Gobernuak onartutako Euskararen Foru Legearen arabera, Azagra eremu ez-euskalduneko udalerria zen, eta hori dela eta, hizkuntza ofizial bakarra gaztelania zen. 2001eko erroldaren arabera, herritarren % 0,22k zekien euskaraz, 2010ean % 0,21k eta 2018n % 0,00k.\nHerri senidetuak.\nAzagra ondorengo herriekin senidetuta dago:"}
{"id": "7089", "revid": "71145", "url": "https://eu.wikipedia.org/wiki?curid=7089", "title": "Azuelo", "text": "Azuelo ([as\u033buelo]) Nafarroako udalerria da. Lizarrako merindadeko herri honek biztanle zituen . urteko erroldaren arabera. Nafarroako hiriburutik 43 kilometrora dago.\nGeografia.\nInguru naturala eta kokapena.\nHerria Nafarroa mendebaldean kokatzen da, Lizarrako merindadearen mendebaldeko muturrean. NA-120 errepidea Santsol-Cabredo norabidean hartuta ailegatzen da herrira.\nAzuelok Kanpezurekin (Araba) egiten du muga iparraldean, Torralba del Rio eta Bargotarekin ekialdean, Aguilar Kodeskoarekin mendebaldean, eta Arasekin hegoaldean.\nKodesko mendilerroaren magalean, tontorrik garaiena den Joar mendia (1.419 m) Kanpezurekin elkarbanatzen du Azuelok.\nKlima eta landaredia.\nKlima mediterraneoa da udalerriaren gehienean (gunerik altuenean prezipitazioak ugariagoak direnez, klima azpimediterraneoa dela esan liteke). Urteko batez besteko tenperatura 8 eta 12 gradu bitartekoa, eta prezipitazioak 900mm ingurukoak dira. Urteroko egun euritsuak 80 izaten dira herrigunean, eta 100 egun edo gehiago gunerik menditsuenean.\nHerriko jatorrizko landaredia artea zen nagusiki, baina zoritxarrez, nekazaritzaren eta gizakiaren eragina dela eta, gaur egun 113 hektarea arte baino ez dira gordetzen. Iparraldean eta hegoaldean, landare azpimediterraneoak dira nagusi, lertxuna, besteak beste. Nafarroako udalerri askotan bezala, birlandaturiko pinu lariziarrak daude bertan.\nEkonomia.\nAzueloko jarduera ekonomiko nagusia nekazaritza da, laborantza lur gehienak lehorreko lurrak dira, eta bertan laboreak olibondoa, eta zainzuriak dira nagusi, besteak beste.\nParke eolikoa.\nAguilar Kodes eta Azuelo udalerrien artean, Las Llanas de Codes izeneko gunean, Nafarroako gobernuak eraikitako bi parke eoliko daude, \"Cod\u00e9s Aguilar\" eta \"Cod\u00e9s Azuelo\". Lehenak 50,00 megawatteko potentzia dauka, eta bigarrenak 43,20 megawatteko potentzia. Parkeen jabea Acciona Energia da gaur egun.\nAzpiegiturak.\n2003an elektrizitatearen Espainiako kudeatzaile publikoa den Red El\u00e9ctricak Castej\u00f3n eta Gasteiz artean 400.000 volteko goi-tentsio linea bat eraikitzeko proiektua proposatu zuen. Proiektuaren arabera, 46 metroko goi-tentsio dorreak eraikiko ziren Lizarraldeko hainbat udalerri zeharkatuko zituztenak.. 2008an proiektuaren aurkako talde bat sortu zen, eta 2010eko urtarrilaren 31n proiektuaren inguruko bozketa antolatu zen Arabako bost herritan eta Nafarroako hogei herritan. Ezezko botoak %98,9 izan ziren.\nDemografia.\n2008ko erroldaren arabera, ez da etorkinik bizi Azuelon.\nPolitika.\nUdal hauteskundeak.\nAzueloko alkatea CDN alderdi politikoko Roberto Crespo Morentin izan da azken urteetan. 2007ko udal hauteskundeetan bera izan zen biztanleria urriko udalerri honetako zinegotzi bakarra. Baliogabeko botoak bi izan ziren (emandako guztien %4,44) eta boto zuriak hamazazpi (%39,53). Abstentzioa %25,00ekoa izan zen.\n2011ko maiatzean CDNkoa izen zen beste behin aurkeztutako zerrenda bakarra; oraingo honetan alkate kargua errepikatu zuen Cresporekin batera beste bi lagun ere hautetsi bihurtu ziren. Hauteskundeen ostean alderdia desagertu egin zen.\nUdaletxea.\nAzueloko udaletxeko idazkaria Esprontzeda eta Torralba del Rioko idazkari ere bada.\nAlkateak.\nHauek izan dira Azueloko azken alkateak:\na Alkateak ez zuen legegintzaldia bukatu, Nafarroako Demokraten Elkargunearen hautagai bezala.\nEuskara.\nNafarroako gobernuak onartutako Euskararen Foru Legearen arabera, Azuelo eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2001eko erroldaren arabera, ez dago euskara dakien herritarrik Azuelon.\nOndasun nabarmenak.\nSan Jorge eliza herriaren erdiguneko antzinako monastegi benediktarraren zati izan zen. Elizak bi zati karratutan banaturiko solairua dauka, eta gurutzadura eta absidedun aurrealde erdizirkularreko hirugarren zati bat. Gurutzadura eta absidearen hormak jatorrizko XII. mendeko tenplua eraiki zenekoak dira. Portada erromanikoak balio handiko ezaugarriak dauzka, Nafarroako erromanikoaren erakusgarri. Azueloko monastegia 992.urtean eraikitakoa dugu. Aurkitutako dokumentuek diote sorrera errealekoa dela, Garc\u00eda Sanchez \"Najerakoa\" izan baitzen maonastegia Najerari dohaintzan eman ziona 1052.urtean.\nMonastegiaren sorrera XII.mendean kokatu izan badugu ere, 1968.urtean burututako berrikuntzan aurkitu izan ziren X.mendekoak izan zitezkeen arte karolingioko harri landuak.\nBaselizak.\nAzuelon lau baseliza daude, San Simeon, San Millan, San Martin eta Santa Garazi. Simeon eta Millan santuen omenezkoak herrigunearen inguruan daude, eta beste biak, herritik gertu dauden mendixketan. Baselizen sortze data zehatza ezezaguna da, baina Erdi Aroko historialari benediktarren ustez, monjeen bakarlekuak izan ziren."}
{"id": "7090", "revid": "9025398", "url": "https://eu.wikipedia.org/wiki?curid=7090", "title": "Bakaiku", "text": "Bakaiku ([bakaiku]) Nafarroa Garaiko ipar-mendebaldeko udalerri bat da, Sakanako eskualdekoa, Burunda haranekoa. Iru\u00f1etik 45 kilometrora dago, itsas mailatik 519 metro gorago, eta 1.117 hektareako azalera hartzen du. Mugakide ditu iparraldean Ataun, ekialdean Etxarri Aranatz, mendebaldean Iturmendi eta hegoaldean Urbasa ditu mugak. biztanle zituen . urteko erroldaren arabera.\nBakaiku Iru\u00f1etik Altsasura doan autobideak eta trenbideak zeharkatzen dute, eta herriaren erdigunetik pasatzen den N-240 errepideak. Burunda ibaiak (Arakil ibaia) ere zeharkatzen du herria.\nBakaikuk bi auzo nagusi ditu: errepideak zatitzen dituen Angoia eta Anbehea auzoak, hain zuzen. Errepidearen bazterretan daude dendak eta udaletxea. Herriaren iparraldean, ibaiaren bestaldean, industrigunea dago, eta hainbat baserri edo etxe solte ditu inguruan.\nGeografia.\nIngurune naturala eta kokalekua.\nBurundako beste herriek bezala, hiru zati nagusitan banatu daiteke: iparraldean, Urbasako mendilerroa, 1.180 metrotan, Paleozenoko kareharrizko haitzekin; iparralderantz beherako malda egiten du Arakilgo ibai arroraino; eta Arakil ibaitik iparraldera, tupa-harearrizko mendigunea egiten du, Irumugeta dermioraino; han muga egiten dute Gipuzkoak (Ataun), Etxarri-Aranatzek eta Bakaikuk.\nHorrela, baso zati gehiena, pagoz eta haritzez osatua dago, baita elorriz eta gaztainondoz ere. Ibaian, berriz, makalak, haltzak, lizarrak eta zumarrak hazten dira.\nKlima.\nBakaikuko klima azpiatlantiko motakoa da, eta nahiz eta udak lehor puntu bat izan, urteko batez besteko prezipitazioak 1.400-1.600\u00a0mm bitartekoak dira. Neguak hotzak eta udak epelak izaten dira, batez besteko tenperatura 10 eta 12 gradu artekoa izanik. Urteroko egun euritsuak 120-140 inguru izaten dira, eta 10-12 egunetan elur egiten du.\nEkonomia.\nEkonomia tradizionalki abeltzaintzan eta nekazaritzan oinarritu da. Nekazaritzan, famili ustiapen estentsiboak nagusitu dira, eta soro txikiz osatutako azalera nagusitu da, XX. mendeko lur-zatien kontzentraziora arte. Abeltzaintzan ere, estentsiboki familiaka lan eginda, azpiegiturak sortu zituzten, adibidez, artzain bordak Burunda gainean Urbasan sartuta, edo \"andretxe\" izenekoak, neguan abereak babesteko sortutako harri eta egurrezko eraikuntzak.\nBi lanbide nagusi hauetaz gain, betidanik artisautzak ere garrantzia izan du herrian, gaur egun oraindik altzariak egin eta hauen tailan aritzeko artisau familia badago, zeinetik Jose Ramon Anda eskultoreak bere oinarriak hartu zituen. Baita ilarrontziak edo ilarrezko erratzak egiten dituen Agustin Larraza artisaua. \nBakaikuk tren geltokia du, azken urteetan erabilerarik eman ez bazaio ere\nGaur egun, herriko ekonomia jarduera garrantzitsuena industria sektorekoa da, 1970eko hamarkadan ezarri zen garabi fabrikarekin (GH Guema SA). Hortxe lan egiten dute Bakaikuko eta inguruetako 60 langilek.\nZerbitzuei dagokienez, herrian badira bi taberna, denda txiki bat (estankoa), botika, bi landetxe eta euskara barnetegia.\nHistoria.\nHerriko aztarna zaharrenak Irumugeta inguruan aurkitu ziren trikuharri eta tumuluak dira, bai eta Aizkozar inguruan aurkitutako Neolitikoko aizkora ere.\nKalkolitoko tamaina handiko aizkora landu bat aurkitu da. \n2018an, Juan Mari Mart\u00ednez Txoperenak Burdin Aroko herri harresitua izan daitekenaren aurkikuntzaren albistea eman zuen. Herriak forma obalatua izango luke eta bi harresi, eta horien artean, lubakia. Barruko harresian geratzen den eremuak 2 ha-tako zabalera izan dezake.\nHerriaren lehen aztarna idatziak XII. mendekoak dira. Hala ere, jasota dago Erdi Aroraino beste herri bat izan zela, Iturrun, San Benito inguruan. Herriko armarria, Antso Indartsuak emandako foruen denborakoa da.\n1858an Santiago Noblea altsasuarrak, bertan txarola lantzeko fabrika zuenak, larrua lantzeko fabrika ireki zuen Bakaikun.\n2006an Bakaikun egin zen Europako Ikasle Foroaren lehenengo bilera. Han onartu zen Bakaikuko adierazpena izeneko testua.\nArkitektura.\nHerriaren erdialdean San Juan Bautistaren eliza dago, XVI. mendean kokatzen dela, bobedaz estalitako nabe batez osatzen da, kanpoan kontrafuerte sendoz inguraturik dago. San Juani dedikatutako erretaula handi bat du barruan, rokoko estilokoa. Horrez gain, Sakristiako konketa, ondoko erretaulak, aldareko frontala, kalizeak eta nebeta azpimarratu beharrekoak dira.\nHerriaren erdialdetik aldendu gabe, XIX. mendeko baseliza bat dago, Done Jakueri eskainia, garai horretako ezaugarriak dituena.\nHerritik kilometro batera, San Benitoko baseliza dago, Urbasaren azpian, XVII. mendekoa, estilo barrokoko erretaulatxo bat duena.\nUrbasaren gainean dagoen Santa Marina baseliza dago azkenik, oinarri erromanikokoa, monumentu megalitikoz inguratutako aldean kokaturik, Iturmendirekin konpartitzen duen baseliza da, XVIII. mendean zaharberritua, bolborategi karlista izandakoa (lehertu egin zen).\nErlijiosoa ez den arkitekturari dagokionez, herria batez ere etxe handiz osatua dago, harlanduaren erabilera dutela, eta normalean, puntu erdiko arku batek etxearen sarrera adierazten du. Elizaren ondoan, etxe batean, XVII. mendeko arku hirukoitz batez inguratutako dintela dago, eta, barroko garaiko ezkutu handi bat du gainean. Herriko hainbat etxek ere badituzte harriz landutako ezkutuak.\nDemografia.\n2008ko erroldaren arabera, Espainiaz kanpoko hiru etorkin bizi ziren herrian, biztanleen %\u00a00,89 (Nafarroako Foru Erkidegoko batezbestekoaren azpitik).\nPolitika.\nUdal hauteskundeak.\n2007an Nafarroa Bai alderdiko Eduardo Urrestarazu atera zen alkate. Udaleko zazpi zinegotziak lortu zituen, ezker abertzalearen zerrenda Espainiako Auzitegi Nazionalak legez kanpo utzi eta gero. Baliogabeko botoak 102 izan ziren (emandako guztien %40,80a) eta zurizko 12 boto izan ziren (botoen %8,11a). Abstentzioa %14,68koa izan zen.\n2011n Bildu izan zen aurkeztutako zerrenda bakarra; 124 boto, 7 zinegotziak eta alkatetza (Ion Tabar) erdietsi zituen.\nUdaletxea.\nUdaletxea 1986. urtean eraberritu zen, batez ere fatxadak eta sarrera. Udal bulegoak eta udalbatza beheko solairuan daude eta lehen solairuan, medikua, albaitaria eta herriko langile batentzat etxebizitza bat.\nUdaletxea alkateak eta sei zinegotzik osatzen dute eta bertako idazkaria Iturmendiko idazkari ere bada.\nKultura.\nEuskara.\nTokiko euskara.\nBakaikuko euskalkia Burundako euskara da. Mendeen joanean gipuzkeraren, nafarreraren eta Arabako lautadan hitz egiten zen euskara zaharraren eraginak jaso dituenez, nafarreraren, gipuzkeraren eta bizkaieraren tarteko hizkera da.\nBakaikuko euskara Gerra Zibilaren ondorenean galdu da, eta errepresioa eta zigorra izan dira gainbeheraren arrazoia. Hala erakusten du Frantzisko Ondarra bakaikuar fraide kaputxino eta euskaltzainaren lekukotasunak. 1925ean jaioa, Bakaikun bizi izan zen 1937ko abuztu arte, eta orduko umeak denak zirela euskaldunak zioen. 1964an, berriz, Txilen izan eta gero herrira itzuli zenean, egoera hauxe aurkitu omen zuen:\nEliza zen, beraz, euskarari eusten zion erakunde bakarra; baztertuta eta debekatuta zegoen bestela. Ondarrak biziki gogoan zuen Bakaikuko tren geltokiko itxarongelan zintzilikatuta zegoen oharra: .\nEgungo egoera.\nTokiko euskara gero eta pertsona gutxiagok dakite, batez ere 60 urtez gorako bertan jaiotako bakaikuarrek; galtzera kondenatua dagoen euskalkitako bat da. Hainbat lan argitaratu dira; esanguratsuenak, aita Patxi Ondarra bakaikuar euskaltzainarena eta Jose Luis Erdozia Mauleon etxarriar filologo eta euskaltzain urgazlearenak. Gaur egun, 1980 urtetik aurrerako gazte guztiek dakite euskara (euskara batua), eta erabilera, oso gutxinaka bada ere, indarberritzen ari da.\nAzpiegiturak.\nBakaiku Etxarri Aranazko Zerbitzuen Mankomunitateko kide da.\nLa Burundesa autobus konpainiaren Gasteiz-Iru\u00f1ea lineak Sakanako herriak elkartzen ditu, eta geltokia du herrian. Guztira hiru zerbitzu izaten dira noranzko bakoitzean. Ibilbide hau du:"}
{"id": "7091", "revid": "71145", "url": "https://eu.wikipedia.org/wiki?curid=7091", "title": "Bara\u00f1ain", "text": "Bara\u00f1ain ([ba\u027ea\u0272ain]) Nafarroa Garaiko erdialdeko udalerri bat da, Iru\u00f1errikoa. Itsasoaren mailatik 400 bat metrora dago, eta 2019ko erroldaren arabera, 20.199 biztanle zituen.\nInguru naturala eta klima.\nBara\u00f1ain udalerria Nafarroa Garaiko erdialdean dago, Iru\u00f1etik hiru kilometrora. Iru\u00f1erriko gune metropolitarreko udalerririk jendetsuena da, hiriburuaren atzetik. Bara\u00f1ain Elortz eta Arga ibaien artean eratutako lautada batean kokatzen da. Udalerriaren iparraldean eta hegoaldean, aipaturiko bi ibaietara hurbildu ahala maldak nagusitu egiten dira. Bara\u00f1ainek Oltza zendearekin egiten du muga mendebaldean, Iru\u00f1earekin iparraldean eta mendebaldean, eta Zizur Nagusiarekin hegoaldean.\nKlima eta landaredia trantsizioko klima bati dagozkionak dira, klima mediterraneoaren eta atlantikoaren tartekoa. Urteroko batez besteko prezipitazioa 800mm ingurukoa izaten da. Tenperaturei dagokienez, batez bestekoa 12,5\u00a0\u00b0C-koa da, 19,5\u00a0\u00b0C udan eta 4,4\u00a0\u00b0C neguan. Erliebe laua dela eta, ipar-ekialdeko haizeek erraz astintzen dute udalerria.\nKokapena.\nIru\u00f1eko erdigunetik Bara\u00f1ainera iristeko Armadaren etorbidea hartu eta Pio XII.aren etorbidearen bidegurutzeraino joan beharra dago. Ondoren etorbide hori Logro\u00f1orako norantzan hartu eta Klinika Unibertsitarioraino helduta eskuineko kalea hartuta, Bara\u00f1aingo etorbideko biribilgunearen bidegurutzera heltzen da. Etorbide horretan eskuinera joan eta 150 metrora Bara\u00f1ain dago.\nLandaredia.\nHiritartze masiboaren ondorioz, jatorrizko haritzak eta arteak erabat galdu dira. Udalerriaren ekialdean, pinu, zumar, intxaurrondo eta akazia bakanen batzuk gordetzen dira.\nGizakiak eraikitako parkeei dagokienez, udalerriaren ekialdean Konstituzio Plaza delakoan, Bara\u00f1aingo lakua dago, parkearen erdigunean eraikitako laku artifiziala.\nHistoria.\nGaur egungo izenaren aurretik, udalerriak bestelako izenak izan ditu, Baraynin, Baranien eta Baranyain, besteak beste. Izen guztiek dena den, esanahi bera dute, \"Gune Lauan\". Historiaurreko hainbat aztarna aurkitu dira herrian, besteak beste, silex harriak. Beraz, orain dela milaka urte ere baziren Bara\u00f1ainen gizakiak. IV. mendearen bukaeran, hiri erromatar bat eraiki zen Bara\u00f1aingo lautadan. Nekazaritzan oinarriturik, hiri hura buruaskia izan omen zen.\nErdi Aroko hirien gainbehera gertatzean, lautadako bizilagun bakarrak behe-mailako kolonoak ziren. Horiek ez zuten ez etxerik ez ondare propiorik, eta ez zeukaten auzotasun-eskubiderik ere. 1244. urtean Agustindarren komentua zen Bara\u00f1aingo eraikin nagusia eta ia bakarra. Doneztebe eliza, antzinako herri zaharraren erdigunean kokatua, XVI. mendean eraiki zen. 1723. urterako hamabost etxe ziren Bara\u00f1ainen, etxe horietako batzuk Jesusen Konpainiaren eta Iru\u00f1eko San Lorentzo parrokia-elizaren jabetzakoak ziren.\nArga ibaiaren uren indarra aprobetxatu nahian, 1802. urtean uharka eta errota bat eraiki ziren. Garai hartan, (eta XX. mendearen erdialdera arte) Bara\u00f1aingo ekonomia nekazaritzan oinarriturik zegoen, garia, garagarra, artoa, dilistak eta abarren landaketan, alegia. Horrez gain, nekazaritzarekin loturiko artisauak eta ehundegiak ere baziren.\nBara\u00f1ain udalerria Zizurreko Zendeako hamazortzi kontzejuetako bat izan zen 1984. urtera arte. Kontzeju hauek txikiegiak ziren udalak osatzeko, eta elkartu egiten ziren gai komunak elkarren artean defendatzeko. 1960ko hamarkadan hasita, Iru\u00f1erako emigrazioa masiboa hasi zenean, udalerriaren itxura erabat aldatu zen. 100 biztanle baino ez zituen herrixka zena, 22.000 biztanletik gorako herri bilakatu zen.\nAzkenik, Iru\u00f1erriko beste kontzeju batzuekin gertatu bezala, Bara\u00f1ainek independentzia eskuratu zuen. 1984. urteko abenduaren 28an banandu zen Zizurko Zendeatik. Bereizketa hori 1984. urteko otsailaren 8ko 696/84 Errege Dekretuaren bidez onetsi zen.\nArgaren Ibai Parkea.\nIru\u00f1erritik pasatzen den Arga ibaiaren ibilbidean Iru\u00f1erriko Mankomunitateak 12 kilometro inguruko natur pasealekua antolatu zuen Argaren Ibai Parkean. Iru\u00f1errira doazen Arga, Ultzama eta Elortz ibaien ibilbidean kokatzen da. Abiapuntuan Bara\u00f1ain herriari itzulingurua ematen dio, hasieran Elortz ibaiarekin eta gero Argarekin biak biltzen direnean. Errotxapea, Iru\u00f1ea, eta Burlatatik pasa ondoren Atarrabiako San Andres Errotan gora bi adarretan banatzen da bidea, Arga ibaiarekin Uharte eta Zabaldikara doa eta Ultzama ibaiarekin Arre eta Soraureneraino.\nGuztira milioi bat metro koadro hartzen ditu parkeak. Ibaiko landarediaz gain beste elementu asko ikus daitezke ibilbidean: zubi historikoak, presak, errotak, zaldainak, lorategiak, parkeak, ontziralekuak, askaldegiak, arrantza lekuak, haztegiak, baratzeak, zaldiak eta behiak belar-soroetan, iturriak, pilotaleku bat, bai eta Ingurumen Heziketarako Museo bat ere. Atarrabian aipagarriak dira zubia eta San Andres errota, Arga eta Ultzama ibaiek bat egiten duten tokian dagoena.\nDemografia.\nXX. mendearen erdialdera arte Bara\u00f1ain herrixka bat izan zen. Inoiz ez zuen 100 biztanle baino gehiago izan. Euskal Herriko hiriburuetan gertaturiko metropolizazio prozesuaren barnean, Iru\u00f1eko hazkunde demografiko handiak eraginda, Bara\u00f1ainek bere herrixka izaera galdu zuen. Ehunka etxebizitza berri eraiki ziren 1960ko hamarkadatik hasita. Eraikuntza horrek gaur egun arte iraun du. Dena den, azken urteetan eraikuntzak behera egin du, eraikitzeko orubeak gero eta urriagoak direlako.\nToki falta da Bara\u00f1ainek hazteko gaur egun duen arazo nagusietako bat. Etxebizitza berriak eraikiko dira Lagunak futbol taldearen zelaien ondoan, eta Elortz ibaiaren eta Bara\u00f1aingo lautadaren artean dauden lur malkartsuagoetan. Azken horiek Iru\u00f1eko Etxabakoitzko auzoaren garapenarekin batera egingo dira.\nGaur egun (2020), Bara\u00f1ain Nafarroako laugarren udalerria da biztanleriari dagokionez, Iru\u00f1ea, Tutera eta Eguesibarren ondotik. Dena den, udalerriak oraindik ere, hiriburuaren lo-auzo izaera izaten jarraitzen du, gune metropolitarreko industriaguneetan lan egiten duten biztanleen bizitokia delako.\n2008ko erroldaren arabera, Espainiaz kanpoko 2.721 etorkin bizi ziren herrian, biztanleriaren %12,46 (Nafarroako batezbestekoaren gainetik).\nPolitika.\nUdaletxea.\nUdaletxea Bara\u00f1aingo gune berriaren mendebaldeko muturrean dago, Bara\u00f1aingo lakutik gertu. Udala alkatea eta hogei zinegotzik osatzen dute.\nUdal hauteskundeak.\n2015eko udal hauteskundeen ondoren, Euskal Herria Bilduko hautagai Oihaneder Indakoetxea hautatu zuten alkate. Nahiz eta UPN izan zen boto gehien jaso zuena, Indakoetxeak Geroa Bai, Izquierda-Ezkerra/Equo eta \"Participando Bara\u00f1ain\" taldeen babesa jaso zuen.\nAlkateak.\nHauek izan dira Bara\u00f1aingo azken alkateak:\na 1984. urtean Bara\u00f1ain Zizur Zendeatik banandu eta udalerri bihurtu zen.\nb Alkateak ez zuen legegintzaldia bukatu.\nc Alkateak ez zuen legegintzaldia bukatu.\nd Alkateak ez zuen legegintzaldia bukatu.\nHirigintza.\nBara\u00f1ain udalerria txikia izan arren (130 hektareako azalera baino ez dauka), XX. mendean zehar garatutako hirigintza eredu desberdinek adibide adierazgarrien lekuko izan da. Hiru alde bereiz daitezke, lehena, udalerriaren lehen garapenarekin bat datorrena. Udalerriaren ekialdean, 1960ko hamarkadaren amaieran garatzen hasi zena, dentsitate handia eta dorreak dira nagusi. Alde hau Iru\u00f1eko Mendebaldea auzoaren eta Bara\u00f1ain artean dagoen biribilgunean hasi eta Ipar plazan bukatzen da. Gaur egun, herria Iru\u00f1eari erabat lotuta dago, eta nahiz eta bara\u00f1aindarrek udal propioa izan, Iru\u00f1eko etorbidean egoera nahiko kuriosoa da: iparraldeko etxebizitza blokeak Bara\u00f1aingo udalerrian daude, baina hegoaldekoak, Iru\u00f1eko Etxabakoitz barrutiaren zati dira.\nBigarren aldea Gaztainondo eta Lur Gorri plazen artean kokatzen da. Garapen berantiarrago bati dagokio, duela hogei bat urte hasitakoa. Lehen aldearekin alderatuz, Bara\u00f1aingo gune honetan dentsitate ertaina, eraikin baxuak eta txaletak nagusi dira. Garai honetan, garapen basatikoan gertatu ez bezala, bizilagunen ongizatea kontuan hartuz, aurreko garaian egin ez ziren hainbat hobekuntza gauzatu ziren herriaren hirigintza ereduan, horrela Bara\u00f1aingo lakua eta parkea egin ziren. Hirugarren aldea oraindik eraikitze prozesuan dago, \"Plangintza Partziala\" deritzon proiektuaren bitartez. Udalerriaren mendebaldeko gune berriko ardatza Eultza etorbidea da.\nAipatu beharra dago Bara\u00f1ain hirigintza plangintza orokor bat izan zuen Espainiar estatuko lehen udalerrietako bat izan zela. Horrela, kaleen eta etorbideen aurretiazko plangintzari esker, Iru\u00f1erriko udalerri batzuetan gertaturiko hirigintza kaosa saihestu zen.\nHigiezinen burbuila lehertu aurretik, Bara\u00f1aingo udalak beste 1.000 etxebizitza eraikitzeko egitasmoa aurkeztu zuen, udalerriaren hego-mendebaldean Etxabakoizko geltoki berriarekin batera, eta Lagunak kirolgunearen ondoan. Udalak etxe berri gehiago eraikitzearekin, eraikuntzaren diru iturriarekin, jarraitu nahi zuen, Bara\u00f1ain industria berriak ezartzeko tokirik ez duen udalerria delako.\nGarraioa.\nUdalerri honetan Eskualdeko Hiri Garraioaren 4 linea daude:\nKultura.\nEuskara.\nNafarroako gobernuak onartutako Euskararen Foru Legearen arabera, Bara\u00f1ain eremu mistoko udalerria da, eta hori dela eta, euskara ere ofiziala da hiri honetan. 2001eko erroldaren arabera herritarren %9,78 zen euskalduna.\nBara\u00f1ain Auditorioa.\nAretoa 2003an inauguratu zen, eta Bara\u00f1aingo Eultza etorbidean dago. Aretoan, antzerki, musika eta hainbat kultur ekitaldi antolatzen dira urtero. 2005ean Espainiar Estatuko Programazio Berritzaileenaren Saria jaso zuen, eta 2006an Nafarroako gobernuaren Ingurumeneko Praktika onen saria..\nHezkuntza.\nBiztanleria hazi den heinean ikastetxe berriak eraiki behar izan dira, euskara hutsean edo D ereduan ikasteko aukera ematen dutenak Alaitz eta Eultza ikastetxeak dira. Gaur egun Bara\u00f1ainen dauden eskolak honakoak dira:\nJaiak eta ospakizunak.\nBara\u00f1ainek ekaineko azken astean ospatzen ditu bere jaiak, herriko patroi den San Pabloren egunaren inguruan.\nKirolak.\nBara\u00f1aingo Lagunak futbol taldeak emakumezkoen Superligako lehen mailako taldea da. Horrez gain, gizonezkoen taldea ere badago, Espainiako ligako hirugarren mailan dabilena.\nHerriko kiroldegia Iparreko Plazaren etorbidean kokatzen da. Horrez gain, Bara\u00f1aingo udalak kiroldegi berria eraikitzeko asmoa dauka Lagunak futbol taldearen kirol instalazioen ondoan. Udal kiroldegiak 12.000 bazkide inguru zituen 2007. urtean.\nHerri eta hiri senidetuak.\nBara\u00f1ain ondorengo herri eta hiriekin senidetuta dago:"}
{"id": "7092", "revid": "103793", "url": "https://eu.wikipedia.org/wiki?curid=7092", "title": "Barbarin", "text": "Barbarin ([ba\u027eba\u027ein]) Nafarroako udalerria da. Lizarrako merindadeko herri honek biztanle zituen . urteko erroldaren arabera. Nafarroako hiriburutik 50 kilometrora dago.\nGeografia.\nInguru naturala eta kokapena.\nHerria, Nafarroa mendebaldean kokatzen da, NA-111 errepidea Lizarra-Biana errepidean 16 kilometroan jarraitu ostean, bi kilometroan errepide lokal batean jarraitu eta gero. Barbarinek Lukinekin egiten du muga iparraldean, Arroitzekin ekialdean, Los Arcosekin mendebaldean eta Lukinen hegoaldeko gunearekin hegoaldean.\nKale oker eta estuko udalerri hau bitan banatzen da. Batetik, goiko auzoa, muino baten goialdean kokatua, San Joanes Ebanjelaria eliza nagusi duela. Erdi Aroko jatorriko eliza hori XVI. mendearen eta XVIII. mendeaaren bitartean berriztu zen. Bestetik, behealdeko gune lauan eraikitako auzo berria dago.\nKlima.\nBarbaringo klima mediterraneo kontinentala da, urteko batez besteko tenperatura 10 eta 12 graduren artekoa da, eta urteroko prezipitazioak 500mm eta 800mm ingurukoak. Urtean zehar 60 eta 100 egun euritsu izaten dira.\nHistoria.\nSan Miguel izeneko gunean, Burdin Aroko aztarnak aurkitu dira, Barbaringo udalerriaren antzinako kokalekuan. Horrez gain, San Jorge baselizaren ondoan, erromatarren garaiko hiru aldare apaingarri aurkitu zituzten, Selatse jainko erromatarraren omenekoak. Historialarien ustez, Barbarin erromatarren garaian landa etxaldea zen.\nErdi Aroan zehar herria Doneztebe haranaren barne izan zen, Etaio eta Olexuarekin batera. Herritarrak Monjardingo Doneztebeko gazteluarenak ziren lurrak lantzen hasi ziren XI. mendean. 1846an Barbarin udalerri independente bihurtu zen, eta lau urte geroago, 80 gari errobadun eskola zeukan. 1920ko hamarkadan eskola pribatua eta herri aurrezki kutxa ere bazituen.\nDemografia.\n2008ko erroldaren arabera, Espainiaz kanpoko hiru etorkin bizi ziren herrian, biztanleriaren %3,66 (Nafarroako batezbestekoaren azpitik).\nPolitika.\nUdal hauteskundeak.\nAzken urteetan, Barbaringo alkatea Mar\u00eda Carmen Iturri Villanueva da. 2007ko udal hauteskundeetan aukeratutako hautetsi bakarra izan zen, CIB zerrenda independentearen izenean. Boto zuriak hogei izan ziren (%35,71), eta boto baliogabeak bi (%3,45). Abstentzioa %22,67 izan zen.\n2011n, ordea, Iturri UPNren izenean aukeratu zuten alkate; ordukoan zerrenda bereko beste bi kide ere zinegotzi bihurtu ziren.\nUdaletxea.\nBarbaringo udaleko idazkaria Iguzkitza, Villamayor de Monjardin eta Lukingo idazkari ere bada.\nUdal autobusak.\n\"Lizarrerria Bus\"eko linea hauekin ditu loturak:\nZerbitzuak.\nBarbarin \"Allo, Arellano, Arronitz, Deikaztelu eta Leringo Oinarrizko Zerbitzu Sozialen Mankomunitateko\" kidea da.\nOndasun nabarmenak.\nGaur egungo San Joan Ebanjelariaren parrokia jatorrizko Erdi Aroko eliza baten zaharberritzearen ondorioz eraikitako eliza da. Zaharberritze hori XVI. mendean egin zen Pedro Mendizabal eta Francisco Altzaga harginek gauzatu zuten. Elizako jatorrizko egiturari gurutzadura, aurrealdea eta nerbiodun harlandua eta arku pizkundetar itxurako tenpluaren aurrealdea gehitu zitzaion.\nElizaren barruan Errosarioko Ama Birjinaren erretaula barrokoa nabarmentzen da, Juan Almandotz eta Tomas Gonzalez de Araiaren lana."}
{"id": "7093", "revid": "71145", "url": "https://eu.wikipedia.org/wiki?curid=7093", "title": "Bargota", "text": "Bargota ([ba\u027e\u0263ota]) Nafarroako mendebaldean dagoen udalerri bat da, Lizarrerrian eta Erriberan kokatua. Nafarroako hiriburutik 74 kilometrora dago eta biztanle zituen . urteko erroldaren arabera.\nGeografia.\nInguru naturala eta kokapena.\nBargota Tuterako merindadearen hegoaldean kokatzen da. Herrira heltzeko NA-111 errepidea hartu behar da Viana-Lizarra norabidean. Ondoren, zazpi kilometrora, ezkerreko errepidea hartu, eta hiru kilometro ibili ondoren Bargotara heltzen da.\nHonako udalerriak ditu mugakide: Mendebaldean Azuelo, Aras eta Viana; ekialdean Esprontzeda, Arma\u00f1antzas eta Mendabia; iparraldean Torralba del Rio; eta hegoaldean Errioxako Autonomia Erkidegoa.\nKlima eta landaredia.\nBargotak klima mediterraneoaren eta atlantikoaren arteko trantsizioko klima du. Urteko batez besteko tenperatura 10 eta 13 gradu artekoa eta prezipitazioak 500 eta 1.000mm bitartekoak dira. Herrigunean 600mm jausten dira eta udalerriko gunerik menditsuenetan prezipitazio ugariagoak izaten dira. Urteroko egun euritsuak 60 eta 100 bitartean izaten dira, kokagunea zein den.\nJatorrizko landareditik ametz eta haritzen batek baino ez dirau, artea erabat galdu zen nekazaritzaren hedapenarekin, eta XIX. mendetik aurrera, 18 hektarea pinu birlandatu ziren.\nEstazio meteorologikoa.\nHerrigunearen kanpoaldean, itsasoaren mailatik 375 metrora, Espainiako Nekazaritza ministerioaren estazio meteorologikoa dago.\nHistoria.\nBargotako lehen giza arrastoak \"El Castejon\" izeneko aztarnategian aurkiturikoak dira. \"El Castejon\" zeramika arrastoak aurkitu diren antzinako herrixka zelta izan zen. Nafarroako erresuma eta Gaztelaren arteko gerren eraginez, Bargotak independentzia galdu eta 1219. urtean Antso VII.a erregeak Vianari anexionatu zizkion ondoko herri guztiak. Erregearen agindua bete ez zuten herri bakarrak Bargota eta Aras izan ziren.\nUrteetan zehar, Bargotan hainbat aldiz aldarrikatu zuen Vianatik banatzeko bere nahia, baina Antso VII.aren agindua bete beharrekoa zela eta, ezeztatu egiten zuten behin eta berriro Bargotaren banaketa. Azkenik, 1818. urtean udalerri independente bihurtu zen.\nEkonomia.\nAguilar Kodes eta Azuelo udalerrien artean, Las Llanas de Cod\u00e9s izeneko gunean, Nafarroako gobernuak eraikitako \"Cod\u00e9s Azuelo\" izeneko parke eolikoa dago. Instalaturiko potentzia 43,20 megawatteko da eta parkearen jabea Acciona Energia da gaur egun.\nBargotako ekonomiaren ardatza nekazaritza izan da betidanik, eta bereziki ardogintza, Errioxako ardoaren jatorri-izendapenaren barne. Mendeetako aurrerapenen ostean, gaur egungo mahats-biltzeak zerikusi gutxi dauka antzina egiten zenarekin, mekanizazioak mahatsaren biltzea erraztu eta azkertu egin baitu. Bargotan upategi bat dago 1990eko hamarkadaren hasieratik \"Biurko Gorri\" izenekoa.\nBarazkien landaketari dagokionez Nafarroako bestelako herrietan baino garrantzia gutxiago dauka, eta gehienbat, zainzuri, piper eta artora mugatzen da.\nDemografia.\n2008ko erroldaren arabera, Espainiaz kanpoko lau etorkin bizi ziren herrian, biztanleriaren %1,16 (Nafarroako batezbestekoaren azpitik).\nPolitika.\nUdal hauteskundeak.\nAzken urteetan ez da zerrendarik aurkeztu. 2006an kudeaketa batzordearen izenean kargua hartu zuenetik herriko alkatea Gregorio Garcia Mendaza da; beste sei lagun ere zinegotziak dira.\nAlkateak.\nHauek izan dira Bargotako azken alkateak:\na 1999an ezin izan zen Kudeaketa batzorde bat antolatu. \nb 2003an ezin izan zen Kudeaketa batzorde bat antolatu.\nc 2011n ezin izan zen Kudeaketa batzorde bat antolatu.\nd Alkateak ez zuen legegintzaldia bukatu.\ne 2015ean ezin izan zen Kudeaketa batzorde bat antolatu.\nf Alkateak ez zuen legegintzaldia bukatu.\nAzpiegitura eta garraioak.\n2003an elektrizitatearen Espainiako kudeatzaile publikoa den Red El\u00e9ctricak Castej\u00f3n eta Gasteiz artean 400.000 volteko goi-tentsio linea bat eraikitzeko proiektua proposatu zuen. Proiektu horren arabera 46 metroko goi-tentsio dorreak eraikiko ziren Lizarraldeko hainbat udalerri zeharkatuz. 2008an proiektuaren aurkako talde bat sortu zen, eta 2010eko urtarrilaren 31n proiektuaren inguruko bozketa antolatu zen Arabako bost herri eta Nafarroako hogei herritan. Ezezko botoak %98,9 izan ziren.\nLa Estellesaren Donostia eta Logro\u00f1o bitarteko lineak (NA-10 zenbakiko emakida) geltokia dauka herrian. Lineak honako ibilbidea egiten du:\nEuskara.\nNafarroako gobernuak onartutako Euskararen Foru Legearen arabera Bargota eremu ez-euskalduneko udalerria zen, eta hori dela eta, hizkuntza ofizial bakarra gaztelania zen. 2001eko erroldaren arabera, herritarren %2,74k zekien euskaraz hitz egiten.\n2017ko ekainaren 22an Nafarroako Parlamentuak eremu mistora pasatzea erabaki zuen, beste 43 udalekin batean.\nJaiak eta ospakizunak.\nBargotako jaiak irailaren 8tik hurbilen dagoen asteburuan ospatzen dira Nievako Ama Birjinaren omenez. Jaietako egun nagusia irailaren 8a da, Ama Birjinaren eguna. Egun horretan, herritarrek Ama Birjinaren irudia ateratzen dute herriko kaleetan zehar prozesioan.\nean bestalde udaberriko jaiak antolatzen dira, Poioko Ama Birjinaren omenez, normalean San Isidroren osteko lehen igandean. Bargotarrak Ama Birjinaren baselizara joaten dira, eta meza entzun ostean, ondoko frontoian bazkari herrikoia antolatzen da.\nOspatzen diren beste jaiegunen artean San Sebastian (urtarrilaren 20an), eta Corpus Christi eguna daude."}
{"id": "7094", "revid": "112557", "url": "https://eu.wikipedia.org/wiki?curid=7094", "title": "Barillas", "text": "Barillas ([ba\u027ei\u028eas\u033a]) Nafarroako udalerria da. Tuterako merindadeko herri honek biztanle zituen . urteko erroldaren arabera. Nafarroako hiriburutik 107 kilometrora dago.\nGeografia.\nInguru naturala eta kokapena.\nHerria, Nafarroa hegoaldean kokatzen da, Tuterako merindadearen hegoaldeko muturrean. Udalerriko landarediaren artean, mahastiak, olibondoak eta pinudi bakan batzuk ageri dira. Barillasen, Lor aintzirara doan bidea hasten da.\nBarillasek Cascante eta Tulebrasekin egiten du muga iparraldean, Ablitasekin ekialdean, Monteagudorekin mendebaldean, eta Zaragozako probintziarekin hegoaldean.\nKlima eta landaredia.\nBarillasko klima oso lehorra da, urteroko prezipitazioak 350 eta 400mm bitartekoak dira. Batez-besteko tenperatura 14\u00a0\u00b0C-koa da, eta aldaketa termikoa nahiko handia da. Idortasunaz gain, klimaren ezaugarri nagusietako bat ziertzo haizearen nagusitasuna da. Ezaugarri hauke guztiak, Ebroko depresioaren klimaren ezaugarri propioak dira.\nUdazken eta udaberrian Azoreetako antizikloiaren Europarako sartzearekin batera, egun lainotsuak ohikoak izaten dira, Ebro ibarreko herri gehienetan gertatzen den bezala.\nHistoria.\n1119an Nafarroako erresumak Tuteratik musulmanak kanporatzean, Barillas, bertako foruari eta legediari atxiki zitzaion. Gartzia V.a erregeak, Aragoiko koroari kendu zion 1137an, eta bere babesean jarri zituen Barillasko mairuak, garai hartan herriko biztanleriaren gehiena. Dena den, herritarrek, Due\u00f1asko Andre Mariaren monasterioari ordaindu behar zizkieten urteroko hamarrena. Monasterioa 1149an sortu zen Tuteran eta ondoren 1157an Tulebrasera eraman zuten. XII. menderako Barillas jaurerri izan zen arren, 1225an, Antso VII.a erregeak bere jabe, Pedro Sanchez eta Urraca Gili erosi zien, urrezko 3.600 morabetinoen truke.\nZaragoza, Tarazona eta Tuterako apezpiku-egoitzek elkarren lehian aritu ziren, Barillasko San Migel elizaren eskuera nork zeukan erabakitzeko. Azkenik, XII. mendearen amaieran Tarazonako apezpiku-egoitzari egokitu zitzaion. Gaztelua eta landetxea 1320ko Konptoen txostenean ageri ez zirenak, Tarazonako gotzainari saldu zizkieten 1323, eta honek aldi berean Juan Perez de San Juan elizgizonari utzi zion gazteluaren gaineko jabetza. XV. mendean berriro ere Nafarroako korora bueltatzean Leonor printzesak, oinordeko jaurerri moduan eman zituen berriro ere Charles Pasquier delako gizonari.\nBarillas jaurerri moduan mantendu zen XIX. mendearen erdialdera arte. 1514an Gaztelako Fernando Katolikoa erregeak, alkatea aukeratzeko eskumena eman zion Charles Pasquierri. XVIII. mendearen amaiera, jaurerria Buretako konteen esku zegoen. 1850an Barillasek uruna eta olioa ekoizten zituzten errota bana zeuzkan. 1822an herria Zaragozako probintziaren barne geratu zen, baina 1823an, erreforma hau bertan behera geratzean, Nafarroako probintziaren barne geratu zen, zehazki 1834. urtean.\nEkonomia.\nBarillasko lur komunalek 10 hektarea baino ez dituzte hartzen, eta guztiak larre moduan erabiltzen dira. Laborantza lurren %98 lur-ureztagarriak dira, batez ere, olibondoa landatzeko erabiliak. Bestelako landaketen artean, zainzuria, artoa, eta garagarra nabarmentzen dira. 1954ko abenduaren 9an, \"Trujal Cooperativo San Miguel\" delako nekazal koperatiba sortu zen. Abeltzaintza bigarren mailako jarduera izan da beti, eta 1935ean 17 zaldi, 27 mando eta 20 asto zeuden arren, 1980ko hamarkadan zaldi bakarra, hiru mando eta hiru asto baino ez ziren geratzen. Abelburuen gutxitzea, nekazaritzan egindako berrikuntza eta makinen agerpenak eragin zuten.\nIndustriari dagokionez, okela enpresa bat, eta ura banatzeko lantegi bat daude, orotara 16 langile enplegatzen dituztenak (1990eko hamarkadako datuen arabera). Zerbitzuen sektorean, udaletxeko langile, taberna eta dendan lan egiten duten pertsonak daude.\nHorrez gain, Barillastik hurbil dagoen Cascanteko lantegi eta enpresetan, hainbat barillastarrek egiten dute lan.\nDemografia.\n2008ko erroldaren arabera, Espainiaz kanpoko etorkin bakarra bizi zen herrian, biztanleriaren %0,52a (Nafarroako batezbestekoaren azpitik).\nPolitika.\nUdal hauteskundeak.\n2007an hiru zerrenda independente aurkeztu ziren. Torcasko Talde Independentea (AIT) zerrendako Mar\u00eda Teresa Mart\u00ednez Baigorri aukeratu zuten alkate; Torcas taldearen zinegotzi bakarra zen. La Planako Elkarte Independentea (UILP,2 hautetsi) eta Harmoniarako eta Elkarbizitzarako Taldea (GAC, 2) ere udalbatzan sartu ziren. Ez zen boto baliogaberik izan, ezta zuririk ere. Abstentzioa %9,09 izan zen.\n2011n, ordea, zerrenda bakarra aurkeztu zen, \"Barillaseko Elkarte Independentea\" (AIB) izenarekin. Aurreko agintaldian GACko zinegotzi izandako Jos\u00e9 Ram\u00f3n Mart\u00ednez Zardoia aukeratu zuten alkate.\nUdaletxea.\nUdaletxea, herria musulmanen esku egon zenetik existitu da. Garai hartako eraikina, Albako dukeak eraitsi zuen Gaztelak Nafarroa indarrez XVI. mendearen hasieran konkistatzean. Eraikin berria XVIII. mendean egin zuten. Udaletxea gaur egun herrigunearen erdian dago. Bi solairu dauzka, goiko solairuan udal bulegoak daudelarik. Kanpoaldea, inguruko eraikuntzen ezaugarri berak dauzka, margoturiko fatxadarekin. Udala alkatea eta lau zinegotzik osatzen dute. Barillasko udaleko idazkaria, Monteagudo eta Tulebrasko idazkari ere bada.\nAzpiegitura eta garraioak.\nAlberto Elcarte autobus konpainiak Barillas Tuterarekin batzen du. Autobus lineak, honako ibilbidea egiten du:\nKultura.\nEuskara.\nNafarroako gobernuak egindako Euskararen Foru Legearen arabera, Barillas, eremu ez-euskalduneko udalerria da, eta hori dela eta, gaztelania da hizkuntza ofizial bakarra. 2018eko erroldaren arabera, herritarren %0,00 ziren euskaldunak.\nJaiak eta ospakizunak.\nBarillasek San Antonen omenez ospatzen ditu jaiak urtarrilean. Horrez gain, herriko jai nagusiak uztailean izaten dira San Migelen omenez. Udaberriko jaiak maiatzaren 15ean antolatzen dira.\nZerbitzuak.\nBarillas honako elkarteen kidea da:\nOndasun nabarmenak.\nSan Migel parrokia.\nSan Miguel parrokia, XV. mendeko erretauladun eliza. Elizak, adreiluzko dorre mudejar baten arrastoak kontserbatzen ditu, baina eraikinaren gehiengoa nahiko berria da. Presbiterioaren aurrean, erretaula gotikoa dago, XV. mendean egurrez eginiko irudiekin, Carlos Pasquier Agorretak nahi bezala.\nBarillasko gaztelua.\nAntzinako Nafarroako erresumaren gazteluaren gainean jauregi bat eraiki zen XVI. mendean. Jauregi honi buruzko lehen aipamena 1637koa da. Jaurerria Monteagudoko Sanchez familiarena izan zen, eta 1466an Charles Pasquierren eskuetara igaro zen. Ondorengoa, bere semea izan zen Juan Pasquier. Jauregia bertan behera geratu zen, eta urteetako utzikeriaren ondorioz 1976ko abuztuan, behera bota behar izan zuten guztiz."}
{"id": "7095", "revid": "512", "url": "https://eu.wikipedia.org/wiki?curid=7095", "title": "Basaburua", "text": "Basaburua ([bas\u033aa\u03b2u\u027eua]) Nafarroa Garaiko udalerria da, Iru\u00f1eko merindadekoa, herrialdearen iparraldean dagoena. 82,87\u00a0km\u00b2ko eremua du eta biztanle zituen . urtean. Jauntsarats da kontzeju nagusia.\nBasaburua Udalerri Euskaldunen Mankomunitateko (UEMA) kide egin zen 2008an.\nGeografia.\nInguru naturala eta kokapena.\nBasaburua Iru\u00f1eko merindadearen iparraldean dago, Nafarroako hiriburutik 34 kilometrora. Iparraldean, Ezkurra, Eratsun, Saldias eta Beintza-Labaien udalerriekin egiten du muga; ekialdean, berriz, Ultzamarekin; mendebaldean, Leitza eta Larraunekin; eta hegoaldean Imotzekin.\nHamahiru herri eta etxaldek osatzen dute Basaburua: Aizarotz, Arrarats, Beramendi, Beruete, Erbiti, Gartzarun, Igoa, Ihaben, Itsaso (1857ko errolda baino lehen berezko udalerria zuena), Jauntsarats (herriburua), Ola, Orokieta eta Udabe.\nKlima eta landaredia.\nBasaburuko klima ozeaniar-atlantikoa da, prezipitazioak ugariak dira urte osoan zehar, gehienak neguan eta udazkenean; egun euritsuak, berriz, 180 inguru dira urtean. Urteko batez besteko tenperatura 8\u00ba eta 12\u00a0\u00b0C bitartekoa da, eta prezipitazioak 1.400 eta 2.000mm ingurukoak.\nKlima atlantiarreko landaredia nagusi da. Bertan, pagoak dira zuhaitzik ugarienak (4.000 hektarea baino gehiagoko azalera). Pagoak, iparralde eta hegoaldeko mendietan hazten dira batez ere, baina herrigunetik gertu ere badaude. Haritzak, udalerri osoan hazten dira (765 hektarea), eta birlandatutako pinu lariziarrek 180 hektarea hartzen dituzte.\nEkonomia.\nBasaburuko Beruete kontzejuaren mugetan, Leitza eta Basaburu bitartean, Nafarroako gobernuak eraikitako \"Aritz\" izeneko parke eolikoa dago. Parkeak duen instalaturiko potentzia 19,20 megawattekoa da. Parkearen jabea Acciona da gaur egun.\nDemografia.\n2008ko erroldaren arabera, Espainiaz kanpoko bost etorkin bizi ziren herrian, biztanleriaren %0,60 (Nafarroako batezbestekoaren azpitik).\nPolitika.\nUdal hauteskundeak.\nBasaburuko alkatea Eusko Abertzale Ekintza alderdi politikoko Juan Benito Alberro Go\u00f1i atera zen 2007ko udal hauteskundeetan. Udaleko zazpi zinegotziak lortu zituen, gehiengo osoa. Baliogabeko botoak 22 izan ziren (emandako guztien %4,20) eta boto zuriak 121 (%24,10). Abstentzioa %29,28koa izan zen.\n2011n ere zerrenda bakarra aurkeztu zen, kasu honetan Bildurena. Alkate Ricardo Arangoa Legarra izendatu zuten. Hauteskunde kanpainan Yolanda Barcinak Aizarotzen eman zuen mitinak polemika piztu zuen; Barcinak Nafarroako iparraldeko zenbait herritan alderdi espainolistek zerrendak osa ez ditzaten pairatzen omen dituzten presioak salatzeko asmoa zuen baina bisitaldiak kritikak jaso zituen.\nUdaletxea.\nBasaburuko udaleko idazkaria, Imozko idazkari ere bada.\nKultura.\nEuskara.\nBasaburuko euskara tarteko hizkeratzat hartzen du Koldo Zuazo dialektologoak, hau da, haren iritziz, erdialdeko euskara edo gipuzkera eta nafarreraren artekoa da. Basaburua \"Euskararen Kudeaketarako Ipar Nafarroako Mankomunitateko\" kidea da.\nUdalerriko euskal hiztunen kopurua gaur egun oso handia da, %70etik gorakoa.\nHedabideak.\n\"Esan Erran Irratiak Basaburuan du egoitza.\nZerbitzuak.\nUltzamako Zerbitzu Sozialen Mankomunitateko kide da Basaburua."}
{"id": "7096", "revid": "12788", "url": "https://eu.wikipedia.org/wiki?curid=7096", "title": "Baztan", "text": "Baztan ([bas\u033btan]) Nafarroa Garaiko iparraldeko udalerri eta haran bat da, izen bereko ibaiaren arroan dagoena, Lapurdi eta Nafarroa Beherearekiko mugan. Iru\u00f1eko merindadean dago eta hamabost herrik osatzen dute; Elizondo da herri nagusia, udalerriaren erdigunean. Urdazubi eta Zugarramurdi udalerriekin batera, Baztanaldea eskualdea osatzen du. biztanle ditu; eta, 376,8 km\u00b2 dituelarik, azaleraz Euskal Herriko udalerri handiena da. Hango euskalkia tarteko hizkera da, nafar-lapurteraren eta nafarreraren artekoa.\nIzena.\nBaztan izenaren jatorria eta esanahi zehatza ezezagunak dira. Etimologia mitologiko eta fantastiko baten arabera, \"bat han\" esamoldetik omen dator, haraneko biztanleen arteko elkartasunari erreferentzia eginez. \"Baztan\" abizena badago, ziurrenik haran hartan jatorria duena. Bearnon ere bada Bastan\u00e8s izeneko udalerria.\nUdalerriak Nuevo Bazt\u00e1n herriari (Madrilgo Erkidegoa, Espainia) eman zion izena XVIII. mendearen hasieran, Juan Goienetxe Gaston baztandar negozio-gizonak herri berria eraiki zuenean Madrildik gertu. Haren helburua herriko lantegietan Madrilgo goi-mailako gizarte-klaseentzat produktuak ekoiztea izan zen.\nGeografia.\nIbai nagusia Baztan izenekoa da, haranetik ateratakoan Bidasoa deitzen dena. Ipar-mendebaldeko urak Orabidea errekak biltzen ditu, aurrerago Ugarana deitua eta Donibane Lohizunen itsasoratzen dena. Aritzakun eta Uritzate errekek, Urbakuran elkartuta, Errobi ibaiaren adar Baztan erreka osatzen dute.\nMugakideak.\nUdalerri eta lurralde hauek ditu mugakide: mendebaldean, Donamaria, Bertizarana, Etxalar eta Sara; hegoaldean, Erroibar, Esteribar, Lantz, Anue eta Ultzama; ekialdean, Baigorri, Banka, Aldude eta Urepele; eta iparraldean, Sara, Zugarramurdi, Urdazubi, Senpere, Ainhoa, Ezpeleta, Itsasu eta Bidarrai.\nIngurune naturala eta klima.\nBaztango klima ozeaniko epela da, \"Cfb\" K\u00f6ppen klima sailkapenaren arabera. Ezaugarri nagusia urte osoko prezipitazio ugariak izatea da. Batez beste 1.500 eta 2.200 mm bitartean izaten dira, nahiz eta udalerriko gunerik menditsuenetan ugariagoak diren. Euri egunak 180 inguru izaten dira. Bestalde, aldaketa termikoa nahiko txikia da eta uda garaian ez da hilabete idorrik izaten. Urteko batez besteko tenperatura 10 eta 15 gradu artekoa izaten da.\nJatorrizko landaredia pagadiek osatzen zuten gune menditsuetan, hariztiak udalerriko haranetan zeuden, eta, gaztainondoak tarteko guneetan. Gizakiaren eragina dela eta, ordea, asko eraldatu da jatorrizko landaredi hori eta gaur egun 7.500 hektarea pagadi baino ez dira geratzen. Pagadiak hegoaldeko gune menditsuenetan hedatzen dira batez ere. Hariztiek, berriz, gizakiaren eragina gehien jasan zuten espezieak dira, asko bota dira eta, bai zura lortzeko bai nekazaritzarako larreak lortzeko. Birlandatutako zuhaitzek 2.100 hektarea hartzen dituzte (batez ere Otsondo-Alkurruntz eta Orabideko guneetan), Nafarroa Garaiko azalerarik handienetakoa. Intsinis pinua, haritz gorria eta japoniar laritzak erabili ziren birlandaketetarako.\nMendiak.\nHaraneko tontor nagusia Saioa (1.418 m) dugu, Belate eta Artesiaga mendateen artean dagoena; Irurita du herririk hurbilena. Saioa mendilerroan aipatzekoak dira, bertzeak bertze, Loiketa, Abartan, Elorregi, Aizkoa, Urlegi, Urdintz, Bagolegiko Kaskoa, Basaburuko Kaskoa, Ezkorlako Kaskoa eta Auzkue. \nHauza (1.306 m) Izpegiko mendatetik gertu dago, Erratzu eta Baigorri (Nafarroa Beherea) artean. Mugan dago Iparla (1.049 m) ere, bertze magalean Bidarrai (NB) duena.\nEstazio meteorologikoak.\nGorramendi mendiaren tontorrean, lehen militarren radar kokagunea izandakoan, itsasoaren mailatik 1.071 metrora, Nafarroako Foru Erkidegoko Gobernuak jarritako estazio meteorologiko bat dago.\nIruritako hiltegiaren ondoan, bestalde, Espainiako Meteorologia Agentziaren (AEMET) beste estazio meteorologiko bat dago.\nHistoria.\nBaztandik hurbil, Urdazubiko Alkerdi eta Berroberrian, Goi Paleolitoko aztarna ugari aurkitu dira. Haranean 600 monumentu megalitiko (trikuharri, harrespil eta zutarri) baino gehiago katalogatu dira.\nErromatarrek Novenpopulania probintzian sartu zutela uste da. XI. mendetik behintzat Iru\u00f1eko Erresumaren barnean zegoen. Elizaz, berriz, Baionako elizbarrutian egon zen, 1567an Iru\u00f1ekoan sartu zuten arte.\nKoroak, Antso VII.a Azkarraren erregealditik (1154-1234) bederen, zergak jasotzen zituen Amaiurko eta Ainhoako postuetan. Ez ordea laborarien petxak, Arizkunen eta Almandozen izan ezik. Hori dela eta, biztanle askok kapareen pribilegioen antzekoak zeuzkatela uste da.\nXII. mendean Lapurdiko mugan Salbatore monasterioa kokatu zen, inguru hurbilean eragin handia izan zuena. Monasterioaren menpeko izan ziren Urdazubi eta Zugarramurdi herriek, auzi luzeen ondoren, bai Baztandik, bai mojengandik askatzea erdietsi zuten. Zugarramurdi 1667an bihurtu zen udalerri eta Urdazubi 1774an.\n1393an Karlos III.ak elizondarren kaparetasuna onartu zuen. Haren ondoregoek, Blanka eta Joanes II.ak, zerriak mendian bazkatzeagatik petxak kobratu nahi izan zituzten. Horren aurka Haranak Kontuen Ganbarara jo eta auzia irabazi zuen. Horren ondoren Vianako Printzeak baztandarren kaparetasuna onartu zuen.\nXIV. mendetik aurrera populazioa azkarki emendatu zen. Bi arrazoi izan ziren horretarako: baliabide naturalen ustiapen handiagoa eta, batez ere, kapare izateak baztandarrentzat zekarren onura.\n1522an, Amaiurko gazteluan, Henrike II.a Nafarroakoaren aldekoek Gaztelako Erresumaren aurkako azken erresistentzia borroka egin zuten.\n1665ean, Amaiur Baztandik bereizi zen eta hala segitu zuen, 1969an itzuli zen arte.\nMugatik hurbil egonik, Espainiaren eta Frantziaren arteko gerren ondorioak pairatu zituen, latzenak Hogeita Hamar Urteko Gerrakoak eta Frantziako Iraultzako Gerretakoak.\nLehen Gerra Karlistan Elizondoko Arizkunenea jauregia Karlos Maria Isidroren egoitza izan zen (1834). 1835ean, Ziga eta Elizondoko gatazken ostean, Espoz Mina jeneralak Lekaroz herriari su eman eta herritar andana fusilatu zuen. Hiru etxe eta eliza baino ez ziren erre gabe geratu. Bigarren Gerra Karlistan Arsenio Mart\u00ednez-Campos buru zuten liberalak Arxuriko guduan nagusitu ziren eta gerrari amaiera eman.\nXX. mendea.\n1913an eskualdean inoiz izandako hondamendi larriena izan zen, Autza mendian izandako bat-bateko euri-jasa izugarri batek eragindako oldeak Elizondo eta Erratzu herriak suntsitu eta bi emakume eraman zituelako. Uholdeak 18 zubi hondatu zituen Bidasoa ibaiaren ibilbidean. Egun, ura heldu zen maila erakusten duen plaka dago Elizondoko Jaime Urrutia kalean. \nFrancoren heriotzak (1975) ez zuen ageriko aldaketarik ekarri haranera, ordu arteko diktaduraren aldean. 1978an, udalak eratu ziren, eta ordutik hurrengo bi hamarkadetan erregimenari lotutako agintariek babesa jasotzen jarraitu zuten, eta udal gobernu organoetan agintzen. 1983an, orduko udal agintarien eta zenbait herritarren oposizio gogor batez, ikastola sortu ahal izan zen.\nEkonomia.\nNekazaritzak (zuhainak, fruta-arbolak) ez du garrantzi handirik; abeltzaintza (behiak eta ardiak), zerbitzu sektorea (administrazioa, irakaskuntza, osasuna, merkataritza, ostalaritza) eta industria (zurgintza, elektrizitatea, harrobi eta marmol-hobiak, elikagaiak) eta eraikuntza dira udalerriko ekonomi jarduera nagusiak.\nDemografia.\nNekazaritzari lotutako udalerria izanik, Baztanek egonkor mantendu zuen populazioa XX. mendearen lehen erdialdean. Bigarren erdialdean, berriz, biztanle kopurua beheraka hasi zen eta mende amaierarako populazioaren % 20 galdua zuen.\nXXI. mendearen hasieran, komunikazioak hobetzearekin batera, populazioa igotzen hasi zen.\n2008ko erroldaren arabera, Espainiaz kanpoko 455 etorkin bizi ziren herrian, biztanleen %\u00a05,80 (Nafarroako Foru Erkidegoko batezbestekoaren azpitik).\nPolitika.\n2007ko udal hauteskundeetan, Baztango alkatea Nafarroa Bai koalizioko Virginia Aleman Arraztio atera zen. Baztango udaleko hamahiru zinegotzietatik zazpi lortu zituen eta, hortaz, gehiengo osoa udalean. Ezker abertzalearen zerrenda Espainiako Auzitegi Nazionalak legez kanpo utzi zuen. Baliogabeko botoak 780 izan ziren (emandako guztien % 16,80) eta 147 boto zuri izan ziren (botoen % 3,81). Abstentzioa % 37,02koa izan zen.\n2011ko maiatzaren 22ko hauteskundeetan, UPN eta Bilduk bosna zinegotzi atera zituzten. Lehena zerrendarik bozkatuena izan bazen ere, Baztango Ezkerrak (I-Etik hurbil, 2 zinegotzi) Bilduko Garbi\u00f1e Elizegiri eman zioten botoa eta hark eskuratu zuen alkatetza. NaBai 2011k abstentziora jo zuen. PSNk ez zuen hautetsirik lortu.\n2015eko udal hauteskundeetan, Euskal Herria Bilduk (Bilduren ondorengoak) zinegotzi bat galdu zuen eta bostekin geratu zen, baina lehena izan zen botoen kopuruan; UPN alderdiak, berriz, zinegotzi bat galduta, bosti eutsi zien; Nafarroa Bai koalizioaren ondorengoa Geroa Baik zinegotzi bat gehiago eskuratu zuen; Baztango Ezkerrak biak mantendu zituen; eta Baztan Auzolanean herri plataformak bat lortu zuen. Euskal Herria Bilduren hautagai Joseba Otondo hautatu zuten alkate, haren zinegotzien eta Baztango Ezkerraren bi zinegotzien botoei esker.\nUdaletxea.\nGaur egun udaletxea ezartzen den gunea Urdazubiko monasterioaren jabetza izan zen XVII. mendearen amaierara arte. Eraikinak estilo barroko-klasikoa du eta inguruko harri gorri ilunezko fatxada. 1986 eta 1987. urteen artean erabat zaharberritu zen, bai barrutik bai kanpotik, eta bertan 63 milioi pezeta inbertitu ziren. Udala alkateak eta hamalau zinegotzik osatzen dute.\nZinpeko alkateak.\nBaztan osatzen duten 15 herriek zinpeko-alkate bana dute. Zinpeko alkateak eguberri aurreko igandean hautatzen dira bi urteko agintaldirako.\nBatzar Nagusia.\nBaztango administrazio-erakunde gorena da. Haren eginkizun nagusia herri-lurrak (azaleraren % 84) zaindu eta gobernatzea da. Batzar Nagusia honako hauek osatzen dute: Udaleko alkateak, hamabi zinegotziek, hamabost herrietako alkateek eta lau junteroek (Baztango Unibertsitateko kuartel bakoitzetik bat). Kuartelak hauek dira: Baztangoiza (Amaiur, Arizkun, Azpilkueta, Erratzu), Elizondo (Elbete, Elizondo, Lekaroz), Erberea (Arraioz, Gartzain, Irurita, Oronoz-Mugairi) eta Basaburua (Almandoz, Aniz, Berroeta, Ziga). Urtean lau ohiko bilkura egiten ditu.\nOrdenantzak.\nErdi Arotik Baztango gobernuaren oinarria izan dira. Bertan arautzen dira, besteak beste, herri-lurren erabilera, batzarrak, herrietako alkateen izendapena eta eskumenak, auzolanak eta Batzar Nagusiaren antolakuntza.\nBatzarra.\nAuzokoen bilera da, haraneko 15 herrietako bakoitzean egiten dena. Bertan aztertzen dira herrian zein Baztan osoan interes publikoa duten gaiak.\nAzpiegiturak.\nGarraioak.\nLa Burundesa autobus konpainiaren Donostia eta Iru\u00f1ea bitarteko lineak geltokia du Baztango Almandoz herrian. Maiztasunak aldakorrak dira, baina gutxinez bi zerbitzu izaten dira norabi bakoitzean egunero. Lineak honako ibilbidea egiten du:\nLa Baztanesa autobus konpainiak Erratzu-Iru\u00f1ea, Erratzu-Donostia eta Iru\u00f1ea-Hondarribia-Donostia lineak betetzen ditu.\nKultura.\nEuskara.\nBaztango bertako hizkuntza euskara da (\"eskuara\", hango hizkeran). Koldo Zuazo, Koldo Mitxelena, Salaburu eta bertze hainbat euskalarik adierazi dutenez, nafar-lapurteraren eta nafarreraren arteko mintzaira bat egiten da Baztango herri guztietan, Oronoz-Mugairin izan ezik, han nafarrera hutsean egiten baitute. Euskararen Nafar Institutuak baztanera izendatzen du hango euskalkia. Baztango hizkera Mariano Izetak eta, berrikiago, Pello Salaburuk aztertu dute. 2008an, biztanleen %\u00a077,22 ziren euskaldunak.\nLiteratura.\nDolores Redondo (1969-) donostiar idazlearen \"Baztan Trilogia\" (\"Zaindari ikusezina\", \"Hezurren ondarea\" eta \"Ekaitzari eskaintza\") Baztanen girotuak daude.\nUrtarrilan, bestetik, 2015etatik, (H)ilbeltza edo Euskal Nobela Beltzaren Astea antolatzen da.\nZinema.\nUdalerri eta haran hartan film hauek filmatu edo girotu dira:\nKirola.\nLaxoa.\nLaxoa pilota jokoaren aldaera bat da, gaur egun jokatzen direnen artean aldaerarik zaharrena. XX. mendean erabat galdu zen, baina, gaur egun, Baztanen eta Malerrekan jokatzen da, 1960ko hamarkadan egindako berreskuratze ahaleginari esker; berreskuratze horretan, erabakigarria izan zen Jesus Jaimerena iruritar apaizaren lana. Nafarroako Foru Erkidegoko Gobernua laxoa kultura ondasun izendatzea aztertzen ari da.\nGR 11 ibilbidea.\nPirinioetako hegoaldeko isurialdea aldenik zeharkatzen duen GR 11 ibilbidea udalerri horretatik igarotzen da.\nMuseo etnografikoa.\nJorge Oteiza - Baztango Museo Etnografikoa Elizondoko herrigunean kokatuta dago, Puriosenea izeneko hiru solairuko etxetzar batean. Landa edo baserri mundua eta XIX. mendeko folklorea, jantziak eta musika erakusten ditu.\nMusika.\nBailaran sorturiko musika proiektu azken artean, azken urteotan, Kaskezur taldea eta Pottoka eta Olaia Inziarte abeslariak daude.\nDantzak.\nMutil-dantza, irri-dantzak edo jostaketakoak eta sagar-dantza hango adierazgarrienak dira.\nBaztandarren Biltzarra.\n1963tik urtero eta Done Jakue Egunaren, uztailaren 25a, aurreko edo ondorengo iganean Baztandarren Biltzarra ospatzen da, Baztango 15 herrien anaikidetza jaialdia. Hamabost herriek beren karrozak eramaten dituzte Elizondoko karriketan, jantzi tradizionalak eta abar erakutsiz. Bazkaldu baino lehen, plazan mutil-dantza jendetsua egiten dute."}
{"id": "7097", "revid": "11782", "url": "https://eu.wikipedia.org/wiki?curid=7097", "title": "Beintza-Labaien", "text": ""}
{"id": "7098", "revid": "63274", "url": "https://eu.wikipedia.org/wiki?curid=7098", "title": "Beire", "text": "Beire Euskal Herriko udalerri bat da, Nafarroa Garaia lurraldean kokatuta. Erriberriko merindadean eta Erdialdea eskualdean dago, Iru\u00f1ea hiriburutik 46,8 kilometrora. Altuera 351 eta 483 metro artekoa da, eta 22,25 km\u00b2-ko azalera hartzen du. biztanle zituen.\nUxueko mendilerroaren azpian dagoen herri txiki bat da Beire, Zidakos ibaiak zeharkatzen duena. Herri hartako bizilagunek Donamartiri Untzeko lurraldean sortua, berehala independizatu eta bere bidea hartu zuen. Tafallaldeko arkitektura tipikoa da, eta osorik pilatutako harriez osatutako etxeak ditu, nahiz eta Erriberako arkitekturaren eraginak ere badauden.\nBertako biztanleak \"beiretarrak\" dira.\nIzena.\nBeire toponimoa beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nMikel Belaskoren ustez, bere esanahia ezezaguna da. Ricardo Zierbidek enigmatikotzat jotzen du izena. Bithiri\u00f1a herriaren \"Beyrie\" frantsesezko edo \"Veiria\" okzitanierazko izenekin dituen antza formala irudipen hutsa da. Jean-Baptiste Orpustanek erakusten duen bezala, inguruko euskaldunek \"Bithiri\u00f1e\" deitzen duten izen hau latinezko bitrinatik dator, eta etimo hori ezin da inolaz ere Beirerentzat suposatu. Bestalde, egile honek ahots gaskoizko \"beyre\" (ikuspuntu edo ikuspegi) aipatzen du. Azkenik, Julio Caro Barojak \"Leire\" izenarekin alderatzen du, eta herriaren izena antroponimo edo etnikoren batekin erlazionatu daitekeela dio.\n1979ko \"Euskal Herriko udalen izendegian\", Euskaltzaindiak \"Behiria\" forma proposatzen zuen, 1990ean atzera egin eta \"Beire\" aukeratu zuen arren.\nEzaugarriak.\nArmarria.\nBeireko armarriak honako blasoi hau du:\nBandera.\nBeireko banderak Beireko armarri dauka hondo gorri baten gainean. Armarriak kasket bat du gainean.\nGeografia.\nBeire Tafallaldean dago, Nafarroako Erriberako eremu lauaren hasieran, Uxueko mendilerroaren mendebaldean. Zidakos ibaiak atzeratzen du.\nInguru naturala eta kokapena.\nUdalerria Uxueko mendilerroaren oinaren zati da, eta Zidakoserantz egin behar da, zeinak bere mendebaldea zeharkatzen baitu, San Martin eta Bezkoze sakanetatik. Lurraren desorekak apalak dira eta 360 eta 489 metro artekoak. Uxueko faziek, hemen nagusiki buztintsua denak, eta Tafallako antiklinalaren hegoaldeko hegalaren zati den lurraren ziztadak, erliebearen lautasun orokorra azaltzen dute, glaziazio maila ezberdinek areagotua, dagozkien eraispen mantu zabal eta guzti.\nKlima eta landaredia.\nBeireko klima mediterraneo-kontinentala da, neguak hotzak dira, eta udak sargoriak. Aldaketa termikoa ere nahiko zabala da eta udaberri eta udazkenean (euri gehien egiten duen urtaroetan) tenperatura maximo eta minimoaren arteko aldea hogei gradutik gorakoa izan daiteke. Urteko batez besteko tenperatura 13 eta 14 gradu artekoa eta prezipitazioak 450 eta 600\u00a0mm bitartekoak dira (udalerriaren iparraldean ugariagoak izaten dira). Urteroko egun euritsuak 70 inguru dira.\nGizakiaren aurretik udalerri gehienean aurki zitekeen jatorrizko landaredia ia erabat desagertu da, eta nekazaritzaren hedapenak eta zuhaitzen mozteak erabat aldatu dute herrigunearen inguruko paisaia. Zuhaitz bakarrak lertxundiak dira (zortzi hektarea baino ez), eta ibaiaren ertzean aurki daitezke.\nEstazio meteorologikoa.\nBeiren ez dago estazio meteorologikorik. Hala ere, Erriberri pareko udalerrian, estazio bat dagoen, itsasoaren mailatik 389 metrora, Nafarroako Gobernuak 1931n jarritako estazio meteorologikoa dago.\n&lt;hr&gt;\nHistoria.\nGarai desberdinetako kokaleku arkeologikoak daude Turbilen (garrantzi berezia du Turbilen aurkitutako gerlari baten estatu-estala) eta San Julianen. Harrizko bi ortostato handi ere aurkitu dira, grabatu meandriformeekin, antza denez kultura megalitikoekin lotutakoak.\nKarlos II.a Nafarroakoa erregeak 1378an eman zion hiribilduaren betiko jaurerria Roger Castelboiko bizkondeari, baina Karlos III.a Nafarroakoak 1391n Karlos Beaumontekoa alferezari eman zizkion bere errentak. Joan II.ak jaurerrian eman zion Bernart Ezpeletakoari, Leonor I.a Nafarroakoak 1475ean berretsi zuen dohaintza, baina jurisdikzioa baztertuta. Hala ere, Joanes III.a eta Katalina I.a subiranoek hiribildua Koroaren ondarearekin lotu zuten 1510ean.\nGaztelak Nafarroa konkistatu ondoren, Beireren historia nagusia Nafarroa Garaiko orokorra da. 1802an, irin-errota zuen Zidakosen gainean, eta alkate batek eta bi errejidorek gobernatzen zuten, erregeordeak hiribilduak proposatuta izendatzen zituenak. 1850ean eskola bat zuen, urtean 2000 erreal zituena. 1920ko hamarkadan, bihozkarien komentu bat, bi eskola eta bi olio-errota ere bazituen, irin-ontzi hartaz gain. Lehen hamarkadetan, korralizen gaiaren inguruan gehien sentsibilizatu zen herrietako bat izan zen, bere udalak auzi bat hasteraino, bere jabetza aldarrikatuz, Gorenak jabeen alde 1915ean eman zuena.\nXX. mendean zehar biztanleria galduz joan zen, eta Beiretarrak inguruko gune industrial eta populatuagoetara jo zuten.\nDemografia.\n biztanle zituen Beirek.\nEkonomia.\nBeireko jarduera ekonomiko nagusia nekazaritza da, zereal eta mahastien landaketan oinarriturik. Guztira 75 nekazaritza ustiategi daude; horietatik 60, zerealen landaketari lotuak. Filoxera gaitza agertu aurretik, mahastien azalera handiagoa zen. Horrela, XIX. mendearen amaieran gaitza agertu zenean, ardogintzako sektoreak galera handiak jasan zituen. XX. mendearen hasieratik, mahastiak berlandatzen hasi ziren eta horrela 1906an 27 hektarea mahasti baziren 1961. urterako 209 hektarea zeuden.\nXIX. mendearen amaieratik XX. mendearen hasierara arte, zerealen laborantzarako lur berriak goldatu ziren, 1891ko 667 hektareako azaleratik, 1935eko 1.418 hektareara igaroz. Lehorreko laborantzako lurrak dira nagusi, lur ureztagarritzat erabiliak %12,9 baino ez baitira. 1906ko apirilaren 4ean, herriko nekazaritza kooperatiba sortu zen, eta 1918ko urriaren 2an herriko upategi kooperatiba. XX. mendean zaldi, asto eta mandoak hazten baziren ere, gaur egun abeltzaintza ardietara mugatzen da.\nIndustriari dagokionez, herrian bi lantegi daude, bata kontserba ekoizlea eta bestea eskailerak eraikitzen dituen enpresa txikia.\nPolitika.\nBeireko udaletxea herrigunean dago, eta idazkaria, era berean, Pitillasko Udalako idazkaria da. Udalbatza udalerriko alkateak eta bortz zinegotzik osatzen dute. Egungo alkatea Ainara Gonzalez Rubio da, \"Beire Aktiboakoa\" hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea herrigunean dago.\nXX. mendearen amaieran berriztu zen azken aldiz, hiru zatitan banatutako harlangaitzezko eraikuntza da. Udala alkatea eta sei zinegotzik osatzen dute.\nEgungo banaketa.\nBeireko Udala zinegotzik eta alkateak osatzen dute, demokratikoki hautatuak. Alkatea Ainara Gonzalez Rubio da, \"Beire Aktiboa\" zerrendakoa. Zinegotziak 5 daude:\nAlkateak.\n1979tik, Beirek 4 alkate izan ditu:\nGarraioa.\nNafarroako Hiriarteko Garraioa sareko linea zerbitzua ematen dio udalerri honi. Herriak bi autobus geldialdi du zeharkarrikan: bat Figarolerantz eta beste bat Tafallarantz.\nKultura.\nEuskara.\nLuis Luziano Bonapartek, 1869an, Beire ez-euskal-eremuan sailkatu zen.\nKoldo Zuazok, 2010ean, Beire ez-euskal-eremuan sailkatu zen.\nNafarroako Gobernuak onartutako Euskararen Foru Legearen arabera, Beire eremu ez-euskalduneko udalerria zen, eta hori dela eta, hizkuntza ofizial bakarra gaztelania zen. 2001eko erroldaren arabera, herritarren % 2,40k zekien euskaraz, 2010ean % 2,24k eta 2018n % 3,40k."}
{"id": "7099", "revid": "859892", "url": "https://eu.wikipedia.org/wiki?curid=7099", "title": "Belaskoain", "text": ""}
{"id": "7100", "revid": "119347", "url": "https://eu.wikipedia.org/wiki?curid=7100", "title": "Berbintzana", "text": "Berbintzana Euskal Herriko udalerri bat da, Nafarroa Garaia lurraldean kokatuta. Erriberriko merindadean eta Izarbeibar-Novenera eskualdean dago, Iru\u00f1ea hiriburutik 43,0 kilometrora. Altuera 304 eta 399 metro artekoa da, eta 12,98 km\u00b2-ko azalera hartzen du. biztanle zituen.\nArgako Erriberan dago, Larraga eta Miranda artean, Arga ibaiaren ertzean. Bere udalerrian Burdin Aroko herrixka dago, Ereta izenez ezagutzen dena. Andre Maria bere eliza, XIII. mendeko gotikoa, eskualdeko zaharrenetakoa da. Udalerriak aerodromo bat ere badu. Novenerako hiribildua izan zen.\nBertako biztanleak \"berbintzandarrak\" dira.\nIzena.\nBerbintzana toponimoa beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nMikel Belaskoren ustez, ziurrenik \"\"Berbinz\" izeneko pertsona baten jabetzakoa\" da. \"Berbinz\" + \"-ana\" eraikuntzak osatzen du. Lehenengo elementua identifikatu gabeko pertsona-izena da, eta bigarrena, propietatea adierazten duen erromantze-atzizkia. Julio Caro Barojak herriaren izena \"Vervetinus\" edo \"Vervinius\" latindar izenekin lotu zuen. Luis Mari Mujikak, berriz, jatorrizko \"Vervent\u00edana\" bat proposatzen du, \"Verventius\" pertsona-izenetik datorrena.\nEuskaraz, /z/ eta /s/ soinu frikatiboak (gaztelaniaz \"z\" edo \"c\" eta \"s\" hizkiekin adierazten dira) afrikarretan bihurtzeko Nafarroako euskaldunen ohiko erabilera, euskaraz \"tz\" eta \"ts\" irudikatuak hurrenez hurren, aurretik kontsonanteak daudenean \"l\", \"n\" edo \"r\" betetzen da, eta hurbileko beste toponimo batzuetan ere ikus daiteke, hala nola \"Faltzes\" (Falces/Faltzes) edo \"Martzilla\" (Marcilla/Martzilla) kasuan.\nEzaugarriak.\nArmarria.\nBerbintzanako armarriak honako blasoi hau du:\nArmarri hori Nafarroako Foru Aldundiak eman zion, herriak bere armarriekin bandera berri bat egitea erabaki zuenean, Andre Maria Erreginaren koroatzera joateko. Nafarroako Jauregiko beirateetan daude.\nBandera.\nBerbintzanako banderak Berbintzanako armarri dauka hondo gorri baten gainean.\nGeografia.\nBerbintzana Izarbeibar-Novenera eskualdean dago, Argako Erribera eremu naturalean eta Novenera eremu historikoan.\nInguru naturala eta kokapena.\nHerria, Nafarroa Garaiko mendebaldean kokatzen da, NA-132 errepidean Tafalla-Lizarra norabidean.\nKlima eta landaredia.\nKlimaren ezaugarriak mediterraneo kontinentalarenak dira. Aldaketa termikoa handia da, prezipitazioak urriak eta irregularrak dira urte osoan, eta iparreko ziertzo haizea da haizerik ohikoena. Urteko batez besteko tenperatura 13 eta 14 gradu artekoa da; eta prezipitazioak, 450 eta 500 mm bitartekoak. Urteroko egun euritsuak 55-65 inguru izaten dira.\nJatorrizko landaredia arteek osatzen zuten arren, gizakiaren eragina dela eta, ia erabat galdu dira gaur egun. Herrigunearen inguruan, gizakiak eraldaturiko laborantza lurrak baino ez daude gaur egun. Inguruko landaredia mediterraneo motakoa da, eta arteek osatzen dute nagusiki. Arteen azalera oso txikia da, ekintza antropogenikoa dela eta.\nEstazio meteorologikoa.\nBerbintzanan ez dago estazio meteorologikorik. Hala ere, Miranda Arga pareko udalerrian, estazio bat dagoen, itsasoaren mailatik 345 metrora, Nafarroako Gobernuak 1982n jarritako estazio meteorologikoa dago.\n&lt;hr&gt;\nHistoria.\nEretako aztarnategia, Berbintzanako herrigunean dago, Arga ibaiaren ondoan. Burdinaroan zehar garaturiko herrixka izan zen, K. a. lehen milurtearen inguruan, eta herriaren erromatartze garaian amaitu zen. Aurkitutako inguruko herrixketan ez bezala, Eretakoak, herrixka eredu desberdina jarraituz eraiki zen. Gune lauean eraikitako herrixka da, gotorlekuak normalean eraikitzen ziren toki malkartsuetatik edo muinoen gainetatik urruti beraz.\nHerriak harresia eta dorreak zituen inguruan, kanpoko erasoetatik babesteko. Dorre eta harresi hauek kristo aurreko VII. mendekoak dira, eta gaur egun edonork bisitatzeko moduan jarri ditu Berbintzanako Udalak. Aztarnez gain, Eretako alde batean, harresiaren, dorre baten eta garaiko etxebizitza bat berreraiki dira, herritarrek Eretako herrixkako biztanleak nola bizi ziren erakusteko.\nErdi Aroa.\nDirudienez, herri hori ez zen existitzen Gartzia IV.a Santxitz 1052. urtean, Estefania erregina andrearekin limosna eman zionean, bere arimengatik, eta bere gurasoenak, Naiarako Andre Maria monasterioari, Berbintzanako Andre Maria izeneko beste monasterio bati, Larragako terminoetan, bertako biztanleek eta monasterioak, dioenez, binana-eskubide komuna zutela, Berbintzanarik aipatu gabe. Jatorrizko herrigunea monasteriotik aurrera hazi zen, XV. mendearen amaieran oraindik ere herri hori Larragako etxaldea gisa hartzen baitzen.\n1220an jada Berbintzanaz hitz egiten da, Naiarako Andre Maria monasterioko herri gisa, zeinak 20 urterako eman baitzion Antso VII.a Nafarroakoa erregeari, bere eskubide guztiekin, 400 kahitze ogitan. 1225ean, errege horrek Naiarako Andre Mariari itzuli zion herria, arima gordetzeagatik itzultzen ziola esanez. Baina ekitaldi berean, priorrak eta Andre Maria komentuak herri hori utzi zioten erregeari, bere bizitzan zehar, urtean hamar meaila mezmudino ordainduz monasterioari, errolda tituluarekin.\n1274an oraindik ere bazen Berbintzanan monasterioa, Naiarako Andre Mariakoaren menpekoa; izan ere, honen priorra Henrike I.a Nafarroakoa erregeari kexatu zitzaion, Berbintzanakoari bere pribilegioak hausten zitzaizkiola esanez, eman behar ez zituen gauzak eskatuz. Haren bertuteari esker aztertu zuen erregeak negozioa, eta adierazi zuen monasterioari zegokiola Berbintzanako bildots, txerri, oilasko, ansaroi eta beste edozein aziendaren hazkuntzaren bederatzigarrena. Giza hilketak eta kalonjeak erregearen erdia eta monasterioaren beste erdia zirela ere ezarri zuen, eta inork ez zezala Arga ibaian arrantzatu, printzearen borondaterik gabe, monasterio osoan, erregearentzat 50 sos santxete eta monasterioarentzat beste 50 sosen zigorraren pean, eta Berbintzanako alkatea, erregeak izendatua, betierekoa izan zedila, printzeak aukeratutako herri bereko hiru gizonez.\n1280an, bizilagunek 100 kahitze gari eta beste hainbeste garagar eta olo zor zituzten petxa gisa, eta 50 kahitze eta 2 gari-lapurreta eta 93 garagar eta olo-kahize, bederatzigarren aldiagatik. Herri honen errentak erregeak 1307an Oier Maulekoari eman zizkion Mauleko gazteluaren truke. 1354an, Joan Maulekoak, Arradako jaunak, Berbintzanan zuen errenta saldu zion erregeari 250 kahiz garirekin.\n1414an, Berbintzanako hiribildua Piarres Azkoiengoa zen, eta honek erregeari eman zion, Andosillakoaren ordez. Mosen Piarres, berriz, Berbintzanako errota, jauregiak eta lursailak gorde zituen. (Azkoiengoak Berbintzanako hiribildua erosi zuen 1404an, Joan Jordan Listekoa, Launarreko jauna). 1416an, Karlos III.a Nafarroakoa erregeak, hilkorren ondorioz (izurritea) Berbintzana erabat hustu zela eta leku egokian zegoela kontuan hartuta, erregea askotan joaten zen hara, ehizara zein beste era batzuetara, eta, birpopulatzen laguntzeari barrez, bertako biztanleei petxa arrunt osoa barkatu ziela 85 urtez, esaten zuen petxa hau 50 urteko eperra baino gutxiagokoa zela, eta, era berean, beita hura 50ekoa zela.\n1457an, Karlos Bianako printzeak Berbintzanako herria eman zion Maria Armendaritzeri, bere bizitzan, jurisdikzio baxu eta ertainarekin eta printze berak herri horretan zuen jauregiarekin eta etxearekin. 1495ean Berbintzana Larragako etxalde bat bezala kontsideratzen zen, zeinaren batasunean bere petxak Leringo kondeari ordaintzen zizkion.\n1507an, Joanes III.a Nafarroakoak Bianako printzeak emandako eskerrak berretsi zizkien herritarrei, urteko zortzi eguneko azoka eta asteko azoka bat ospatzeko baimena emanez. Armarria eta eserlekua ere erakutsi zizkion Nafarroako Gorteetan. 1508ko uztailaren 28an Berbintzanako diputatu bat Tafallan ospatzen ari ziren Gorteetara joan zen Mendigorriaren ondoko lekua hartuz.\nAro Modernoa.\nNafarroako konkista ondoren, Berbintzanak zenbait zailtasun izan zituen bere erregealdiko hiribildu izaera ziurtatzeko, 1416an eratu zen bezala, eta 1507an Joanes III.a Nafarroakoak eman zizkion pribilegioei eusteko. Alde batetik, Leringo kondeak hiribilduaren gaineko eskubideak izan nahi izan zituen, eta auzi bat egon zen, Berbintzanaren alde huts egin zuena 1547an. Erresumako fiskala eta ondarezkoa Berbintzanak 1507an emandako pribilegioak izatearen aurka agertu zirenez, epaiketa batzuk egin ziren. Baina kasu honetan ere gutxienez hiru epai egon ziren elkarren segidan, azkenak 1579 eta 1580koak, bere alde.\nAro Garaikidea.\n1800. urtean jurisdikzio zibila alkate batek eta kriminala Iru\u00f1eko Errege Gorteak gauzatzen zuten, elizakoa Naiarako monasterioko abadearena zen bitartean, Berbintzanako elizako abade titulua aldi berean zuena eta berarentzat bikario bat eta bi onuradun izendatzen zituena.\n1855eko maiatzaren 1eko desamortizazio legea betez, 1862an labe bat, pattar fabrika bat eta errementeria bat saldu ziren enparantzan.\n1920ko hamarkadan irin-errota bat eta zentral elektriko bat zituen.\nDemografia.\n biztanle zituen Berbintzanak.\nEkonomia.\nBerbintzanako iharduera ekonomiko nagusia nekazaritza da. Zerealen landaketaz gain, mahastiek garrantzi handia dute, eta herrian upategi kooperatiba bat dago.\nPolitika.\nBerbintzanako udaletxea herrigunean dago. Udalbatza udalerriko alkateak eta sei zinegotzik osatzen dute. Egungo alkatea Angel Diaz Asenjo da, Berbintzanaren aldeko hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea herrigunean dago.\nEgungo banaketa.\nBerbintzanako Udala zinegotzik eta alkateak osatzen dute, demokratikoki hautatuak. Alkatea Angel Diaz Asenjo da, Arga zerrendakoa. Zinegotziak 6 daude:\nBatzordeak.\nBerbintzanako Udalan 5 batzorde ditu. Horietako bakoitzaren buruan hautetsi bat dago:\nAlkateak.\n1979tik, Berbintzanak 7 alkate izan ditu:\nGarraioa.\nNafarroako Hiriarteko Garraioa sareko linea zerbitzua ematen dio udalerri honi. Herriak bi autobus geldialdi ditu zeharkarrikan: bat Tafallarantz eta bertze bat Mirandarantz.\nKultura.\nBerbintzanan hainbat elkarte eta sozietate daude. \"Sociedad Recreativa San Isidro\" delakoak esaterako, seiehun bazkidetik gora dauka, eta herriko asialdirako bi lokalen jabe da \"La Taberna\" eta \"El Centro\". Horrez gain, \"Sociedad La Uni\u00f3n\" izeneko elkarteak herriko gazteentzat jarduerak antolatzen ditu, besteak beste, herriko jaien antolamenduan aritzen da. Aipatu elkarte horietaz gain, emakumeen elkartea, herriko gurasoena, eta Berbintzanako nagusien elkarteak daude.\nEuskara.\nLuis Luziano Bonapartek, 1869an, Berbintzana ez-euskal-eremuan sailkatu zen.\nKoldo Zuazok, 2010ean, Berbintzana ez-euskal-eremuan sailkatu zen.\nNafarroako Gobernuak onartutako Euskararen Foru Legearen arabera, Berbintzana eremu ez-euskalduneko udalerria zen, eta hori dela eta, hizkuntza ofizial bakarra gaztelania zen. 2001eko erroldaren arabera, herritarren % 1,80k zekien euskaraz, 2010ean % 1,82 eta 2018n % 3,60k.\nKirola.\nHerriko futbol taldea \"Injerto K. E.\" da, eskualde-mailako 2. multzoan aritzen dena."}
{"id": "7101", "revid": "512", "url": "https://eu.wikipedia.org/wiki?curid=7101", "title": "Beriain", "text": "Beriain ([be\u027ei.ain]) Nafarroa Garaiko udalerria da. Iru\u00f1erria eskualdean dago, Iru\u00f1eko merindadearen barnean, itsasoaren mailatik 493 metrora. 2019an 4.069 biztanle zituen.\nIru\u00f1eko metropoli eremuko beste hainbat herritan bezala, Iru\u00f1erriko Mankomunitatea arduratzen da zabor bilketaz, ur-horniduraz eta bestelako zerbitzuak eskaintzeaz.\nGeografia.\nInguru naturala eta kokapena.\nBeriain Nafarroa erdialdean dago, Iru\u00f1erriko gune metropolitarraren hegoaldean eta Iru\u00f1etik hamar kilometrora. Udalerriak Galar Zendearekin egiten du muga mendebaldean, Noain udalerriarekin ekialdean eta Tebas-Muru Artederretarekin hegoaldean.\nKlima eta landaredia.\nBeriain, Nafarroa heze eta lehorraren tarteko gunean dago. Urteko batez besteko prezipitazioak 800mm eta 1000mm bitartekoak dira. Dena den, nahiko gorabeheratsua ere izaten da, badira urteak 450mm baino ez direnak jausten, eta urte oso euritsuak 2.000mm jausten direnak. Hilabeterik euritsuena abendua da, orduan urteko prezipitazioen %32a erortzen baita. Urteko egun euritsuak 110 inguru izaten dira.\nUrteko batez besteko tenperatura 12 eta 13 gradu bitartekoa da.\nHistoria.\nHistorikoki Galar Zendeako herrietako bat izan da; Beriaini buruz agerturiko dokumenturik zaharrena 1097koa da. Geroago, 1110ean, Leireko monasterioko dokumentu batean Beriaini buruz hitz egiten da. Dokumentu hark Iharnotzeko Fortun Sanzek eta bere emazteak Leireko monasterioari Beriaingo jabetza uzten ziotela esaten zuen. Beriaingo bizilagunak ardogintza eta zerealen landaketan aritzen ziren, 1348tik aurrera eta ondorengo hamarkadetan Izurri Beltzak herria ia desagerrarazi zuen.\nXX. mendeko industrializazio prozesuak aldaketa sakonak eragin zituen herrian. \"Potasas de Navarra\" izeneko enpresa sortu zen, izan ere, mineral hori Beriaingo gune batean aurkitu eta meategi bat ustiatzen hasi zen. Horrekin batera, 1950eko hamarkadatik aurrera, hainbat industria txiki garatzen hasi ziren. Hori guztia Beriain herri zaharretik aldenduta, N-121 errepidearen ondoan non Poblado de Potasas izena eman zitzaion auzoa sortu zen, Getzaurre deitzen zen lekuan.\nBiztanleria haziz joan zen eta azkenik 1992. urtean Galar Zendeatik banandu eta udalerri independente bilakatu zen, ekainaren 15eko 222/92 foru dekretuaren bitartez. Herri zaharraren izena hartuz auzo langilearekin bat egin eta udalerri-proiektu berria hasi zen. Azken urteetan bi guneak batzen dituzten etxe talde berriak eraiki dira.\nDemografia.\nIru\u00f1etik hurbil egonda, haren hedapenaren ondorioz Beriainek populazio hazkunde nabarmena izan zuen XXI. mendearen lehen hamarkadan.\n2008ko erroldaren arabera, Espainiaz kanpoko 311 etorkin bizi ziren herrian, biztanleriaren %9,40a (Nafarroako batezbestekoaren azpitik).\nPolitika.\nUdal hauteskundeak.\nUdalerria denetik alkatea beti izan da PSN alderdikoa. 2007an zerrendaburua aurretik urte luzeetan alkate izandako Tom\u00e1s Prieto bazen ere, alderdi bereko Rafael Blanco Pe\u00f1a aukeratu zuten alkate, \"Agrupaci\u00f3n Municipal Independiente de Beri\u00e1in\" (AMIB) zerrendak PSNren aldeko botoa eman zezan. Hauteskunde haietan alderdirik bozkatuena UPN izan zen, guztira lau zinegotzi eskuratu baitzituen; PSNk hiru zinegotzi lortu zituen; AMIBek bi zinegotzi eta Nafarroa Baik eta NEBek bana.\nUPN izan ezik, talde guztiek eman zioten botoa Rafael Blanco Pe\u00f1ari.\n2011n talde hauek izan ziren ordezkaritza lortu zuten zerrendak: PSN (3), UPN (3), NaBai 2011 (2), \"Agrupaci\u00f3n Vecinal de Beri\u00e1in\" (AVB, 2) eta PP (1). AMIBen atxikimenduaz aurkeztu zen I-Ek ez zuen bat ere erdietsi, 2007ko AMIB eta NEBeko zinegotziak zerrendaburu joan ziren arren. Zerrenda bozkatuenaren burua izateagatik PSNko Tom\u00e1s Prietok alkatetza berreskuratu zuen.\nAlkateak.\nHauek izan dira Beriaingo azken alkateak:\na Urte askotan alkate izan den Prieto udalerria izan baino lehen ere 1982tik kontzejuko burua izan zen.\nb 1992. urtean Beriain Galar Zendeatik banandu eta udalerri bihurtu zen.\nc Alkateak ez zuen legegintzaldia bukatu.\nAzpiegiturak.\nBeriain N-121 errepidearen alboan kokatzen da. AP-15 errepidetik etorrita 81. irteera hartu ta N-121 errepidetik ailegatzen da herrira.\nGarraioa.\nUdalerri honetan Eskualdeko Hiri Garraioaren 2 linea daude:\nKultura.\nEuskara.\nNafarroako gobernuak onartutako Euskararen Foru Legearen arabera Beriain eremu ez-euskalduneko udalerria zen, eta hori dela eta, hizkuntza ofizial bakarra gaztelania zen. 2001eko erroldaren arabera, herritarren %1,36k zekien euskaraz hitz egiten.\n2008an Nafarroako Ezker Batuak eta Nafarroa Baik Euskararen Foru Legea aldatu eta gune mistoan udalerri gehiago sartzeko (horien artean Beriain) proposamena aurkeztu zuten Nafarroako legebiltzarrean. UPN ez beste talde guztien baiezko botoarekin proposamena aurrera aterako zela zirudienean, PSN alderdiaren ustegabeko jarrera aldaketak, atzera bota zuen gune mistoaren hedapena.\n2017ko ekainaren 22an Nafarroako Parlamentuak eremu mistora pasatzea erabaki zuen, beste 43 udalekin batean."}
{"id": "7102", "revid": "125559", "url": "https://eu.wikipedia.org/wiki?curid=7102", "title": "Berriobeiti", "text": "Berriobeiti ([berio\u03b2eiti]) Nafarroa Garaiko udalerria da, Iru\u00f1erria eskualdean kokaturik dagoena, Iru\u00f1eko merindadearen barnean. 1991n eratua, hamar herriz osatutako udal konposatua da. 25,739 kilometro koadroko eremua hartzen du, eta 7.011 biztanle zituen 2018an. Artika da kontzejurik jendetsuena, baina udaletxea Berriobeitin dago.\nIru\u00f1eko metropoli eremuko beste hainbat herritan bezala, Iru\u00f1erriko Mankomunitatea arduratzen da zabor bilketaz, ur-horniduraz eta bestelako zerbitzuak eskaintzeaz.\nGeografia.\nInguru naturala eta kokapena.\nBerriobeiti Iru\u00f1erriaren ipar-ekialdean kokatzen da, Iru\u00f1etik zazpi kilometrora, Nafarroa erdialdean.\nUdalerriak Itzarekin egiten du muga mendebaldean, Txulapainekin iparraldean, Berriozar eta Ezkabarterekin ekialdean, eta Iru\u00f1a eta Orkoienekin hegoaldean.\nKlima eta landaredia.\nKlimaren ezaugarriak mediterraneo eta atlantiar motako klimari dagozkio, eta herriaren inguruko landaredia ere, trantsizioko klimaren ezaugarriak ditu. Urteko batez besteko tenperatura 12 gradukoa eta prezipitazioak 800-900mm ingurukoak izaten dira. Iru\u00f1etik gertu egon arren, Nafarroako hiriburuan baino euri gehixeago egiten du Berriobeitin. Urteroko egun euritsuak 100 inguru izaten dira.\nHerrigunearen inguruko mendietan, arte, pago eta haritzak daude. Horrez gain, XX. mendearen hasieran birlandaturiko hainbat pinu ere badaude.\nNatura.\nEz dago ibai edo erreka garrantzitsurik, baina bai iturri ugari, garrantzitsuena Txulapain, Ballariain eta Berriogoiti kontzejuak zeharkatzen dituena. Horrez gain, Lotza eta Putzu Berriko urmaela hainbat hegaztiren babeslekua da. Otsailetik ekainera izaten dute ur gehien, udaberrian jausitako euria zenbat den.\nHerriak.\nBerriobeiti honako herriek osatzen dute: Aitzoain, A\u00f1ezkar, Artika, Ballariain, Berriobeiti, Berriogoiti, Elkarte, Larrageta, Lotza eta Oteitza. Artika kontzejua gainerako herrietatik bananduta legoke, mendiko lur zerrenda batez loturik ez balego, eta Berriozarren eta Antsoainen artean dago.\nHistoria.\nHistoriaurreko aztarnak aurkitu dira Berriobeitiko herrietan, Artika kontzejuan topatutako Brontze Aroko harri leundua, eta Burdin Aroko arrastoak A\u00f1ezkar mendian. Erromatar inperioaren garaian ere, bizi izan zen jendea herrian, Oteitzan topatutako bi hilobi-inskripzioek argitu zutenaren arabera. Erdi Aroan bi herrixka ziren Berriobeitiko lurretan, Lakidain batetik, Larragetatik hurbil, eta Osabide bestetik, Eltxumendin. Jose Maria Jimeno Jurioren esanetan, bi herrien artean 100 biztanle inguru zituzten.\nErdi Arotik XX. mendera arte, nekazaritza izan zen Berriobeititarren jarduera nagusia. Nekazariek elizari ordaindu behar zizkieten tributuak eta lurretik ateratzen zutenaren zati bat. 1607. urtean, esaterako, hamabi etxe zeuden Aitzoainen eta horietatik zortzik lurretik ateratako gariaren zati bat ordaindu behar izan zioten Ganberako Kalonje Artxidiakonoari. A\u00f1ezkar auzoko bizilagunak Iru\u00f1eko San Agustin monasterioaren menpekoak ziren, eta Berriobeiti kontzejukoak Orreagako kolegiatari eta Iru\u00f1eko katedralari.\nXVII. mendean Nafarroan eztabaida sortu zen, Nafarroako zaindaria nor izan behar zen erabakitzeko. Aldundiak eta jesuitek San Frantzisko Xabier proposatu zuten, eta Iru\u00f1eko udalak eta apaiz batzuek San Fermin. Antsoaingo Zendeako zati zen Berriobeitik, San Frantzisko Xabierren alde egin zuen.\nGerrate Karlisten ondoren, Ezkaba mendian Alfontso XII.aren gotorlekua eraiki zen, herritik gotorlekuraino zihoan errepidearekin batera. Gotorleku horren eraikitzea, Ezkaba menditik etor zitezkeen eraso militarrak ekiditzea zen. XX. mendean biztanleriak izugarri egin du gora, eta herrixka bat baino ez zena 3.000 biztanletik gorako herri bihurtu da. Iru\u00f1etik hurbil dagoen Artikako kontzejuan 3.000 etxebizitza eraiki dira eta biztanleria ia bikoiztu egin da 2000. urtetik.\nAntsoaingo zendeatik bereiztea.\nBerriobeitiko udala 1991n eratu zen. Urte hartan, Antsoain eta Berriozar Antsoaingo zendeatik bereizi ziren.\nGainerako herriak izan ziren Berriobeiti udalerria osatu zutenak, hala nola Aitzoain, A\u00f1ezkar, Artika, Ballariain, Berriobeiti, Berriogoiti, Elkarte, Larrageta, Lotza, eta Oteitza. Oronsuspe Aitzoaingo auzoa da.\nArtika Berria.\nArtika Berria Berriobeitiko enklabea da, udalerritik banatuta Berriozarrek eta Iru\u00f1eak inguraturik. Guztira, 1.800 etxebizitza eraiki dira eta Iru\u00f1erriko beste egitasmoetan ez bezala, Artika Berrian etxebizitza libreak nagusi dira, babes ofizialekoen ordez, Iru\u00f1erriko Sarriguren, Ardoi edo Erripagaina bezalako babes-ofizialeko etxebizitzadun proiektuekin kontrajarriz.\nProiektuaren hegoaldera \"Artiberri\" izeneko auzo berria eraikitzea aurrikusten da, Artika Berria, Iru\u00f1eko Buztintxuri auzoaren ondoan.\nEkonomia.\nHistorikoki nekazaritza izan da Berriobeitiko ekonomiaren ardatza, baina 1960ko hamarkadatik aurrera, Iru\u00f1erriko hazkundea dela eta, metropoliaren erdigunetik kanpora ateratako industriak herrian ezarri dira, eta horrela, gaur egun Berriobeitik bost industrialde dauzka:\nDemografia.\n1991. urtera arte Berriobeiti Antsoaingo zendean integraturik egon zen. Urte horretan udalerri berri gisa eratu zen.\nBerriobeitik hazkunde ikaragarria izan zuen XXI. mendearen lehen hamarkadan. Iru\u00f1eko ipar-mendebaldean egonik, hiriburuaren hedapenak eragin nabarmena izan du udalerrian.\n2008ko erroldaren arabera, Espainiaz kanpoko 291 etorkin bizi ziren herrian, biztanleriaren %10,01 (Nafarroako batez bestekoaren antzera).\nPolitika.\nUdaletxea.\nUdaletxea XX. mendearen amaieran altxatutako eraikin modernoa da eta Berriobeiti kontzejuko plaza nagusian dago. Udala alkateak eta hamar zinegotzik osatzen dute. Bestalde, udalerria osatzen duten kontzeju guztiek, ordezkari bat dute.\nUdal hauteskundeak.\n2007ko maiatzeko hauteskundeetan \"Agrupaci\u00f3n Ayuntamiento de Berrioplano\" (AAB) izan zen talderik bozkatuena, guztira hiru zinegotzi eskuratu baitzituen. UPNek, Nafarroa Baik eta \"Candidatura Independiente de Berrioplano\" (CIB, eskuindarra) taldeak bina zinegotzi lortu zituzten, eta Herri Kandidaturak (HK, ezkerreko abertzaleak) eta AVAP herri plataformak zinegotzi bana. Emaitza horiekin, \"Agrupaci\u00f3n Ayuntamiento de Berrioplano\" (AAB) zerrendako Jos\u00e9 Mar\u00eda Irisarri hautatu zuten alkate.\n2011n zerrenda hauek aurkeztu ziren: AAB (4 zinegotzi eta Irisarri alkatetzan), UPN (2, CIBekin batera aurkeztu zen), NaBai 2011 (2), Bildu (1), PP (1), PSN (1) eta I-E (0). Jos\u00e9 Mar\u00eda Irisarri berriro hautatu zuten alkate.\n2015eko udal hauteskundeen ondoren Juan Mar\u00eda Albizu (Plazaola herri plataformakoa) hautatu zuten alkate. Plazaola Podemos, GeroaBai I-E eta independienteei loturiko jendeak osaturiko taldea zen, eta botorik gehien eskuratu zituen hauteskundeetan (757 boto); ondotik, oso hurbil, Agrupaci\u00f3n Ayuntamiento de Berrioplano taldea gelditu zen, 726 botorekin. Hirugarren indarra Bildu izan zen, 547 botorekin. UPNk 465 boto izan zituen, eta PSN-PSOEk, 196 boto. Berriobeitiko udalerriko biztanleriak gora egin zuenez, Udala 13 zinegotzi izatera igaro zen (aurreko legealdian 11 zituen). Plazaolak bere lau zinegotzien eta EH BIlduko hiruen sostengua jaso zuen. UPNk eta AABko hiru zinegotzietatik bik (bat ez zen agertu) beren zerrendaburuari eman zioten botoa, eta PSN-PSOEk zuri bozkatu zuen.\nAlkateak.\nHauek izan dira Berriobeitiko azken alkateak:\na 1991. urtean Antsoain eta Berriozar Antsoain Zendeatik banandu eta udalerri bihurtu zirenean, beste hamar kontzejuek elkarrekin jarraitu zuten Berriobeiti udalerria eratuz.\nGarraioa.\nUdalerri honetan Eskualdeko Hiri Garraioaren 4 linea daude:\nHorrez gain, La Muguiroarra autobus konpainiak Eritze kontzejua eta Berriobeitiko erdigunea Iru\u00f1earekin batzen ditu. Autobus lineak, honako ibilbidea egiten du:\nGainera, Leizaran Mariezcurrena autobus konpainiaren Doneztebe eta Iru\u00f1ea bitarteko lineak geltokia dauka herrian. Autobus lineak, honako ibilbidea egiten du:\nKultura.\nJai eta ospakizunak.\nBerriobeitiko herri bakoitzak bere jai propioak ospatzen ditu. Aitzoainek Santa Ageda eguna ospatzen du otsailean. Larragetako auzoak urriaren 2an ospatzen ditu Errosarioko Ama Birjinaren omenez.\nJaiez jain, urtean behin, zendearen eguna ospatzen da, iraileko azken larunbatean normalean. Hamar herrietan bizi diren bizilagunen topaketa eguna izaten da eta urtero herri desberdin batek antolatzen du jaieguna."}
{"id": "7103", "revid": "103793", "url": "https://eu.wikipedia.org/wiki?curid=7103", "title": "Berriozar", "text": "Berriozar ([beri.os\u033ba\u027e], lagunartean \"Berrio\" izenez ezaguna) Nafarroa Garaiko erdialdeko udalerri bat da, Iru\u00f1eko merindadeko Iru\u00f1erria eskualdekoa. biztanle ditu, eta itsas mailatik 428 metro gorago dago.\nIru\u00f1erriko Mankomunitatea arduratzen da zaborra biltzeaz, ur horniduraz eta bestelako zerbitzuez, Iru\u00f1eko metropolitar guneko beste hainbat herritan bezala.\nGeografia.\nBerriozar Iru\u00f1erriko eskualdearen ipar-mendebaldean dago, Iru\u00f1earen ipar-mendebaldean. Mugakide ditu Berriobeiti eta Ezkabarte iparraldean, Antsoain ekialdean, eta Iru\u00f1ea hegoaldean.\nHiru auzo ditu: Alde Zaharra, Auzo Berria eta Zortziko.\nIngurune naturala eta klima.\nIru\u00f1erriko eskualde osoak bezala, Berriozarrek ere klima mediterraneoaren eta atlantikoaren arteko trantsizioko klima dauka. Udak bero eta lehorrak izaten dira, eta neguak hotzak eta euritsuak. Urteko batez besteko tenperatura 12,1\u00a0\u00b0C da, eta batez besteko prezipitazioa 907 mm. Hilabeterik beroena uztaila da, (20,6\u00a0\u00b0C), eta hotzena urtarrila, (4,8\u00a0\u00b0C). Euriari dagokionez, hilabeterik euritsuena abendua da (106,2 mm) eta idorrena uztaila (41,8 mm). Urteko hezetasunaren batezbestekoa %\u00a070 da.\nXX. mendean hasitako hiritartze handiaren ondorioz, jatorrizko landarediaren gehiena erabat galdu da. Herriaren inguruetako basoetan arteak ikus zitezkeen, eta gaur egun, ordea, Ezkaba mendira mugatzen dira. Horrez gain, zuhaixkak eta birlandaturiko espezieak eta degradaturiko baso hektareak daude.\nHistoria.\nBerriozar herriari buruzko lehen aipamena 1268. urteko liburu batean agertzen da. Bertan, herriak zortzi etxe dituela esaten da. Dena den, litekeena da garai horren aurretik ere, Berriozarren etxeren bat izatea, eta bertan jendea bizitzea, gerrarik ez zegoen garaietan; bestela, Iru\u00f1eko hiribildu babestuaren babesera jotzen zuten.\n1389. urteko uzta txarrek eraginda, herriko nekazariek ez zuten Karlos II.a erregeari zergak ordaintzeko ondasun nahikorik lortu eta urte hartatik aurrera, herria Ezpeletako Beltranen (Ezpeletako Baroia) jabetza bihurtu zen. Ondoren, baroiaren jabetza Ablitasko etxearen eskuetara igaro zen, hark izendaturiko alkate batek herrian agintzen zuela. Ablitasko etxearen eskubide hori 1815 arte gorde zen, Fernando VII.a Espainiakoak boterea bereganatu zuen arte.\nXIX. mendean hainbat gerrate eta izurriteri egin behar izan zieten aurre Berriozarko biztanleek. Izurri eta gaixotasunekin batera biztanleria jaitsi, eta aurreko mendeetako hazkunde motela eten egin zen. XX. mendearen erdialdetik hasita, herrira ehunka etorkin iritsi ziren Nafarroa Garaiko herrietatik aurrena, eta Espainiako hainbat probintziatatik ondoren. Biztanleri hazkunde handiarekin batera, herriaren hirigintza erabat aldatu zen, Auzo Berria eta Zortziko auzoa eraiki zirela. Auzo horiek Iru\u00f1erriko gune lauan daude, Iru\u00f1etik gertu. Hazkunde demografikoarekin batera, herriaren izaera aldatu egin zen, nekazarien herria izatetik, Iru\u00f1erriko bizigune izatera.\nBerriozarko udala 1991n eratu zen. Izan ere, urte horretan, Berriozar eta Antsoain herriak Antsoain Zendeatik bereizi ziren. Gainerako herriek, (Aitzoain eta Oronsuspe bere auzoa, A\u00f1ezkar, Artika, Ballariain, Berriobeiti, Berriogoiti, Elkarte, Larrageta, Lotza eta Oteitza), Berriobeiti udalerria osatu zuten.\nArmarria.\nBerriozarko armarria bitan banatuta dago. Ezkerreko aldean, kolore urdinean, belardi baten gainean dagoen bildots zuri bat ageri da. Eskuineko aldean, berriz, kolore zuria eta zortzi mihi gorri dira, binaka jarriak. Bi aldeak inguratuz zerrenda gorri bat dago, eta horren inguruan baita urre koloreko Nafarroako Erresumaren kateak ere.\nEkonomia.\nIru\u00f1earen inguruko herri gehienetan gertatu bezala, hainbat enpresa hiriaren kanpoaldera joan dira, eta industrialdeak eraiki dituzte bertan. Besteak beste, Eroskik eraikitako merkataritza-gunea eta Iru\u00f1eko barazki, fruta eta janarien merkatu handia, MerkaIru\u00f1a, Berriozarren daude. Eroski-Iru\u00f1a merkataritza-gunea gune-metropolitarraren mendebaldean dago, eta Eroskiren supermerkatua eta beste hainbat denda daude bertan, guztira 25.000 metro koadro inguruko azalera dauka.\nEroskik Nafarroako Foru Erkidegoko Gobernuaren baimena jaso zuen 2008. urtean zeukan azalera komertziala handitu eta merkataritza-gune txiki bat eraikitzeko, supermerkatuaren ondoan.\nDemografia.\n1992. urtea baino lehenagoko daturik ez dago, Berriozar Antsoainen menpeko herria zelako.\n2008ko erroldaren arabera, Espainiaz kanpoko 1.330 etorkin bizi ziren herrian, biztanleriaren %15,40 (Nafarroako Foru Erkidegoko batezbestekoaren gainetik).\nPolitika.\nUdaletxea.\nBerriozarko udaletxea Kaleberriko 12. zenbakian dago, baina XX. mendearen amaieran eraikin berria altxatzeko proiektua aurkeztu zen. Eraikin berria Euskal Herria Plazan egongo da. Udala alkateak eta hamar zinegotzik osatzen dute.\nUdal hauteskundeak.\nBerriozarko alkatea Nafarroa Bai taldeko Xabier Lasa da 2007ko maiatzeko hauteskundeez geroztik. Talderik bozkatuena Nafarroa Bai izan zen, guztira hiru zinegotzi eskuratuz, bigarrenik, UPNek ere hiru zinegotzi lortu zuen baina 135 boto gutxiago, hirugarrenik, Eusko Abertzale Ekintza ageri da hiru zinegotzirekin. Ondoren PSN dator bi zinegotzirekin, eta azkenik,CDN eta Nafarroako Ezker Batua zinegotzi banarekin. Alkatetza Nafarroa Baik eskuratu zuen, gehiengo osorik izan ez arren, alkatetzarako aurkeztutako taldeen artean botorik gehien lortu zuen alderdia izan zelako. UPNk zinegotzi bat galdu zuen PPra igarota. Baliogabeko botoak hamazortzi izan ziren (emandako guztien %0,46) eta boto zuriak 42 (%1,08). Abstentzioa, berriz, %34,87koa izan zen.\n2011n hauek izan ziren aurkeztutako zerrendak: NaBai 2011 (4 zinegotzi eta Lasarentzat alkatetza), Bildu (3; gobernu akordioa sinatu zuen NaBairekin), PSN (2), UPN (2), I-E (1), PP (1) eta CDN (0).\n2015eko udal hauteskundeetan, berriz, Bilduren ondorengoa zen Euskal Herria Bilduk eskuratu zuen boto eta zinegotzi gehien. Emaitzen ondoren, Euskal Herria Bilduko Raul Maiza hautatu zuten alkate.\nAlkateak.\n1979tik kontzejuko presidenteak Jos\u00e9 Luis Campo (AMO), Jos\u00e9 Mar\u00eda Barrena eta Estela Vasco (biak PSNkoak) izan ziren. \nHauek izan dira Berriozarko azken alkateak:\na 1991. urtean Berriozar Antsoain Zendeatik banandu eta udalerri bihurtu zen.\nb Alkateak ez zuen legegintzaldia bukatu.\nGarraioa.\nUdalerri honetan Eskualdeko Hiri Garraioaren 3 linea daude:\nKultura.\nUdalaren kultura etxeak hainbat ekitaldi antolatzen ditu urte osoan.\nMusika.\nBerriozarren oinarrizko musika eskola bat dago. Horrez gain, udalerriko Musika Banda, 1985. urtean sortu zena, Jose German Villafranca zuzendari eta musikariaren eskutik. 2005. urtetik Zizur Nagusiko musika bandarekin anaiturik dago."}
{"id": "7104", "revid": "140736", "url": "https://eu.wikipedia.org/wiki?curid=7104", "title": "Bertizarana", "text": "Bertizarana ([bertis\u033ba\u027eana]) Nafarroako ipar-mendebaldean dagoen udalerria da, Malerreka ibarrean, Baztan Bidasoa eskualdean. Bertizaranak hiru kontzeju ditu (Narbarte \u2014herriburua\u2014, Legasa eta Oieregi), eta bost auzo (Bertiz, Erreparatzea, Santalokadia, Tipulatze eta Zeberia).\nBertizaranak biztanle zituzten . urtean.\nGeografia.\nInguru naturala eta kokapena.\nBertizarana Iru\u00f1eko merindadearen iparraldean dago, Nafarroako hiriburutik 50 bat kilometrora.\nIparraldean Etxalar, hegoaldean Donamaria, ekialdean Baztan eta mendebaldean Doneztebe eta Donamaria mugakide ditu.\nKlima.\nBertizaraneko Bertizen, itsasoaren mailatik 147 metrora, Nafarroako gobernuak 1992an jarritako estazio meteorologikoa dago.\nBertizko Jaurerria.\nBertiz antzinako jaurerri bat da. Oihan zabal batek estaltzen du eta 1984tik natura parke izendaturik dago. 2.040 hektareako azalera du, hots, udalerriaren erdia baino gehiago.\nHistoria.\nBertizko jaurerriari buruzko lehen dokumentu idatzia 1392koa da. Garai hartan, jaurerriaren jabe Pedro Miguel Bertiz zen, eta familia beraren eskuetan izan zen XIX. mendearen erdialdera arte.\nDemografia.\n2008ko erroldaren arabera, Espainiaz kanpoko 52 etorkin bizi ziren udalerrian, biztanleriaren %7,85 (Nafarroako batezbestekoaren azpitik).\nPolitika.\n2007ko udal hauteskundeak.\n2007 eta 2010 artean Bertizaranako Elkartaldea (BE) herri ekimeneko Andr\u00e9s Etxenike Iriarte izan zen alkatea. 2007ko udal hauteskundeetan BEk 203 boto eta lau zinegotzi lortu zituen, gehiengo osoa udalean. Bertizarana Baik 102 boto eta 2 zinegotzi erdietsi zituen eta Eusko Abertzale Ekintzak 70 boto eta zinegotzi bat. Boto zuriak hamar izan ziren (%2,60), eta baliogabeko botoak hamabi (%3,02). Abstentzioa %29,98koa izan zen.\n2011ko udal hauteskundeak.\n2011ko udal hauteskundeetan Bilduk gehiengo osoa lortu zuen eta Antonio Erregerena Berak eskuratu zuen alkatetza.\nUdaletxea.\nBertizaranako udaletxea Narbarten dago, eta inguruko eraikinen ezaugarri berak dituen harrizko eraikina da. Udaletxearen atariaren gainean Bertizaranako armarria dago. Udalak alkatea eta sei zinegotzi dauzka."}
{"id": "7105", "revid": "140736", "url": "https://eu.wikipedia.org/wiki?curid=7105", "title": "Betelu", "text": "Betelu ([betelu]) Nafarroako ipar-mendebaldean dagoen udalerria da, Leitzaldean eta alde euskaldunean kokatua. Iru\u00f1eko merindadeko herri honek biztanle zituen . urteko erroldaren arabera.\nTolosatik 20 bat kilometrora eta Nafarroako hiriburutik 44 kilometrora dago, N-130 errepidearen parean.\n1694an, gaur egun Araitz udalerria osatzen duten herrietatik banandu zen.\nGeografia.\nInguru naturala eta kokapena.\nHegoaldean Aralarko mendilerroa udalerriaren mugakide naturala dugu, Aralarko Mallo ikusgarriak bertatik bertara daudela: Ttutturre (1282 m), Hirumugarrieta (1431 m), Aldaon (1411 m), Uakorri (1306 m) eta Balerdi (1197 m).\nEkialdean, berriz, Elosta (937 m), Santa Barbara (853 m) eta Urkieta (854 m) mendiak daude.\nAraxes ibaiak udalerria zeharkatzen du hego-ekialdetik ipar-mendebaldera, eta, Gipuzkoa aldean, Oria ibaira isurtzen du ura, Aralar eta inguruko mendietako urak jaso ondoren.\nKlima.\nBetelun, itsasoaren mailatik 240 metro gorago, Nafarroako gobernuak 1977an jarritako estazio meteorologikoa dago.\nMugakideak.\nBeteluk Araitzekin du muga iparraldean, Larraunekin ekialdean, berriz ere Araitzekin mendebaldean, eta Aralarko mendilerroarekin hegoaldean.\nIturburua.\nAipagarria da bertako iturburua, garai batean bainuetxea izan zena, 1818 eta 1965 urteen bitartean martxan egon zena. Gaur egun ur minerala ateratzen da, botilaratzeko. Herria iturburu horretatik ur minerala ateratzen duen Betelu enpresagatik da ezaguna gaur egun.\nDemografia.\n2008ko erroldaren arabera, Espainiaz kanpoko zazpi etorkin bizi ziren herrian; biztanleen %2,03 dira (Nafarroako batezbestekoaren azpitik dago ehuneko hori).\nPolitika.\nUdal hauteskundeak.\nBeteluko alkatea Arbide Taldea (AT) herri ekimeneko Miguel Javier Errekalde Goldaratz da 2007ko udal hauteskundeez geroztik. Haren taldeak udaleko zazpi ordezkariak lortu zituen, eta, beraz, gehiengo osoa udalean. Baliogabeko zazpi boto izan ziren (emandako boto guztien %3,68) eta boto zuriak 34 izan ziren (%18,58). Abstentzioa %37,50ekoa izan zen.\n2011n egoera lehengo bera izan zen; Arribe izan zen aurkeztutako zerrenda bakarra. 140 boto, hautetsi guztiak eta alkatetza eskuratu zituen.\nUdaletxea.\nUdaletxea errepidearen ertzean dago eta XX. mendearen hasieran eraiki zen. Eraikinak hiru solairu dauzka, eta udalaz gain, bertan taberna, nekazaritza ganbera, anbulatorioa eta etxebizitza bat daude. Herriak alkatea eta sei zinegotzi dauzka. Beteluko idazkaria Araizko idazkari ere bada.\nKultura.\nEuskara.\nBiztanleen %84tik gora euskaldunak dira, eta euskalkiari dagokionez, Koldo Zuazo hizkuntzalariak herriko hizkera erdialdeko euskara edo gipuzkeraren aldaeratzat hartzen du.\nBertako hedabideen artean Aralar Irratia dugu aipagai, bailarako herri honetan ere bere uhinak zabaltzen baititu.\nJaiak eta ospakizunak.\nBeteluko herriko jaiak ekainaren 29an ospatzen dira San Pedroren omenez."}
{"id": "7106", "revid": "125559", "url": "https://eu.wikipedia.org/wiki?curid=7106", "title": "Bidaurreta", "text": "Bidaurreta ([bi\u00f0aureta]) Nafarroako Foru Erkidegoko udalerria da. Iru\u00f1eko merindadeko herri honek biztanle zituen . urteko erroldaren arabera. Nafarroako hiriburutik 20 kilometrora dago.\nIru\u00f1erriko Mankomunitatea zaborra biltzeaz, ura hornitzeaz eta bestelako zerbitzuak eskaintzeaz arduratzen da, Iru\u00f1ea inguruko gune metropolitarreko beste hainbat herritan bezala.\nGeografia.\nInguru naturala eta kokapena.\nHerria Nafarroa erdialdean kokatzen da, Iru\u00f1erriko gune metropolitarraren mendebaldean.\nBidaurretak Etxarrirekin egiten du muga iparraldean; Zabaltzarekin ekialdean; Jaitzekin mendebaldean; eta Beraskoain eta Girgillaorekin hegoaldean. Girgillao Lizarrako merindadeko herria delarik.\nHistoria.\nEtxauri ibarra zeharkatzen duen NA-7010 errepidea Andion eta Argui\u00f1ariz elkartzen zituen galtzada erromatarra izan zela uste da.\nDemografia.\n2008ko erroldaren arabera, Espainiaz kanpoko bi etorkin bizi ziren herrian, biztanleriaren %1,57 (Nafarroako Foru Erkidegoko batezbestekoaren azpitik).\nPolitika.\nUdaletxea.\nUdaletxea errepidearen ertzean dago eta XIX. mendearen erdialdean eraiki zen, jaurerriak bertan behera geratu eta herria udalerri independente bihurtzean alegia. Bi solairuko eraikuntza askea da, fatxada margotuarekin. Inguruko eraikuntzen estilo arkitektoniko bera dauka. Udalak alkatea eta lau zinegotzi dauzka, eta bertako idazkaria Ziritza, Etxarri eta Etxauriko idazkari ere bada.\nUdal hauteskundeak.\nBidaurretako alkatea Saigola (AES) herri ekimeneko Antonio Mar\u00eda Goikoetxea Armendaritz da 2007ko udal hauteskundeez geroztik. Baliogabeko botoak 4 izan ziren (emandako guztien %4,88) eta 9 boto zuri izan ziren (botoen %11,54). Abstentzioa %31,09koa izan zen.\n2011n ere Saigola izan zen aurkeztutako zerrenda bakarra; Goikoetxeak segitzen du alkate.\nAlkateak.\nHauek izan dira Bidaurretako azken alkateak:\nAzpiegitura eta garraioak.\nLa Pamplonesa autobus konpainiak Bidaurreta Iru\u00f1earekin batzen du. Autobus lineak honako ibilbidea egiten du:\nEuskara.\nNafarroako Gobernuak onartutako Euskararen Foru Legearen arabera, Bidaurreta eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2001eko erroldaren arabera, herritarren %8,16k zekien euskaraz hitz egiten.\n2008an Nafarroako Ezker Batuak eta Nafarroa Baik Euskararen Foru Legea aldatu eta gune mistoan udalerri gehiago sartzeko (horien artean Bidaurreta) proposamena aurkeztu zuten Nafarroako Parlamentuan. UPN ez beste talde guztien baiezko botoarekin proposamena aurrera aterako zela zirudienean, PSN alderdiaren ustegabeko jarrera aldaketak, atzera bota zuen gune mistoaren hedapena."}
{"id": "7107", "revid": "140736", "url": "https://eu.wikipedia.org/wiki?curid=7107", "title": "Bu\u00f1uel", "text": "Bu\u00f1uel ([bu\u0272u.el]) Nafarroako hegoaldean dagoen udalerria da. Nafarroako hiriburutik 114 kilometrora dago eta . urtean biztanle zituen.\nGeografia.\nInguru naturala eta kokapena.\nHerria Tuterako merindadearen hegoaldean kokatzen da Zaragozako probintziatik gertu. Herrira heltzeko N-232 edo NA-126 errepideak hartu behar dira Tutera-Zaragozako norabidean.\nBu\u00f1uelek Fusti\u00f1anarekin egiten du muga iparraldean, Bardearekin ekialdean, Cortesekin hegoaldean, eta Ribaforadarekin mendebaldean.\nKlima eta landaredia.\nBu\u00f1uelgo klima, Ebroko depresioaren klima mediterraneo-kontinentala da. Urteko batez besteko balioak honakoak dira: prezipitazioak 350-400mm, urteroko egun euritsuak 50-60, tenperatura 15 gradukoa. Euriak urriak dira, eta batez ere udaberrian eta udazkenean jausten dira, udak oso lehorrak izaten dira.\nHaizerik ohikoena iparreko ziertzoa da eta aldaketa termikoak handiak dira tenperatura maximo eta minimoen artean. Jatorrizko landaredi mediterraneoa ia erabat galdu da gaur egun gizakiaren eragina dela eta.\nEstazio meteorologikoa.\nBu\u00f1uelen, itsasoaren mailatik 244 metrora, Nafarroako gobernuak 1958an jarritako estazio meteorologikoa dago.\nHistoria.\nSorrera eta Erdi Aroa.\nBu\u00f1uelgo herriaren historiako lehen aztarnak neolito garaikoak dira. Kristo aurreko 4.500 eta 5.000 urteen arteko txabolak aurkitu dira Bardeatik hurbil. Mende batzuk geroago, erromatarren garaian, herrixka bat izan zen bertan, gaur egungo Bu\u00f1uelgo herrigunetik gertu, La Fontaza gunean. Zoritxarrez, herrixka hori erabat galdurik dago gaur egun. Familia bakar batzuk bizi ziren La Fontaza herrian, Ebro ibaiaren eskuinaldean, eta Tuteraraino iristen zen \"La Legio VII\" izeneko galtzada erromatar baten ondoan.\nGaur egungo Bu\u00f1uelen kokagunea Erdi Aroan ezarri zen, Errekonkistako frontearen eremuan. Alfontso I.a Borrokalaria erregeak XII. mendean sortu zuen Bu\u00f1uel, Erriberako beste udalerri asko bezala. Herria Jerusalengo San Joanen ordenaren aginduz sortu zen XII. mendearen amaiera eta XIII. mendearen hasiera bitartean, eta herriari buruzko lehen dokumentu idatzia 1261. urtekoa da. Gaur egun galduriko Andre Mariaren eliza eraiki zen, eta San Anton kofradia ere sortu zen, eta santu horren omenez baseliza bat altxatu zen. Horrez gain, Ebro ibaia gurutzatzeko txalupa bat jarri zen.\n1252an, Cabanillasen bizi ziren herriko ordena bereko kideekin batera, Nafarroako erregearen baimena jaso zuten Ebro ibaiaren ubidea Bu\u00f1uel udalerriraino eramateko, gaur egun, \"Tausteko ubidea\" izenaz ezagutua. 1351. urtean Bu\u00f1uelgo kontzejuak 93 biztanle zituen, eta horietatik 20 nobleziako kideak ziren, 67 nekazariak, eta 6 abadeak. Herria XII. mendean sortu zenez, ez zegoen biztanle musulman edo judurik, eta horrela, Bu\u00f1uelgo lehen biztanleak frankoak izan ziren. XV. mendean Bu\u00f1uelen herri-lurrak Fusti\u00f1ana eta Ribaforadaraino heltzen ziren iparraldean Carratuterako zelaia jarraituz, hegoaldean, bestalde, Corteseraino heltzen ziren La Dehesako muga jarraituz, Ginestar izeneko gunetik.\nXV. mendetik XVI. mendera.\nXV. mendearen amaierako lehorte amaigabearen eraginez, herriko biztanleria asko murriztu zen, eta 1496. urtean herrian 30 biztanle baino ez ziren bizi. Gauzak horrela, Bu\u00f1uelgo kontzejua, biztanleria erakarri nahian, herri-lur haietako asko eskaini zizkien erreinuko edo Nafarroako erreinutik kanpora etor zitezkeen nekazariei. Horretarako kontzeju berria eraiki zen, eta berau arduratu zen kokaleku berrietako biztanleez. XVI. mendean behin Nafarroako erresuma Gaztelak konkistatzean, liskar ugari sortu zen uraren kontrola zela eta Tutera eta Tausteko herriekin.\n1529. urtean Carlos I.a erregeak, Ebro ibaiaren ubidea handitzeko baimena eman zion Tausteko udalerriari. Horrez gain, Tutera eta Zaragoza elkartuko zituen ubide berri baten eraikuntza planteatu, zen Ubide Inperiala izenez ezagutua. Herri-lan horiek guztiek Bu\u00f1uelgo biztanleen haserrea piztu zuten. Baina ubide berriek nekazaritzan eragindako hobekuntzek, haserrea gutxitu zuten eta azkenik gauzak bere onera itzuli ziren.\nBu\u00f1uelek zuen Bardeako larreak eta zura erabiltzeko pribilegioa. Halaxe baieztatu zuen 1541eko agiri batek, Bardeako 600 hektarea nahi moduan erabiltzeko eskubidea emanez. Eskubide horrek indarrean dirau gaur egun ere.\nXVII. mendetik aurrera.\nTausteko ubidea eta Ubide inperialaren eraikuntzarekin batera, aldaketa nabarmena gertatu zen herriko nekazaritzan. Pixkanaka, lehorteko laborantza alde batera utzi, eta ureztatze laborantza zabaldu zen. Biztanleria pixkanaka haziz joan zen, inguruko herrietatik etorritako biztanleak zirela eta. Horrela, 1840. urtean 811 biztanle baziren, hogei urte beranduago, kopuru hori 1.300 biztanlera igo zen.\nXIX. mendea gatazkatsua izan zen Bu\u00f1uelen, Nafarroa guztian bezalaxe. Napoleon Bonaparteren ejertzitoak Tuterako setioa burutzen zuen bitartean, ejertzito frantsesak konkistaturiko udalerrietako alkateak euren agindutara jartzera behartu zituzten Bu\u00f1uelgo alkatea barne. Egoera hori 1808tik 1810ra luzatu zen. 1821tik hasita Espainiako gobernuak eginiko konstituzioa onartzen ez zutela eta hainbat biztanle matxinatu egin ziren \"Gerra Errealista\" izenekoa eraginez. Bu\u00f1ueletik gertu La Colomako gudua gertatu zen, eta guztira 14 hildako izan ziren. Ondorengo Gerra karlistak eragin apala izan zuen herrian, nahiz eta herritar askok, Nafarroako iparralderagoko eskualdetan gertaturiko borroketan parte hartu zuten.\nXIX. mendearen azken erdian, iparraldeko burdinbidearen eraikuntza burutu zen, 1861. urtean inauguratuz eta herrigunetik lau kilometrora geltoki bat zabalduz. Geltoki hau urrunerako bidaietarako eta posta zerbitzurako erabili zen gehienbat. Horrez gain, XX. mendean herria eta tren geltokiaren arteko autobus eta taxi zerbitzua ezarri zen.\nXX. mendea.\nXX. mendearen hasierarako, industria iraultza hasia zen, eta 1900. urtean, lehen aldiz, Bu\u00f1uelgo kaleetan argindarrez zebiltzan argiak jarri ziren, eta apur bat beranduago etxebizitzetan ere. 1910. urtean Bu\u00f1uelek 2.021 zituen eta 1936an 3.088 biztanle. Urte hartan, Bu\u00f1uelen biztanleri maximoa lortu zen. 1924. urtean neska eta mutilentzako eskola berria eraiki zen, 1924ko San Anton egunean inauguratu zelarik. Horrez gain, 1927an Guardia Zibilaren kuartela zabaldu zen. 1934ean bestalde Victoria-Alfontso ubidearen lanak amaitu zituzten, gaur egun Lodosako ubide izenaz ezagutua.\nGerra zibilean 52 pertsona hil zituzten frankistek herrian, Bu\u00f1uelgo alkatea barne. Horrez gain herritar askok, gatazka zibilean parte hartu zuten. 1950. urtetik hasita, etxebizitza berriak eraiki behar izan zituzten, eta herrigunea zabaldu. Horrela, 1957. urtean San Antonio etxebizitza taldea inauguratu zen, guztira familiabakarreko 46 etxebizitza eman zirelarik. Lau urte beranduago, 1961ean Frantzisko Xabierren etxebizitza taldea entregatu zen, guztira 120 etxebizitza eskainiz.\n1967an, ur-korrontearen instalazioa burutu zen, eta ur-zikinen hoditeria ezarri zen herriko etxebizitza gehienetan, betiere Moncayoko Uren Mankomunitatearen barnean. 1970eko hamarkadan eskola berria eraiki zen, lehen aldiz neskak eta mutilak nahastuz. Eskola XX. mendearen amaieran zaharberritu zen, kirola praktikatzeko azpiegiturak hobetuz. Bu\u00f1uelek 2.500 biztanle ingururekin hasi zuen XXI. mendea.\nEkonomia.\nBu\u00f1uelgo iharduera ekonomiko nagusiak nekazaritza eta industria dira. Herriko lurren gehiengoa laborantza lurrak dira. Dena den, 1960ko hamarkadatik aurrera, industriaren garapena dela eta, azpiegitura berriak eraiki behar dira, Corquero izeneko industrialdea esaterako. Industrialde honetan nekazaritza eta abeltzaintzako produktuen transformazioaren inguruko industriak garatu dira.\nLur ureztagarriak, laborantza lur moduan erroldaturiko lurren %99 dira, Deustia, Inperial eta Lodosako ubidearen urei esker. Fruta-arbolen azalera oso txikia da, hamaika hektarea baino ez, sagarrondo eta madariondoak batez ere.\nBardea.\nHorrez gain, Erdi Aroan, Bu\u00f1uelek, Fusti\u00f1ana, Tutera, Cortes, Cabanillas, Zarrakaztelu, Melida, Kaparroso, Alesbes, Cadreita, Valtierra, Arguedas, Santakara, Martzilla, Faltzes, Azkoien, Funes, Milagro, Corella, Olibako monasterioa, eta Erronkariko ibarra eta Zaraitzuko ibarrekin batera, Nafarroako Bardeako elkartea osatu zuen, Bardeako lur amankomunak nekazaritzarako erabiltzeko asmoarekin.\nDemografia.\nXX. mendearen lehen erdialdean Bu\u00f1uelgo populazioa nabarmen hazi zen, eta 2.900 biztanle inguru izatera iritsi zen (mende hasieran 1.572 zituen). Mendearen bigarren erdialdean, berriz, beheranzko joera izan zuen eta 2.300 ingururen bueltan geratu zen mende amaierarako.\n2008ko erroldaren arabera, Espainiaz kanpoko 192 etorkin bizi ziren herrian, biztanleriaren %\u00a08,09 (Nafarroako batezbestekoaren azpitik).\nPolitika.\nUdal hauteskundeak.\nBu\u00f1uelgo alkatea UPN alderdiko Santiago Mayayo Txueka atera zen 2007ko udal hauteskundeetan. Udaleko hamaika zinegotzietatik sei lortu zituen Nafarroako Herriaren Batasunak eta hortaz gehiengo osoa. PSNk (3) eta \"Agrupaci\u00f3n Ciudadana por Bu\u00f1uel\" (ACPB, 2) delakoak ere ordezkaritza lortu zuten. Baliogabeko botoak 16 izan ziren (emandako guztien %0,93) eta 19 boto zuri izan ziren (botoen %1,11). Abstentzioa %11,58koa izan zen.\n2011n zerrenda hauek aurkeztu ziren: UPN (6 zinegotzi eta alkatetza Joaqu\u00edn Portol\u00e9sentzat), PSN (3), Gonzalo Mart\u00ednez alkate-ohiaren ACPB (2) eta PP (0).\nUdaletxea.\nUdaletxeari buruzko lehen dokumentu idatzia XVIII. mendekoa da, fatxada eta teilatuan 1748an egindako konponketa bat dela eta. Udaletxeak gaur egun duen itxura 1932an egindako berrikuntza lanen ondorio da. Eraikinak hiru solairu dauzka, eta arku txikiez osatutako ataria. Eraikuntzak erabilera anitzak dauzka, eta udal bulegoez gain, posta bulegoa eta udaleko langileen etxebizitzak daude bertan. Udala alkatea eta hamar zinegotzik osatzen dute.\nAzpiegitura eta garraioak.\nCondaren Iru\u00f1ea eta Zaragoza bitarteko lineak geltokia dauka herrian. Eguneko bost zerbitzu izaten dira norabide bakoitzeko. Lineak honako ibilbidea dauka:\nCondaren Cortes eta Iru\u00f1ea bitarteko autobus linea zuzenak zerbitzu bakarra dauka norabide bakoitzean eguneko. Ibilbidea, honakoa da:\nCondaren Tutera eta Zaragoza bitarteko autobus lineak lau zerbitzu dauzka eguneko. Ibilbidea, honakoa da:\nKultura.\nEuskara.\nNafarroako gobernuak onartutako Euskararen Foru Legearen arabera Bu\u00f1uel eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2001eko erroldaren arabera, herritarren %0,26k zekien euskaraz hitz egiten.\nOndasun nabarmenak.\nAndre Mariaren eliza.\nBu\u00f1uelgo jatorrizko Andre Mariaren eliza XII. mendean sortu zuen Jerusalemgo San Joanen ordenak. Elizak XIX. mendera arte iraun zuen zutik, baina eraikinaren egoera txarra zela eta, behera botatzea erabaki zuten. Eliza berria 1855. urtean hasi ziren eraikitzen, baina Mendizabalen desamortizazio legea zela eta, 1871era arte, berandutu egin zen eraikitze lanak amaitzea.\nSanta Ana eliza.\nEstilo gotiko-errenazentistan eraikitako eliza da. Nabe bakarra dauka eta aurrealdea pentagono itxurakoa. Eliza Erdi Aroko jatorria duen arren, gaur egungo itxura XVI. mendean egindako zaharberritze lanen ondorio da. Ondorengo mendeetan, beste bi nabe gehitu zitzaizkion alboetan, nabe nagusia baino altuera txikiagoarekin. XVII. mendeko eraberritzean, ertzdun ganga, tenpluaren barrualde gehiena eta kanpoaldeko fatxada eta dorrea eraiki ziren.\n1624an Juan Binies eskultoreak Santa Anaren, Ama Birjinaren eta haurtxoaren egurrezko irudia egin zuen. Eliza barruko San Joakinen eta aingeruaren margoa, Irunberriko Joanen estiloari jarraituz egin zen."}
{"id": "7108", "revid": "119347", "url": "https://eu.wikipedia.org/wiki?curid=7108", "title": "Biurrun-Olkotz", "text": "Biurrun-Olkotz Euskal Herriko udalerri konposatu bat da, Nafarroa Garaia lurraldean kokatuta. Iru\u00f1eko merindadean eta Izarbeibar-Novenera eskualdean dago, Iru\u00f1ea hiriburutik 20,5 kilometrora. Altuera 469 eta 937 metro artekoa da, eta 15,69 km\u00b2-ko azalera hartzen du. biztanle zituen.\nBiurrun-Olkotz udalerri bat da, non Biurrun, bertze bat, Olkotz, xurgatu zuena, azken horren aurretik jarriz. Izarbeibarreko goialdean dago, eta Artederreta izeneko goi-ordokiaren zati bat hartzen du (batez ere Olkotz inguruan). Artederreta Nafarroako Mendialdearen eta Nafarroako Erriberaren arteko igarobide naturala da, Zidakos eta Robo ibaien ibarretatik barrena. Donejakue bideak zeharkatzen du udalerria, zehazki Somportetik datorren adarrak, Olkotzen geldialdia egiten duena. Azpimarratzekoa da Olkotzeko dorrea, oraindik zutik dirauen Nafarroako gotiko estiloaren adibide bikaina.\nBertako biztanleak \"biurrundarrak\" eta \"olkoztarrak\" dira.\nIzena.\nBiurrun-Olkotz beste hizkuntza batzuetan ere ezagutzen da, hala nola:\nUdalerria osatzen duten bi ibarren izenen gidoien bidez, elkarren ondoan jartzea besterik ez da: Biurrun eta Olkotz. \"Biurrun\" eta \"Olkotz\" toponimoen bilakaera ikusteko, joan ibar bakoitzeko orrialdeetara.\nEtimologia.\n\"Biurrun\" toponimoari, Mikel Belaskok dioenez, bere esanahia euskaratik dator, \"bi(h)ur\" (\"okertua\") eta \"un(e)\" (\"lekua\") esamoldeetatik, hain zuzen ere. Hala ere, adierazi du zaila dela itzulpena aipatutako osagaietatik abiatuta zehaztea. Bestalde, Arturo Kanpionek uste du litekeena dela toponimian erabiltzea, bide baten \"angelu\", \"bihurgune\", \"ibar txiki\".\n\"Olkotz\" toponimoa, Mikel Belaskorentzat, Euskal Herriko bertze hainbat leku bezala, \"\"Olk\" izeneko pertsona baten lekua\" litzateke, izen hau eta \"-otz\" atzizkia elkartuz osatua, jabetza adierazten duen atzizkia.\nBeste azalpen bat Jean-Baptiste Orpustanek proposatzen duena da, Alfonso Irigoien aipatuz, izena hitz batekin lotuz, \"olka\", eta honen aldaerak \"ouka\" eta \"oka\" bezala. Guztiak galiarrak izango ziren, eta latin berantiarrean eta ertaroar latinean erabiliko ziren. Horietatik, frantsesez \"ouche\" (etxe baten inguruko lur ona, hezea, belardia edo lorategia) eta leoneraz \"huerga\" (ur-ibilgu batetik hurbil dagoen lorategia) eratortzen dira, eta gero gaztelaniara \"huelga\" gisa igarotzen dira. Orpustanek \"Okoze\" herriaren izena aipatzen du, \"Olcotz\" 1249an dokumentatua, \"Okoz\" 1264an, \"Occoz\" 1294an, \"Hocoz\" 1350ean eta \"Ocoz\" 1413an.\nEzaugarriak.\nArmarria.\nBiurrun-Olkotzeko armarriak honako blasoi hau du:\nArmarri hori bera da udalerria osatzen duten herri guztientzat.\nBandera.\nBiurrun-Olkotzeko banderak Biurrun-Olkotzeko armarria dauka hondo gorri baten gainean.\nGeografia.\nBiurrun-Olkotz Izarbeibar-Novenera eskualdean dago, Izarbeibar ibarrean.\nInguru naturala eta kokapena.\nUdalerria Nafarroa erdialdean kokatzen da, Iru\u00f1erriko gune-metropolitarreko hegoaldeko lehen ibarrean. Herrira heltzeko Iru\u00f1a eta Tutera arteko N-121 errepidea hartu behar da eta ondoren herrira heltzen den toki-errepidea.\nKlima eta landaredia.\nUdalerriko klima mediterraneo kontinental motakoa da, eta urteko batez besteko balioak honako hauek dira: tenperatura, 12-14 Celsius gradu artekoa, eta prezipitazioak 500-800 mm bitartekoak. Urteko egun euritsuak 70 izaten dira hegoaldean, eta 90 edo gehiago gunerik menditsuenetan.\nBiurrun-Olkotzen ez da ia lehengo ameztien edo artadien arrastorik geratzen, baina gizakiak eragin aurretik udalerriaren zatirik handienean horiek ziren zuhaizti sarrienak. Gaur egun, bakandutako baso horietan, landaturiko pinu beltz austriarra da espezierik ugariena.\nEstazio meteorologikoa.\nBiurrun-Olkotzen ez dago estazio meteorologikorik. Hala ere, Gares pareko udalerrian, estazio bat dagoen, itsasoaren mailatik 347 metrora, Nafarroako Gobernuak 1985ean jarritako estazio meteorologikoa dago.\n&lt;hr&gt;\nHistoria.\nIzarbeibarreko herriak daude. XIX. mendean, ibarreko diputatu komunak eta bi komunitateetako biztanleek aukeratutako erregidoreek gobernatzen zituzten. Geroago, 1846an, udalerri independente bihurtu ziren, ibarreko gainerako herriak bezala, baina Biurrunek eta Olkotzek bat egin zuten 1929an, baina bakoitzak kontzeju-estatusa mantendu zuen, zenbait eskumenekin.\nDemografia.\n biztanle zituen Biurrun-Olkotzek.\nEkonomia.\nParke eolikoa.\nBiurrun-Olkotz udalerriaren mugen barruan, Tirapu eta A\u00f1orbe bitartean, Nafarroako Gobernuak eraikitako \"San Esteban\" izeneko parke eolikoa dago. Ezarritako indarra 24,42 megawattekoa da.\nPolitika.\nBiurrun-Olkotzeko udaletxea herrigunean dago. Udalbatza udalerriko alkateak eta lau zinegotzik osatzen dute. Egungo alkatea Maria Luisa Serrano Echaves da, \"Biurrun-Olkotzeko\" hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdaletxea Biurrun kontzejuan dago, Jai Eder plazan. XX. mendearen amaieran, eraikinak zaharberritze sakona izan zuen, eta eraberritze horrekin batera, eskolak egokitu ziren. Bi solairu dauzka. Udala alkateak eta lau zinegotzik osatzen dute.\nEgungo banaketa.\nBiurrun-Olkotzeko Udala zinegotzik eta alkateak osatzen dute, demokratikoki hautatuak. Alkatea Maria Luisa Serrano Echaves da, \"Biurrun-Olkotz\" zerrendakoa. Zinegotziak 4 daude:\nBere idazkaria, Tebas-Muru Artederretako Udalako idazkari ere bada.\nAlkateak.\n1979tik, Biurrun-Olkotzek 4 alkate izan ditu:\nGarraioa.\nNafarroako Hiriarteko Garraioa sareko lineak zerbitzua ematen dio udalerri honi. Udalerriak bi autobus geldialdiak ditu: bat Biurrunen eta bertze bat Olkotzen.\nKultura.\nEuskara.\nLuis Luziano Bonapartek, 1869an, Biurrun eta Olkotz sailkatu zituen, Izarbeibarreko herri guztiekin, hegoaldeko goi-nafarrera euskalkian.\nKoldo Zuazok, 2010ean, Biurrun-Olkotz ez-euskal-eremuan sailkatu zen.\nIbar honetan hitz egiten den euskarak bere berezitasunak ditu. Horregatik sailkatzen da izarbeibarrera azpieuskalkian. Euskara batuaren itzalean alfabetatutako hainbat euskaldun baden arren, Orbaibarreko mintzaira zaharrak hiztun gaberik dakite.\nNafarroako Gobernuak onartutako Euskararen Foru Legearen arabera, Biurrun-Olkotz eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2001eko erroldaren arabera, herritarren %3,87k zekien euskaraz hitz egiten, 2010ean % 3,78 eta 2018n % 5,60k.\n2008an Nafarroako Ezker Batuak eta Nafarroa Baik Euskararen Foru Legea aldatu eta eremu mistoan udalerri gehiago sartzeko (horien artean Biurrun-Olkotz) proposamena aurkeztu zuten Nafarroako Parlamentuan. Nafar Herriaren Batasuna ez beste talde guztien baiezko botoarekin proposamena aurrera aterako zela zirudienean, Nafarroako Alderdi Sozialistaren ustegabeko jarrera aldaketak, atzera bota zuen gune mistoaren hedapena.\n2017ko ekainaren 22an Nafarroako Parlamentuak Biurrun-Olkotz eremu mistora pasatzea erabaki zuen, beste 43 udalekin batean."}
{"id": "7109", "revid": "1310", "url": "https://eu.wikipedia.org/wiki?curid=7109", "title": "Burgete", "text": ""}
{"id": "7110", "revid": "512", "url": "https://eu.wikipedia.org/wiki?curid=7110", "title": "Burgi", "text": "Burgi Euskal Herriko udalerri bat da, Nafarroa Garaia lurraldean kokatuta. Zangozako merindadean eta Pirinioak eskualdean dago, Iru\u00f1ea hiriburutik 81,1 kilometrora. Altuera 584 eta 1214 metro artekoa da, eta 64,33 km\u00b2-ko azalera hartzen du. biztanle zituen.\n\"Lanbideen herria\" bezala ezagutzen dena, bere arroilaren bidez hegoalderako derrigorrezko pasabide bezala duen kokapen estrategikoak bere izaera militarra bultzatu zuen, Erdi Aroan gaztelu garrantzitsu bat egon zelarik herria eraikitzen den muinoan. Gainera, Erdi Aroko zubi ikaragarri bat dago Ezka ibaiaren gainean. Erronkaribartar herri tipikoa da, eta bere kale harriztatuen artean arkitektura oso berezia mantentzen du, lau isurkiko teilatuak eta harrizko horma lodiak dituena.\nErronkariko ibaxan kokatuta da, baina 1846tik udalerri independentea da. Bertako biztanleak \"burgiarrak\" dira.\nIzena.\nBurgi toponimoa beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\n\"Burgi\" izena, beharbada, \"burgu\" ahotsarekin lotuta egon daiteke. Jatorriari buruzko zenbait interpretazio daude, eta horietako batzuk Koldo Mitxelenak bildu ditu, nahiz eta, haren arabera, ez diren oso sendoak. Juan Gorostiagak proposatutako teoriaren arabera, bere jatorria latindar izendun pluralaren presentzian datza. \"Burgiberria\" auzoa (\"burgu berria\") dago Izaban, eta logikoa da bertan jatorri bera ikustea. Gainera, Alfontso Irigoienek adierazten du \"Burgieta\" eta \"Burgia\" izeneko baserriak daudela Abadi\u00f1on, \"Burgoa\" Berriatuan eta \"Murgia\" izeneko Arabako herri batean.\nToponimoaren itzulpen herrikoi batzuk ere badaude, mendi-hegalaren buru gisa. Hedatuena Burgiren izena Erronkariko ibaxako hiribilduen inizial bakoitzak osatzen duela da: B(idankoze), U(rzainki), R(onkari), G(arde), U(ztarroze), I(zaba).\nEzaugarriak.\nArmarria.\nBurgiko armarria Erronkaribarreko armarria da. Armarri honek honako blasoi hau du:\nBandera.\nBurgiko banderak Erronkaribarreko armarri San Andresen gurutze gorri baten gainean, hiruki berdez horiz eta urdinez inguratua. Armarria, gainean kasket bat eta bi aldeetan lanbrekinak dituela irudikatzen da, baita azpian \"Erronkari\" izena duela ere. Ertzak kolore bereko hiruki-zerrenda bat du orientazio bertikalean edo horizontalean, eta izkinetan zortzi puntako izar berde bat karratu hori baten gainean. Bandera hau bera da Erronkaribar osatzen duten herri guztientzat, nahiz eta udalerri bakoitza bere aldaketa txikiekin.\nGeografia.\nInguru naturala eta kokapena.\nHerria, esan bezala, Nafarroa Garaiko ipar-ekialdean dago, Ezka eta Bintze ibaiek bat egiten duten tokian. Herrira NA-137 errepidetik heltzen da. Bestalde, NA-214 eta Koronaseko mendatearen bidez Nabaskoze almiranterrirekin elkarlotzen da.\nHerriaren batez besteko altuera 629 metrokoa da. Altuera hori Burgiko udaletxean neurtuta dago.\nKlima.\nUdalerriko klima, oro har, mendiko azpimediterraneo motakoa da. Bere ezaugarri nagusiak mendilerroetako neguko elurteak eta uda idortasunaren hasiera herabea dira. Ezberdintasun klimatikoak ere izaten ditu, altitude-kotaren eta mendi-hegalen orientazioaren arabera. Urteko batez besteko tenperatura 12 eta 8 \u00baC artean aldatzen da, altitudearen arabera, urteko prezipitazio-indizea 1000 eta 1400 mm bitartekoa da, eta urtean 100 eta 120 egun bitartean prezipitatzen da. Ebapotranspirazio potentzialaren urteko indizea 700 eta 650 mm artekoa da.\nEstazio meteorologikoak.\nBurgin ez dago estazio meteorologikorik. Hala ere, Urzainki pareko udalerrian, estazio bat dagoen, itsasoaren mailatik 722 metrora, Nafarroako Gobernuak 1980n jarritako estazio meteorologikoa dago.\n&lt;hr&gt;\nHistoria.\n1069an Fortunio Oriolek zuen guztia eman zion San Juan de la Pe\u00f1a monasterioari Ag\u00fceron, Murillon, Cenarben, Artaxon, Burgin eta Abosen.\nErronkariko Mankomunitateko gainerakoekin batera bere urteroko bularra ematen zuen jaurerriko hiria, harik eta Karlos III.a Nafarroakoak errolda batean sartu zuen arte, ibaxako biztanle guztiei kaparetasun pribilegio kolektiboa ematean 1412n. Tibalt I.a Nafarroakoak 1248. urtean tokiko errota eman zien bizilagunei 50 kahitzeko urteko zerga baten truke; Joan II.ak Joan Lopitz Burgikoari eman zion 1475ean, erregearen peoien kapitaina zen Joan Nafarrari, eta honek, aldi berean, bizilagunei saldu zien 1480n.\nBere gazteluak, Erdi Aroan, funtzio nagusia izan zuen ibaxaren defentsan. Hiribilduak aspalditik zeukan, bere garrantziagatik, benetako besterentze-ahaleginik egin gabe, bere defentsa-baldintzak hobetuz baino, bere kokapen estrategikoa eta Aragoiko hurbiltasuna kezkati eta etengabe mehatxuka eskatzen baitzuten. Gazteluko alkaideen artean Gartzeitz eta Azearitz familietako zenbait kide izan ziren, leinu noblekoak, beste gaztelu batzuk ere bidali zituztenak, eta gotorlekuaren defentsa-kemena goratu zutenak, familia horiei beti eskerrona erakusteko, haien leialtasuna ongi frogatuta baitzegoen. Gazteluko alkatetza 1294an fidatu zen, Izabako eta Gazteluberriko alkateekin batera, Beltrau Jordau kapitainarekin batera. 1232an Semeno Oibarkoa jaunak gobernatu zuen, 1215ean Zaraitzun eta 1218an Zangozan kargu hori bete zuen berberak, eta 1212an Navas de Tolosako guduan izan zen.\nEliza Burdaspariko monasterioarena izan zen, eta harekin batera Leireko abadiara igaro zen, Antso V.a Ramiritzek 1085ean dohaintza egin baitzion. Orreagako Santa Mariak bost gari-kahitze hauteman zituen errotaren ordainsarien gainean, gutxienez 1351tik. Burgiko larreetan, zureak zuen eskubidea. Gaiak izan ziren Burgi eta Erronkariren artean terminoen partzuergoari buruz.\n1800. urtean irin-errota bat zeukan Ezkaren gainean, eta elizako abadea Leireko monasteriokoa zen garai hartan, eta, gainera, hamaika onuradun zituen; horietako bat Granadako dukeak aurkezten zuen. 1850ean eskola zuen eta, errotaz gain, batan bat.\nBurgik Napoleondar Gerren ondorioak jasan zituen. 1810eko maiatzaren 23an 350 soldaduko zutabe bat iritsi zen, Erronkaribarreko altxamendu antinapoleonikoa erreprimitzeko. Hori dela eta, Ibaxako Batzordeak hura defendatzea erabaki zuen. Indar horiek eta hauek agintzen zituen Pouxalet komandanteak berak, erronkaribartarren eskuetara, porrot egin eta amore eman ondoren, segadek eta borroka irekiak aurrera jarraitzen dute hurrengo hiru hilabeteetan, eta, horien ondoren, Suchet mariskalak 4000 soldaduko dibisio bat bidali zuen Zaragozatik, ibaxa modu eredugarrian zigortzeko, beste banaketa bat bailara berera hurbiltzen zen bitartean, beste ibilbide batean. Erronkaribartarrek Burgitik gertu dagoen Burgiko arroilan eten zuten Frantziako uholdea. Aurrera egitea ezinezkoa zenez, frantziarrak Virchen de Penya gainera igo ziren, Burgi gainera, eta erronkaribartarrak Erronkari herrira erretiratzen ari zirela ikusita, Burgi babesgabetasunera erori ziren, eta dena suntsitu zuten abuztuaren 28an. Ondoren, herria arpilatu eta erre egin zuten, eta bertan zeudenei lepoa moztu zieten errukirik gabe. Burgi osoa kiskali zen eliza bera ere zutik geratu gabe, kanpai-gorputza erori baitzitzaion.\n1855eko maiatzaren 1eko desamortizazioari buruzko legea betez, 1864an bi labe, irin-errota bat eta landa-finka bat saldu ziren herri horretan.\nDemografia.\n biztanle zituen Burgik.\nEkonomia.\nErronkaribarren ekonomia mendiak eta basoek eskaintzen dituzten produktuei loturik dago (zuraren ekoizpena, artzaintza). Dagoen industria apurra jarduera horietatik eratorria da (gaztagintza, zerrategiak). Eronkaribarreko gaztak \"Erronkariko gazta\" sormarka du 1981az geroztik.\nAzkenaldi honetan, turismoa ari da gero eta garrantzi handiagoa hartzen: eskiari eta mendiari lotutako turismoa. Izan ere, 2008an Larra-Belagua eski estazioa ireki zuten.\nPolitika.\nBurgiko udaletxea erdigunean dago, eta idazkaria, era berean, Bidankozeko eta Gardeko Udaletako idazkaria da. Udalbatza udalerriko alkateak eta hiru zinegotziak osatzen dute. Egungo alkatea Elena Calvo Petrotx da, \"Aizpea\" hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea herrigunean dago.\nEgungo banaketa.\nBurgiko Udala zinegotzik eta alkateak osatzen dute, demokratikoki hautatuak. Alkatea Elena Calvo Petrotx da, \"Aizpea\" zerrendakoa. Zinegotziak 3 daude:\nAlkateak.\n1979tik, Burgik 6 alkate izan ditu:\nGarraioa.\nLa Tafallesa izeneko autobus konpainiak Erronkaribar eta Iru\u00f1ea batzen dituen linea ustiatzen du. Lineak bi zerbitzu dauzka norabide bakoitzean, eta honako ibilbidea:\nKultura.\nEuskara.\nLuis Luziano Bonapartek, 1869an, Erronkaribarreko herri guztiak sailkatu zituen, hegoaldeko zuberera euskalkian, hegoaldeko Pirinio ibarretik bakarra.\nKoldo Zuazok, 2010ean, Erronkaribarrak atzerakada-eremuan sailkatu zen, non euskarak hain atzerakada handia izan duen, non bertako hiztunik apenas geratzen den.\nBakarrik XX. mendean zehar nagusitu zen gaztelania ibaxan. Euskara, erronkaribarrera, joan den mendearen bigarren erdialdean galdu zen. Euskaldun berriak eta kanpotik joanak dira egungo erronkaribarrerazko euskaldunak. Batez ere irakaskuntzaren bidez, ia bost biztanletik bat euskal hiztuna izatea lortu da gaur egun. Bertako euskalkia, erronkaribarrera, XX. mendearen bukaera arte erabili zuten. Fidela Bernat (1898-1991) izan zen jatorrizko azken hiztuna. Ibaxaren isolamenduak, ziurrenik, bere berezitasunak azaltzen ditu, erronkaribarrera euskalki originalena da, baina baita garbien eta kontserbadoreenetako bat ere.\nJanzkera.\nOhiko janzkerari dagokionez, Erronkariko ibaxak adierazpen aberatsa du, kanpoko modismoen eraginei aurre egin dien nortasun errotua transmititzen duena. Jantzi horietako batzuk egun seinalatuetan ikusten dira oraindik, jaiak, erromeriak eta beste ekitaldi batzuk direla eta. Nafarroako artxiboan dagoen 1817. urteko dokumentu baten arabera, Erronkariko ibaxako bizilagunak eta bertakoak beren jantziagatik bereizten ziren. Oihal horiek beraiek egiten zituzten beren aziendaren artilearekin, eta beren etxeetan garbitzen, iruten eta ehuntzen zituzten. Oihalezko piezak, gero, batanatuak, ehunduak eta tindatuak izaten ziren. Haiek ebaki, josi eta egiten zituzten arropak.\nAlmadiak.\nAlmadiak luzera bereko hainbat egur atalez osatutako putzu bat da, elkarren artean landare-jarioen bidez lotuak (hurritz-zakurrak edo basa-zumea), puntan eta atzealdean arraunak dituena, zurezko putzua ibaiaren ibilgura zuzendu edo gidatzeko. Nafarroako Pirinioaldeko ibarretan, basoen aprobetxamendua garai gogoangarrietatik diru-iturri nagusia izan da, eta bertako ibaiak zura eraldatzeko edo erabiltzeko sal zitekeen lekuetara garraiatzeko modua. Egur hori almadietan garraiatzen zen.\nHiru Behien Zerga.\nUrte bakoitzeko uztailaren 13an, Erronkaribar eta Bearnoko Baretetze ibarren artean dagoen San Martingo Harria milaka urteko zeremonia baten lekuko eta protagonista da: \"Hiru Behien Zerga\" (erronkaribarreraz: \"Iror\" \"Beien Emontarzuna\"). Indarrean dagoen Europako nazioarteko trataturik zaharrena da. Ekitaldi honetan, Baretetze ibarreko bearnotarrak, ekarririk eta Frantziako banderarekin, Erronkaribarreko Izaba, Urzainki, Uztarroze eta Garde herriei, erronkaribartar jantzi tradizionala soinean, astaje, ilaje eta kemen berdineko hiru behiren urteko eta betiko zerga bana ematen diete. Horren aurretik, bi eremuetako agintariek, eskua San Martingo Harriaren gainean jarrita, konpromisoa hartu dute bakea egon dadin. Konpromiso hori Izabako alkateak esku guztien gainean jarritako \"Pax avant, Pax avant, Pax avant\" latinezko esaldiarekin batera zigilatu da.\nEz dakigu zeremonia honen jatorria eta zergatia. Badakigu XIV. mendean zerga horren ordainketa eten egin zela, eta horrek gatazka larria sortu zuen bi haranetako bizilagunen artean. Heriotza eta gertakari desatseginak izan ziren, eta 1375. urtean emandako epai batean amaitu zen guztia, non Baretetzeko bearnotarrak zerga ordaintzen jarraitzera kondenatzen ziren. Epai hura, zeremonia honi buruz dagoen lehen erreferentzia dokumentala izateaz gain, 1375. urtean zerga horren ordainketa oso aspaldikoa zela adierazten duen datua da.\nKausei dagokienez, historialari batzuek defendatu dute gerrako zerga baten aurrean gaudela, betiereko izaera duelako, eta ez litzatekeela inola ere larre eta iturriak erabiltzeagatiko konpentsazio bat, oker zabaldu den bezala.\nDantzak.\n\"Ttun-ttun\" dantza ekintza kolektibo eta sozial garrantzitsua zen ibaxan. Astearen amaieran, herria ekitaldi sozial bat egiten ari zen, batzar bat plazan. Han ateratzen ziren neska-mutilak dantzatzera. Haurrek ez zuten ekitaldi horretan parte hartzen, sheriffak plazatik uxatzen zituen. Dantzak iragana eta etorkizuna uztartzen ditu, belaunaldi berrietan tradizio soziala iraunaraziz eta arbasoek estimatzen dituzten balio handienak bertan jarriz.\n\"Ttun-ttun\" dantzaren arrazoi psikologikoa hau da: kolektiboak, bere horretan, gizarte-balioak iraunarazteko komunikatzen du bere burua, familiako kideen indibidualtasuna gainditzeko sentimenduan. Dantza txirulaz eta salterioz laguntzen zen, eta \"ttun-ttun\" izena jasotzen zuen, damburia izenez ere ezaguna, agian egiptoar danbolinaren deribazioa, laute modukoa, gaur egun danbolinak ordezkatzen duena. Dantza biribilean dantzatzen da, erlojuaren orratzen kontrako noranzkoan. Ibaxako dantza guztiak bezala, oin puntekin dantzatzen da, duintasun zeremoniatsu eta noblearekin, baina tentasunik gabe. Garde, Izaba eta Uztarroze herriren \"ttun-ttun\" jaso da. Hiru kasuetan koreografia antzekoa da, melodiak bereiziz eta Uztarrozen kasuan dantzaren zatien ordena ezberdina.\nApretagileak.\n1860tik aurrera, Erronkaribar eta Zaraitzu ibarretako neskek Zuberoako Maulera bidaiatzen zuten abarketaren sasoia lantzeko. Lana gogorra zen. Urtez urte udazkenetik udaberrira arte lan egiten zuten, eta horregatik ziren ezagunak \"enarak\" bezala. Abarketaren merkatuak garai oso bat markatu zuen Maule-Lextarreko ekonomian, eta ibar horien emigrazioak biztanleria nabarmen handitu zuen. Apretagile batzuk 14 urterekin joaten ziren beren adinari buruz gezurretan lan egitera.\nMaulera iristean, etxe beretan bizi ohi ziren, eta etxejabeei ordaindu egiten zieten lo egin eta jateagatik. Denek partekatzen zuten lehen platera, bigarrena neskek erosi behar zuten. Bertakoekin euskaraz komunikatzen ziren, euskalkiak nahiko antzekoak baitira. Tailerretan, bakoitzak lan bat egiten zuen. Batzuek oihala josten zuten, beste batzuek soka jartzen zuten, etab. Bizi zuenak dioenez, batzuetan besoetako minagatik ezin zuten lorik egin, egunean zehar egindako ahaleginagatik.\nGertaera bitxi eta garratzak gertatu dira abarketen inguruan. Eaurtar batek dioenez, urtebetez, nesketako batzuk Gabonak pasatzeko itzultzea erabaki zuten, baina ez ziren Jaurrietara iritsi, ezta Maulera itzuli ere. Handik irten eta ez ziren hona iritsi. Abodi mendilerroa, elur-ekaitz batekin, oztopo fisiko gaindiezina da. Udaberrian, elurra joan zenean, hilda agertu ziren denak Abodin, Paso Zabalean, eskutik helduta.\nHiri senidetuak.\nBurgi ondorengo hiriekin senidetuta dago:"}
{"id": "7111", "revid": "56334", "url": "https://eu.wikipedia.org/wiki?curid=7111", "title": "Burlata", "text": "Burlata Nafarroa Garaiko erdialdeko udalerri bat da, Iru\u00f1errikoa, Zangozako merindadekoa. . urtean biztanle zituen.\n1970ean Eguesibartik banandu zenean bilakatu zen udalerri.\nIru\u00f1erriko Mankomunitatea arduratzen da zaborra biltzeaz, ur-horniduraz eta bestelako zerbitzuez, Iru\u00f1eko metropolitar guneko beste hainbat herritan bezala.\nGeografia.\nBurlata Nafarroa Garaiaren erdialdean dago, Iru\u00f1eko metropolitar guneko ipar-ekialdean. Udalerriak Atarrabia eta Ezkabarterekin egiten du muga iparraldean, Iru\u00f1earekin mendebaldean, eta Uharte eta Eguesibarrekin ekialdean. Burlata 420 metroko garaieran dago, Nafarroako hiriburutik hiru kilometrora. Belosoko zubiak eta Arga ibaiak Iru\u00f1eko Beloso auzotik banatzen dute.\nKlima eta landaredia.\nBurlatako klima klima atlantikoaren eta mediterraneoaren arteko trantsizioko klima da. Urtero 800mm inguruko prezipitazioak izaten dira, oro har Iru\u00f1errian jausten den euriaren batez- bestekoa baino gehiago. Izan ere, gune metropolitarraren iparraldean dauden herriek hegoaldekoek baino euri gehiago jasotzen dute.\nHamarkadetako hiritartzearen ondorioz, jatorrizko landaredia ia erabat galdu da eta gaur egun makal eta lertxun hektarea bakan batzuk baino ez dira.\nHistoria.\nHistorian zehar hainbat izenekin agertu izan da Burlata agiri ofizialetan, 1097. urteko latinezko agiri batean, Bruslata eta Buruslata izenekin esaterako. XII. mende eta XV. mendeen artean Bruslada deitzen zioten herriari bertako bizilagunek. Gaskoieraz Bruslade izena ere erabili izan zen. Udalerriak gaur egun duen izena XV. mendetik erabili izan da, Burlada hizkuntza erromantzeen hiztunen artean eta Burlata edo Burleta euskaldunen artean.\nErdi Aroan zehar Burlata eliza-jaurerri bat izan zen, garai hartan ohikoa zenez. XII. mendean elizako apezpikuak bere mendeko lurrak, mahastiak, eta hainbat ondasun zituen. Burlatarrek urtero gariaren uztaren zati bat eman beharra zuten zerga moduan. XIV. mendean udalerria Karlos Noblea erregearen familiaren bizitoki bihurtu zen. Jauregi hori mendebaldera begira kokaturik zegoen, elizaren ondoan. Eraikinak arku zorrotz bat zeukan hegoaldeko fatxadan, eta trazeria gotikoko matakanek fatxada apaintzen zuten.\n1494. urtean Nafarroako erresumako auzitegiak berriztu ziren Burlatan eginiko gorteetan. 1630ean erregeak Burlatako bere jabetzak Antso Monreali saldu zizkion. Ondorengo hamarkadetan, jaurerriko ondasun horien jabe bilakatu nahi zuten hainbat kanpotarren arteko borrokak izan ziren. Ondasun horien artean jauregi bat aipagarri zen, San Martin Etxea edo pabolleten Etxea izenez ezagutua. Burlata jaurerri izan zen XIX. mendera arte.\nXX. mendearen hasieran, Burlatako kontzejuak 297 biztanle zituen. Orduan, pixkanaka historikoki garrantzi handia izan zuen nekazaritza alde batera utzi eta Iru\u00f1aren hazkundeak irentsi zuen Burlata. Urteetan saiatu ondoren (lehen saioa 1950ean egin zen), 1970. urtean Eguesibarko kontzeju izateari utzi, eta udalerri independente bilakatu zen. Burlatako lehen udala 1970eko irailaren 25ean eratu zen.\nBurlatako morea.\n2008an Nafarroako gobernuak 1.116 etxebitza berri eraikitzeko proiektua onartu zuen. Egitasmoa Burlata eta Iru\u00f1ea bitartean eraikiko da, Txantreako udalaren mugan. Proiektuaren erabera 6 eta 12 solairu bitarteko eraikinak altxatuko dira, eta eskualdeko biztanleentzat parke berri bat.\nDemografia.\nBurlatak, Iru\u00f1erriko hainbat udalerrik bezala, hazkunde demografiko handia izan du XX. mendean zehar. Mendearen hasieran 297 biztanle baino ez zituen Burlatak. Baina mendearen bigarren erditik hasita Nafarroa guztitik eta Espainiar estatutik etorritako ehunka etorkinek herriaren itxura erabat aldatu zuten. Ehunka etxebizitza eraiki ziren, gehienak inolako plangintzarik jarraitu gabe eraikiak.\nHazkunde azkar horrek arazo handiak ekarri zituen, izan ere Burlata Eguesibarko kontzeju bat baino ez zen. Eguesibarko udalak ezin izan zion aurre egin hazkunde azkar hari, eta azpiegitura, eskola eta bestelakoen gabezia erabatekoa izan zen. Testuinguru hartan azaltzen da Burlatako bizilagunek desiratzen zuten udaletxe propio hori izateko gogoa. 1950eko hamarkadan Eguesibarri eginiko lehen eskaerak ezetza jaso zuen. Baina egoera okertuz joan zen, eta azkenik 1970ean Burlata Eguesibarretik desanexionatu zen.\nAzken urteetan Burlatako biztanleriak hazten jarraitu du, gehienbat nazioartetik hara joandako immigrazio oldea dela eta. 2008ko erroldaren arabera, Espainiaz kanpoko 2.217 etorkin bizi ziren herrian, biztanleriaren %12,09 (Nafarroako batezbestekoaren gainetik).\nPolitika.\nUdaletxea.\nGaur egungo Burlatako udaletxea itxura modernoko eraikin sinplea da, 2008an eraikia, aurrekoa, aldiz, 1971 eta 1973 urteen artean eraikia izan zen. Herriko parrokia zaharra zegoen tokian eraiki zen eta fatxada karabista adreiluzkoa da. Burlatako kontzeju eta udaletxeak hiru egoitza desberdin izan dituzte historian zehar, 1968ra arte, M\u00e1rtires de la Patria kalean, 1969an parrokian eta 1970etik 1973ra San Blas kaleko eraikin batean.\nUdal hauteskundeak.\nUdalbatza alkateak eta hamasei zinegotzik osatzen dute.\n2007an Jos\u00e9 Mu\u00f1oz Arias (PSN) atera zen alkate. Orduan alderdirik bozkatuena UPN izan zen, guztira bost zinegotzi eskuratu zituen. PSNek (4), Nafarroa Baik (4) eta NEBek (1) akordioa egin zuten eta Mu\u00f1oz alkate izendatu zuten. Udalbatza Eusko Abertzale Ekintzak (2) eta CDNk (1) osatu zuten.\n2011ko udal hauteskundeetan zerrendarik bozkatuena izateagatik alkatetza UPNko Juan Carlos Gonz\u00e1lezentzat izan zen; PSNk uko egin zion beste alderdiekiko akordioak egiteari eta NaBai 2011k I-Eko zinegotzi bakarrari bere hiru botoak eman bazizkion ere, ez zen nahikoa izan UPNren aurreko gehiengo osoa lortzeko\n2015eko udal hauteskundeetan aldaketa nabarmena gertatu zen: Burlata Aldatuz herritar plataformak eskuratu zituen boto gehien, eta alderdi horretako Txema Noval hautatu zuten alkate, bigarren geratu zen Euskal Herria Bildu alderdiaren botoei esker. Ordura arte nagusi izandako UPN hirugarren geratu zen hauteskundeetan.\nAlkateak.\nHauek izan dira Burlatako azken alkateak:\nGarraioa.\nUdalerri honetan Eskualdeko Hiri Garraioaren 5 linea daude:\nHorrez gain, Nafarroako ipar-ekialdeko hainbat herri Iru\u00f1earekin batzen dituen Autobus Artieda konpainiaren linea batek geltokia dauka Burlatan. Autobus lineak honako ibilbidea egiten du:\nKonpainia beraren bigarren lineak (Eugi eta Iru\u00f1ea bitartekoa), geltokia dauka herrian. Ibilbidea honakoa da.\nGainera, Conda autobus konpainiaren Otsagabia eta Iru\u00f1ea bitarteko lineak geltokia dauka herrian. Lineak honako ibilbidea egiten du:\nKonpainia beraren beste linea batek Irunberri eta Iru\u00f1ea batzen ditu, Irunberritik aurrera aurreko lineak duen ibilbide berarekin.\nOrbaizeta eta Iru\u00f1ea batzen dituen lineak Agoitz ere zeharkatzen du, eta honako ibilbidea egiten du:\nHirugarren linea batek Agoitz eta Iru\u00f1ea batzen ditu, hiru zerbitzu baino ez ditu eguneko eta Agoitz eta Iru\u00f1ea batzen ditu Eguesibar, Urrotz eta Lintzoain zeharkatuz."}
{"id": "7112", "revid": "71145", "url": "https://eu.wikipedia.org/wiki?curid=7112", "title": "El Busto", "text": "El Busto ([el busto]) Nafarroa Garaiko mendebaldeko udalerri bat da, Lizarrako merindadekoa. biztanle zituen . urtean. Iru\u00f1ea hiriburutik 67 kilometro mendebaldera dago.\nGeografia.\nEl Busto Nafarroa Garaiko mendebaldean dago, Errioxarekiko mugatik gertu, eta N-111 errepidearen alboan.\nEl Bustok mugakide ditu Santsol iparraldean, Los Arcos ekialdean, Santsol mendebaldean, eta Elizagorria hegoaldean.\nHistoria.\nXIII. mendean bi herrigune izan ziren \"Busto\" izenarekin: Goi Busto (Busto de Suso) eta Behe Busto (Busto de Yuso). XV. mendean, El Busto Los Arcoseko herrixka bihurtu zen, eta hiriburuaren zori bera izan zuen, 1463 eta 1753 bitartean Gaztelako erresumaren barne izanik. Hiru mende horietan, San Andres parrokia handitu eta pizkundetarra erretaula gehitu zitzaion. XVIII. mendearen erdialdean, herria Calahorrako elizbarrutian izan arren Nafarroa Garaiko udalerri bihurtu zen.\nHerria, elbustoarrek proposaturiko eta erregeordeak berretsitako alkate batek agintzen zuen. Herritarrek inguruko iturburu batetik ateratzen zuten edateko ura. Udalaren aurrekonturako beharrezko dirua, larreen salmentatik eta labearen alokairutik lortzen zuten, 500 eta 600 erreal inguru.\nDemografia.\n1860an herriak 218 biztanle zituen, eta ondorengo hamarkadetan biztanle kopurua gorabeheratsu ibili zen, harik eta XX. mendeko emigrazioaren ondorioz erdira murriztu zen arte.\n2008ko erroldaren arabera, Espainiaz kanpoko zazpi etorkin bizi ziren herrian, biztanleriaren %\u00a08,86 (Nafarroako Foru Erkidegoko batezbestekoaren azpitik).\nPolitika.\nUdal hauteskundeak.\n2007an bi zerrenda independente aurkeztu ziren; AIBko Jes\u00fas Mar\u00eda Ripa Asensio hautatu zuten alkate (zinegotzi bakar). Boto baliogabeak 8 izan ziren (emandako guztien %\u00a012,70) eta 3 boto zuri izan ziren (botoen %\u00a05,45). Abstentzioa %\u00a047,16 izan zen.\n2011n, ordea, zerrenda bakarra aurkeztu zen, eta Ripak karguan jarraitu zuen, oraingoan beste bi zinegotziren laguntzaz.\nAlkateak.\nHauek izan dira El Bustoko azken alkateak:\nAzpiegiturak.\nLa Estellesaren Donostia eta Logro\u00f1o bitarteko lineak (NA-10 zenbakiko emakida) geltokia dauka herrian. Lineak honako ibilbidea egiten du:\nKultura.\nEuskara.\nNafarroako Foru Erkidegoko Gobernuak onartutako Euskararen Foru Legearen arabera, El Busto eremu ez-euskalduneko udalerria da. Hori dela eta, hizkuntza ofizial bakarra gaztelania da. 2001eko erroldan jasota dagoenez, herritarren %\u00a03,26k zekien euskaraz hitz egiten.\nJaiak eta ospakizunak.\nHerriko jaiak abuztuko azken aurreko asteburuan ospatzen dira."}
{"id": "7113", "revid": "103793", "url": "https://eu.wikipedia.org/wiki?curid=7113", "title": "Kapanaga", "text": ""}
{"id": "7114", "revid": "1519", "url": "https://eu.wikipedia.org/wiki?curid=7114", "title": "Kabredo", "text": ""}
{"id": "7115", "revid": "429", "url": "https://eu.wikipedia.org/wiki?curid=7115", "title": "Kadreita", "text": ""}
{"id": "7116", "revid": "880", "url": "https://eu.wikipedia.org/wiki?curid=7116", "title": "Kaparroso", "text": ""}
{"id": "7118", "revid": "201", "url": "https://eu.wikipedia.org/wiki?curid=7118", "title": "Zarrakastelu", "text": ""}
{"id": "7120", "revid": "512", "url": "https://eu.wikipedia.org/wiki?curid=7120", "title": "Kaseda", "text": "Kaseda Euskal Herriko udalerri bat da, Nafarroa Garaia lurraldean kokatuta. Zangozako merindadean eta Zangozerria eskualdean dago, Iru\u00f1ea hiriburutik 51,9 kilometrora. Altuera 367 eta 889 metro artekoa da, eta 85,61 km\u00b2-ko azalera hartzen du. biztanle zituen.\nKaseda Aragoi ibaiaren ezkerraldean dago, Pe\u00f1ako mendilerroaren azpian, Zangozerritik eta Pirinioetatik Erriberara eta Bardeara doazen bideek bat egiten duten tokian. Espero zitekeena ez bezala, mendilerroa zeharkatzen dute, ibaiaren ertzetik jarraitu beharrean. Erdi Aroko herri gotortu bat da, muino baten gainean kokatua, ibaiaren pasabidea zaintzen duena eta, Galipentzu ondoan, Zangozaldeko sarrera hegoaldetik. Bere lurretan San Isidro del Pinar dago, sortu berria den herria. Kaseda Nafarroako Gorteetan jarlekudun hiria izan zen.\nBertako biztanleak \"kasedarrak\" dira.\nIzena.\nKaseda beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\n\"Kaseda\" ez da euskal toponimoa, baizik eta nafar erromantzetik datorrena. Mikel Belaskoren ustez, zalantzazkoa da, baina \"casa\" (\"etxe\") + \"-eda\" (atzizki ugari) izan liteke. Ricardo Zierbideren iritziz, erromantzea da argi eta garbi, baina ez du etimologiarik ematen. Julio Caro Barojak honako hau idatzi zuen: \u00abPirinioetan, \"casieta\" \"casa\"-ko txikigarria da\u00bb. Baina IX. mendean \"Caseda\" aurkitu genuen. \"-eda\" atzizkia landare-izenekin erabiltzen da normalean, baina bizigabeetan ez da falta, \"Tontaneda\" kasuan adibidez. Hala ere, atzizkiak tonikoa dirudi Kasedan atonoa den bitartean. \nBere izenaren jatorriari buruzko bertze hipotesi bat latinezko \"Cassida\" hitza da, \"kasketa\" esan nahi duena, herriko armarrian agertzen den objektua.\nPatxi Salaberrik dioenez, izen bera euskaraz ere erabili zen, Leatxeko \"Casedavidea\" adibidez. Euskaltzaindiaren arabera, euskaraz herri hau izendatzeko modu zuzena \"Kaseda\" da, euskal ortografiara egokitua.\n1979ko \"Euskal Herriko udalen izendegian\", Euskaltzaindiak \"Gahatseta\" forma proposatzen zuen, 1990ean atzera egin eta \"Kaseda\" aukeratu zuen arren.\nEzaugarriak.\nArmarria.\nKasedako armarriak honako blasoi hau du:\nBandera.\nKasedako banderak Kasedako armarria dauka hondo purpura baten gainean.\nGeografia.\nKaseda Aragoi ibaiaren ibarrean dago, Berdungo Kanalaren eta Oibarko ibarraren artean. Zangozaldean zein Zangozerrian dago, nekazaritza-arro emankor batean, Pe\u00f1ako mendilerroaren azpian.\nInguru naturala eta kokapena.\nHerria muino batean dago, Aragoi ibaiaren ezkerraldean, San Pedro mendiaren magaletik gertu. Herritik urrutira ikus daiteke, eta mendebaldetik ekialdera: Uxueko mendilerroa (Galipentzu), Lergako gaina, Izkoko mendilerroa, Leireko mendilerroa eta Pe\u00f1akoa. Udalerriaren hegoaldean San Pedro mendia dago, ekialdetik mendebaldera zeharkatzen duen Pe\u00f1ako mendilerroaren zati gisa. Ikuspegi hori engainagarria izan daiteke, Kasedaren hedadura gehiena Pe\u00f1ako mendilerroaren hegoaldean baitago. Horregatik, iparraldetik hegoaldera erliebe-unitate batzuk bereiziko ditugu.\nOibarretik datorren errepidetik sartuta, terraza batzuk aurkituko ditugu, beherantz doazenak Aragoi ibaiaren pareraino. Herrira iritsita, Pe\u00f1ako mendilerroaren inguruak hasten dira. Mendilerro horrek ekialdetik mendebaldera zeharkatzen du udalerria, eta poliki jaisten da hegoaldeko oinaldera, non hedadurarik handiena ikusten den. Lautada da erliebe nagusia, Kasedako El Pinar mendiaren goraguneek hautsita (592 m), San Isidro del Pinar herriaren parean. Udalerrian Donamartiri Zibitatela hustuta dago.\nKlima eta landaredia.\nKasedako klima mediterraneo kontinentala da. Urteko batez besteko prezipitazioak 400\u2013600\u00a0mm inguru dira, eta 60-100 egunetan jausten dira, batez ere udazkenean eta udaberrian. Urteko batez besteko tenperatura 12\u00a0\u00b0C eta 14\u00a0\u00b0C artekoa da, udan tenperaturak 35\u00a0\u00b0C ingurura igo eta neguan 0\u00a0\u00b0C gradura jaisten dira.\nNeguak hotzak eta euritsuak dira, eta udak beroak eta lehorrak. Aldaketa termikoak nahiko handiak dira, eta udaberriko eta udazkeneko egun batzuetan tenperatura maximoaren eta minimoaren artean 20 graduko aldea egon daiteke.\nEstazio meteorologikoa.\nKasedan dagoen, itsasoaren mailatik 439 metrora, Nafarroako Gobernuak 1974n jarritako estazio meteorologikoa dago.\n&lt;hr&gt;\nHistoria.\nErdi Aroa.\nKaseda Oibar ibarreko udalerrietako bat izan zen Erdi Aroan zehar. Izarbeibarreko kronikaren arabera, Eneko Arista Nafarroako lehen erregeak gotortu zuen. Ondoren, XII. mendearen amaieran, gaztelua eraiki zen, eta haren hondakinak gaur egun arte iraun dute. Bere helburua muga defendatzea izan zen Aragoiko inbasio kasuetan.\n1129an Alfontso I.a Nafarroakoa erregeak Daroca eta Soriako foruak eman zizkien kasedarrei, gaur egun udaleko artxiboan gordetzen den dokumentu baten bidez XII. mendean, herriak Aragoiko mugaren edukitza bat eratu zuen, eta Semeno Oibarkoa (1157) eta Gartzea Almorabide (1237) handiki garrantzitsuen ardurapean egon zen. Herritarrek urtean 6485 soldatako zentsua zor zioten Nafar Koroari, errota, sotoak, mendiak eta beste termino komun batzuengatik.\nHerriak bere elizako patronatuari uko egin zion Tibalt II.a Nafarroakoaren alde 1263n eta Filipe II.a Nafarroakoa erregeak Iru\u00f1eko katedralari utzi zion 1320n. Iru\u00f1eko gotzainak kabildoaren ospitaletegiari esleitu zizkion eliza horren errentak 1324n.\n1413an Karlos III.a Nafarroakoa erregeak herritarren kaperatasuna onartu eta berretsi zuen. Joan II.ak, herriak gerretan emandako laguntza eskertzeko, jarlekua eskaini zion Kasedari Nafarroako Gorteetan, Kaseda \"udal on\" izendatuta. Horrez gain, bere alkatea izendatzeko eta asteroko merkatu bat antolatzeko eskubidea eman zizkien. Merkatua asteazkenetan antolatzen zen. Eskubide haiekin batera, kasedarrak herritar libre deklaratu zituen.\nKaseda Aragoiko Erresumaren mugatik gertu zegoen, eta horregatik, erresuma horren aurkako gerretan, Nafarroako Erresumako gotorleku izan zen. Gaur egun, antzinako harresiaren eta dorretxearen aztarnak ageri dira Kasedako enparantza nagusiaren alboan. Antzina, gaztelua izan zen herriaren gunerik altuenean.\nAro Modernoa.\n1512an Gaztelak Nafarroa Garaia konkistatzean, herritarrek Albako dukearen esana bete zuten, eta honek udalerriko pribilegio eta ohiturak betetzen jarraituko zuela agindu zuen. Horrez gain, Kasedak Nafarroan jarraituko zuela agindu zuen.\n1521ean, Nafarroako eta Frantziako gizonez osaturik eta Azparrozeko jaunak zuzendurik, armada batek Nafarroa Garaia birkonkistatzeko saioa egin zuen. Gaztelako armadak eta Naiarako duke erregeordeak Iru\u00f1etik ihes egin behar izan zuten, erasoa zela eta. Kasedako, Zangozako eta Esako herritarrek Esako zubian Kalagorriko konpainiari eraso zioten.\nHala ere, Asparrosko jaunak Noaingo borroka galtzean, Naiarako dukeak Nafarroa Garai osoa berriz kontrolatzea lortu zen. Horren ondoren, Gaztelako okupatzaileen aurka egindakoetan lagundu zutenak epaitu eta zigortu zituzten, horien artean kasedar batzuk.\nAro Garaikidea.\n1800. urtean, bi harriko irin-errota bat zuen. Landetan lekaleak, lihoa eta kalamua landatzen ziren; olibadiak, mahastiak, garia, garagarra, oloa, zekalea eta artoa. Larreetan 10 000 abelburu artile eta txabere inguru zeuden, 7 000 herritar; gainera, 1 000 behi, zaldizko eta mandar abelburu mantentzen ziren ibai ondoko bi sototan. Gainera, igeltsuzko harrobiak eta ur mineralen iturri bat zituen.\nNapoleonen inbasioan, Javier de Minaren soldaduetako batzuek Kasedan hartu zuten ostatu. 1810eko abenduaren 26an, soldaduek jazarrita ihesean zebiltzan soldatu frantsesak erreka igarotzen saiatu ziren Caparrosorako bidean, baina kasedarrek zubirako bidea itxi egin zuten.\n1850. urtean bi eskola zeuden, bat 90 mutikorentzat, urtean 4000 errealeko zuzkidurarekin, eta beste bat neskatoentzat, zeinetara 80 joaten ziren eta irakasleak 120 gari-lapurreta jasotzen zituen urtean. Hiribilduak bi dehesa zituen; errotak bi ziren eta pattarren fabrika bat eta manta eta alforjen fabrika bat zituen.\nKasedako ospitalea Santa Vera Cruz eta Andre Mariaren kofradiei eman zitzaien 1722an. Ospitale-Eskola berri bat 1921ean inauguratu zen. Arrazoi higienikoak zirela medio, eraikin berri bat eraiki zen ostatuarentzat soilik, eta eraikin hori Gurutzeko Erlijiosoen garesti geratu zen.\nDemografia.\n biztanle zituen Kasedak.\nEkonomia.\nKasedan, Viscofan enpresa sortu zen 1975ean. Talde horrek zelulosika-bilgarrietarako produktuak ekoizten eta merkaturatzen hasi zen fianbreetarako. Fundatzaileak Jaime Echevarr\u00eda Abona eta Leopoldo eta Luis Michelena anaiak izan ziren.\n1986tik aurrera, munduko bilgarriak ekoizten zituen enpresa handienetako bat bihurtu zen, burtsan kotizatu eta nazioartean hedatuz. Taldearen egoitza Arangurengo Taxoaren badago ere, gaur egun Kasedan mantentzen da taldearen eta bilgarrien munduko industriaren ekoizpen-zentrorik osoena eta aurreratuena, zelulosika, kolageno eta fibrosaren estrusio- eta plisatze-plantekin eta nanopack plastikoekin.\nLantegi honek 700 lanpostu zuzen inguru sortzen ditu eta, beraz, dinamismo ekonomiko handia zeharkako industrien eta zerbitzuen artean.\nPolitika.\nKasedako udaletxea herrigunean dago, eta idazkaria, era berean, Galipentzuko Udalako idazkaria da. Udalbatza udalerriko alkateak eta sei zinegotzik osatzen dute. Egungo alkatea Jesus Esparza Iriarte da, \"San Zoilo\" zerrendako hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea erdialdean dago.\nLehen udaletxeari buruzko lehen aipamena 1783koa da. Merkatuaren plazan zegoen, elizaren ondoan. Kasedako lan maisua zen Antonio Navarrok eraiki zuen, aurretik zegoen eraikina handituz. Horretarako, udaletxearen ondoko etxea erosi zuten, Lino Iberoren etxea. Udaletxe zahar ura arkuz eta zutabez osatuta zegoen, eta beheko solairuan herriko merkatua antolatzen zen.\nUdaletxe berria plaza berean eraiki zen, udaletxe zaharraren aurrean. Gaur egungo udaletxea, berriz,1985. urtean eraikitzen hasi zen eraikuntza modernoa da. Bi solairu dauzka, eta udal bulegoez gain, udaltzaingoaren egoitza, Bake Auzitegia, eta herriko gainontzeko azpiegiturak daude bertan. Udaletxe berria 1987ko otsailaren 5ean inauguratu zen.\nEgungo banaketa.\nKasedako Udala zinegotzik eta alkateak osatzen dute, demokratikoki hautatuak. Alkatea Jesus Esparza Iriarte da, \"San Zoilokoa\". Zinegotziak 4 daude:\nBatzordeak.\nKasedako Udalan 4 batzorde ditu:\nAlkateak.\n1979tik, Kasedak 2 alkate izan ditu:\nGarraioa.\nLa Veloz Sang\u00fcesina edo \"Zangozar Azkarra\" izeneko autobus konpainiak Kaseda Zangoza, Iru\u00f1ea eta inguruko herriekin batzen ditu. Linea nagusiak honakoak dira:\nKultura.\nEuskara.\nLuis Luziano Bonapartek, 1869an, Kaseda atzerakada-eremuan sailkatu zen, non euskarak hain atzerakada handia izan duen, non bertako hiztunik apenas geratzen den.\nKoldo Zuazok, 2010ean, Kaseda ez-euskal-eremuan sailkatu zen.\nNafarroako Gobernuak onartutako Euskararen Foru Legearen arabera, Kaseda eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2001eko erroldaren arabera, herritarren %4,43k zekien euskaraz hitz egiten, 2010ean % 4,44k eta 2018n % 7,40k.\n2008an Nafarroako Ezker Batuak eta Nafarroa Baik Euskararen Foru Legea aldatu eta gune mistoan udalerri gehiago sartzeko (horien artean Kaseda) proposamena aurkeztu zuten Nafarroako Parlamentuan. Nafar Herriaren Batasuna ez beste talde guztien baiezko botoarekin proposamena aurrera aterako zela zirudienean, Nafarroako Alderdi Sozialistaren ustegabeko jarrera aldaketak, atzera bota zuen gune mistoaren hedapena."}
{"id": "7121", "revid": "6327", "url": "https://eu.wikipedia.org/wiki?curid=7121", "title": "Kastejon", "text": ""}
{"id": "7122", "revid": "512", "url": "https://eu.wikipedia.org/wiki?curid=7122", "title": "Gazteluberri", "text": "Gazteluberri (erronkarieraz: \"Gaztuluberri\") Euskal Herriko udalerri bat da, Nafarroa Garaia lurraldean kokatuta. Zangozako merindadean eta Zangozerria eskualdean dago, Iru\u00f1ea hiriburutik 67,2 kilometrora. Altuera 638 eta 1423 metro artekoa da, eta 26,34 km\u00b2-ko azalera hartzen du. biztanle zituen.\nBiztanleria urria eta nahiko handia duenez, Euskal Herrian biztanle gutxien dituen udalerria da, eta biztanleria-dentsitate txikiena du. Izenak adierazten duen bezala, XII. mendeko herri sortu berria da, gaztelu baten inguruan eraikia. Horregatik herria inklinazio handiko muino batean baino ez dago. Inguruko arkitektura tipikoa da, aldameneko Erromantzatua pareko ibarrekin aldera daitekeena. Komunikazio-bide handietatik isolatuta, Leireko eta Illongo mendilerroen arteko korridore natural batean dago, Zaraitzu (Erromantzatua) eta Ezka (Jazetania) ibaien ibarrak lotzen dituela. Nabaskoze Almiranterrirena izan zen 1859an banandu zen arte.\nBertako biztanleak \"gazteluberritarrak\" (erronkarieraz: \"gaztuluberritarrak\") dira.\nIzena.\nGazteluberri toponimoa beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nGazteluberri herri berantiarra izan zen, gaztelu baten oinetan. Gaztelu hori izan zen herria \"Castiello Nuevo\" (\"Gaztelu Berri\") nafar erromantzez bataiatu zuena, gerora gaztelaniak \"Castillonuevo\" bereganatu zuena. Herriaren izena azken hizkuntza horretan transkribatu izan da, \"Castillonuevo\", \"Castillo Nuevo\" edo \"Castillo-Nuevo\" bezala; lehen forma ohikoena izan da.\nErronkaribartarrek \"Gaztuluberri\" deitzen zioten antzina herriari bere hizkuntzan, zeinaren itzulpena literala baita (\"Gaztelu Berri\"). Euskaltzaindiak ezarri zuen \"Gazteluberri\" dela herriaren euskal izena, izen tradizionalaren antzekoa, baina euskara batuaz.\nEzaugarriak.\nArmarria.\nGazteluberriko armarriak honako blasoi hau du:\nBandera.\nGazteluberriko banderak Gazteluberriko armarria dauka hondo gorri baten gainean.\nGeografia.\nGazteluberri geografiki Ezka ibaiaren ibarrean barruan dago, baina administratiboki udalerri bat da. Ibar hau Pirinioetako ibarra da, Zaraitzu eta Berari ibarren artean.\nInguru naturala eta kokapena.\nZangozako merindadearen ekialdean dago. Herria muino batean dago itsasoaren mailatik 800 bat metrora, eta gorengo puntura ailegatzeko 3,5 metroko zabalerako errepide bat dago.\nKlima eta landaredia.\nGazteluberriko klima mediterraneoa da oro har. Dena den, hego-mendebaldean, Leiretik iparralderako isurialdean alegia, altuerak eta hezetasunak klima atlantiarraren ezaugarriak agertzea posible egiten dute. Illon mendizerran, klima mediterraneoko landaredia ageri da.\nZuhaitzik ohikoena pinua da, guztira 630 hektarea eta udalerriko basoen azaleraren %73,6. Pinudien atzetik, hariztiak (azaleraren %16,5) eta pagadiak (%5,5) nabarmentzen dira. Zuhaitzen birpopulazioa 35,5 hektareatan bakarrik egin da, eta gehienbat, Austriako pinu larizioak landatu dira.\nEstazio meteorologikoak.\nGazteluberrin ez dago estazio meteorologikorik. Hala ere, Nabaskoze pareko udalerrian, estazio bat dagoen, Nabaskoze kontzejuan, itsasoaren mailatik 615 metrora, Nafarroako Gobernuak 1928n jarritako estazio meteorologikoa dago.\n&lt;hr&gt;\nHistoria.\nGazteluberri gaur egungo herrira XII. mendean desplazatu ziren biztanleak Elesatik, Gazteluberritik 2\u00a0kilometrora dagoen herri hustua, aisago defenda zitekeen leku bat topatzeko. Herria, Nafarroako Erresumako ekialdeko muga babesteko orduan eraiki zen gaztelu baten azpian kokatu zuten, hortik izena.\nErrege jaurerriko hiribildu gisa, 1280an urtean 40 soldatako petxa globala zor zuen, baina 1427an etxe bakoitzeko 15 dirutan kalkulatzen zen.\nNafarroako Erresuma Fernando Katolikoak konkistatu zuenean XVI. mendean, Nafarroako mugako gaztelu guztiak eraistea agindu zuen, horien artean Gazteluberrikoa. Hori dela eta, herriari izena eman zion gazteluaren aztarnarik ez da geratzen gaur egun.\nNabaskoze Almiranterrikoa izan zen. XIX. mendearen lehen erdira arte, Gazteluberri gobernatzen zuten erregidoreek, eta herrikoek artean aukeratzen ziren, Nabaskoze kontzejua izendatzen zuen almiradioko alkatearekin batera. Gero, 1846an, udalerri independente gisa geratu zen. 1850ean eskola bat zuen, eta haren maisuak urtean 66 gari-lapurreta jasotzen zituen. 1920ko hamarkadan oraindik ere garrantzitsua zen koilara, kaiku eta ezpelezko beste objektu batzuen industria, baita ehungintza eta kobrezko eta burdinazko meategiak ere.\n1950eko hamarkadan Gazteluberrik bi eskola zituen, bata neskentzat eta bestea mutilentzat eta 188 biztanle. 1954. urteko uztailaren 29an, telefono-mintzategia zabaldu zen, eta gazteluberriarrek telefonoa ezagutu zuten azkenean, Nafarroako hiriburuan baino 40 urte geroago. Lehen telefono deia herriko apaizak egin zuen.\n1960ko hamarkadatik hasita, Iru\u00f1eko industrializazioarekin batera, herritar askok herria utzi zuten, eta horrela, biztanleriak %70 egin zuen behera. Biztanle galerarekin batera, eskolek itxi egin zuten, eta gaur egun, ogia eta egunkaria kanpotik etorritako furgoneta bati erosten dizkiote herritarrek. Medikua, Izabako osasunetxetik joaten da, Gazteluberritik 30 kilometrotik.\nXXI. mendean, despopulazioa nabaria da. Beheranzko joera egonkortzea lortu bada ere, udalerria oso zifra baxuetan uzten du, edozein aldaketaren aurrean oso kalteberak baitira. Horrela, Gazteluberri udalerria desegiteko eta kontzeju itxurako beste udalerri handiago batean sartzeko aukera (Nabaskoze, arrazoi historikoengatik, edo Erromantzatua, arrazoi geografikoengatik) gero eta ageriago dago, kostu handia eta udal gaiak kudeatzeko langile gutxi daudelako (Udalak pertsona bakarra erabiltzen du: alkatea).\nDemografia.\n biztanle zituen Gazteluberrik.\nEkonomia.\nGazteluberri nekazaritza herria da erabat, bazkaleku eta basoek udalerriaren lurren %92 hartzen dute. Gainontzeko %8a lehorreko zereal eta bazkarako erabiltzen da. Abeltzaintzak garrantzia txikia dauka, eta gehienbat, ardien zaintzan oinarritzen da. Urteroko pinuen egur erauzketa 1000 eta 1300 metro kubo ingurukoa da.\nAzalera komunala 1592 hektareakoa da (erroldaturiko guztizko azaleraren %58,6), eta horietatik 719 hektarea, baso zurgaia da, 808 hektarea larreak, eta 30 hektarea laborantza lurrak.\nGazteluberritik, Nafarroa ipar-ekialdeko lurretatik Bardeara doan errege abelbidea igarotzen da. Gaur egun artalde eta ahuntz-talde bakarrak geratzen dira, artzain izandako gizon baten jabetzakoa. Urteak aurrera egin ahala, herria hustuz joan den heinean, gutxituz joan da abelburuen kopurua ere.\nPolitika.\nGazteluberriko udaletxea herrigunean dago, eta idazkaria, era berean, Nabaskozeko Udalako idazkaria da. Udalbatza udalerriko alkateak osatzen du. Egungo alkatea Jose Hernandez Aristu da, Nafar Herriaren Batasuna hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea herrigunean dago.\nEgungo banaketa.\nGazteluberriko Udala alkateak osatzen du, demokratikoki hautatua. Alkatea Jose Hernandez Aristu da, Nafar Herriaren Batasungoa.\nAlkateak.\n1979tik, Gazteluberrik alkate bakarra zan du:\nKultura.\nEuskara.\nLuis Luziano Bonapartek, 1869an, Gazteluberri ez-euskal-eremuan sailkatu zen, non euskarak hain atzerakada handia izan duen, non bertako hiztunik apenas geratzen den.\nKoldo Zuazok, 2010ean, Gazteluberri ez-euskal-eremuan sailkatu zen.\nIzenak adierazten duen bezala, eremu honetan nafar erromantzea izan da tradizioz hitz egiten den hizkuntza, duela gutxi gaztelaniak ordezkatu duena."}
{"id": "7123", "revid": "201", "url": "https://eu.wikipedia.org/wiki?curid=7123", "title": "Cintruenigo", "text": ""}
{"id": "7124", "revid": "56334", "url": "https://eu.wikipedia.org/wiki?curid=7124", "title": "Zirauki", "text": "Zirauki Euskal Herriko udalerri bat da, Nafarroa Garaia lurraldean kokatuta. Lizarrako merindadean eta Izarbeibar-Novenera eskualdean dago, Iru\u00f1ea hiriburutik 29,1 kilometrora. Altuera 343 eta 880 metro artekoa da, eta 41,47 km\u00b2-ko azalera hartzen du. biztanle zituen.\nZirauki leku enblematikoa da Donejakue bidean. Ma\u00f1eruibarreko mendebaldea menderatzen duen muino baten gainean kokatua, bere udalerrian zubi eta galtzada erromatar baten aztarnak daude, Andeloseko hiribilduko erromatarrek eraikitako sistema hidrauliko konplexuaren zati den presaz gain, egungo Mendigorrian dagoena. Hiriguneak Erdi Aroko egitura du, karrika estu eta aldapatsuekin, pasabide eta guzti. Azken urteotan, garrantzia hartzen joan da Ma\u00f1eru ibarreko hiriburu historikoaren aurrean, eta Ma\u00f1eruibarraren \"de facto\" buru bihurtu da.\nBertako biztanleak \"ziraukiarrak\" dira.\nIzena.\nZirauki toponimoa beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\n\"Zirauki\" zalantzazko esanahia duen izena da. Mikel Belaskok dioen bezala, Koldo Mitxelenak \"ziraun\" (anguis fragilis) hitzarekin lotu du izena, autore batzuek \"sugegorri\" hitzarekin erabiltzen dutena. Hala ere, Julio Caro Barojak \"Ciroqui\" jatorrizko hipotetiko bati buruz diptongazioa baino lehen egindako iruzkina ez da egokia.\nEzaugarriak.\nArmarria.\nZiraukiko armarriak honako blasoi hau du:\nBandera.\nZiraukiko banderak Ziraukiko armarria dauka hondo urdin baten gainean.\nGeografia.\nZirauki Ma\u00f1eruibarreko herri bat da, Izarbeibar-Novenera eskualdean.\nInguru naturala eta kokapena.\nHerria, Nafarroa erdialdean kokatzen da, Lizarrako merindadearen ekialdeko muturrean. A-12 autobian eta NA-1110 errepidean kokatzen da Gares-Lizarra norabidean, Garestik zazpi kilometrora.\nUdalerrian Abian, Anitz, Urbe eta Ugao herri hustuak daude.\nKlima eta landaredia.\nZiraukiko klima mediterraneoa da oro har, nahiz eta udalerriaren iparraldean klima azpimediterranoaren ezaugarri batzuk ere badituen. Urteko batez besteko tenperaturak aldakorrak dira kokagunearen arabera, baina 12 eta 14 gradu artekoak izaten dira. Prezipitazioak 400 eta 500\u00a0mm ingurukoak izaten dira herrigunean, eta 800\u00a0mm edo gehiagokoak Ziraukiko mendiguneetan. Urteroko egun euritsuak 80 izaten dira batez beste.\nIparralde eta mendebaldean, klima azpimediterranoari dagozkion landare eta zuhaitz espezieak aurki daitezke. Jatorrizko landareditik 310 hektarea arte baino ez dira kontserbatzen. Herrigunetik gertu zegoen arte eta haritzez osatutako 145 hektareako basoa, 1940ko hamarkadan desagertu zen. Birlandaturiko pinuek 52 hektarea hartzen zituzten XX. mendearen amaieran.\nEstazio meteorologikoa.\nZiraukin ez dago estazio meteorologikorik. Hala ere, Gares pareko udalerrian, estazio bat dagoen, itsasoaren mailatik 347 metrora, Nafarroako Gobernuak 1985ean jarritako estazio meteorologikoa dago.\n&lt;hr&gt;\nHistoria.\nErromatarren Nafarroako egonaldiak eragin handia izan zuen Ziraukin, eta historialarien ustetan, gaur egungo San Roman baselizaren aurrekariak, erromatarren garaikoak izan daitezke. Galtzada eta zubi baten aztarnak kontserbatzen dira, biak jatorri erromatarrekoak eta Erdi Aroan aldatuak; zubiak jatorrizko trazadurari eusten dio eraikuntzaren behealdean. Toki horretatik dator, halaber, erromatarren garaiko ara botibo bat, Losa jainkosari eskainitako inskripzio batekin.\nErdi Aroa.\n1045ean, Gartzia IV.a Santxitz Donemiliaga Kukulako monasterioari eman zion hiria eta Ugaoko San Migel monasterioa. Caxal San Juan de la Pe\u00f1ako krobikak dioenaren arabera, Ramiro II.a Aragoiko erregeak Leongo eta Gaztelako Alfontso VII.a enperadoreari mairuen eta Gartzia IV.a Santxitz nafar erregearen aurkako laguntza eskatu zion Caxal mandataria nahita harrapatu zuten Zirauki eta \"Ochorem\" artean, Garesetik gertu.\nAntso VII.a Azkarra nafar erregeak Egidio edo Gil jaunaren, Joan Bidaurre anaiaren, jaso zuen herri hau 1205ean, Genbe eta Argi\u00f1anoren truke, Gesalatz ibarrean, erregeak berarentzat eta bere ondorengoentzat eman ziona.\nHerri honek Iratxeko eta Irantzuko monasterioek lursailak izan zituzten. 1272an, Joan Sanoitz Monteagudokoa jaunaren zerga edo kanona jaso zuen, Ekoien eta Ziraukin erositako jaraunspen guztia eta mendiaren erdia, Martin Enekoitz Subidakoaren semeena, jauregi eta heredamendu lau bat izan ezik, 50 kahitze gari eta 21 kahitze eta 2 ordio lapurretengatik.\n1307an erregeak Ziraukiri agindu zion bere foruak eta ohiturak gordeko zizkiola. Filipe II.a Nafarroakoa erregeak Iru\u00f1eko katedralari eman zion 1320an elizaren patronatua. Herri honetako errotak erregeak eman zizkion Martin Semenoitz Beortegiri 1369an. Barnealdeko bideko Donejakuerako erromesak Iru\u00f1ea-Lizarra ibilbidean igarotzen ziren herri horretatik. Herria igaro ondoren, erreka bat gainditu eta Urbe herri hustura jaisten ziren.\nHerria Karlos III.a Nafarroakoak eman zien 1425. urtean bere sasi-alabari, Joana andreari, eta haren senar Luis II.a Beaumontekoa jaunari, Leringo kondea eta Nafarroako Kondestableari. Dohaintza ezkontza zela eta egin zen, eta Ziraukiz gain, Lerin, Eslaba, Zare eta Sesma bertze hiribildu nafar batzuk ere eman zitzaizkien.\nAro Modernoa.\n1511n Ziraukik 35 kahitze gari ordaintzen zituen petxako. Hiribildua, beraz, Leringo kondeen ondarea zen. 1634ko exekuzio batean, Kondestableari urtean 492 gari-lapurreta eta 184 garagar-lapurreta ordaintzen zizkiola jasotzen da, baita kuartelen gaineko zergagatik 34 200 mirari eta alkabala bakoitzeko 2160 mirari ere. Gainera, urtean 2310 mirari ordaindu behar zituen Anizko parrokiagatik.\nAro Garaikidea.\n1811ko urriaren amaieran, Iberiar Penintsulako gerrapean, Frantzisko Espotz Mina jaunaren gerrillarien dibisioa Ziraukira etorri zen, Zangozatik. Gerrilariek Aragoin preso hartutako preso frantses asko gidatzen zituzten, eta Gipuzkoarantz abiatzen ziren haiek ontziratzera. Espotz Minak, Abb\u00e9 jenerala, 4000 infante eta 300 zaldiko zutabe batekin, Ziraukin harrapatzen edo Altsasun bidea ixten saiatzen ari zela jakinik, Gregorio Krutxaga jauna bidali zuen, denbora irabazteko asmoz, lehen bi batailoiekin frantziar zutabea igarotzea zailtzeko, eta berak, hirugarren eta laugarren batailoiekin, Bakaikurantz jarraitu zuen. Krutxagak, lehenik, Ziraukin geldiarazi zituen frantsesak, eta, ondoren, Iturgoien eta Errezurantz abiatu zen, non berriro geldiarazi baitzituen. 1811ko urtarrilean,Espotz jaunak, Gregorio Krutxaga jaunaren agindupean, gerrillariak abiatu zituen infanteria-taldea Ziraukitik igaro zen, Zangozatik zetorrena eta Gesalatz ibarrerantz zihoana, non Espotz Minarekin eta partitzeko zalduneriarekin elkartu behar baitziren.\n1839ko uztailaren 23an, Lehen Karlistaldiaren azkenetan, Leonek zuzendutako liberalek Zirauki erasotu zuten, baina karlistek eutsi egin zioten. Liberalak datoz hondamendia suntsitzera, bidean aurkitzen duten guztia.\nZirauki hiribildu izan zen, Leringo konderrikoa, harik eta toki-administrazioaren erreforma liberala egin zen arte, XIX. mendearen lehen erdian. Ordura arte, Leringo kondea zen (1802an Albako dukeari zegokion titulua) alkate nagusia izendatzen zuena, eta gazteena ere bai, baina hiribilduak proposatuta. Aipatutako administrazio-erreformarekin udal independente gisa geratu zen. 1850ean bi eskola zituen, bata mutikoena, 100 joaten ziren bertara, eta haien maisuak 2400 erreal eta ehun gari-lapurreta jasotzen zituen urtean; bestea, neskatoena, 99 joaten ziren eta ehun lapurreta eta 400 erreal besterik ez zituzten jasotzen. Bi irin-errota eta beste bi olio-errota zituen.\n1855eko maiatzaren 1eko desamortizazioari buruzko legea betez, 1864an herri honetan saldu ziren Leorlatz, Burgario, Iturtxuria, Iturrandotz, Iguste, Ur bealdea, Dehesa, Mondabil, Gabiderio eta Kanpanandia korralizak; 1862an, San Roman kaleko 32. zenbakiko etxea eta ogi-labe egosi bat, Erdi kaleko 28. zenbakian.\nBigarren Karlistaldian, karlistek 1873ko uztailean bereganatu zuten Zirauki. Primo de Rivera jeneralaren bateria liberalek gogor bonbardatu zuten herria San Kristobal baselizatik, 1875eko otsailaren 11n eta hurrengo egunetan. Karlistek posizioa hartu zutenean, bertako jendeak errepresaliak egin zituen presoengan, eta errepresalia horiek Quesadako kontra-erasoaldian izan ziren handik gutxira.\nXX. mendearen hasieran, udalerriak eusten zion Ospitale bat zuen, antzina-antzinatik zegoena, eta alkohol-fabrika bat.\nDemografia.\n biztanle zituen Ziraukik.\nEkonomia.\nJarduera ekonomiko nagusia industria da, biztanleriaren %65ek egiten du lan horretan. Igeltsua ekoizten duen lantegia eta nekazaritzarekin zerikusia duten industria txikiak nagusi dira: ardogintza kooperatiba, barazkien kontserba lantegia, olio enpresa eta okela industria txikia. Biztanleriaren gainontzekoa nekazaritzan aritzen da.\nPolitika.\nZiraukiko udaletxea herrigunean dago, eta idazkaria, era berean, Girgillaoko, Artazuko eta Ma\u00f1eruko udaletako idazkaria da. Udalbatza udalerriko alkateak eta sei zinegotzik osatzen dute. Egungo alkatea Julio Laita Zabalza da, Hautagaitza Asanbleario Independenteko hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea herrigunean dago.\nEgungo banaketa.\nZiraukiko Udala zinegotzik eta alkateak osatzen dute, demokratikoki hautatuak. Alkatea Julio Laita Zabalza da, Hautagaitza Asanbleario Independentea zerrendakoa. Zinegotziak 6 daude:\nAlkateak.\nHauek izan dira Ziraukiko azken alkateak:\nGarraioa.\nLa Estellesa autobus konpainiak Aguilar Kodes eta Iru\u00f1ea bitarteko autobus linea ustiatzen du. Lineak bi zerbitzu dauzka Aguilar Kodesko norantzan eta lau zerbitzu kontrako norabidean. Linearen ibilbidea honakoa da:\nBestalde, konpainia beraren Sartaguda eta Iru\u00f1ea bitarteko lineak ere geltokia dauka herrian. Autobus lineak, honako ibilbidea egiten du:\nHirigintza.\nHerriak Erdi Aroko trazadura du, eta muino baten hegalean multzo estu bat osatzen du, zeharkako kaleek zeharkatutako eraztun zentrokidetan antolatuta, Erdi Aroan zirkularki lotzen zuten harresi-lerrotik abiatuta. Harlanduxkako eta adreiluzko eraikuntzak dira nagusi, garai askotako hargintzako markoak dituztenak, baina itxura uniformea dutenak.\nKultura.\nEuskara.\nLuis Luziano Bonapartek, 1869an, Zirauki ez-euskal-eremuan sailkatu zen.\nKoldo Zuazok, 2010ean, Zirauki ez-euskal-eremuan sailkatu zen.\nNafarroako Gobernuak onartutako Euskararen Foru Legearen arabera, Zirauki eremu ez-euskalduneko udalerria zen, eta hori dela eta, hizkuntza ofizial bakarra gaztelania zen. 2001eko erroldaren arabera, herritarren % 7,98k zekien euskaraz, 2010ean % 7,88 eta 2018n % 11,90k.\n2008an Nafarroako Ezker Batuak eta Nafarroa Baik Euskararen Foru Legea aldatu eta gune mistoan udalerri gehiago sartzeko (horien artean Zirauki) proposamena aurkeztu zuten Nafarroako Parlamentuan. Nafar Herriaren Batasuna ez beste talde guztien baiezko botoarekin proposamena aurrera aterako zela zirudienean, Nafarroako Alderdi Sozialistaren ustegabeko jarrera aldaketak, atzera bota zuen gune mistoaren hedapena.\n2009ko urtarriletik, udalerriaren izen ofiziala \"Cirauqui / Zirauki\" da.\n2017ko ekainaren 22an Nafarroako Parlamentuak eremu mistora pasatzea erabaki zuen, beste 43 udalekin batean.\nJaiak.\nZiraukik Gurutzearen egunaren inguruan ospatzen ditu jaiak irailaren 14a, meza, bigantxak eta mozorro lehiaketa izaten dira. \"Jai txikiak\" bertzalde maiatzaren 1ean ospatzen dira, San Kristobalgo erromeriarekin batera. Santuaren irudia izen bereko parrokiatik atera eta herriko baselizaraino joaten dira ziraukiarrak.\nAnizko Andre Mariaren baselizarako erromeria abuztuaren 15ean izaten da eta San Romanen omenezko jaiak azaroaren 18aren inguruan. Ospakizuneko ekitaldi nagusia meza ostean izaten da, parrokiatik gaztainak jaurtitzen direlarik. Egunaren amaieran, sua pizten da. Gaztaina jaurtiketa eta suaren piztea, egun batzuk beranduago errepikatzen da, zehazki azaroaren 25ean, Santa Katalinaren omenezko jaietan.\nLizarrako merindadeko herri askok bezala, Ziraukik San Isidro eguna ospatzen du, nekazarien patroia. Egun horretan 30 minutu irauten duen prozesioa antolatzen da, parrokiatik Ziraukiko zelaietara. Bertan herriko abadeak, zelaiak bedeinkatu ostean, herrigunera itzultzen dira ziraukiarrak. Horrez gain, San Blas eta San Gregorio. Inauterietan, herritarrak kalera irten eta Santa Agataren omenezko euskal abestiak kantatzen dituzte."}
{"id": "7125", "revid": "201", "url": "https://eu.wikipedia.org/wiki?curid=7125", "title": "Ziriza", "text": ""}
{"id": "7126", "revid": "42539", "url": "https://eu.wikipedia.org/wiki?curid=7126", "title": "Zizur (argipena)", "text": "Zizur izen bereko toki asko izan daiteke:"}
{"id": "7127", "revid": "880", "url": "https://eu.wikipedia.org/wiki?curid=7127", "title": "Korella", "text": ""}
{"id": "7129", "revid": "448", "url": "https://eu.wikipedia.org/wiki?curid=7129", "title": "Desoio", "text": "Desoio ([des\u033ao.io]) Nafarroako udalerria da. Lizarrako merindadeko herri honek biztanle zituen . urteko erroldaren arabera. Nafarroako hiriburutik 75 kilometrora dago.\nGeografia.\nInguru naturala eta kokapena.\nHerria, Nafarroa mendebaldean kokatzen da, NA-7200 errepidean, Santsol-Esprontzeda norabidean.\nDesoiok Mendaza eta Mirafuentesekin egiten du muga iparraldean, Muesekin ekialdean, Esprontzedarekin mendebaldean, eta Arma\u00f1antzas, Torres del Rio eta Santsolekin hegoaldean.\nKlima eta landaredia.\nDesoioko klima mediterraniar kontinentala da, urteko batez-besteko tenperatura 11 eta 12 graduren artekoa da, eta urteroko prezipitazioak 500mm eta 800mm ingurukoak. Urtean zehar 80 eta 100 egun euritsu izaten dira.\nJatorrizko landareditik ez da ezer geratzen. Zuhaitz bakarrak, laborantza lur moduan erabilitakoez gain, ibaiaren ertzean hazten diren pinu eta makalak dira. Dena den, zuhaitz hauek hamar hektarea baino gutxiago hartzen dute.\nDemografia.\n2008ko erroldaren arabera, ez da etorkinik bizi Desoion.\nPolitika.\nUdal hauteskundeak.\n2003an bezala, Desoioko alkatea UPN alderdiko Luis Mendiano Mendiano aukeratu zuten 2007ko udal hauteskundeetan, botorik gehien atera zuena izan ez bazen ere. UPNk lau zinegotzi lortu zituen eta \"Agrupaci\u00f3n Electoral San Pedro Melgar\" delakoak bakarra. Zurizko botoak 3 izan ziren botoen %3,16.\n2011n emaitza bertsua eman zen: UPNk 4 zinegotzi (eta Mendianok alkatetza), San Pedro Melgarrek bakarra; biek boto gutxiago jaso zuten errolda ere beheraka ari den herrixka honetan.\nAlkateak.\nHauek izan dira Desoioko azken alkateak:\nEuskara.\nNafarroako gobernuak onartutako Euskararen Foru Legearen arabera Desoio eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2001eko erroldaren arabera, herritarren %3,97k zekien euskaraz hitz egiten.\nZerbitzuak.\nDesoio, \"Jurramendi Mankomunitateko\" eta \"Urantziako Zerbitzu Sozialen Mankomunitateko\" kidea da.\nOndasun nabarmenak.\nDesoio muino txiki baten gainean eraikitako herrixka da, kale nagusi baten inguruan auzoko etxe eta kaleak eratuz. Herriko gunerik altuenean Andre Mariaren eliza dago, estilo gotiko berantiarrean eraikia XVI. mendean. Elizaren oinarria gurutze forma tipikoa dauka. Sarrera eta dorrea XVIII. mendean eraiki ziren.\nEtxeen eraikuntzari dagokionez, forma sinpleko etxeak nagusi dira, nahiz eta eraikuntza batzuek euren fatxadak XVII. mende eta XVIII. mendeko blasoiez edertzen dituzten. Herriaren sarreran, Erdi Aroan gaizkileei zigorra emateko erabiltzen zuten lekua mantentzen da oraindik."}
{"id": "7130", "revid": "4380", "url": "https://eu.wikipedia.org/wiki?curid=7130", "title": "Dikastelu", "text": ""}
{"id": "7131", "revid": "7476", "url": "https://eu.wikipedia.org/wiki?curid=7131", "title": "Donamaria", "text": "Donamaria ([donama\u027eia]) Nafarroa Garaiko iparraldeko udalerri bat da, Malerrekako ibarrekoa, Iru\u00f1eko merindadekoa. Iru\u00f1ea hiriburutik 56 kilometro iparraldera dago, eta Donostiatik 55 km hego-ekialdera. \nDonamariak biztanle zituen . urtean.\nGeografia.\nIngurune naturala eta klima.\nEtenekogaina mendia da udalerriko mendirik garaiena, eta hor historiaurreko tumuluak daude. Garmendia (1.059 m) eta Txaruta (1.081 m) inguruko tontor aipagarriak dira, halaber.\nDonamariak klima ozeaniko epela dauka, euri ugari eta erregularrekin. Horrez gain, aldaketa termikoa txikia da eta uda garaian ez da hilabete idorrik izaten (ezta abuztuan ere). Urteko batez besteko tenperatura 12 eta 15 gradu artekoa eta prezipitazioak 1.800 eta 2.000mm bitartekoak izaten dira. Urteroko egun euritsuak 170 edo gehiago izan daitezke.\nHerriaren inguruko basoetan, hosto erorkorreko espezieak nagusitzen dira, batez ere pagoa (800 hektarea). Horren atzetik haritza (250 hektarea), gaztainondoa (200 hektarea), lizarra, intsinis pinua eta bestelako espezieak datoz. Donamarian, landaturiko larizio pinu ugari dago, batez ere Korsikatik ekarria. Landaketak XIX. mendean hasi ziren.\nUdalerri mugakideak.\nDonamariak mugakide ditu Doneztebe eta Bertizarana iparraldean; Baztan eta Bertizarana, ekialdean; Oiz, mendebaldean; eta Ultzama, hegoaldean.\nAuzoak.\nDonamaria udalerria bi herrik osatzen dute: Donamariak eta Gazteluk. Horretaz gain, Donamariako auzoak lau dira: Uxarrea edo Donamaria (elizaren inguruan sortutako auzoa), Artze, Askarraga eta Igurin. Badira ere auzo izatera iritsisten ez diren etxaguneak, hala nola Bentak, Ola, Igunsoro eta Berrau.\nHistoria.\nUdalerria Ibargoiara ibarrari loturik egon zen 1845. urtea arte. Urte hartan, Azkarraga, Artze, Donamaria, Gaztelu (azken hau 1842ko erroldan udalerri independente gisa agertzen da) eta Igurin herriguneari elkartu zitzaizkion eta Donamaria udalerria osatu zuten, hiriburua Donamaria harturik.\nDemografia.\n2008ko erroldaren arabera, Espainiaz kanpoko bost etorkin bizi ziren herrian, biztanleriaren %1,19 (Nafarroako batezbestekoaren azpitik).\nPolitika.\nUdaletxea.\nUdaletxea plaza nagusian dago. Eraikinak lau solairu dauzka eta 2019. urtean zaharberritua izan zen. Ostatu bat, herriko liburutegia eta etxebizitzak ere ditu. Udala alkateak eta sei zinegotzik osatzen dute. Donamariako udaleko idazkaria Oizko, Urrozko eta Beintza-Labaiengo idazkari ere bada.\nUdal hauteskundeak.\n2007an ez zen udal hauteskunderik izan Donamarian, ez zelako inongo talderik aurkeztu. 2011n egoera bera izan zenez, 2003tik Ricardo Sagasetak jarduneko alkate jarraitu zuen. 2015. urteko udal hauteskundeetan Maite Urroz, hautagai bakarra, izendatu zuten alkate. 2019. urtean bi talde aurkeztu ziren, \"Herriarengatik\" eta \"Denongatik\". Lehen aukerak irabazi zituen hauteskundeak, jasotako botuen %74,75 jasoz, eta Natalia Rekarte Oteiza alkate izendatua izan zen. \nAzpiegiturak.\nUdalerria Malerrekako Zerbitzuen Mankomunitateko kidea da.\nGarraioak.\nMariano Vertiz autobus konpainiak Doneztebe eta Labaiengo linea ustiatzen du, norabide bakoitzean bidaia bakarra egiten duena. Lineak ibilbide hau egiten du:\nBestak.\nDonamariako bestak abuztuaren 15ean egiten dira, Andre Mariaren Jasokundea ospatzen den egunean.\nGazteluko bestak abuztuaren 4an ospatzen dira, Santo Domingo egunean.\nOndasun nabarmenak.\nUdalerriaren sarreran dagoen Jauregia dorretxea Nafarroa Garaiko ondare historikotzat sailkatuta dago. Jasokundearen Ama Birjinaren elizak, berriz, dorre biribila dauka eta kono itxurako teilatua. Elizak, gurutze latindar formako oinarria dauka.\nEtxeei dagokienez, honakoak nabarmentzen dira:"}
{"id": "7132", "revid": "219", "url": "https://eu.wikipedia.org/wiki?curid=7132", "title": "Etxarri (Nafarroa)", "text": ""}
{"id": "7133", "revid": "2241", "url": "https://eu.wikipedia.org/wiki?curid=7133", "title": "Egues", "text": "Egues hitzak esanahi desberdineko hainbat gauza izendatzen ditu."}
{"id": "7134", "revid": "1491", "url": "https://eu.wikipedia.org/wiki?curid=7134", "title": "Elgorriaga", "text": "Elgorriaga ([el\u0263oria\u0263a]; Elgorri [el\u0263ori] Malerrekako hizkeraz) Nafarroako ipar-mendebaldean dagoen udalerria da, Malerrekako ibarrean, Baztan Bidasoa eskualdean. biztanle zituen . urteko erroldaren arabera, eta Nafarroako hiriburutik 54,3 kilometrora kokatzen da. Ezkurra ibaiak zeharkatzen du.\nGeografia.\nInguru naturala eta kokapena.\nElgorriaga Iru\u00f1eko merindadearen iparraldean kokatzen da, Askin mendiaren oinetan eta Ezkurra ibaitik gertu. Herrira heltzeko N-121A errepidea hartu behar da eta ondoren, NA-170 errepidea Leitza-Doneztebeko norabidean.\nHerriak Donezteberekin egiten du muga ekialdean, Iturenekin mendebaldean, eta Oitzekin hegoaldean. Herriko punturik altuena Mendaur mendia da, 1136 metrokoa.\nKlima eta natura.\nElgorriagako klima, atlantiko hezea da, neguak heze eta epelak dira, eta udak leunak eta ez oso beroak. Urteroko prezipitazioak 1800-2000mm ingurukoak izaten dira. Landarediari dagokionez, herriko basoetan haritzak eta pagoak ugari dira, eta horrez gain, gaztainondoak, lizarrak, akaziak eta landaturiko pinuak.\nHistoria.\nHerriaren sortze data zehatzik ezagutzen ez den arren, erreferentzia arkitektoniko ugari dago, Erdi Aroko zubia esaterako. Historialarien arabera, herria XV. mendean sortu zen. 1610. urtean Logro\u00f1on egindako sorginen aurkako epaiketek herritar askori eragin zieten.\nEkonomia.\nNekazaritza Elgorriagako jarduera ekonomiko nagusia izan da betidanik, baina, azken urteetan, aldaketa sakona bizi izan da, eta horrela, nekazaritza ustiapen txikiak bertan behera utziz joan dira. Zurgindegiak, artisautzako galda eta azken urteetako landa-turismoa zabaldu dira herrian. Orain dela gutxi ireki duten bainuetxeak ere bultzada eman dio bertako ekonomiari.\nDemografia.\n2008ko erroldaren arabera, Espainiaz kanpoko hamabi etorkin bizi ziren herrian, biztanleriaren %5,48a (Nafarroako batez-bestekoaren azpitik). 2019an 219.\nPolitika.\nUdal hauteskundeak.\nElgorriagako alkatea B talde independienteko Santos Irurueta da 2007ko udal hauteskundeez geroztik. Taldeak herriko bost zinegotzietatik hiru lortu zituen eta hortaz, gehiengo osoa. Boto zuri bakarra izan zen (botoen %0,64), eta baliogabekoak 3 (botoen %1,89).\n2011n ez zen zerrendarik aurkeztu eta, beraz, Iruruetak jarduneko alkate segitzen du.\nAzpiegitura eta garraioak.\nLeizaran Mariezcurrena autobus konpainiaren Doneztebe eta Iru\u00f1ea bitarteko lineak geltokia dauka herrian. Autobus lineak honako ibilbidea egiten du:\nJaiak eta ospakizunak.\nElgorriagako jaiak uztailaren 25ean ospatzen dira, Santioetan."}
{"id": "7135", "revid": "56334", "url": "https://eu.wikipedia.org/wiki?curid=7135", "title": "Eratsun", "text": "Eratsun ([e\u027eats\u033aun]; Eatsune [eats\u033aune] Malerrekako hizkeraz) Nafarroa Garaiko ipar-mendebaldeko udalerria da, Malerreka ibarrean dagoena, 532 metroko garaieran. Ezkurra ibaiak zeharkatzen du. 25,54 kilometro koadroko eremua hartzen du, eta 151 biztanle zituen 2019 hasieran.\nBertakoak \"eratsundarrak\" dira, \"eatsundarrak\" bertakoen hizkeran; eskualdean \"txingurri gorriak\" ezizena ematen zaie.\nGeografia.\nKokapena.\nIru\u00f1eko merindadearen iparraldean dago, Iru\u00f1etik 62 kilometro ipar-mendebaldera. Goizuetarekin du muga iparraldean, Ezkurrarekin mendebaldean, Saldias eta Beintza-Labaienekin ekialdean, eta Basaburuarekin hegoaldean.\nHerrira iristeko NA-170 errepidea hartu behar da, eta Zubieta eta Ezkurra herrien arteko bidegurutze batetik ateratzen den NA-4031 herri-errepidean sartu; errepide hori herriko plazan edo pilotaleku zaharrean amaitzen da.\nKlima eta landaredia.\nKlima atlantiar ozeaniko epela da, anplitude termiko txikia eta prezipitazio ugariak dituena. Hilabete guztietan egiten du euri ugari, baita udan ere. Urteko batez besteko tenperatura 12-13 gradukoa da, eta prezipitazioak 1.600-2.000 mm bitartekoak. Urteko euri-egunak 180 inguru dira.\nPagadi zabalak daude udalerriaren hegoaldean eta Zumarrezta errekaren arroan. Horrez gain, herritik hurbilago, hariztiak eta gaztainadiakak daude. Kareharrizko lurzoru idorrenetan ametz ilaunduna hazten da.\nEzkurra errekak zeharkatzen du udal dermioaren hegoaldea, eta Zumarrezta errekak iparraldea. Ezkurra Bidaso ibaiaren adarra da, eta Zumarrezta Urumearena.\nHistoria.\n1192an, Eratsungo, Saldiasko eta Beintza-Labaiengo gizonezko petxero bakoitzak urtean 4 soldata ordain zezan erabaki zuen Antso VI.a \"Jakituna\" Nafarroako erregeak; alargunek, etxean senarrik ez izanik, soldata bakarra; txerriak izanez gero, bakarra eman zezaten, bai gizonek, bai alargunek; eta ez zezaten beste inolako petxarik ordaindu. Herriak eiurdea (\"eyurdea\") izeneko petxa ordaindu zuen 1431 arte mendian bazkatzen ziren zerriengatik, baina urte hartan erregeak ordainsaria kendu eta behin betiko zentsu bilakatu zuen. 1460an, Martin Azpilikuetari eman zion erregeak Eratsunek ordaintzen zion behin betiko zentsua. 1633an, herriak hiru dukateko zentsua ordaintzen zion urtean errege ondareari, eta 170 dukaturen truke luditu zuen.\n1562an, Altxortegiko Liburuaren arabera, hiru burdinola zeuden Eratsunen: Ollingoa, Zumarreztakoa eta Asurakoa. 1688an, Juan Bautista Alduntzin zen Zumarreztako eta Asurako burdinolen nagusia; 1713-1725 bitartean, berriz, Miguel Arizkun baztandarrak erosi zituen. Lehen Karlistaldia hasi baino lehen, Jose Antonio Mu\u00f1agorrik errentan hartua zuen Zumarreztako ola (\"Herrer\u00eda y fabrica de Bombas y Balas de Zumarrista\"). Gerran parte hartze garrantzisua izan ondoren -\"Bakea eta Foruak\" aldarriaren sortzailea izan zen-, gerraondoan buru-belarri lotu zitzaion burdinola ustiatzeari. 1841eko urrian, Esparteroren jarraitzaile amorratua zen Ramon Elorrio txapelgorrien teniente izandakoak soldadu batzuekin agertu eta atxilotu egin zuen. Berehala fusilatu zuten, Zumarreztatik hurbil dagoen Pillotasoro mendatean. Mu\u00f1agorri erail zuten lekuan harrizko gurutze bat ezarri zuten oroigarri gisa.\n1855eko maiatzaren 1eko desamortizazioaren legearen ondorioz, irina egiteko errota bat saldu zen 1863an..\nDemografia.\n2008ko erroldaren arabera, ez zen etorkinik bizi herrian.\nPolitika.\nUdal hauteskundeak.\n2007an Pedro Antonio Deskarga Lizalde independentea aukeratu zuten alkate. Baliogabeko botoak zazpi izan ziren (emandako guztien %9,09) eta boto zuriak hamaika (%15,71). Abstentzioa %56,74koa izan zen.\n2011n ere zerrenda bakarra aurkeztu zen, Latargi izenekoa. Alkate kargurako Francisco Mar\u00eda Retegi Deskarga hautatu zuten; beste lau lagunekin batera udalbatza osatu zuen. Latargi izan zen zerrenda bakarra 2015ean ere, eta 56 boto jaso zituen. 2019an, Dagona Eratsun taldeko I\u00f1aki Estanga Mitxelena hautatu zuten alkate.\nAzpiegitura eta garraioak.\nLeizaran Mariezcurrena autobus konpainiaren Doneztebe, Leitza eta Iru\u00f1ea bitarteko lineak geltokia dauka herrian. Autobus lineak honako ibilbidea egiten du:\nJaiak eta ospakizunak.\nEratsungo jaiak irailaren 8an ospatzen dira, Ama Birjinaren egunean."}
{"id": "7136", "revid": "512", "url": "https://eu.wikipedia.org/wiki?curid=7136", "title": "Eneritz", "text": "Eneritz Euskal Herriko udalerri bat da, Nafarroa Garaia lurraldean kokatuta. Iru\u00f1eko merindadean eta Izarbeibar-Novenera eskualdean dago, Iru\u00f1ea hiriburutik 23,9 kilometrora. Altuera 392 eta 693 metro artekoa da, eta 9,45 km\u00b2-ko azalera hartzen du. biztanle zituen.\nIzarbeibar erdian dago, eta NA-601 errepideak zeharkatzen du. Ibarra zeharkatzen du mutur batetik bestera. Santa Maria Magdalena elizaren inguruan biltzen da, kapandorre garrantzitsu batekin, eta Robo ibaiak bitan banatzen du. Donejakue bideak zeharkatzen du, zehazki Aragoiko adarrak.\nBertako biztanleak \"eneriztarrak\" dira.\nIzena.\nEneritz toponimoa beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nMikel Belaskoren arabera, \"\"Ener-\" izeneko pertsona baten jabetzako lekua\" esan nahi du. Beraz, \"Ener-\" + \"-itz\" osatzen da. Lehenengo elementua identifikatu gabeko pertsonaren izena da eta bigarrena jabetza adierazten duen atzizkia. Julio Caro Barojak pentsatu zuen \"Enericus\" bezalako izen bat herriaren izenaren parte zela. Luis Mari Mujikak, aldiz, toponimoan pertsona-izen bat ikusteko aukera baztertuko luke, eta euskararen barruan azalpen bat aurkitzeko joera hartuko luke.\n1964ko Baionako Euskal Idazkaritzaren Euskal Herriko leku-izenen zerrendan \"Eneritz\" nolabait euskaratuta, eta 1979ko \"Euskal Herriko udalen izendegian\", Euskaltzaindiak \"Eneritze\" forma proposatzen zuen, eta 1990ean \"Eneritz\" aukeratu zuen arren.\nEzaugarriak.\nArmarria.\nEnerizko armarriak honako blasoi hau du:\nBandera.\nEnerizko banderak Enerizko armarria dauka hondo zuri baten gainean.\nGeografia.\nEneritz Izarbeibar-Novenera eskualdean dago, Izarbeibar ibarrean.\nInguru naturala eta kokapena.\nHerria Nafarroako Erdialdean dago, zehazki Iru\u00f1eko merindadearen hegoaldean. Arrizabalagatik Obanosera doan NA-601 errepidetik heltzen da udalerrira. Mendi garrantzitsuenen artean, Montemotxa, Txaparral eta Castellano daude. Robo ibaia eta Gabildoa errekastoa udalerritik igarotzen dira, euren urak Arga ibaira isurtzen dira.\nKlima eta landaredia.\nEnerizko klima mediterraneo-kontinental motakoa da, negu hotzak, uda beroak eta idorrak, iparreko zierzo haizea, eta udaberri eta udazken garaiko prezipitazioak dira, udalerriko klimaren ezaugarrietako batzuk. Urteko batez besteko tenperatura 12 eta 13 gradu artekoa eta prezipitazioak 500 eta 700mm bitartekoak dira. Urteroko egun euritsuak 70-80 inguru izaten dira, ugariagoak udalerriaren iparraldeko gune menditsuan.\nArte eta ameztien zuhaitz multzoak gordetzen dira oraindik ere, 180 hektarea inguru. Horrez gain, XIX. mendetik aurrera, 100 hektarea inguru pinu birlandatu ziren, Austriatik ekarritako pinu lariziarra eta pinu beltza, batez ere.\nEstazio meteorologikoa.\nEneritzen ez dago estazio meteorologikorik. Hala ere, Gares pareko udalerrian, estazio bat dagoen, itsasoaren mailatik 347 metrora, Nafarroako Gobernuak 1985ean jarritako estazio meteorologikoa dago.\n&lt;hr&gt;\nHistoria.\nAurkitutako lehen aztarnak Burdin Aroko kastro bat dira, Nobla muinoan, herritik 1500 metrora. Erromatarren garaitik zeramika zatiak, txanponak eta horma hondarrak iritsi dira.\nHiribildua eta eliza Iru\u00f1eko katedralekoak ziren XII. mendean. Leireko monasterioak eta Jerusalemgo San Joanen ospitaletegiek ere bazituzten lursail batzuk.\nXIX. mendearen lehen erdiko erreforma administratiboa egin zen arte, nolabaiteko garrantzia izan zuen Adios eta Ukarrekin izandako ermandadeak, \"Magdalenako kofradia\" deiturikoak, Urraka erreginak sortua.\nAro Modernoan, Enerizko epaimahaiak 1503ko apirilean bildu ziren, San Martzial baselizako iturriaren ondoan, idatzi zituzten udal-ordenantzak onartzeko. Emakumeek elizan bete beharreko lekuaren ordenantzak lantzen zituzten nagusiki, beren kategoriaren arabera. Hori dela eta, 1533an arazoak izan ziren herriko hainbat emakumeren artean, eta abokatuengana jo behar izan zuten arazoa ebazteko.\n1847an eskola zuen, eta bertako maisua aldi berean udaleko idazkaria zen. Bi funtzioengatik 1800 erreal jasotzen zituen urtean. Bere ahariak oso estimatuak ziren; Garesko eta Iru\u00f1eko azoketara joaten ziren erostera eta saltzera, eta bere nekazal produktuen artean ardoa ere nabarmentzen zen.\nEneritzek nabarmen egin zuen behera XX. mendearen bigarren erdialdetik aurrera, nahiz eta XXI. mendearen etorrerarekin etxebizitza berri batzuk garatu diren, Iru\u00f1ea hiriburuarekiko hurbiltasuna eta naturarekiko harremana aprobetxatuz.\nDemografia.\n biztanle zituen Eneritzek.\nEkonomia.\nEnerizko ekonomiaren jarduera nagusia nekazaritza da, mahastiak eta zerealak bereziki. 1921eko apirilaren 4an Nafarroako nekazaritza aurrezki kutxak sustaturiko koperatiba sortu zen, eta 1947ko martxoaren 19an San Isidro upategi koperatiba (gaur egun desagertua).\nLur komunek 287 hektarea hartzen dituzte (erroldaturiko lurren %30 inguru).\nPolitika.\nEnerizko udaletxea herrigunean dago. Udalbatza udalerriko alkateak eta sei zinegotzik osatzen dute. Egungo alkatea Raul Elizalde Villamayor da, \"Enerizko hautesle-elkarteko\" hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea herrigunean dago. Udaletxea 1981. urtean eraiki zen eraikin zaharraren gainean. Bi solairuko eraikin modernoa da.\nEgungo banaketa.\nEnerizko Udala zinegotzik eta alkateak osatzen dute, demokratikoki hautatuak. Alkatea Raul Elizalde Villamayor da, \"Enerizko hautesle-elkartea\" zerrendakoa. Zinegotziak 6 daude:\nBere idazkaria, Adios, Legarda, Muruzabal, Obanos, Tirapu, Ukar eta Uterga Udaletako idazkari ere bada.\nAlkateak.\n1979tik, Eneritzek 6 alkate izan ditu:\nGarraioa.\nNafarroako Hiriarteko Garraioa sareko lineak zerbitzua ematen dio udalerri honi. Herriak bi autobus geldialdiak ditu zeharkarrikan, bat Gareserantz eta bertze bat Arrizabalagarantz.\nHirigintza.\nEneritzek jauregi-motako arkitektura jasoaren adibide on batzuk ditu, hala nola Karrika Nagusiko 13. zenbakia, XVI. mende amaierako edo XVII. mende hasierako jauregitxo bat, harlandua eta adreilua tartekatzen dituena. Azken hori azken solairuan dago, eta beheko solairuan hiru sarrera ditu, molduradun dintelduak, erdi-puntua eta arku beheratuak; gainerako argiak zuzenak dira. Erdiko altueran balkoi jarraituak ditu, eta horien artean hasierako barrokoko armarria, txirrin bidezko kerubina, tenante dohakabeak eta bandadun zelai laurdendua eta erbel muntatua. Barrokoa ere bai, baina, ziur aski, beranduxeago eta nobleagoa da kale horretan bertan dagoen jauregia. Bolumen kubikoa du, hiru solairu, lau isurkiko estalkia eta alboetako fatxadak, nolabaiteko itxura militarrarekin atzeraemanak. Teilatupea adreiluzkoa da eta erdi-puntuko arkuteria itsuak ditu. Balkoi jarraitua nabarmentzen da alboko fatxadako mentsulen gainean. Haren azpian arku beheratuko sarrera bat dago, bakarra, gainerako argiak ateburuan baitaude. Oinplano noblean bi armarri ditu, bata alabastrozkoa eta bestea 1614ko data duen harrizkoa. Goiko aldean beste jauregi txiki bat dago, aurrekoak baino txikiagoa, eta jada ikusita dagoen estilistikarekin jarraitzen du, adreiluzko bigarren oinplanoarekin. Txikiagoa da, bi altuera baino ez ditu, eta harlandua fatxada nagusiko beheko solairuan baino ez da erabiltzen. Gainerakoan, baoak zuzenak dira, sarrera alboetan moldurak eta belarriak ditu beheko solairuan, eta armarri guztiz barrokoa, kasketa tinbrezkoa eta larruz eta landaretzaz orlatua. Multzoa XVIII. mendekoa da.\nBadira armarridun etxe batzuk, aurrekoen jauregi-izaerarik ez dutenak, hala nola Karrika Nagusian, zubiaren ondoan, garapen horizontala dutenak eta harlangaitzez landutako baoak eta izkinak harlanduzkoak. XVII. mendeko armarri barrokoa du, kasketa, larruzko kartela eta zelai zirkularra. Armarri heraldikoaren beste adibide bat, beranduagokoa, XVIII. mendekoa, aurrekoaren ezaugarriak dituen beste etxetzar batean dago. Bertan, berriz ere kasketaz tindatua dago, eta maskaroia du oinarrian, landare-orlatua eta zelai laurdendua. Udalerriaren behealdean beste laginen bat ere badago, hala nola, tipologia bera duen baina lehoi eramaileekin eta Mart\u00edn Billanuebaren armarriekin eta 1700. urtearekin, inskripzioaren arabera; edo beste bat zaharberritutako eraikin batean, XVIII. mendearen bigarren erdikoa, oropel, kasket eta bost roelekin orlatuta. Aparteko aipamena merezi du ostatua deiturikoak, inpostaz markatutako hiru altuerako eraikina, garapen horizontalekoa, harlanduz landua. Bao dintelduen lerro egituratua du, orejetak dituen plaka lauz markoztatuta. XIX. mendekoa da.\nKultura.\nEuskara.\nLuis Luziano Bonapartek, 1869an, Eneritz sailkatu zituen, Izarbeibarreko herri guztiekin, hegoaldeko goi-nafarrera euskalkian.\nKoldo Zuazok, 2010ean, Eneritz ez-euskal-eremuan sailkatu zen.\nIbar honetan hitz egiten den euskarak bere berezitasunak ditu. Horregatik sailkatzen da izarbeibarrera azpieuskalkian. Euskara batuaren itzalean alfabetatutako hainbat euskaldun baden arren, Orbaibarreko mintzaira zaharrak hiztun gaberik dakite.\nNafarroako Gobernuak onartutako Euskararen Foru Legearen arabera, Eneritz eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2001eko erroldaren arabera, herritarren %3,35k zekien euskaraz hitz egiten, 2010ean % 3,31 eta 2018n % 11,00k.\n2008an Nafarroako Ezker Batuak eta Nafarroa Baik Euskararen Foru Legea aldatu eta eremu mistoan udalerri gehiago sartzeko (horien artean Eneritz ) proposamena aurkeztu zuten Nafarroako Parlamentuan. Nafar Herriaren Batasuna ez beste talde guztien baiezko botoarekin proposamena aurrera aterako zela zirudienean, Nafarroako Alderdi Sozialistaren ustegabeko jarrera aldaketak, atzera bota zuen gune mistoaren hedapena.\n2009ko urtarriletik udalerriaren izen ofiziala \"En\u00e9riz &lt;&gt; Eneritz\" da.\n2017ko ekainaren 22an Nafarroako Parlamentuak eremu mistora pasatzea erabaki zuen, beste 43 udalekin batean."}
{"id": "7137", "revid": "148237", "url": "https://eu.wikipedia.org/wiki?curid=7137", "title": "Ergoiena", "text": "Ergoiena ([e\u027e\u0263o.iena]) Nafarroa Garaiko mendebaldeko udalerri bat da, Sakanan dagoena, Nafarroako hiriburu Iru\u00f1etik 44,5 kilometrora. biztanle zituen . urtean.\nGeografia.\nInguru naturala eta kokapena.\nErgoiena Iru\u00f1eko merindadearen mendebaldean dago. Lizarragako mendateak Etxarri-Aranatz (Sakana) eta Lezaun (Lizarrerri) lotzen ditu. Urbasako mendilerroa, bestalde, herriaren ekialdean altxatzen da.\nHerriak Etxarri Aranatz, Uharte Arakil eta Arbizurekin egiten du muga iparraldean, eta Urbasa mendilerroarekin hegoalde, mendebalde eta ekialdean.\nKlima eta landaredia.\nKlima azpiatlantiar motakoa da eta ezaugarrien artean, eurite ugariak, neguko hotza eta uda garaiko lehorte txikia daude. Izan ere, abuztuko hilabetea idor jo daiteke. Urteko batez besteko tenperatura 8 eta 12 gradu artekoa, eta prezipitazioak 1.400 eta 1.800mm bitartekoak dira. Urteroko egun euritsuak, bestalde, 120 eta 160 inguru dira, garaieraren arabera euriak ugariagoak direla.\nErgoiena inguratzen duten mendietan hainbat pagadi eta harizti daude. Pagadiak, San Donato eta Urbasako mendien maldetan (guztira 2.000 hektarea baino gehiago), eta hariztiak udalerriko gune lauagoetan (343 hektarea). Historian zehar hariztien azalera asko murriztu da mozketen ondorioz.\nHerriak.\nOndoko herri hauek osatzen dute Ergoiena: Lizarraga (herriburua), Dorrao eta Unanu.\nHistoria.\n1500. urtean Nafarroako erregeek Ergoiena Etxarri Aranatzetik bereizi zuten. Horrek iskanbilak sortu zituen herriek partekatzen zituzten santuen prozesioak zirela eta, baina epaileek horiek elkarrekin eta janaria erdibana jarriz egin behar zituztela erabaki zuten. Ergoienaren bereizte horretan, udalerria osatzen duten hiru herrien artean ere liskarrak hasi ziren zerga arazoengatik.\nUdalerri modernoa 1857ko erroldan agertu zen lehen aldiz; hiru herrien bat-egiteaz sortu zen.\nDemografia.\n2008ko erroldaren arabera, Espainiaz kanpoko zazpi etorkin bizi ziren herrian, biztanleriaren %1,64 (Nafarroako batezbestekoaren azpitik).\nPolitika.\nUdal hauteskundeak.\nAzken agintaldietan, Ergoieneko alkatea Askogain herri ekimenekoa izan da. 2007an Tomas Andueza Elso izan zen. Beste hautesle elkarte bat aurkeztu zen, Batzarramendi. Boto baliogabeak hiru izan ziren (emandako guztien %1,03) eta boto zuriak bederatzi (%3,14). Abstentzioa %29,78 izan zen.\n2011n ere aipatu bi zerrendak aurkeztu ziren, zinegotzi banaketa berarekin. Maria Isabel Senar Berastegi aukeratu zuten alkate; udal horretan kargu hori izan duen bigarren andrazkoa da, Olatz Berastegiren ostean.\nEuskara.\nKoldo Zuazo hizkuntzalariaren sailkapenaren arabera, Ergoieneko hizkera nafarrera euskalkiaren hego-sartaldeko azpimotan kokatuta dago. \"Lizarraga Ergoieneko euskara\" izeneko liburuan luze eta zabal aztertzen dute udalerriko euskara, alde linguistikoa (lexikoa, deklinabidea, aditzak eta fonetika) eta etnologikoa (toponimia, esaera zaharrak, kantak eta etxeen izenak) deskribatuz.\nZerbitzuak.\nEtxarri Aranazko Zerbitzuen Mankomunitateko kidea da Ergoiena."}
{"id": "7138", "revid": "1962", "url": "https://eu.wikipedia.org/wiki?curid=7138", "title": "Erro (argipena)", "text": "Erro hitzak hainbat adiera ditu:"}
{"id": "7139", "revid": "512", "url": "https://eu.wikipedia.org/wiki?curid=7139", "title": "Eslaba", "text": "Eslaba Euskal Herriko udalerri bat da, Nafarroa Garaia lurraldean kokatuta. Zangozako merindadean eta Zangozerria eskualdean dago, Iru\u00f1ea hiriburutik 54,6 kilometrora. Altuera 437 eta 991 metro artekoa da, eta 19,26 km\u00b2-ko azalera hartzen du. biztanle zituen.\nOibar ibarrean dago, eta, eskualdeko beste hainbat herri bezala, muino baten inguruan dago. Muino horren gainean Eslabako gaztelua zegoen, gaur egun suntsituta eta desagertuta dagoena. Bere udalerrian dago Santakriz hiri erromatarra, 2016an Interes Kulturaleko Ondasun izendatua. Euskal Herriko erromatar aztarnategi garrantzitsuenetako bat da. Arkitekturari dagokionez, txandakatuta daude harriak pilatuz egindako eraikinak eta harrizko erliebeak dituzten horma zuridun eraikinak.\nBertako biztanleak \"eslabarrak\" dira.\nIzena.\nEslaba beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nBai \"Eslaba\" (euskara) bai \"Eslava\" (erromantze) izen bera dira, hizkuntza bakoitzaren ortografiara egokituak. Beraz, jatorri berekoak dira. Mikel Belaskoren ustez, izena Nafarroako beste izen batzuekin (\"Izaba\", \"Orba\", Ezkaba) edo mugakide diren eremuekin (Sadaba) lotu daiteke, baina Patxi Salaberrik adierazten duen bezala, izen horietan sufjio berak parte hartzen duen edo kointzidentzia hutsa den ere ezin da zehaztu.\nJulio Caro Barojak eta Ricardo Zierbidek erronkaribarrerako \"aba\" (\"aho\") pentsatu dute, baina ez oso sinesgarria. Bestalde, Alfonso Reta Janarizek, antzinako \"Estellaba\" izena ikusita, latinezko \"Stella\" (\"izar\") eta euskal \"-ba\" (behe, beheko aldea) dela uste du. Patxi Salaberrik dio ez dela ezagutzen \"-ba\" kasurik, \"behe\"-ren aldaerarik, baina aitortu du \"izar\" ugari daudela \"Lizarra\", \"Izarbeibar\", \"Izarra\", etab. toponimian.\nEzaugarriak.\nArmarria.\nEslabako armarriak honako blasoi hau du:\nBandera.\nEslabako banderak Eslabako armarria dauka hondo marroi baten gainean. Armarriak kasket bat du gainean.\nGeografia.\nEslaba Oibar ibarrean dago, Zangozerria eskualdean, Nafarroa Garaia herrialdearen ekialdean.\nInguru naturala eta kokapena.\nHerria Nafarroa erdialde-ekialdean kokatzen da. Herrira heltzeko N-240 errepidea hartu behar da Iru\u00f1ea-Irunberriko norabidean. Behin Irunberrira iritsitakoan Oibarrera doan errepidea hartu ondoren, bertan hasten den beste errepide bat hartu behar da Eslabara iristeko, Tafallako norabidean.\nKlima eta landaredia.\nEslabako klima mediterraneo motakoa da, nahiz eta iparraldean klima kontinentalaren ezaugarriak izan. Iparraldeko gune menditsuenetan prezipitazioak ugariagoak dira, urtero 800mm inguru, baina zenbat eta hegoalderago urriagoak, herrigunean, esaterako, 500mm euri baino ez dira jausten urtero. Batez besteko tenperatura 12 eta 13 gradu artekoa da eta urteroko egun euritsuak 80 eta 100 bitartekoak.\nEslabako basoak asko gutxitu dira denboraz, gaur egun, jatorrizko haritzen eta arteen hedadura 223 hektareakoa baino ez dela. Arteei eta haritzei XIX. mendetik birlandatutako pinu lariziar austriarrak batu arren, basoak herriko azaleraren %7,1 baino ez ziren XX. mendearen amaieran.\nEstazio meteorologikoa.\nEslaban ez dago estazio meteorologikorik. Hala ere, Lerga pareko udalerrian, estazio bat dagoen, itsasoaren mailatik 612 metrora, Nafarroako Gobernuak 1974n jarritako estazio meteorologikoa dago.\n&lt;hr&gt;\nHistoria.\nAntzinaroa.\nErromatar garaiko elementurik nabarmenena Maximianoko miliarioa da (238. urtekoa), 1,95 x 2 metrokoa. Pisaldea dermioan, herrigunearen hegoaldean eta Mairuen iturriaren errekan aurkitu zuten. Aurreko miliar harriaren ondoan hiri baten hondakinak ere agertu ziren, non toskanar kapitelak, korintoarrak, fuste zatiak... dauden. Horrek guztiak Santakrizko aztarnategia osatzen du, 2016. urteaz geroztik Kultur Intereseko Ondasuna dena. Mendiaren goialdean Burdin Aroko herri harresitua dago eta metro eskasetara erromatar garaiko hiria. Erromatar hiriaren nekropoliaren parte bat ere azaleratu dute arkeologia ikeketek.\nMilarioak inskripzio hau zeukan:\nHarrizko aldare bat ere aurkitu zen, 0,66 x 0,40 metrokoa, honako hau dioena: IOVI. OPTI MO MAX FLAV VO. LIB PER. Bere itzulpena \"Jupiterri, Onenari eta Handienari, Flavok gustora bete zuen bere botoa\" da.\nErdi Aroa.\nEslaba Antso III.a Nagusiak Ramiro I.a Aragoikoari emaniko herrietako bat izan zen. 1035. urtearen inguruko dokumentu baten arabera, Ramirori emaniko lurrak honako mugetan zehaztu ziren \" (Boltanya) eta Vadoluengo (Zangoza) arteko lur guztiak, Loarre eta kenduta, ondoko herriekin batera bere beste seme Ontzalurentzat direnak, Arrosta eta kontzejuak eta Petillako herrien salbuespenaz, hauek Gartzia oinordekoarentzat izango direla\".\nHala ere, Vadoluengoko zatian espresuki aipatzen dira Ramiro I.ra Oibar eta Galipentzuri utzitako tokiak, beren hiribildu guztiekin, Leatxe, Sabaitza eta Eslaba beren ondasun guztiekin, Allotz Aztobietarekin, Arbontze eta Burutain beren hiribilduekin, Aratzuri bereekin, Sarriguren eta Ibero beren hiribilduekin, Tabar, Olatz eta Etxarriekin. Berrotzan gezurretan ari dira \"Ligiera\" eta \"Taroca\" (\u00bfErrioxako Daroca?), Ma\u00f1ueta eta \"Sotomalo\" (\u00bfErrioxako ?). Gaztelan, azkenik, Rubena.\nDagoeneko amaitua dagoen gaztelu baten existentzia, Nafarroako Kontuen Ganberako artxiboan frogatuta dago. Oinarri angeluzuzeneko gaztelua Cisnerosek 1516an eraisteko agindu zuenetako bat izan zen; \"Gaztelu\" izeneko termino bat mantentzen da, baina ezta zutik ere, eraisteko dekretuak eragina izan zuela frogatuz. 1219an, Gartzia Semenetz Oharrizkoa jaunak gobernatzen zuen gotorleku hori, eta nortasun hori lagun izan zuen Antso VII.a Nafarroakoa erregeak Navas de Tolosako gudua garailean.\nEskualde hau asko sufritu zuen agramondarren eta beaumontarren borroketan, Nafarroako Erresumaren heriotzaren aitzindari izan ziren XV. mendean zehar. 1271n Henrike I.a Nafarroakoa erregeak betiko ordaindu zizkien Eslabako laborariei bertan zituen lursail guztiak, petxarekin eta erroldarekin, urteko 1200 soldatarekin.\n1319an, Filipe II.a Nafarroakoa Leireko monasterioari 15 libera tornesa eman zizkion Oibar ibarreko Eslaba hiribilduaren errenten gainean. Eslaba Leringo konderriko herrietako bat izan zen 1425ean Karlos III.a Nafarroakoa erregeak sortu zuenean. Karlos Nobleak bere sasi-alabari, Joana andreari eta bere senar Luis Beaumontekoari eman zien dohaintza 1425ean. Dohaintza ezkontza zela eta egin zen, eta Leringo kondeak eta Nafarroako Kondestableak Erresumako beste hiribildu batzuk ere jaso zituen. 1476an Eslabaren lekuaren bularra, hau da, 18 libera eta 15 sause Leireko monasterioarena zen, eta gainerakoa Leringo kondearena, bere amaren oinordeko Leringo kondesarena.\nXII. mendetik Iru\u00f1eko katedralak eta XIII. mendetik Jerusalemgo San Joan Ospitaleek ere ondasunak izan zituzten udalerrian. 1095ean Gurutze Santuari eskainitako eliza bat zegoen herrian. Titularra Olibako monasterioan sartu zuten 1408n, Piarres Azkoiengoa patroiak baiezkoa eman ondoren.1495ean Eslaba herriak 30 bizilagun zituen.\nAro Garaikidea.\n1810eko maiatzaren 13an, Frantzisko Espotz Minaren gerrilariek hemen gaua igarotzen zuen zutabe frantses bati eraso zioten Eslaban. Ekintza gaueko hamabietan izan zen, eta ondorioz soldadu frantziar asko hil ziren eta gainerakoak espetxeratu.\n1802an, Albako dukeek, herriko jaunek, izendatzen zuten alkate arrunt batek gobernatzen zuen, baita herritarren artean aukeratutako erregidore batek ere. Erretorea, bestalde, Martzillako monasterioko abadea zen, eta berak bikario bat eta Eslabarentzako onuradun bat izendatzen zituen. 1847an eskola bat zuen, eta bertako irakasleak urtean 2000 erreal hautematen zituen; legoa erdiko dehesa bat, neguko larreak 1500 ardi elikatzeko modukoak, eta komunikazioak mandazaintzako bideetara mugatzen ziren. XX. mendean, eskola bitan banatu zen, bata mutikoena eta bestea neskatoena, eta olio-errota bat instalatu zen.\n2018an, Izkoko mendietan, Eslaba udalerrian, haize-sorgailuen prototipo bat instalatu zen, Iberiar Penintsulako aerosorgailurik handiena eta munduko handienetako bat izatearen berezitasuna duena. Prototipoa Nafarroako enpresa batena da, Nabralift, eta 160 metroko buje altuera izango du, Iru\u00f1eko Singular eraikinak neurtzen duenaren bikoitza baino gehiago.\nDemografia.\n biztanle zituen Eslabak.\nPolitika.\nEslabako udaletxea herrigunean dago, eta idazkaria, era berean, Zareko eta Lergako Udaletako idazkaria da. Udalbatza udalerriko alkateak osatzen du. Egungo alkatea Ignacio Barber Zulet da, kudeaketa-batzordeko ordezkari gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea erdialdean dago.\nAlkateak.\n1979tik, Eslabak 4 alkate izan ditu:\nKultura.\nEuskara.\nLuis Luziano Bonapartek, 1869an, Eslaba atzerakada-eremuan sailkatu zen, non euskarak hain atzerakada handia izan duen, non bertako hiztunik apenas geratzen den.\nKoldo Zuazok, 2010ean, Eslaba ez-euskal-eremuan sailkatu zen.\nNafarroako Gobernuak onartutako Euskararen Foru Legearen arabera, Eslaba eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2001eko erroldaren arabera, herritarren %0,62k zekien euskaraz hitz egiten, 2010ean % 0,63k eta 2018n % 3,00k.\nOndasun nabarmenak.\nIbilaldi megalitikoa.\n2010eko hamarkadan, Felix Zaratiegi eskultore eslabarrak Eslabako ondarea, historia eta kultura islatzen duten sei lanaren ibilbidea eraiki zuen, herriko gainerako bizilagunen laguntzarekin. Hona hemen ibilbidea:"}
{"id": "7140", "revid": "103793", "url": "https://eu.wikipedia.org/wiki?curid=7140", "title": "Espartza (Zaraitzu)", "text": "Espartza (zaraitzueraz: \"Ezpartza\") \u2014edo, izen bereko beste herrietatik bereizteko, Espartza Zaraitzu\u2014 Euskal Herriko udalerri bat da, Nafarroa Garaia lurraldean kokatuta. Zangozako merindadean eta Pirinioak eskualdean dago, Iru\u00f1ea hiriburutik 77,7 kilometrora. Altuera 676 eta 1404 metro artekoa da, eta 26,92 km\u00b2-ko azalera hartzen du. biztanle zituen.\nZaraitzu ibaiak zeharkatzen du, eta Espartzako zubiaren bidez komunikatutako bi zatitan banatzen da: erdigunea eta zeharkarrika. Herriaren erdian dagoen presa bat du, urte osoan ibaian etengabeko ur-maila mantentzen duena. Bere arkitektura zaraitzuar tradizionala da, altuera handikoa izan eta nabarmenagoak dira teilatuak, lau isurialde baitituzte. Ibaxa oso estua denez, etxeak elkarren ondoan daude eta altuera ezberdinak dituzte. Hormak zuriak dira, harri grisaxkaz apainduta daude eta zurezko elementuak dituzte, hala nola leihatilak edo habeak.\nZaraitzu ibaxan kokatuta da, Atabea ki\u00f1oian, baina 1846tik udalerri independentea da. Bertako biztanleak \"espartzarrak\" (zaraitzueraz: \"ezpartzarrak\") dira.\nIzena.\nEspartza edo Ezpartza toponimoa beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nHerria modu tradizionalean deitu izan da \"Espartza\", nahiz eta modu informalean \"Espartza Zaraitzukoa\" deitu ohi zitzaion, Nafarroa Garaian dagoen izen bereko beste herriarengandik, Galar Zendean, bereizteko. 2006an ofizialki \"Esparza de Salazar/Espartza Zaraitzu\" izen elebiduna hartu zen, \"Zaraitzu\" bereizgarriarekin.\n\"Espartza\" izena euskaratik dator, \"-tza\" amaiera hizkuntza honetan oso ohikoa den ugaritasun atzizkia baita. Hala ere, ez dago hain argi \"espar\" terminoaren esanahia, ustez toponimoak ugaritasun handia adieraziko lukeena. Hainbat etimologia proposatu dira: \"espartzu\", \"ezpara\" eta \"esparra\" (mahatsondoei eusteko erabiltzen den hesola deitzen duen zaraitzuerazko hitza).\n\"Espartza\" euskara batuan egindako bertsioa da eta \"Ezpartza\" zaraitzuera euskalkian erabilitakoa.\nEzaugarriak.\nArmarria.\nEspartzako armarria Zaraitzuko armarria da. Armarri honek honako blasoi hau du:\nBandera.\nEspartzako bandera Zaraitzuko bandera da. Armarria, gainean kasket bat eta bi aldeetan lanbrekinak dituela irudikatzen da, baita azpian \"Azkenean konta\" goiburua duela ere. Bandera honek Zaraitzuko armarri eskuinerantz biratzea dauka San Andresen gurutze gorri baten gainean, hiruki berdez inguratua. Bandera hau bera da Zaraitzu osatzen duten herri guztientzat, Otsagabiarentzat izan ezik; izan ere, herri honek bandera bera erabiltzen du, baina hiruki urdinak ditu.\nGeografia.\nEspartza Zaraitzu ibaxan barruan dago. Ibar hau Pirinioetako ibarra da, Aezkoa eta Erronkaribar ibarren artean. Ibarra zeharkatzen du Zaraitzu ibaiak, Irati ibaiaren adarrak.\nInguru naturala eta kokapena.\nIru\u00f1ea Nafarroako hiriburutik 78 kilometrora kokatzen da Zangozako merindadearen ipar-ekialdeko muturrean eta Zaraitzu ibaxan, Pirinioetatik gertu. Herria NA-178 errepideak zeharkatzen du bai eta, iparraldetik hegoaldera, Zaraitzu ibaiak ere. Aretako mendilerroak herria mugatzen du mendebaldean, Erremendia eta Beiegu ttonttorrak tartean.\nKlima eta landaredia.\nEspartzak klima atlantiko eta mediterraneoaren ezaugarriak dauzka, zenbat eta iparralderago edo hegoalderago egin tenperatura eta prezipitazioak gehiago aldatzen dira. Urteko batez besteko tenperaturak 6 eta 10 gradu bitartekoak dira, eta prezipitazioak 1.400 eta 1.800mm bitartekoak. Urteroko egun euritsuak 130 inguru izaten dira.\nEstazio meteorologikoak.\nEspartzan dagoen, itsasoaren mailatik 695 metrora, Nafarroako Gobernuak 1974n jarritako estazio meteorologikoa dago.\n&lt;hr&gt;\nHistoria.\nGartzea Ezpartzakoa jaunak, Espartza eta Ezkarozeko jaunak, 1046an, azken toki horretako eliza sagaratzearen ondorioz, Leireko San Salbatore eta Antso Larrosa apezpikuari dohaintza egin zien. Antzinako dotazioa duen familia honen oinetxeak oraindik jarraitzen du, herriko jauregia delarik.\nBertako bizilagunak lekuko gisa joan ziren 1072an Orhi mendian Leireko monasterioaren alde kubilare batzuk ematera. Garai hartan Zaraitzuko Unibertsitatea osatzen zuten hiribilduen artean zegoen. Gizarte-egoera bilauko bizilagunek Nafar Koroari ematen zioten urteroko bularra, ibaxako gainerakoekin batera. 1238an, bestela, Lope Ezpartzakoa Jakue I.a Aragoikoaren alde borrokatu zuen, Valentziako Erresuma konkistatzeko. 1469an Zaraitzu ibaxak, Joan II.a Aragoikoaren banderia hartuta, kaparetasun titulua jaso zuen bertako biztanle guztientzat.\nEspartzak ibaxari lotuta jarraitu zuen Aro Modernoan zehar. Espartza sorginkeria-prozesu batean murgildu zen 1539an. Auzitegiek bidalitako legelaria Camus komisario gaztea izan zen. Akusatuen artean, Lope Ezpartzakoa Zaraitzuko alkatea bera zegoen, Otsagabiko lau sorginekin eta Espartza, Itzaltzu, Ezkaroze eta Jaurrietako beste batzuekin batera. Lope Ezpartzakoak egozten zizkioten gertaera fantastikoei emandako erantzuna zentzuzko eredua eta fede lanbide sentitua da. Errege Kontseiluak erbesteko hilabete batzuetako epaia eman zuen ustezko sorgin horien aurka.\n1545ean, Errege Kontseiluaren epai batek Espartzako hiru kapareri ahalmena ematen zien, hiru Pazkoako bakoitzean mendian egur lodiko hiru karga egin ahal izateko. Nekazariek eskubide hori deuseztatu nahi izan zuten, baina, azkenean, bete egin behar izan zuten.\n1633an, Piarres Etxebertze Espartzako jauregia herriarekin eztabaidatzen ari zen, eta uko egin zion kuartel gisa zegozkion hileko sei tarja ordaintzeari. Jauregiko jaunak zioenez, bere abizenen noblezia zela eta, ez zuen kontribuziorik ordaindu beharrik.\n1846an, administrazio-unitate gisa desagertu zenean, udalerri independente bihurtu zen. 1847an eskola bat zuen, 1400 errealekin hornitua, eta Irunberrirekin lotzen zuen errepidea zuen, baita bertako bide batzuk ere, irin-errota bat zegoen eta tokiko erabilerarako oihalak egiten ziren; saltoki nagusia artilea Zuberoara esportatzea eta artile-azienda, eta ardoa, pattarra, olioa, mihiseak eta lihoa adarrean inportatzea zen. 1855eko maiatzaren 1eko desamortizazio legea betez, 1862an, herri horretan errota bat eta batan bat saldu ziren; 1870ean, 18 landa-finka. XX. mendearen hasieran ongintzako fundazio bat zegoen, Pedro Jauregi jaunak sortua, ikasketa handiagoak ordaintzeko.\nDemografia.\n biztanle zituen Espartzak.\nEkonomia.\nEspartzako jarduera ekonomiko nagusia nekazaritza da. Lurren ehuneko bera abelburuak elikatzeko larretarako erabiltzen da. Basogintzak ere garrantzia handia izan du historikoki, ibaxako beste udalerrietan bezala. Gaur egun, herriko basoetan pinuak daude batez ere.\nPolitika.\nEspartzako udaletxea erdigunean dago, eta idazkaria, era berean, Galozeko, Gorzako eta Sartzeko Udaletako idazkaria da. Udalbatza udalerriko alkateak eta bi zinegotziak osatzen dute. Egungo alkatea Itziar Senberoiz Garralda da, \"Ageregi\" hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea herrigunean dago.\nEgungo banaketa.\nEspartzako Udala zinegotzik eta alkateak osatzen dute, demokratikoki hautatuak. Alkatea Itziar Senberoiz Garralda da, \"Ageregi\" zerrendakoa. Zinegotziak 2 daude:\nAlkateak.\n1979tik, Espartzak 10 alkate izan ditu:\nGarraioa.\nNafarroako Autobus Konpainiak Zaraitzu Iru\u00f1ekin batzen du. Autobus lineak honako ibilbidea egiten du:\nKultura.\nEuskara.\nLuis Luziano Bonapartek, 1869an, Zaraitzuko herri guztiak sailkatu zituen, ekialdeko behe-nafarrera euskalkian, hegoaldeko Pirinio ibarretik bakarra.\nKoldo Zuazok, 2010ean, Zaraitzuk atzerakada-eremuan sailkatu zen, non euskarak hain atzerakada handia izan duen, non bertako hiztunik apenas geratzen den.\nIbar honetan hitz egiten den euskarak bere berezitasunak ditu. Horregatik sailkatzen da Zaraitzuera azpieuskalkian. Euskara batuaren itzalean alfabetatutako hainbat euskaldun baden arren, Zaraitzuko mintzaira zaharra oso hiztun gutxik dakite. 2007ko udazkenean, 2 zaraitzuerazko euskaldun behintzat baziren Otsagabian eta Jaurrietan, 93 eta 86 urtekoak.\nJanzkera.\nOhiko janzkerari dagokionez, Zaraitzu ibaxak adierazpen aberatsa du, kanpoko modismoen eraginei aurre egin dien nortasun errotua transmititzen duena. Jantzi horietako batzuk egun seinalatuetan ikusten dira oraindik, jaiak, erromeriak eta beste ekitaldi batzuk direla eta. Nafarroako artxiboan dagoen 1817. urteko dokumentu baten arabera, Zaraitzu ibaxako bizilagunak eta bertakoak beren jantziagatik bereizten ziren. Oihal horiek beraiek egiten zituzten beren aziendaren artilearekin, eta beren etxeetan garbitzen, iruten eta ehuntzen zituzten. Oihalezko piezak, gero, batanatuak, ehunduak eta tindatuak izaten ziren. Haiek ebaki, josi eta egiten zituzten arropak.\nApretagileak.\n1860tik aurrera, Erronkaribar eta Zaraitzu ibarretako neskek Zuberoako Maulera bidaiatzen zuten abarketaren sasoia lantzeko. Lana gogorra zen. Urtez urte udazkenetik udaberrira arte lan egiten zuten, eta horregatik ziren ezagunak \"enarak\" bezala. Abarketaren merkatuak garai oso bat markatu zuen Maule-Lextarreko ekonomian, eta ibar horien emigrazioak biztanleria nabarmen handitu zuen. Apretagile batzuk 14 urterekin joaten ziren beren adinari buruz gezurretan lan egitera.\nMaulera iristean, etxe beretan bizi ohi ziren, eta etxejabeei ordaindu egiten zieten lo egin eta jateagatik. Denek partekatzen zuten lehen platera, bigarrena neskek erosi behar zuten. Bertakoekin euskaraz komunikatzen ziren, euskalkiak nahiko antzekoak baitira. Tailerretan, bakoitzak lan bat egiten zuen. Batzuek oihala josten zuten, beste batzuek soka jartzen zuten, etab. Bizi zuenak dioenez, batzuetan besoetako minagatik ezin zuten lorik egin, egunean zehar egindako ahaleginagatik.\nGertaera bitxi eta garratzak gertatu dira abarketen inguruan. Eaurtar batek dioenez, urtebetez, nesketako batzuk Gabonak pasatzeko itzultzea erabaki zuten, baina ez ziren Jaurrietara iritsi, ezta Maulera itzuli ere. Handik irten eta ez ziren hona iritsi. Abodi mendilerroa, elur-ekaitz batekin, oztopo fisiko gaindiezina da. Udaberrian, elurra joan zenean, hilda agertu ziren denak Abodin, Paso Zabalean, eskutik helduta.\nTradizioak.\n\"Ogi bedeinkatua\"ren tradizioa, Zaraitzun, antzina-antzinakoa da, eta oraindik bizirik dirau ibaxako herri batzuetan (Otsagabia, Ezpartza, Jaurrieta, Ezkaroze, Orontze, etab.). Igandero, herriko familia batek eramaten du ogia xerratan moztuta igandeko mezara. Ogia, herriko etxe bakoitzetik astero txandakatzen joango den egurrezko artesa batean lekualdatzen da. Ogi hau mezaren sagaratzean bedeinkatzen da eta honen ondoren fededun bakoitzari banatzen zaio. Duela urte gutxi arte, Otsagabian, ogia gizonei bakarrik banatzen zitzaien, baina udalaren erabaki batek tradizioa aldatzea eragin zuen eta, gaur egun, gizonen eta emakumeen artean banatzen da. Ogia sagaratu ondoren, salacenkoek ekitaldiari buruzko abesti bat abesten dute. Ohitura da, halaber, ogi honen zati bat etxe bakoitzera eramatea. Entregatzeko unean, honela zioen bere artean: \"Bakea eta ogia izan itzazu urte osorako\".\n\"Hildakoen argia\" duela urte gutxi arte mantendu den tradizioa da, ibaxako herrietan. Zaraitzuar baten hileta-egunean, familiak maindire zuri bat jartzen zuen elizaren albo batean. Bere gainean argizaiolak jartzen ziren, handiak eta txikiak. Argizari horiek oihal beltz batean bildutako egur zati bat -hildakoa heldua bazen behintzat- edo zuria -hildakoa haurra bazen ere- ziren, argizarizko kordoia biltzen zuena. Heriotzaren hurrengo urtean, senide batek egunero eraman behar zuen mezatara argizari txikia. Gantzudura Santuaren garaian ere, gaixoaren senide hurbilenek hildakoen argizaria edo argia eraman behar zuten.\nMusika.\n\"Espartzako Kantak\" herri honetako bi kanta tradizional dira: \"Eguberria\" eta \"Espartzakoa Eria\". Abesti hauek, mendez mende, belaunaldiz belaunaldi pasatu dira, ahoz aho."}
{"id": "7141", "revid": "119347", "url": "https://eu.wikipedia.org/wiki?curid=7141", "title": "Esprontzeda", "text": "Esprontzeda ([es\u033apronts\u033be\u00f0a]) Nafarroako udalerria da. Lizarrako merindadeko herri honek biztanle zituen . urteko erroldaren arabera. Nafarroako hiriburutik 75 kilometrora dago.\nGeografia.\nInguru naturala eta kokapena.\nHerria, Nafarroa mendebaldean kokatzen da, Arabako mugatik gertu. NA-7200 errepidean dago, Santsoleko norabidean.\nEsprontzedak Torralba del Rio eta Mirafuentesekin egiten du muga iparraldean, Desojorekin ekialdean, Torralba del Rio eta Bargotarekin mendebaldean, eta Arma\u00f1antzasekin hegoaldean.\nKlima eta landaredia.\nEsprontzedako klima, mediterraniar kontinentala da, urteko batez besteko balioak honakoak dira: 11 graduko tenperatura, eta 600-1.000mm bitarteko prezipitazioak. Urteroko egun euritsuak 80 inguru dira herrigunean, eta 100 edo gehiago udalerriaren iparraldeko gune menditsuenean.\nNekazaria eta gizakiaren eragina dela eta, jatorrizko landaredia bost hektarea arte, eta birlandatutako pinuetara mugatzen da. Zuhaitz hauek, olibondo eta bestelako laboreak dauden lurren artean hazten dira.\nHistoria.\nEsprontzedako udalaren mugetan Pedrigosako historiaurreko aztarnategia dago. Jaurerria duela mende askotatik, 1323an herritarrek Morentingo Gonzalo Martinezi jaurerria erosi zioten, eta Nafarroako Carlos I.a erregeak Vianako forua eman zien esprontzedatarrei.\n1847an herriak eskola zeukan. Maisua, sakristaua eta udaletxeko idazkaria zen aldi berean. 1833 eta 1839 urteetako Gerra Karlistan udalerrian zegoen mendi bakarra goldatu zen. XX. mendean uruna egiteko errota zegoen herrian.\nMaximo Ruiz de Gaona zientzialari ospetsua bertan jaio zen 1902an.\nDemografia.\n2008ko erroldaren arabera, Espainiaz kanpoko hiru etorkin bizi ziren herrian, biztanleriaren %2,38a (Nafarroako batezbestekoaren azpitik).\nPolitika.\nUdal hauteskundeak.\n2007an ez zen hauteskunderik izan, ez zelako inongo talderik aurkeztu. Hori dela eta 2003koetan UPNren izenean aurkeztu zen Jose Luis Fernandez Irisarrik karguan segitu zuen.\n2011n bi hautesle elkarte independente aurkeztu ziren: San Vicenteren 4 kide (haien artean alkate bihurtu zen Angel Maria Fernandez Azpilicueta) eta \"Agrupaci\u00f3n Independiente de Espronceda\" (AIE) izenekoaren beste bat zinegotzi atera ziren.\nUdaletxea.\nEsprontzedako udaletxeko idazkaria Torres del Rio eta Azueloko idazkari ere bada.\nAlkateak.\nHauek izan dira Esprontzedako azken alkateak:\nEuskara.\nNafarroako gobernuak onartutako Euskararen Foru Legearen arabera Esprontzeda eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2001eko erroldaren arabera, herritarren %1,22k zekien euskaraz hitz egiten.\nZerbitzuak.\nEsprontzeda \"Jurramendi Mankomunitateko\" kidea da.\nOndasun nabarmenak.\nSan Bizente Martiriaren eliza, XVI. mendearen bigarren erdian eraikia. Elizak nabe bakarra dauka, poligono itxurako aurrealdea, eta ganga estaldura. Parrokiako dorrea XVII. mendean egin zuten. Landako Ama Birjinaren baseliza bestalde, herriaren kanpoaldean dago.\nEraikuntza zibilari dagokionez, Azedotarren jauregia nabarmentzen da, XVII. mendean harlanduz eginiko eraikina."}
{"id": "7142", "revid": "9461299", "url": "https://eu.wikipedia.org/wiki?curid=7142", "title": "Esteribar", "text": "Esteribar (esteribarreraz eta artzibarreraz: \"Esteriber\") Euskal Herriko udalerri eta ibar bat da, Nafarroa Garaia lurraldean kokatuta. Zangozako merindadean eta Iru\u00f1erria eskualdeko Ibarrak azpieskualdean dago, Iru\u00f1ea hiriburutik 19,8 kilometrora. Altuera 439 eta 1259 metro artekoa da, eta 146,77 km\u00b2-ko azalera hartzen du. biztanle zituen.\nPirinioetako ibarretik mendebalderago dagoena da, eta, beraz, garaiera txikiena duena. Kontraste handia dago iparraldean, Pirinioetan bertan, Kintoa edo Eugiko urtegia bezalako leku menditsuekin, eta hegoaldean, Pirinioaurrekoan, malda txikiagoekin eta nekazaritzaren presentzia handiagoarekin, bai eta zabalera handiagoarekin ere. Bertako arkitektura ere aldatu egiten da ipar-hego ardatzaren arabera; izan ere, iparraldekoa piriniotar estilokoa da eta Erroibarrekoaren antzekoa. Fatxada zuriak ditu, harri grisaxkazko bordurekin eta egurrezko apaingarriekin; hegoaldekoa, berriz, pirinioaurretar estilokoa da, eta etxeak harriz estalita daude erabat, eta teilatuak ez dira hain aldapatsuak.\nBertako biztanleak \"esteribartarrak\" (esteribarreraz eta artzibarreraz: \"esteriberrarrak\") dira. Ibarburua Zubiri kontzejua da, non udaletxea da.\nIzena.\nEsteribar edo Esteriber beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nUdalerriaren egungo izen ofiziala \"Esteribar\" da. Alde batetik, argi eta garbi identifikatzen da izenaren bigarren elementua \"ibar\" (esteribarreraz eta artzibarreraz: \"iber\") dela, \"haran\" esan nahi duena. Puntu honi dagokionez, adituek bat egiten dute, Esteribar ibar bat baita, horrek ez du zalantzarik uzten. Hala ere, ez dago argi \"ester\" edo \"ezter\" izenaren lehen elementuaren esanahia. Horri buruzko teoria ugari daude.\nJulio Altadillek, ibarraren izena eztarri esan nahi duen euskal \"eztarri\" hitzarekin lotzen zela uste zuen, eta, beraz, Esteribarrek (\"Eztarribar\"), \"haran estu\" edo \"eztarriko harana\" bezalako zerbait esan nahi zuela uste zuen. Hipotesi hori Jean-Baptiste Orpustanen hipotesiarekin bat etorriko litzateke, zeinarentzat Ezterenzubi eta Ezterengibel izenetako toponimo baxenabartarrak, hurrenez hurren, \"eztarrien zubi\" eta \"eztarrien atzean\" gisa itzuli behar diren, Altadillen esanahi bera emanez ester edo ezter hitzari.\nJulio Caro Barojak Altadillen hipotesia aipatzeaz gain, ibarraren izena azaltzeko beste bi hipotesi proposatu zituen. Alde batetik, esaten zuen Esteribar \"ehiztari\" izenarengandik etor zitekeela eta, beraz, Esteribar (\"Ehiztaribar\") \"ehiztarien harana\" izango zela, ibarraren izena bertako biztanleriaren jarduera ekonomikotik zetorrela. Hipotesi hau justifikatzeko, Jose Yanguas Miranda aipatzen du, bere lanetako batean, Esteribarren petxeroei ehiztariak deitzen zitzaiela esaten zuena. Esteribar \"ehiztarien harana\" bezala ezagutzen zen Erdi Aroan; izen hau, zituzten ehiza pribilegioengatik eta zerga bezala ordaintzen zituzten ehizakiengatik ematen zitzaion.\nHipotesi alternatibo gisa, Barojak ere aipatzen du izena latinetik etor zitekeela, adibidez \"Val Dexter\" (eskuinaren harana), \"d'exter ibar\" bilakatuko zena (hauza bera gertatzen da Zuberoako Ibarresk\u00fcin kasurekin, okzitanieraz \"Val Dextre\" bezala ezagutzen dena, baina kasu honetan \"ibar\" hitza \"eskuin\" hitzaren aurrekoa da). Azkenik, ibarraren izena antroponimo bat izateko aukera aipatu behar da, izen propio batekin lotua. Nafarroan izen propioekin lotutako toponimo ugari daude, normalean -iz, -oz, -ain edo -ano motako atzizkiekin batera etortzen direnak, eta, oro har, Erromatar Inperioaren garaikoak direnak. Ibarraren antzinako izenetako bat \"Azteribar\" izateak eta, hain zuzen ere, Esteribarren Azterain izeneko herri hustu bat egoteak, nafar antroponimoen eredu tipikoari jarraitzen dionak, bailararen izenak \"Azteren harana\" baino ez duela esan nahi iradokitzen dute, hau bailara behin izan zuen jabea delarik.\nEzaugarriak.\nArmarria.\nEsteribarko armarriak honako blasoi hau du:\nBandera.\nEsteribarko banderak Esteribarko armarria dauka hondo gorri baten gainean. Armarriak kasket bat du gainean.\nGeografia.\nEsteribar Zangozako merindadean kokatzen da Iru\u00f1erriko gune metropolitarraren iparraldean. Ibar nahiko luzea da, eta Pirinioetako mendebalderagoko mendien lehen maldetaraino heltzen da.\nIngurune naturala eta klima.\nEsteribarko udalerriaren azalera handia dela eta, klima alde handiak daude Esteribar iparraldearen eta hegoaldearen artean. Hala, udalerria klima kontinentalaren eta klima atlantikoaren mugan kokatzen da. Ezaugarri kontinental mediterraneoak ekialdean nabarmentzen dira, eta ezaugarri atlantikoak, berriz, mendebaldean. Urteko batez besteko tenperatura 8\u00a0\u00b0C eta 12\u00a0\u00b0C bitartekoa da, eta prezipitazioak 1 000 eta 1 600\u00a0mm bitartekoak. Urteroko egun euritsuak 120 - 140 inguru izaten dira.\nPagoak eta pinu basatiek udalerriaren basoen %68 hartzen dute. Horrez gain, haritzak eta gaztainondoak daude ibarreko gunerik lauenetan. Birlandatutako basoen azalera 128 hektareakoa da, eta batez ere pinu beltz austriarra erabiliz egin zen XIX. mendetik aurrera. Pagoak ugariagoak dira udalerriaren iparraldeko gune menditsuenetan.\nEstazio meteorologikoak.\nEsteribarren dagoen Eugi kontzejuan, itsasoaren mailatik 617 metrora, Nafarroako Gobernuak 1968an jarritako estazio meteorologikoa dago. Gainera, 1975ean, beste estazio meteorologiko bat inauguratu zen Irotz lekuan, itsasoaren mailatik 479 metrora. Bestalde, 1995ean, beste estazio meteorologiko bat inauguratu zen Zubiri kontzejuan, itsasoaren mailatik 526 metrora. Irotzen dagoen neurgailuak balio zehatzagoak ematen dizkie ibarreko herri gehienei, batez ere hegoaldekoak, hobeto asimilatzen baitira bertako baldintza klimatikoetara. Zubiriko estazioak ibarraren erdialderako balioak hartzen ditu, horien artean herri garrantzitsuenetako batzuk daudelarik, Urdaitz edo Larrasoa\u00f1a kasu. Eugikoak, bere aldetik, ibarreko goialdeak aztertzea ahalbidetzen du, baita Eugi, Urtasun eta Iragi herriak ere.\n&lt;hr&gt;&lt;br&gt;&lt;hr&gt;&lt;br&gt;&lt;hr&gt;\nBanaketa.\nEsteribarrek 10 kontzeju ditu:\nGainera, beste 17 leku batzuk ere badaude, hala nola:\nBestalde, bi etxaldeak daude ibarran:\nAzkenik, udalerrian 19 herri hustu daude:\nHistoria.\nAntzinaroa.\nEsteribar, tradizionalki, pasabide izan da. Pirinioak zeharkatzeko biderik errazena (edo, gutxienez, mendeetan gehien ibili den bideetako bat), Esteribar Iru\u00f1erritik igotzen zen, Arga ibaiaren ibilbideari jarraituz, hortik, ondoko Erroiberrara salto egiteko eta Iba\u00f1eta mendatetik, Pirinioak zeharkatzeko. Uste denez, bere historian zehar Iberiar penintsulari eragin dioten migrazio eta inbasio handi gehienak, Pirinioen beste aldetik datozenak, bide honetatik iritsi ahal izan ziren, Esteribar zeharkatuz, adibidez, Penintsulara zenbait mendez iritsi ziren zeltak.\nEsteribar, Erromatar Inperioaren hondamendia eragin zuten germaniar inbasioen sarbide izan zen, eta, ondoren, arabiarrek, Frankoen Erresumaren inbasio saiakeran erabili zuten bidea ere izan zen. Erdi Aroan, ibarra zeharkatzen zuen ibilbide hori, erromatarren galtzadaren oinordeko zena, Donejakue Bidearen zati bihurtzen da, erromesaldirako eta Europa arteko kultura-trukerako bide. XII. mendea da bidearen gailurra, eta Esteribarren erromesentzako hainbat aterpetxe eta ospitale eraikitzen dira. Donejakue Bidea ibarraren hegoaldeko erdialdeko komunikazio-arteria zen.\nErdi Aroa.\nEsteribar ibarrari buruzko lehen aipamen idatzia 1066an dokumentatu zen Larrasoa\u00f1ako San Agustin monasterioko Leireko abadiari egindako dohaintza zela eta. Erdi Aroan, Esteribar, ehiztarien ibarra bezala ezagutzen zen. Bertako biztanleak ehizatik, nekazaritzatik, abeltzaintzatik eta baso-ustiapenetik bizi ziren. Ibarreko biztanle gehienak petxeroak ziren arren, erregeari edo Orreagako monasterioari zergak ordaindu behar zizkietenak, haraneko herri batzuetan kapare nobleak zeuden, haranean kontserbatzen diren jauregi eta oinetxe batzuk bere presentziaren testigantza bezala geratu zirelarik.\nAntso VI.a Jakituna erregeak ibarraren mugak ezarri zituen, Ollokitik Agorretara, eta ibarreko herriek ordaindu beharreko petxa eta zergak arautu zituen. Iru\u00f1eko apezpikuak Orreagako ospitalea eta kofradia sortzean, XII. mendean, ibarreko eliza guztien gaineko kontrola zehaztu zen, erabakia 1218an Honorio III.a aita santuak berretsi zuen.\nAro Garaikidea.\n1835. eta 1845. urteetako udal erreforma egin aurretik, ibarreko kontzeju bakoitzak erregidore bat zeukan, herrietako etxeen artean txandaka aukeratua. Erregidoreek aldi berean, ibar osoan agintzen zuen diputatu bat izendatzen zuten. XIX. mende erditik aurrera Esteribar udalerri independente bihurtu zen, Erdi Aroan zehazturiko muga berak mantenduz. Ibarrak gaur egun erabiltzen duen armarria (zuhaitza zeharkatzen duen otsoa) 1841. urtean hasi zen erabiltzen, ibarra udalerri independente bihurtzean.\nXIX. mendearen erdialdean Uharte eta Zubiri bitarteko errepidea eraiki zen. 1920ko hamarkadan Esteribarrek lau errota, sei eskola eta tailer edo lantegi txiki batzuk zeuzkan. \nHistoria administratibo independentea Larrasoa\u00f1a herriak izan duena da, ibarraren bihotzean kokatua egon arren, XX. mendera arte administratiboki haranari ez zegokiona. Larrasoa\u00f1a Donejakue Bideari lotutako herri ibiltaria izan zen, ziurrenik X. mendean sortu zena Larrasoa\u00f1ako San Agustin monasterioaren inguruan. XII. mendean Antso VI.a Jakituna erregeak Larrasoa\u00f1an finkatu ziren frankoei Iru\u00f1eko forua eman zien, \"Hiriberri\" izena emanez, eta 1212an Larrasoa\u00f1a agertu zen hiribildu on gisa aipatua. Mendeetan zehar Larrasoa\u00f1aren historia ibarrarenaren paraleloan joan da. XIX. mendean, Larrasoa\u00f1a udalerri bihurtu zen, eta, azkenik, 1928an, Larrasoa\u00f1a Esteribar udalerriarekin elkartu zen. Larrasoa\u00f1a ibarreko herria da, monumentu-ondarerik aberatsena duena.\nIbarreko beste biztanlerik garrantzitsuenak, Eugik, istorio gorabeheratsua izan du. Mugarri garrantzitsuenen artean aipatzekoa da 1535etik aurrera hemen kokatu zela Olaberriko arma-fabrika bezala ezagutzen den \"Munizioen Errege Fabrika\", XVIII. mendera arte aktibo mantendu zena. 1930ean, fabrika honen hondakinetatik gertu, Europako garrantzitsuenetakotzat jotzen den magnesitazko aztarnategi bat aurkitu zen, honen ustiaketa, 1945etik aurrera, ibarraren zati honetako paisaia erabat aldatu zelarik. Haranaren zati honen irudia errotik aldatu zuen beste elementua, 1970ean Eugiko urtegia eraikitzea izan zen, Iru\u00f1erriari edateko ura emateaz arduratzen dena.\n1990eko hamarkadatik hasita, ibarra osatzen duten kontzejuetako batzuetan aldaketa sakona bizi izan zen. Aldaketarik handiena Ollokin izan zen, Iru\u00f1erriarekiko hurbiltasuna dela eta, eraikuntza enpresa askok etxebizitza berriak eraiki zituzten kontzejuko etxe zaharren inguruan. Horrez gain, Uharteko eta Zubiriko errepidearen bi aldeetan, Ollokin ere bai, hainbat enpresaren eraikinak altxatu dira, Cinfa esaterako.\nEtxebizitza berriek hazkunde demografikoa bultzatu dute, batez ere Ollokin, baina baita Zubirin, oro har, errepide nagusitik hurbilen dauden kontzejuetan.\nDemografia.\n biztanle zituen Esteribarrek.\nEkonomia.\nIbarreko enpresa nagusia eta enblematikoena Magnesitas Navarras, S. A. da. 1930ean Eugitik gertu magnesitazko aztarnategi garrantzitsu bat aurkitu zen. 1945ean MAGNA enpresa sortu zen aztarnategi hori ustiatzeko. MAGNAk aire zabaleko meatze ustiategi bat du Eugin, eta enpresaren bulegoak eta kontzentrazio eta kiskaltze instalazioak Zubiri inguruan daude. Enpresak 150 langile baino gehiago ditu gaur egun Esteribarreko lantegietan. Aztarnategi hau nazioartean ere ezaguna da bertan aurkitutako dolomita aleen kalitateagatik, munduko onenetarikotzat jotzen baitira.\nCinfa farmazeutikoak 2008an Ollokilanda industrialdeko Ollokin jarri zuen lantegi berria. IMS Health aholkularitza independentearen arabera, Cinfa Euskal Herriko eta beste iberiar herrialdeetako botiketan emandako sendagai-unitateen bolumenean lehena da, beste enpresa multinazional batzuen aurretik. Cinfa bigarren enpresa da sendagai generikoen salmentaren rankingean Iberiar Penintsulan. Gaur egun, Cinfa enpresak 900 langile ditu.\nPolitika.\nEsteribarko udaletxea Zubiri kontzejuaren kanpoaldean dago. Udalbatza ibarreko alkateak eta hamar zinegotzik osatzen dute. Egungo alkatea Mikel Gastesi Zabaleta da, Euskal Herria Bilduko hautagai gisa aurkeztu zena.\nHauteskundeak.\nUdal hauteskundeak.\nEsteribarko alkatea UPN alderditik gertu dagoen Esteribarko Talde Independenteko Francisco Borda Garde (Borda bera UPNko kidea da) izan zen 1995etik 2011ra. 2007an Udalako bederatzi zinegotzietatik hiru lortu zituen taldeak, eta Esteribarko Hauteskunde Elkartea taldearen botoei esker lortu zuen alkatetza, Nafarroa Bai alderdirik bozkatuena izan bazen ere. Baliogabeko botoak 90 izan ziren (emandako guztien %7,62) eta 52 boto zuri izan ziren (botoen %4,77). Abstentzioa %22,40koa izan zen.\n2011n, Aldaketa taldeak Esteribarko Talde Independente gainditu zuen, eta Jose Luis Larraintzar Eugi, 20 urtez baino gehiagoz Zubiriko kontzejuburu izan zena, ibarreko alkatetzarekin elkartu zen. Aldaketa horrek legealdi bat besterik ez zuen iraun; izan ere, 2015erako Euskal Herria Bildurena izan zen boto gehien jaso zituena, Mikel Gastesi Zabaleta Jose Luis Larrintzarren ordez. 2019an, EH Bildu izan zen bozkatuena. Hala ere, Esteribarko Talde Independente eta Olloki Esteribar da elkartearen arteko alizazioaren ondorioz, Alkatetza Esteribarko Talde Independenteren esku geratu zen 8 urte igaro ondoren, oraingoan Matilde A\u00f1on Beamonte buru zela.\n2022ko uztailean zentsura-mozioa aurkeztu zuen Euskal Herria Bilduk, zerrendarik bozkatuenak, eta Olloki Esteribar da, Esteribarko Talde Independenterekin koalizioan udaletxean zegoena. Hori 2022ko aurrekontuak onartu ez zirenean gertatu zen, Olloki Esteribar dak Matilde A\u00f1on alkatearen kudeaketa errefusatu zuelako eta Olloki, Olloki Esteribar da ordezkatzen duen herria, aintzat hartu ez zuelako. Hala, 2022ko uztailaren 1etik aurrera, Mikel Gastesi ibarreko alkatea da, aurreko legegintzaldian ere alkate izandakoa, eta 20 boto falta izan ziren 2019ko hauteskundeetan gehiengo osoa lortzeko.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea Zubiri ibarburuan dago.\nEgungo banaketa.\nEsteribarko Udala zinegotzik eta alkateak osatzen dute, demokratikoki hautatuak. Alkatea Mikel Gastesi Zabaleta da, Euskal Herria Bildukoa. Zinegotziak 10 daude:\nAlkateak.\n1987tik, Esteribarrek 5 alkate izan ditu:\nGarraioa.\nUdalerri honetan Eskualdeko Hiri Garraioaren linea bakarra da, Olloki lekuan:\nGainera, Autobuses Artieda autobus konpainiak Esteribar Iru\u00f1ekin batzen du. Autobus lineek honako ibilbidea egiten du:\nKultura.\nEuskara.\nLuis Luziano Bonapartek, 1869an, Esteribarko herri guztiak sailkatu zituen, hegoaldeko goi-nafarrera euskalkian, Pirinio ibarretik Erroibar eta Artzibar ibarrekin hitz egiten zena.\nKoldo Zuazok, 2010ean, Esteribarko iparraldea (Zubiritik iparraldera) nafarrera euskalkian sailkatu zituen eta gainerakoa atzerakada-eremuan, non euskarak hain atzerakada handia izan duen, non bertako hiztunik apenas geratzen den.\nIbar honetan hitz egiten den euskarak bere berezitasunak ditu. Horregatik sailkatzen daude Esteribarrera (iparesteribartar eta erdiesteribartar aldaerak) eta Artzibarrera (hegoesteribartar aldaera) azpieuskalkietan. Euskara batuaren itzalean alfabetatutako hainbat euskaldun baden arren, Esteribarko mintzaira zaharra oso hiztun gutxik dakite. 2007ko udazkenean, Esteribarren ez zegoen esteribarrerazko edo artzibarrerazko euskaldun gutxienik, eta, beraz, bi azpieuskalkiak hilda daude ibarran.\nEuskararen Foru Legea.\nNafarroako Gobernuak onartutako Euskararen Foru Legeari jarraituz, Esteribar eremu euskalduneko udalerria da. 2001eko erroldan, herritarren %\u00a025ek zekien euskaraz.\n1986tik geroztik, Esteribar udalerriaren izen ofiziala \"Esteribar\" da."}
{"id": "7143", "revid": "69297", "url": "https://eu.wikipedia.org/wiki?curid=7143", "title": "Etaiu", "text": "Etaiu ([eta.iu]) Nafarroa Garaiko mendebaldeko udalerri bat da, Egaibar eskualdekoa, Lizarrako merindadekoa. Itsas mailatik 623 metro gorago dago, eta biztanle zituen . urteko erroldaren arabera.\nGeografia.\nInguru naturala eta kokapena.\nEtaiu Lizarrako merindadearen mendebaldean dago. Herrira iristeko, Urbiolan hasita, Antzinerako bidea hartu eta Olexuara iristean Etaiurako herri-errepidea hartu behar da.\nUdalerriak Legariako eta Okoko udalerriekin egiten du muga iparraldean; Olexoarekin eta Villamayor de Monjardinekin ekialdean; Los Arcosekin hegoaldean; eta Piedramillerarekin eta Sorladarekin mendebaldean.\nHaren mugen barruan beste herrixka bat dago, Leartza, 1842ko erroldan udalerri independente zena.\nKlima eta landaredia.\nEtaiuko klima mediterraneo-kontinental motakoa da. Urteko batez besteko tenperaturak 8 eta 11 gradukoak, eta prezipitazioak 500 eta 800mm bitartekoak dira. Urteroko egun euritsuak 80 dira herrigunean, eta 100 edo gehiago udalerriko gunerik menditsuenetan. Euriteak udazken eta udaberri garaian izaten dira ugarien. Neguak nahiko hotzak izan ohi dira, eta uda garaian bi hilabete lehor daude.\nJatorrizko landareditik 70 hektarea arte baino ez dira gordetzen. Horrez gain, beti azalera txikia izan duten ameztiak galtzeko zorian daude, nekazaritzarako erabilitako lurren azalera handituz joan den heinean. XIX. mendetik aurrera birlandaturiko pinu lariziarrak eta pinu beltzak 19 hektarea hartzen dituzte.\nDemografia.\n2008ko erroldaren arabera, Espainiaz kanpoko sei etorkin bizi ziren herrian, biztanleriaren %7,14 (Nafarroako Foru Erkidegoko batezbestekoaren azpitik).\nPolitika.\nUdal hauteskundeak.\n2007an Nafarroako Herriaren Batasuna alderdi politikoko Antonio Tomas Sanz de Azedo Lizarraga aukeratu zuten alkate. Baliogabeko boto bakarra izan zen (emandako guztien %1,16) eta boto zuriak bi (%2,35). Abstentzioa %9,47koa izan zen.\n2011n bi zerrenda hauek aurkeztu ziren: \"Candidatura Popular de Etayo\" (CPE; 2 zinegotzi, tartean alkate bihurtutako Felipe Landa Azedo) eta \"Agrupaci\u00f3n Independiente de Etayo\" (1). CPE UPNren ingurukoa; alderdiak bere izenean zerrendarik ez aurkeztea erabaki zuen, aurreko alkatea etorkinen botoarekin iruzurretan aritzeagatik inputatu zutelako.\nUdaletxea.\nUdalerriko punturik altuenean dago, elizaren ondoan. Hare harri gorriz egina dago (inguruko lurretan materialik ugariena) eta margotutako hormak eta arkudun ataria nabarmentzen dira. Elizarekin batera plazatxo txiki bat osatzen du, Andre Maria izenekoa. Udala alkateak eta lau zinegotzik osatzen dute.\nZerbitzuak.\nAntzin-Ameskoako Zerbitzu Sozialen Mankomunitatea zaborra biltzeaz, ura hornitzeaz eta bestelako zerbitzuez arduratzen da Etaiun eta eskualdeko beste hainbat herritan.\nOndasun nabarmenak.\nJasokundeko Andre Mariaren eliza.\nJasokundeko Andre Mariaren eliza jatorriz Erdi Aroko eraikina den arren, gaur egungo eliza estilo barrokoan eraikia da. Gurutze latindar oinarridun eliza da. \nKristobal Deunaren baseliza.\nHerritik gertu dagoen Kristobal Deunaren baseliza aipatzekoa da.\nEraikina hau izen bereko mendixkaren gainean dago.\nApirileko azken igandean, bertan erromeria ospatzen ohi da.\nHerriko etxeak.\nArkitektura erlijiosoaz gain, herrian XVI. mendeko eta XVIII. mendeko etxe ugari dago, harlanduz eginikoak, fatxadan alabastrozko armarriak ageri dituztenak.\nLeartzako jaurerria.\nLeartzako jaurerrian San Andres eliza dago, erromaniko estilokoa eta 1200. urtean eraikia. Iparraldean atari neoklasikoa du, sarbidea babesteko balio duena, XIII. mendean eraikia.\nJaiak eta ospakizunak.\nHerriko jaiak abuztuaren 14tik 16ra ospatzen dira, Andre Mariaren Jasokundearen omenez."}
{"id": "7144", "revid": "56334", "url": "https://eu.wikipedia.org/wiki?curid=7144", "title": "Etxarri Aranatz", "text": "Etxarri Aranatz ([et\u0283ari a\u027eanats\u033b]) Nafarroa Garaiko ipar-mendebaldeko udalerria da, hedaduraz Sakana eskualdeko bigarrena, Altsasuren ondoren. . urtean biztanle zituen. Populazioari dagokionez, Sakanako bigarren herririk handiena da, Altsasuren atzetik eta Irurtzunen aurretik.\nUdalerria bi herrik osatzen dute: Etxarri Aranatzek eta Lizarragabengoak; azken hori 1842ko erroldan udalerri independente gisa ageri da.\nHerri euskalduna izanik, UEMAko kidea da 2001etik.\nGeografia.\nEtxarri Aranatz Iru\u00f1eko merindadearen mendebaldean dago, Beriain mendiaren magalean.\nLizarrustiko mendateak Ataunekin (Goierri) lotzen du.\nKlima.\nHerrigunearen kanpoaldean, San Donato eskolako hesiaren ondoan eta itsasoaren mailatik 505 metrora, Nafarroako gobernuak jarritako estazio meteorologikoa dago.\nUdalerri mugakideak.\nHerriak Urbasako mendizerrarekin eta Ergoienarekin egiten du muga hegoaldean, Aralarrekin iparraldean, Bakaikurekin mendebaldean, eta Arbizurekin ekialdean.\nHistoria.\n1312an sortu zen Etxarri Aranatz, Nafarroako Erresuma Arabako gaizkileengandik babesteko, eta aurretik han zen Aranatz herriko biztanleek populatu zuten. 1351n herria eraikia zegoen, eta urte hartan herria gotortzeko lanak hasi ziren, baina 1396an beharrezkoa ez zela erabaki zuten.\n1378an Etxarri Aranazko dorrea gaztelarrek hartu zuten, eta 1.500 florin lapurtu. 1388an Karlos III.a Nafarroakoak Etxarriko elizako zergak Baionako apezpikuari eman zizkion. 1500. urtean Nafarroako erregeak Ergoiena Etxarri Aranaztik bereizi zuen.\n1834an, Lehenengo Karlistaldian, Gipuzkoa, Araba, Bizkai eta Nafarroako diputazioak eta haien milizia karlistak Zumalakarregiren agindupean jarri ziren Etxarri Aranatzen.\n1923an, Juventud Euskalduna elkartea sortu zen. Goldarazena, Lazkoz, Arbizu eta beste batzuk izan ziren sortzaileak.\n1932. urtean, abuztuaren 19ko udal osoko bilkuran, Etxarri Euskal Autonomia Estatutuaren alde agertu zen. Bost hilabete geroago, Jose Maria Markotegik alkatetza utzi zuen, eta haren ordez batzorde batek hartu zituen bere gain udaletxeko lanak. 1933ko martxoan, Euzko Etxea eratu zen herrian. Ordurako, Zentro Errepublikanoa eta Karlista ere bazeuden eta, beraz, esan daiteke esparru ideologiko nagusiek bazutela non elkartua. Batzorde kudeatzailearen ondoren, udalbatza berria osatu eta alkate Benedikto Barandalla izendatu zen. Gehienak eskuindarrak ziren eta bakar batzuk nazionalistak. Sozialistei berehala sartu zitzaien okerreko begitik alkatea, hura \"\u00abas de los carlistas, que ha puesto su vara de mando al servicio de la sotana\u00bb\" zela esan zuten. Alkatearen jarrera eskuindarrak eta jarduera ez demokratikoak istilu gogorrak sortu zituen, izan ere, behin Guardia Zibilak ekarri baitzituen dantza saio bateko partaideak sakabanatzeko. Gazte batzuk atxilotuak izan ziren eta gobernadoreak 75 pezetako multa ezarri zion bakoitzari.\n1936ko lehen hilabeteetan, antolatu zen berriro UGTren Langile eta Nekazari Saila, beraiek ziotenez, Sakanako mugimendu sindikalaren eragile moduan lan egiteko. Altxamendua eta gerra zibilarekin, Benedikto Barandallak, berriz, errekete talde baten kapitain lanak erabat bere gain hartu zituen, eta Sakana guztian zehar herriz herri aritu zen boluntarioak biltzen eta altxamendu eta bando faxistarekin bat ez zetozenak inolako errukirik gabe zapaltzen, asko fusilatzen, bortxatzen, xantaia egiten, lapurretak egiten... Etxarriarren artean esaterako, Anizeto Albarrazin eta Julian Mauleon fusilatu zituzten, hogeita lau urteko nekazariak ziren biak.\nAldi berean, udalak behin eta berriro aldarrikatu zuen altxamendu militarraren alde zegoela, eta aho batez erabaki zuen udal aretoan berriro Jesusen Bihotza paratzea, eta baita eskoletan gurutzeak ere, \"\u00abLos cuales fueron retirados (anteriormente) por orden de Gobiernos sectarios de la Naci\u00f3n\u00bb\". Bilkura berean, Guardia Zibilen postuko komandantea zen Francisco Ramos Etxarriren agiria onetsi zen. Bertan, Felipe Zeberio Arratibel eta Francisco Etxarri Jaka aguazilen kargugabetzea erabaki zen, \"\u00abpor no inspirar afecto a la restauraci\u00f3n de la Patria\u00bb\", eta kargugabetze horiek aho batez onartu ziren udalbatzan. Izan ere, \"\u00abdesde hace bastante tiempo estos guardas se distinguieron haciendo ostentaci\u00f3n de sus ideas marxistas as\u00ed como tambi\u00e9n por su falta de respeto a la autoridad local y negligencia en el cumplimiento de sus obligaciones\u00bb\".\n1936ko abuztua lau etxarriarren hilketarekin bukatu zen. Horien artean, UGTri loturik antolatu berria zen Langile eta Nekazarien Saileko Zuzendaritzako Batzordeko kideak zirenak: Antonio Maiza, lehendakaria, 29 urtekoa eta nekazaria; Andres Gonzalez, idazkaria eta lanbidez ferrobiarioa; eta aurreko bien laguna zen Clemente Ara\u00f1a, bokala. Hirurak Urbasan hil zituzten, Otxoportilloko leizearen ondoan. Ondoren, zulora bota zituzten. Paulo Gartziandia ere hala hil zuten.\nOrduan, komandantea zen Francisco Ramosen txostenean agertzen denez, Maria Maiza eta Maria Soledad Olejua irakasle nazionalistei \"nazionalista antipatriotikoak\" izatea leporatu zieten. Beste irakasle batzuek ere sufritu zuten errepresio faxista.\nIrailean beste bi etxarriar fusilatu zituzten, batetik, Narciso Artola, 32 urtekoa eta lau seme alabaren aita. Urbasan fusilatu zuten irailaren 6an. Bestetik, geroxeago atxilotu zuten Felix Lopez, praktikantea eta Udaleko Batzorde Kudeatzailearen lehendakaria izana. Altsasuko kartzelara eraman zuten lehenik, eta handik Lizarrustira, irailaren 22an. Bertan fusilatu zuten. \nJendea kargugabetzen jarraitu zuten, baita udaletxean bertan ere. Zehazki, 1936ko urriaren 10eko bilkuran, \"\u00abse lee el oficio del Sr. comandante de puesto, destituyendo de sus cargos a los concejales Esteban Imaz, Pedro Go\u00f1i y Bautista Belza por ser nacionalistas y antipatriotas, design\u00e1ndose como sustitutos a D. Primitivo Quintana y D. Timoteo Jaca\u00bb\". Argi zegoen herrian nork zuen agintea.\nBizkaiko frontean 1937an hil ziren Luis Imbert, Bernardo Lopez eta Rufino Biku\u00f1a gehituz gero, hamaika izan ziren Etxarrin altxamendu faxistaren lehen hilabeteetan Errepublikaren alde bizia galdu zuten etxarriarrak. Gainera, Nafarroako beste herrietan bezala, izan ziren konfiskatutako etxeak, emakumeei egindako ile-mozketak eta tortura ankerrak ere. Azken eginkizun honetan, Martzelino Jauregi nabarmendu zen bereziki.\nBenedikto Barandallaren taldeak oroitzapen mingotsa eta ankerra utzi zuen bai Sakanan bai Gipuzkoan, aurretik esan bezala, gerrako jauntxo baten gisa aritu zen ia hiru hilabetez, aurretik esan bezala errepresioa, konfiskatzeak, fusilatzeak, bortxaketak, torturak... gauzatu zituzten berak eta beretarrek. Haren taldea urriaren bukaeran desegin zen, kideak armada frankistan integratu zirela.\nFrankismoaren amaieran, 1970eko abenduaren 10ean Jose Antonio Igoa hil zen. Burgosko prozesua salatzeko manifestazio baten ostean atxilotuta eta torturatuta izan zen, handik egun gutxira bere buruaz beste egin zuen. 1979an, bestela, ETAk Jesus Ulaiar alkatea izandakoa (1969-1975) hil zuen. Udalaren ikerketa baten arabera, atentatua eta gero hainbat herritarrek herritik alde egin zuen beste leku batzuetara bizitzen joateko. Halaber, ETArekin lotutako 3 herritar hil dira.\n2014ko apirilaren 13an udalerri honetan Euskal Herriaren independentziari buruzko galdeketa egin zen.\nDemografia.\nXX. mendearen lehen erdialdean nahiko egonkor mantendu ondoren, bigarren erdialdean zertxobait hazteari ekin zion populazioak. XXI. mendearen lehen hamarkadarako 2.500 biztanleen inguruan zegoen Etxarri Aranazko biztanleria.\n2008ko erroldan jaso zenez, herrian bizi ziren Espainiaz kanpoko etorkinak 130 ziren, biztanleen %\u00a05,31 (Nafarroako batez besteko kopuruaren azpitik).\nPolitika.\nUdal hauteskundeak.\n2007an Nafarroa Bai alderdi politikoko Maider Go\u00f1i Errazkin aukeratu zuten alkate. Udaletxeko zinegotzi guztiak lortu zituen Espainiako Auzitegi Nazionalak Eusko Abertzale Ekintzaren kandidatura bertan-behera uztean. Baliogabeko botoak 556 izan ziren (emandako guztien %40,58) eta boto zuriak 107 (botoen %\u00a013,14). Abstentzioa %30,35ekoa izan zen.\n2011n, aldiz, Bildu izan zen nagusi (7 zinegotzi, Jose Ignazio Bakaikoa alkatea barne); NaBai 2011k 3 eta PPk bakarra erdietsi zituzten.\nAzpiegiturak.\nGarraioak.\nLa Burundesa autobus konpainiaren Sakanako herriak elkartzen dituen Gasteiz-Iru\u00f1ea lineak geltokia dauka herrian. Guztira hiru zerbitzu izaten dira norabide bakoitzean. Linearen ibilbidea honako hau da:\nZerbitzuak.\nEtxarri Aranazko Zerbitzuen Mankomunitateko kidea da Etxarri Aranatz.\nKultura.\nEuskara.\nEtxarri-Aranatzeko euskara Hego Sartaldeko nafarreran kokatzen da, zehatzago esanda, Sakanako euskara da bertan hitz egiten dena."}
{"id": "7145", "revid": "140736", "url": "https://eu.wikipedia.org/wiki?curid=7145", "title": "Etxalar", "text": "Etxalar Nafarroa Garaiko iparraldeko udalerri bat da, Bortzirikoa. Iru\u00f1eko merindadearen iparraldeko muturrean dago. 46,34 kilometro koadro ditu, eta biztanle zituen . urtean.\nIru\u00f1eatik 63 km-tara dago kokatuta errepidez, Donostiatik 41era, Baionatik 52ra eta Donibane Garazitik bertzela 67ra. \nGeografia.\nUdalerri mugakideak.\nBortzirietako ekialdeko udalerria da Etxalar. Bera eta Sararekin (Lapurdi) du muga iparraldean; Baztanekin ekialdean; Igantzi eta Lesakarekin mendebaldean; eta Bertizaranarekin hegoaldean.\nLizarrietako mendateak lotzen ditu Etxalar eta Sara.\nIngurune naturala eta klima.\nTximista errekak Etxalar zeharkatzen du ekialdetik mendebaldera, Bidasoarekin bat egin baino lehen. Udalerriaren hegoaldean, Azkua (786 m), Barda (812 m) eta Aizkolegi (841 m) mendiak kokatuta daude, Aizkolegiko mendigunekoak, Bertizaraneko mugan. Ipar-ekialdean, bestela, Sara eta Zugarramurdiko mugetan, Arxuria mendilerroa dago: Arxuria (758 m), Zentinela (662 m), Kaskoaundi (623 m), Mendibil (617 m), Madariko Gaina (588 m), Eguzkietako Gaina (526 m) eta Saiberri (505 m), bertzeak bertze.\nEtxalarrek klima atlantiko epela du, aldaketa termiko txikiekin, euritsua urte osoan. Urteko batez besteko balioak (altueraren arabera aldakorrak), 13-14\u00a0\u00b0C bitarteko tenperatura eta 1.600 eta 2.000\u00a0mm arteko prezipitazioak dira. Urteko egun euritsuak 180 inguru izaten dira.\nLandarediari dagokionez, udalerriaren hego-ekialdeko mendietan, pagadi batzuk geratzen dira. Iparraldean hariztiak, gaztainondoak eta hainbat espezietako zuhaixkak daude. Landatutako basoek 850 hektarea hartzen dituzte eta Etxalar mendebaldean eta iparraldean daude bereziki. Landatutako espezieen artean, Korsikako larizio pinua, intsinis pinua, Japoniatik ekarritako alertzea eta haritz gorria daude.\nEstazio meteorologikoa.\nEtxalarren, itsas mailatik 163 metro gorago, Nafarroako Foru Erkidegoko Gobernuak 1988an jarritako estazio meteorologikoa dago.Nafarroako Meteorologia Agentziaren webgunea.\n2021.urteko azaroan, nafarroako gobernuak estazio meteorologiko automatikoa jarri zuen, orizkiko gainean. Datu horiek, nafarroako meteorologia agentzia webgunean ikus daitezke, denbora errealean.\nAuzoak eta metro baserri mapa.\nEtxalar honako auzo hauek osatzen dute: Urritzokieta, Lurriztederra, Gorosurreta, Lakain-Apezborro, Larrapil-Sarriku, Orizki, Jauregieta, I\u00f1arreta, Andutzeta, Antsolokueta, Bekolanda eta Goikolanda.\nHerriko baserrietan jarri dira identifikatzaileak sakabanatuta dauden eraikinen kokapena zalantzarik gabe ezagutzeko. Larrialdi kasuetan medikuak, suhiltzaileak eta oro har zerbitzu publikoak baserrietara ahalik eta lasterren ailegatzeko arras garrantzitsua da Helpbidea proiektua. Nafarroako Gobernuak eta Babes Zibileko zerbitzuak antolatu dute udalekin lankidetzan. Udalek Metro-baserri mapa ere egin dute eta bidegurutzeetan seinalizazio horizontala jarri dira. 2021.urtean, Etxalarren martxan jarri zuten sistema hau, 2020ko maiatzean Zubietan, Beran, Aranon eta Beran jarri zuten bezala. &lt;/ref&gt;\nDemografia.\n2008ko erroldaren arabera, Espainiaz kanpoko 69 etorkin bizi ziren herrian, biztanleriaren %8,61 (Nafarroako Foru Erkidegoko batezbestekoaren azpitik).\nPolitika.\nUdal hauteskundeak.\n2011n udalerri honetan ez zen Bildu aurkeztu. EAren izenean 2007an aukeratutako zinegotziek alderdia utzi zuten, ezker abertzalearekin batera joan nahi izan ez zutelako, eta Etxalarko Independienteak zerrenda aurkeztu zuten. Hala, berriro Herri Taldea izan zen irabazle (3 zinegotzi, Migel Maria Irigoien Sanzberro alkatea barne); Etxalarko Independienteek beste 3 lortu zituzten, Etxalar Aintzineratek (bere burua talde abertzale eta ezkertiartzat jo zuenak) bakarra, eta ez UPNk ez PPk ez zuten hautetsirik lortu.\nAzpiegiturak.\nGaur egun.\nLa Burundesa autobus konpainiaren Donostia eta Iru\u00f1ea bitarteko lineak geltokia dauka herrian. Maiztasunak aldakorrak dira, baina gutxienez bi zerbitzu izaten dira norabide bakoitzean egunero. Lineak honako ibilbidea egiten du:\nTrenbide zaharra.\nLesaka\u2013Etxalar geltokia egon zen martxan XX. mendearen erdialdean 40 urtez Irun-Elizondo burdinbidearen ibilbidean.\nKultura.\nTtipi-Ttapa eskualdeko hedabideak bertan dauka egoitza nagusia. Bestalde, usategiak daude, duela 600 urteko ehiza tradizionala egiten den ehizatokiak, Iberiar penintsula osoan bakarrak.\nEuskara.\nEtxalarko biztanleen %\u00a090 euskaldunak dira. Tokiko euskara goi-nafarrera da. Nafarroako Foru Erkidegoko 1986ko Euskararen Legeari jarraituz, eremu euskaldunean dago, eta 2009tik UEMA mankomunitate euskalduneko partaidea da.\nUsategieta.\nUsoen ehiza jarduera tradizionala da Etxalarren. XV. mendetik ezaguna den sistema zaharra erabili izan da gaur egun arte, sareen bidez eta armarik gabe, kultura intereseko ondasuntzat hartua. Urriaren 1etik azaroaren 20 arte tradizionalki irekita egon da denboraldia. Lizarrietako mendatearen ondoan daude kokatuta usategiak (441 m), eta Pirinioko igarobiderik baxuena da.\nJaiak.\nEtxalarko bestak abuztuaren 15ean ospatzen dira, Andre Mariaren Jasokundearen egunean.\nPastorala.\n\"Karmen Etxalarkoa\" pastorala interpretatu zuten 150 herritar inguruk 2017ko irailaren 16an eta 17an herriko enparantzan. Obra Gerardo Mungiak idatzi eta Pantxika Urrutik zuzendu egin zuten. Bi urteren buruan herrian \"Karmen Etxalarkoa\" ibilbidea inauguratu zen eta geroztik urtean behin auzolanean egiten dituzte mantentze eta hobetze lanak.\nKarmen Etxalarkoa ibilbidea.\nKarmen Etxalarkoa ibilbidean Karmenen ustezko jaiotetxerako bidea egiten da. Ibilbidean zehar 6 panel daude jarrita, Kultur Etxeko ataritik bere etxeraino, Errotxen bordaraino. Ibilbide eder honetan zehar, Karmenen garaiko zenbait gai aipatzen dira, tartean orduko bizimodua eta gertakariak.\nIbilbidearen tarte oso eder batzuk orduan erabiltzen zen \u201cBaztango bidetik\u201d doa. Baztango \u00a0bide hau, bide garrantzitsua zen Karmenen garaian, bailarako nagusia.\nBizet-en Carmen opera ezagunaren protagonista Etxalarkoa omen zen. XIX. mende hasieran, Karmen izeneko neskatila bat bizi omen zen Etxalarren, Prosper Merim\u00e9eren nobelagatik ezaguna egin zen gero. Karmen, Errotxen bordan jaio omen zen, Larrapil Sarrikuko auzoan eta gaztetxoa zelarik, uholdeak egon ziren gau batean, ijitoek bahitu omen zuten eta Sevillarat eraman. "}
{"id": "7146", "revid": "219", "url": "https://eu.wikipedia.org/wiki?curid=7146", "title": "Etxauri", "text": "Etxauri ([et\u0283a.u\u027ei]) Nafarroa Garaiko erdialdean dagoen udalerri bat da, Iru\u00f1errian kokatua. Iru\u00f1etik 13 kilometrora dago, eta biztanle zituzten . urtean.\nIru\u00f1erriko Mankomunitatea, zaborra biltzeaz, ur-horniduraz eta bestelako zerbitzuak eskaintzeaz arduratzen da, Iru\u00f1ea inguruko gune metropolitarreko beste hainbat herritan bezala.\nGeografia.\nEtxauri Iru\u00f1eko merindadearen hegoaldean kokatzen da Lizarrako merindadearen ondoan. Arga ibaiak udalerria zeharkatzen du. Herrira heltzeko Oltza Zendeako Ibero kontzejutik, Ziritzara doan errepidea hartu behar da.\nUdalerri mugakideak.\nMugakide ditu iparraldean Oltza, hegoaldean Ziritza eta Zabaltza, ekialdean Zizur Zendea, eta mendebaldean Go\u00f1erri eta Gesalatz.\nKlima.\nEtxauriko Otazu izeneko gunean, itsasoaren mailatik 387 metrora dago eta Nafarroako gobernuak 1976an jarritako estazio meteorologikoa dago.\nHistoria.\nHistoriaurreko hainbat aztarna aurkitu dira baina Etxauriri buruzko lehen dokumentu ofiziala 1055. eta 1069. urte artekoa da. Erdi Aroan zehar, erregearen bizitoki izan zen eta Iru\u00f1eko katedralak ondasunak izan zituen Etxaurin. Horren ondoren, XIX. mendera arte, nobleziaren jaurerria izan zen. 1846. urtean, Nafarroan egin administrazio aldaketekin, herriak Etxauribar izeneko ibarra utzi eta udalerri independentea bihurtu zen. Ibarra osatzen zuten gainontzeko bederatzi herriek ere independentzia eskuratu zuten.\n1896an lehendabizikoz agertu zen mahats-zorria Nafarroa Garaian, Etxaurin hain zuzen ere. Buztin-lurrek eta uda beroek bertatik hiru aldetara zabaldu zuten intsektua.\nDemografia.\n2008ko erroldaren arabera, Espainiaz kanpoko 27 etorkin bizi ziren herrian, biztanleriaren %5,30 (Nafarroako batez besteko kopuruaren azpitik).\nPolitika.\nUdaletxea.\nEtxauriko udaletxeko idazkaria Ziritza, Etxarri eta Bidaurretako idazkari ere bada.\nUdal hauteskundeak.\n2003an bezala, Etxauriko alkatea sentsibilitate abertzaleko Herri Kandidatura (HK-CP) ekimeneko Jos\u00e9 Javier Erro Larrea atera zen 2007ko udal hauteskundeetan. Hauteskundeetara talde bakarra aurkeztu zen eta aukeratzeko zeuden zazpi zinegotziak lortu zituen, gehiengo osoa. Zuri emandako botoak 62 izan ziren (emandako boto guztien %23,66), eta baliogabeko botoak 50(emandako botoen %16,03). Abstentzioa %28,44koa izan zen.\nAldiz, 2011n bi zerrenda aurkeztu ziren eta \"Agrupaci\u00f3n Independiente Etxauritarra\" gailendu zen, boto alde txikiz. Santiago Huarte Astiz aukeratu zuten alkate.\nAlkateak.\nHauek izan dira Etxauriko azken alkateak:\nAzpiegiturak.\nLa Pamplonesa autobus konpainiak Etxauri Iru\u00f1earekin batzen du. Autobus lineak ibilbide hau egiten du:\nHorrez gain, autobus konpainia beraren beste linea batek honako ibilbidea egiten du:\nLa Estellesa autobus konpainiaren Iru\u00f1ea eta Lizarra arteko lineak ere geltokia du Etxaurin. Lineak honako ibilbidea egiten du:\nKultura.\nKirolak.\nEtxauriko haitzak (1.136 m) ezagunak dira eskalada eskolagatik. Sarbil edo \"Cabez\u00f3n de Etxauri\" izenak ere hartzen dituzte. Eskalatzeko bide klasikoak dira El Kiriako, Cantero, La Rueca eta El Huso. \nBestela, Etxauriko harria delakoa harri landugabe bat da, harri jasotze probak egiteko erabilia. 136,5 kilo pisatzen du. Irregularra izaki, zaila da jasotzen. Urtero harri-jasotzaile ospetsuak lehiatzen dira, harriari altxaldi gehien nork egin."}
{"id": "7147", "revid": "12788", "url": "https://eu.wikipedia.org/wiki?curid=7147", "title": "Eulate", "text": "Eulate ([eulate]) Nafarroa Garaiko mendebaldeko udalerria da, Lizarrako merindadekoa. Iru\u00f1etik 70 kilometro dago. biztanle zituen . urteko erroldaren arabera.\nGeografia.\nKokapena eta inguru naturala.\nHerria Nafarroa Garaiko mendebaldean dago, Urbasa mendilerroaren hegoaldean, NA-7185 errepidean. Eulatek Urbasako mendilerroarekin egiten du muga iparraldean, Ameskoabarrenekin ekialdean, Aranaratxerekin mendebaldean, eta Lanarekin hegoaldean.\nEulatek hiru auzo ditu: Erdigunekoa elizaren inguruan, ekialdean Copalacioko auzoa, eta mendebaldean Gonea. Urbasako mendilerroaz gain, Lokizgo mendilerroa ere udalerritik gertu dago.\nKlima eta landaredia.\nUdalerriaren iparraldean klima atlantikoa eta azpiatlantikoa nagusitzen da; herrigunean eta Eulateko gunerik beherenetan, berriz, ezaugarri mediterraneoak dauzka. Urteko batez besteko tenperatura 8 eta 10 gradu bitartekoa da, eta prezipitazioak 1.000 eta 1.400\u00a0mm artekoak, ugariagoak iparraldeko mendietan. Urteko egun euritsuak 120 inguru izaten dira.\nHerriaren inguruko basoetan, haritz eta ametzak dira espezierik ohikoenak, guztira 652 hektarea hartzen baitute. Horrez gain, iparraldean pagoak ere badira.\nPolitika.\nUdaletxea.\nEulateko udaleko idazkaria, Larragoa eta Aranaratxeko idazkari ere bada.\nUdal hauteskundeak.\n2023ko udal hauteskundeetara hautagai-zerrenda bakarra aurkeztu zuten Eulaten: \"Agrupacion Electoral Eulate\". Zerrenda horretako burua, Be\u00f1at Ruiz de Larramendi, da herriko alkatea.\nAzpiegitura eta garraioak.\nAutomoviles Urederra autobus konpainiak Eulate Lizarrarekin batzen du. Autobus lineak, honako ibilbidea egiten du:\nZerbitzuak.\nAntzin-Ameskoako Zerbitzu Sozialen Mankomunitatea, zaborra bildu, ura hornitu eta bestelako zerbitzuez arduratzen da Eulate eta eskualdeko beste hainbat herritan.\nEuskara.\n1986ko Euskararen Foru Legearen arabera, Eulate eremu ez-euskalduneko udalerria zen, eta hori zela-eta, hizkuntza ofizial bakarra gaztelania zen. 2017ko ekainaren 22an Nafarroako Parlamentuak eremu mistora pasatzea erabaki zuen, beste 43 udalekin batean.\n2023an aurkitu zen Eulateko dotrina, Juan Migel Gartzia de Bakedanok XVIII. mendearen bukaeran edo XIX.aren hasieran idatzitakoa. Testu horrek Frogatzen du garai hartan bazirela euskaldunak Ameskoan, nahiz eta, ordurako, elebidunak ziren segur aski, eta euskara itzaltzen ari zen. Izan ere, bestelako iturriei esker, jakina zen 1800. urtean Aranaratxeko Fernando Albizu Iturmendin apez aritzeko egokitzat jo zutela, besteak beste, euskaraz zekielako. Hartara, dudarik ez dago etxetik zekarrela euskara, hangoa baitzuen familia, eta Araban ibili zenean ere hango parrokietan erabili zuela, herri horiek orduan euskaldunak ziren-eta.\nAmeskoan, Larragoa lehentxeago erdaldundu zela dirudi, baina Eulatek, Burundarekiko loturaz edo, hobeki eutsi bide zion hizkuntzari. Bestalde, Bonaparte printzeak Bruno Etxenikeri 1863ko apirilaren 7an idatzi zion gutunean ziotsonez (frantsesetik itzulia): \"Ziurtatu didate Lizarrako partidu osoan Ameskoabarrengo herri hauetan baino ez dutela pertsona batzuek oraindik euskaraz egiten: Eulate, San Martin, Ekala, Bakedao, Zudairi, Gollano, Urra, Barindano, Artatza\".\nEulateko dotrinak, bada, Eulaten euskara bizi zela erakusteaz gain, euskara hori nolakoa zen jakiten ere lagundu du. "}
{"id": "7148", "revid": "119347", "url": "https://eu.wikipedia.org/wiki?curid=7148", "title": "Ezkabarte", "text": "Ezkabarte Euskal Herriko udalerri eta ibar bat da, Nafarroa Garaia lurraldean kokatuta. Iru\u00f1eko merindadean eta Iru\u00f1erria eskualdeko Ibarrak azpieskualdean dago, Iru\u00f1ea hiriburutik 6,4 kilometrora. Altuera 429 eta 977 metro artekoa da, eta 33,88 km\u00b2-ko azalera hartzen du. biztanle zituen.\nEzkabarte Pirinioaurreko ibarra da, Iru\u00f1aren iparraldean kokatua, baina Ezkaba mendiak bereizten du haranetik. Horregatik, hiriburutik gertu egon arren, bere izaera landatarra mantentzea lortu du. Azken urteotan, Orikaingo industrialdearen eraikuntzarekin eta Arre kontzejuaren garapenarekin, biztanleria eta jarduera handitu egin dira. Ultzama ibaiak zeharkatzen duen ekialdeko zatia komunikazio-korapilo garrantzitsua da, N-121-A errepidea Iru\u00f1eko ingurabidearekin lotzen baitu.\nBertako biztanleak \"ezkabartearrak\" dira. Ibarburua Orikain kontzejua da, non udaletxea da.\nIzena.\nEzkabarte beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nBegi hutsez, badirudi \"Ezkabarte\" euskal toponimoa dela, \"Ezkaba\" (mendia) + \"-arte\" (udalerriak mendiarekiko duen kokapena adierazten duen atzizkia) hitzetik datorrena. Horrela, \"Ezkaba artean dagoena\" esan nahiko luke, mendia \"C\" formaren antzekoa baita, eta ibarra barrualdean geratzen da.\nBaina Mikel Belaskok dioen bezala, izen horrek agian ez du mendia aipatzen, izen bereko herria baizik: Ezkaba. Horrela, Belaskoren ustez, izena \"Canal de Ezkaba\" (\"Ezkabako kanala\") euskarazko bertsio tradizionala izan daiteke. Izen horrekin ezagutzen da gaztelaniaz Ezkaba eta Ezkaba Txiki mendien artean dagoen ibarbidea, Iru\u00f1eko Ezkaba auzoaren iparraldean (menditik hartzen du izena) eta Ezkaba herriaren hegoaldean. Horrela, \"-arte\" haitzarteari erreferentzia egingo liokeela iradokitzen du, Arakil eta Itza artean dagoen Oskia haitzartea bezala, Iru\u00f1errirako beste sarreretako bat, tradizionalki \"Oskiate\" edo \"Oskiarte\" bezala ezagutzen zena. Horrela, haitzartearen izena haran osora hedatuko zen azkenean.\nEzaugarriak.\nArmarria.\nEzkabarteko armarriak honako blasoi hau du:\nMende bat baino gehiagoz, 1840tik 1953ra bitartean, gurutze bat erabili zuten armarri gisa, Go\u00f1iko jauregiko armarriei erreferentzia eginez, zalantzarik gabe. 1953tik aurrera, kontsignatutakoetara itzuli ziren, historikoki dagozkienak.\nBandera.\nEzkabarteko banderak Ezkabarteko armarria dauka hondo gorri baten gainean. Armarriak eguzki bat du gainean.\nGeografia.\nIru\u00f1eko merindadearen ekialdean dago, Nafarroako Mendialdean.\nInguru naturala eta kokapena.\nUdalerria Iru\u00f1eko saihesbideak (PA-30) eta N-121-A errepide nagusiak zeharkatzen dute, baita Aitzoainekin lotzen den tokiko errepide batek ere. Udalerriaren erliebea Ultzama ibaiaren ibarrak definitzen du ekialdean, eta Pirinioaurreko lur-eremu menditsu batek gainerako lurraldean. Hegoaldean, gainera, Ezkaba mendia nabarmentzen da (895 metro), Iru\u00f1earekiko eta haren metropoli-eremuarekiko hegoaldeko muga egiten duena. Geografikoki, Atarrabiako lurraldea ere haranaren parte da, nahiz eta lotura administratiboak inoiz ez izan.\nKlima eta landaredia.\nEzkabartek klima atlantiarra dauka, urteko batez besteko balioek erakusten duten moduan. Urteroko prezipitazioak 1.000mm eta 1.400mm bitartekoak dira, eta tenperaturak 10 eta 13 gradu artekoak. Egun euritsuak 120 inguru izaten dira. Euria urte osoan zehar egiten badu ere, uda garaian hilabete bateko lehortea izan ohi da.\nPrezipitazio ugariek eraginda, landaredia eta basoak ugariak dira. Basa pinuak, pagoak eta beste hainbat zuhaitz espezie daude ibarreko basoetan.\nEstazio meteorologikoa.\nEzkabarten ez dago estazio meteorologikorik. Hala ere, Txulapain pareko udalerrian, estazio bat dagoen Beltzuntze kontzejuan, itsasoaren mailatik 530 metrora, Nafarroako Gobernuak 1988an jarritako estazio meteorologikoa dago.\n&lt;hr&gt;\nBanaketa.\nEzkabartek 8 kontzeju ditu:\nGainera, beste 3 leku batzuk ere badaude, hala nola:\nBestalde, etxalde bat du ibarran:\nAzkenik, udalerrian 4 herri hustu daude:\nHistoria.\nIbar gisa dokumentatuta dago 1145eko testu batean, Leireko monasterioko artxibo zaharretik datorrena. Bere lekuak, adibidez, 1268ko \"Rediezmoaren Liburuan\" daude. Erdi Aroan zehar, Arre eta Orikain Orreagako monasterioarenak izan ziren 1406 arte, non biak Nicolau Blanci saldu zizkioten. Ezkaba, bere aldetik, sute baten biktima izan zen 1450ean agramondar eta beamontarren arteko borroketan.\n1594. urtean eztabaida biziak izan ziren Eusako apaizaren eta Makirriainekoen eta Ezkabarteko gainerako herrien artean, bikarioak uste baitzuen Eusako gurutzea lehen postuan zegoela eskualdeko ermitetara egiten ziren prozesioetan. Auzia epaitegietara eramanda, epaiak arrazoia eman zion eusatarrari, Eusaren gurutzea besteen aurretik jarririk.\nFilipe IV.a Espainiakoa erregeak eskatuta, 1642an Nafarroa Garaiak 1300 gizonen herena altxatu zuen, lau hilabetez Katalunian eta Aragoin erregearen kontura zerbitzatzeko, La Motte mariskalaren agindupean inguru hartan sartu ziren frantziarren aurka. Tertzioa Geronimo Aiantz Xabier landa-mariskalak aginduta atera zen Nafarroatik, Aragoira Cortestik sartuz. Fuentes de Ebron, erregea bera eta bere balidoa, Olivares konde-dukea, Nafarroako indarrak ikuskatu zituzten, ia 130 gizon falta zirela aurkituz. Desertoreen artean Ezkabarteko hiru zeuden. Tertzioak Alca\u00f1iz aldera jarraitu zuen, eta Filipe erregeak Lleida aldera joan nahi zuen. Desertzioen zati handi bat 1640. urtean Tamarit de Lliteran bi heren nafarrek jasandako hondamendiaren ondorioz gertatu zen. Gau batean 600 gizon galdu zituzten nafarrek.\nXIX. mendearen hasieran, bailarako batzar komunak San Martzial baselizan zeuden, Sorauren udalerrian. Errejidore bat zegoen han, auzotarrek aukeratua, eta errejidore horrek gobernatzen zuen lekua bailarako diputatuarekin, erregidore guztiek batera izendatzen zutena. Jaurerrietan, berriz, dagozkien jaunek izendatzen zituzten agintariak.\nIberiar Penintsulako gerrapean, 1813ko uztailaren 27an, gudu bat egin zuten Soraurenen Soulten agindupeko tropa frantziarrek eta Wellingtonek gidatutako hispaniar-ingelesek.\nXX. mendearen hasieran, bi errota zeuden bailara osoan, eta, 1905etik, ibartar talde batek sortu zuenetik, zentral elektriko bat Soraurenen bertan, Ultzamatik eratorritako kanal baten azpian.\nDemografia.\n biztanle zituen Ezkabartek.\nEkonomia.\nAzken hamarkadetan, Orikaingo industrialdean enpresa ugari ezarri direla ikusi da, Nafarroako errepideetan duen abantailaz baliatuta. Horrela, garraioari eta automobilari zuzendutako industria da nagusi. Ostalaritzaren sektorea ere Iru\u00f1etik gertu dagoelako nabarmentzen da, kanpin batekin eta ostatu eta jatetxe establezimendu batzuekin.\nGarraioa.\nUdalerri honetan Eskualdeko Hiri Garraioaren line bat da:\nGainera, La Burundesa autobus konpainiaren Donostia eta Iru\u00f1ea bitarteko lineak geltokia dauka Ezkabarteko Sorauren kontzejuan. Maiztasunak aldakorrak dira, baina gutxienez, bi zerbitzu izaten dira norabide bakoitzean egunero. Lineak honako ibilbide hau egiten du:\nPolitika.\nUdaletxea.\nUdaletxea 1962an eraiki zen eta errepidearen ertzean dago, Orikaingo kontzejuan. Bi solairu eta lau fatxada dauzka, eta fatxadetako batean, harria eta porlana nahasten dira. Antzinako udaletxea ere kontzeju berean izan zen, eta gaur egun, eraikinean etxebizitzak daude. Udalak alkatea eta sei zinegotzi dauzka.\nUdal hauteskundeak.\n2007an Arreko Independenteak (IA-AI) herritar taldeko Carola Guti\u00e9rrez Collazos aukeratu zuten alkate. Udaletxeko bederatzi zinegotzietatik hiru lortu zituen bere talde politikoak; hautetsi kopuru berarekin zerrendarik bozkatuena \"Agrupaci\u00f3n Concejos de Ezkabarte\" izan zen baina AIk Ezkabartearen Alde Bizilagunak (edo \"Vecinos por Ezcabarte\", AIVE-EAB; 2 zinegotzi) taldearekin ituna sinatu zuen. Baliogabeko botoak 112 izan ziren (emandako guztien %\u00a012,38) eta boto zuriak hamabost (%\u00a01,89). Abstentzioa %\u00a028,00 izan zen.\n2011n hauek izan ziren aurkeztutako zerrendak eta lortutako zinegotzi kopurua: Guti\u00e9rrez Collazos alkatea buru zen \"Agrupaci\u00f3n Independientes de Ezcabarte-Ezkabarteko Independiente\" (AIE, 3), Ezkabartearen Alde Bizilagunak (AIVE-EAB, 2), Bildu (2), NaBai 2011 (1) eta PSN (0). Bilduk eta NaBaik AIVE-EABko Pedro Mar\u00eda Lezaun aukeratu zuten alkate.\nAlkateak.\nHauek izan dira Ezkabarteko azken alkateak:\nKultura.\nEuskara.\nLuis Luziano Bonapartek, 1869an, Ezkabarteko herri guztiak sailkatu zituen, hegoaldeko goi-nafarrera euskalkian.\nKoldo Zuazok, 2010ean, Ezkabarte ez-euskal-eremuan sailkatu zen.\nIbar honetan hitz egiten den euskarak bere berezitasunak ditu. Horregatik sailkatzen da Olaibarreraz. Euskara batuaren itzalean alfabetatutako hainbat euskaldun baden arren, Go\u00f1erriko mintzaira zaharrak hiztun gaberik dakite.\nNafarroako Gobernuak onartutako Euskararen Foru Legearen arabera, Ezkabarte eremu mistoko udalerria da, eta hori dela eta, euskarak eskubide batzuk ditu. 2010ko erroldaren arabera, herritarren %12,35k zekien euskaraz hitz egiten eta 2018n % 16,70k."}
{"id": "7149", "revid": "119347", "url": "https://eu.wikipedia.org/wiki?curid=7149", "title": "Ezkurra", "text": "Ezkurra ([es\u033bkura]) Nafarroako ipar-mendebaldean dagoen udalerria da, Malerreka ibarrean, Baztan Bidasoa eskualdean. biztanle zituen . urteko erroldaren arabera. Ezkurra ibaiak udalerri honen lursailak zeharkatzen ditu.\nGeografia.\nInguru naturala eta kokapena.\nEzkurra Iru\u00f1eko merindadearen iparraldean dago, eta Eratsun udalerriko lursailetatik datorren NA-170 errepideak herrigunea zeharkatu eta Ezkurra mendatearen bidez Leitza udalerriarekin komunikatzen du.\nOndorengo herriekin egiten du muga: ekialdean Eratsun, iparraldean Goizueta eta mendebaldean Leitza. Inguruko mendi garaienak Zuperrori (1164 m) eta Erakurri edo Irakurri (1142 m) dira.\nAuzoak eta kaleak.\nUdalerria bi auzotan banatzen da Goikokale y Behekokale. Ezkurrako kalerik garrantzitsuenak Jasokundearen Kalea eta Kale Nagusia dira.\nHistoria.\nEzkurrari buruzko lehen aipamena 1197koa da. Baina inguruko mendietan historiaurreko zenbait dolmen edo harrespila aurki daitezke,adibidez Irunarriko menhirra, edo Eskainko Lepoa izeneko harrespila. Basaburua Txikiko ibarreko herria izan zen mende askotan, Beintza-Labaien ibarreko herriburua izan zelarik. Geroago, 1846. urtean, Nafarroako erreforma administratiboa burutzean, Ezkurra udalerri independente bihurtu zen.\nXIX. mendearen hasieran, herriak abeltzaintza eta nekazaritza oparoa zituen. Horrez gain, oihalak ekoizten zituen hiru lantegi txiki zeuden, urtero 130 atal ekoizteko gai zirenak. Herriko bi errotak, uruna ekoizteko erabiltzen ziren. 1847an, Ezkurrako eskolako maisuak 1.650 erreal jasotzen zituen urtero soldata moduan, eta eskolako lanak udaleko idazkaritzarekin batera eraman zituen aurrera. Bideak eta inguruko herrietara joateko bideak nahiko kaxkarrak ziren XIX. mendearen erdialdean, errota bakarra eta burdinola geratzen ziren.\nXX. mendearen hasieran, Diego Miguelerenak XVIII. mendean sorturiko elkarte ongileak herriko biztanlerik behartsuenei laguntzen jarraitzen zuen.\nDemografia.\n2008ko erroldaren arabera, Espainiaz kanpoko bost etorkin bizi ziren herrian, biztanleriaren %2,69a (Nafarroako batez-bestekoaren azpitik).\nPolitika.\nUdaletxea.\nEzkurrako udaletxea, herriko plaza nagusian dagoen harrizko hiru solairuko eraikina da. Udaletxean, udal bulegoez gain, etxebizitzak ere badaude. 1980ko hamarkadaren amaieran zaharberritze txiki bat egin zen,eta guztira, 6,7 milioi pezeta gastatu ziren. Lan horiek Nafarroako gobernuaren diru laguntza izan zuten.\nUdalak alkatea eta lau zinegotzi dauzka.\nUdal hauteskundeak.\nEzkurrako alkatea Idoia (I) herri ekimeneko Julen Gogortza Jauregi da 2007ko udal hauteskundeez geroztik. Udaletxeko bost zinegotziak lortu zituen. Baliogabeko botoak bost izan ziren (emandako guztien %5,32) eta boto zuriak bi (%2,25). Abstentzioa %51,30ekoa izan zen.\n2011n ere Idoia izan zen aurkeztutako zerrenda bakarra eta, beraz, 5 zinegotziak lortu zituen. Gogortzak gorde zuen alkate kargua.\nAzpiegitura eta garraioak.\nLeizaran Mariezcurrena autobus konpainiaren Doneztebe eta Iru\u00f1ea bitarteko lineak geltokia dauka herrian. Autobus lineak, honako ibilbidea egiten du:\nEuskara.\nOso herri euskalduna da. Herriko biztanleen artean %98,06k daki euskaraz.\nMalerrekako hizkeran hitz egiten da Ezkurran, nafarreraren aldaera.\nJaiak eta ospakizunak.\nEzkurrako jaiak abuztuaren 15ean ospatzen dira, Andre Marietan.\nOndasun nabarmenak.\nAipagarriak dira, batetik, XVI. mendeko Ama Birjinaren irudi bat duen eliza gotiko-errenazentista; eta bestetik, Ollingo burdinolak. Burdinola hauek 1328an hasi ziren ustiatzen burdina Ingalaterrara eta Europako iparraldera eramateko, eta geroago, itsas armadarentzat. 1877 aldera fluorra, beruna, zilarra, espatua eta pirita erauzten ziren."}
{"id": "7150", "revid": "201", "url": "https://eu.wikipedia.org/wiki?curid=7150", "title": "Ezkaroz", "text": ""}
{"id": "7151", "revid": "58701", "url": "https://eu.wikipedia.org/wiki?curid=7151", "title": "Faltzes", "text": "Faltzes Euskal Herriko udalerri bat da, Nafarroa Garaia lurraldean kokatuta. Erriberriko merindadean eta Erriberagoiena eskualdean dago, Iru\u00f1ea hiriburutik 59,6 kilometrora. Altuera 284 eta 511 metro artekoa da, eta 114,89 km\u00b2-ko azalera hartzen du. biztanle zituen.\nPiloneko entzierroengatik eta baratxuri-ekoizpen nabarmenagatik ezaguna, Argako Erriberako herri hau Faltzesko mendilerroaren magalean dago, Arga ibaiaren eta Azkoien inguruan hasten diren eta ibaiaren paraleloan iparralderantz igotzen diren amildegiak batzuen artean. Hori dela eta, herriak ia kale gutxi ditu iparraldetik hegoaldera, eta bere forma nahiko luzea da. Herriaren alde zaharra mendiaren eta Salbatore basilikaren artean dago, hirigunearen hegoaldean.\nBertako biztanleak \"faltzestarrak\" dira.\nIzena.\nFaltzes toponimoa beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nMikel Belaskok jasotzen duen bezala, aditu gehienek \"Faltzes\" izena latineko \"falx, falcis\" hitzetik eratorria izatearen alde egiten dute, \"igitaia\" esan nahi duena, herriaren armarrian ere agertzen den tresna.\nGaztelaniaren eraginaren ondorioz, zeinarentzat \"hoz\" (\"igitai\") eta \"hoz\" (arroila, Euskal Herrian \"foz\" deitua) homonimoak diren, batzuetan jatorrizko esanahia \"arroila\" dela pentsatu izan da, herria bi arroila sakonen artean baitago. Hala ere, kasu honetan jatorrizko latinezko ahotsa \"faux, faucis\" izango litzateke, eta, beraz, \"-l-\" hizkia azaltzea zaila izango litzateke.\nEuskaraz, /z/ eta /s/ soinu frikatiboak (gaztelaniaz \"z\" edo \"c\" eta \"s\" hizkiekin adierazten dira) afrikarretan bihurtzeko Nafarroako euskaldunen ohiko erabilera, euskaraz \"tz\" eta \"ts\" irudikatuak hurrenez hurren, aurretik kontsonanteak daudenean \"l\", \"n\" edo \"r\" betetzen da, eta hurbileko beste toponimo batzuetan ere ikus daiteke, hala nola \"Martzilla\" (Marcilla/Martzilla) edo \"Berbintzana\" (Berbinzana/Berbintzana) kasuan.\n1964ko Baionako Euskal Idazkaritzaren Euskal Herriko leku-izenen zerrendan \"Falzes\" nolabait euskaratuta, eta 1979ko \"Euskal Herriko udalen izendegian\", Euskaltzaindiak \"Hatxarte\" edo \"Faltziz\" formak proposatzen zituen, eta 1990ean \"Faltzes\" aukeratu zuen arren.\nEzaugarriak.\nArmarria.\nFaltzesko armarriak honako blasoi hau du:\nBandera.\nFaltzesko banderak Faltzesko armarri dauka hondo gorri baten gainean.\nGeografia.\nFaltzes Erriberagoiena eskualdean dago, Argako Erribera eremu naturalean.\nInguru naturala eta kokapena.\nFaltzes Erriberriko merindadearen hego-mendebaldean kokatzen da. Herrira heltzeko NA-115 errepidea hartu behar da Tafalla-Azkoiengo norabidean, Tafallatik 20 bat kilometrora eskuinean dagoen errepidea hartuz.\nKlima eta landaredia.\nFaltzesko klima kontinental motako klima mediterraneoa da, negu hotz eta euritsu eta uda bero eta lehorrekin. Aldaketa termikoa handia da, eta udaberri eta udazkenean tenperatura maximo eta minimoaren arteko aldea hogei gradutik gorakoa izan daiteke. Horiek dira urtarorik euritsuenak, eta urtean, batez beste, 450mm euri baino ez du egiten. Batez besteko tenperatura 13 eta 14 gradu artekoa da. Urte osoan zehar iparreko ziertzo haizea nagusi izaten da, eta uda amaieratik udazkenera hegoalde eta hego-ekialdeko haizea nagusitzen da.\nJatorrizko landaredia erabat galdu da, eta gaur egun, herrigunearen inguruetan, XIX. mendetik aurrera birlandaturiko pinuak baino ez dira.\nEstazio meteorologikoa.\nFaltzesen dagoen, itsasoaren mailatik 295 metrora, Nafarroako Gobernuak 1920n jarritako estazio meteorologikoa dago.\n&lt;hr&gt;\nHistoria.\nHerriari buruzko lehen datu historikoak I. mendekoak dira. Garai hartakoak dira Faltzes herrian sorturiko lehen nekazaritza-ustiapenak erromatarren garaian. Badakigu XVII. mendean erromatar txanpon ugari aurkitu zirela meatze-ustiapenaren itxura zuen lurpeko arkudun batean. Gaur egun ez dakigu non dagoen altxorra eta non aurkitu duten. Termino berean, San Esteban eta Los Villares aztarnategi erromatarrak daude, indusketa-prozesuan daudenak.\nErdi Aroa.\n860. urtean Muhammad I.a Kordobakoak Erribera konkistatzeko ahalegina egin zuen, bai eta lurraldearen hegoalde guztia konkistatu ere, gaztelu askoren jabe eginda, \"Falah'san\" (Faltzes) gaztelua barne. Mende erdi geroago, Jabal-al-Bardiko borroka jazo zen eta Iru\u00f1eko errege Antso I.a Gartzeitzek emirra menderatu eta preso hartu zuen. Nafarroako erregeak Faltzes eta Kaparrotsu eskatu zizkien agintari musulmanei, emirra libre uztearen truke, eta horrela, bi herriak Iru\u00f1eko Erresumako gune kristauan sartu ziren.\n924. urteko udan, Abd ar-Rahman III.a emirrak zuzenduriko armada handi batek Iru\u00f1eko Erresumari eraso zion berriro ere. Uztailaren 13an, musulmanak, Azkoien suntsitu ostean, Faltzesa heldu ziren, eta gazteluaren inguruei, herriko laboreei, eta hainbat ondasuni su eman zieten.\nMusulmanen sartzeen aurkako defentsa-posizio garrantzitsua X. mendean, hurrengo bi mendeetan Nafarroako Erresumako barruti bat eratu zuen. Leireko abadia San Andres monasterioaren titularra izan zen, beharbada Antso III.a Gartzeitz dohaintzaz. Orreagako Santa Maria izeneko lursailak ere izan zituen. Bertako bizilagunek beren elizako patronatuari uko egin zioten 1263an Tibalt II.a Nafarroakoaren alde. Errege jaurerriko hiribildua zen, eta 1280an, urteko bular gisa, 1600 soldata, 400 kahitze gari eta beste hainbeste garagar eta olo zor zituen. Karga horiek jota, bere nekazariak, 1357an, Luis infantea Karlos II.a erregeko anaiaren aurka altxatu ziren, Erresumako gobernadorea zena, Faltzesko matxinada bezala ezagutzen zena. Eraso hartan parte hartu zuten biztanleetako batzuek hegoalderantz egin zuten ihes, erregearen mendekuaren beldurrez. Erregearen ofizialek dena den, herriko uzta eta ondasun guztiak hondatu zituzten eta hainbat atxiloketa egin zituzten. Kondenaturiko hemeretzi pertsonetatik zortzik, heriotza-zigorra jaso zuten.\nXIV. mendean zehar, biztanleriak nabarmen egin zuen behera Izurri Beltzaren eraginez. 1378an gogor jasan zituen Gaztelako gerraren ondorioak, eta Karlos II.a Nafarroakoak bere zerga-prestazioak arindu zituen, ondoren Karlos III.a Nafarroakoak 1423an egin zuen bezala. 1444an, Karlos Bianako printzeak bere elizako arrazionalen kopurua murriztu zuen, hamarrenak nahikoak ez zirelako. Joan II.ak behin betiko eman zion hiribildua Piarres Azkoiengoa handikiari 1470ean, eta haren alargun Isabel Foixekoak Katalina I.a erreginari utzi zion 1504an, baina Fernando Katolikoak berriro besterendu zuen 1513an Alonso Carrillo y Peraltaren alde, Faltzesko lehen markesaren alde. Erdi Aroan judu komunitate apal bat hartu zuen.\nAro Modernoa.\nFaltzesek jaurerri gisa jarraitu zuen, XIX. mendearen lehen erdian erregimen hori desagertu zen arte. 1630ean, Faltzesko jaunek beren eskumenak zabaldu zituzten Faltzesko eta Azkoiengo jurisdikzio kriminala eskuratzean.\n1662. urtean, faltzestarrek, markesari eta elizari hainbeste zerga ordaindu beharraz nazkaturik, baratxuriak landatzea erabaki zuten. Baratxuriak landatzeagatik ez zegoen hamarrekoa ordaindu beharrik, barazki berria zen eta. Horrela, gaur egun ere, Faltzesen baratxurien ekoizpena nabarmena da eta aintzatespena du.\n1706an erregeordeak, Espainiako Ondorengotza Gerraren baitan, herriko 120 gizon gerrara bidaltzeko agindua eman zuen, Tuterara alegia, foruek agindu bezala, baina faltzestarrek ez zuten agindua bete. Erregeordeak Santa Cruz komisarioa eta beste bat bidali zituen matxinoak arrastoan sartzeko asmotan, baina izena emandakoen aita batek eraso eta bidalitakoen bat hil zen.\nAro Garaikidea.\n1802an, hiribilduak hiru harriko irin-errota eta lau habeko olio-errota zituen. 7453 lur ureztatu lapurtu zeuden, eta oso barazki eta fruitu onak ematen zituzten. Gainera, Kaltzeta iturri minerala ezagutzen zen, bere mendietan. Faltzesko markesek, agintari zibilak hiribilduaren jauntxo izendatzeaz gain, eliz patronatu eskubidea ere bazuten, eta, beraz, priorra, bikarioa eta hamabost onuradun osoak izendatzen zituzten, eta, beste lau apaizekin batera, XIX. mendearen hasieran parrokia-eliza zerbitzatzen zuten bi komunikabideetako biak. 1847an eskola bat zuen, eta hango irakasleak 6000 erreal hautematen zituen urtean; ospitalea zegoen, zentsu batzuetako etekinekin eta karitatearekin; ureztatze-lapurtutakoak 8000 inguru ziren orain; Arga ibaiaren gaineko zubiak zortzi begietako bat galdu zuen, gerraren ondorioz. Larreak hain ugariak zirenez, urtearen zatirik handienean 17 000 edo 18 000 abelbururi eusten zieten. Gari-uzta urtean 20 000 lapurretatan estimatzen zen.\nXX. mendearen hasieran, eskolak hiru umerenak ziren, bat parkuluena eta bat helduena eta ikastetxe bat Karitateko Ahizpena; guardia zibilarena jarria zuen; ospitaleari 1910ean inauguratu zen asilo bat gehitu zitzaion, Fausta Elorzen babesarekin; hiru pattar fabrika eta bi alkohol-fabrika, gurdiak eta talajeak eraikitzeko tailerrak, bost txokolate-labe eta upel.\nXX. mendeko gertakaririk odoltsuena Gerra Zibilean gertatu zen, 1936ko uztailaren 18aren ondorengo egunetan, errepresioa zabaldu zen Erribera guztian eta hainbat hilketa egin zituzten matxinatuek, guztira 29 faltzestar erail zituzten.\n1960ko hamarkadatik aurrera, industriaren garapenari esker, hainbat enpresa berri sortu ziren herrian. Dena den, industria-jarduera asko ezin izan zuten herrian ezarri, nekazaritzatik bizi ziren herriko familiarik aberatsenek boterea galtzeko izan zuten beldurragatik. Horrek, epe luzera, industria Erriberako beste herrietara eraman zuen, lan-baldintza kaxkarragoak emanez faltzestarrei, eta hala, biztanleriak beherantz egin zuen 1970eko hamarkadatik aurrera.\nDemografia.\n biztanle zituen Faltzesek.\nEkonomia.\nFaltzesko lur gehienak sekain lurreko laboreak landatzeko erabiltzen dira, beraz, ureztatzeko lurrak erroldaturiko lurren %18 baino ez dira. Landatzen diren laboreen artean piperrak, tomateak eta baratxuriak dute garrantzia gehien. XIX. mendearen amaieratik aurrera, asko handitu zen landatutako lurren azalera, eta urte gutxiren buruan 2.561 hektareatik (1906an), 5.557 hektareara igaro zen (1935ean).\nFaltzesen, Nafarroako herri gehienetan bezala, nekazaritza aurrezki kutxak sustaturiko kooperatiba bat sortu zen, zehazki 1916ko abenduaren 19an. Beste kooperatiba batzuk ere sortu dira herrian, hala nola Salvador del Mundo upategi kooperatiba 1945eko abenduaren 26an, nekazari batuen upategi kooperatiba 1946ko abuztuaren 18an, Faltzestar Zirkuluaren kooperatiba 1948ko urtarrilaren 12an, Kontserben San Jose kooperatiba 1962ko ekainaren 18an, eta CONSERNA 1963an.\nIndustria.\nNafarroako Gobernuak industrialdeak sustatzeko sortutako Nasuinsa elkartearen ekimenez, La Vergalada industrialdea eraiki zen XXI. mendearen hasieran. Eraikuntza lanak 2006an hasi eta urtebete geroago hiritartzea amaitzean enpresen pabiloiak eraikitzen hasi ziren. Industrialdea Los Rebollos izeneko gunean dago eta 158 839 metro koadroko azalera dauka.\nIndustrialdea N-121 errepideko sarbide zuzenetik gertu dago.\nBardea.\nHorrez gain, Erdi Aroan, Fusti\u00f1ana, Tutera, Cortes, Bu\u00f1uel, Zarrakaztelu, Melida, Kaparrotsu, Alesbes, Cadreita, Valtierra, Arguedas, Santakara, Martzilla, Cabanillas, Azkoien, Funes, Milagro, Corella, Olibako monasterioa, eta Erronkariko ibaxa eta Zaraitzuko ibarrekin batera, Nafarroako Bardeako elkartea osatu zuen Faltzesek, Bardeako lur komunak nekazaritzarako erabiltzeko asmoarekin.\nParke eolikoak.\nFaltzesko Moncayuelo eta Vedadillo izeneko guneetan, Nafarroako Gobernuak eraikitako \"Moncayuelo\" eta \"Vedadillo\" izeneko parke eolikoak daude. Lehenak 48,00 megawattekoa potentzia dauka eta bigarrenak 49,50 megawatteko potentzia. Bi parkeen jabea Acciona Energia da.\nPolitika.\nFaltzesko udaletxea herrigunean dago. Udalbatza udalerriko alkateak eta hamar zinegotzik osatzen dute. Egungo alkatea Sara Fernandez Allo da, Nafarroako Alderdi Sozialistako hautagai gisa aurkeztu zena.\nHauteskundeak.\nUdal hauteskundeak.\n2011n hiru zerrenda aurkeztu ziren, baina espainiar epaitegiek \"Faltzesko Ezkerra\" legez kanpo utzi zuten ezker abertzalearekin loturak zituelakoan.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea herrigunean dago.\n1868an eraiki zen, eta harlanduzko hiru zatitan banatuta dago. Beheko solairuan arku hirukoitza dago, eta lehen solairuan, bost baoz osatutako balkoi zabala. Azken solairuan XVIII. mendean egindako ikur barrokoa dago. Udaletxearen fatxadaren ondoan, Iru\u00f1eko udaletxearen plazan egondako kale argi modernistak daude, Iru\u00f1eko udalak Faltzesi oparitu ostean.\nEgungo banaketa.\nFaltzesko Udala zinegotzik eta alkateak osatzen dute, demokratikoki hautatuak. Alkatea Sara Fernandez Allo da, Nafarroako Alderdi Sozialista zerrendakoa. Zinegotziak 10 daude:\nBatzordeak.\nFaltzesko Udalan 11 batzorde ditu. Horietako bakoitzaren buruan hautetsi bat dago:\nAlkateak.\n1979tik, Faltzesek 7 alkate izan ditu:\nGarraioa.\nNafarroako Hiriarteko Garraioa sareko linea zerbitzua ematen dio udalerri honi. Herriak autobus geldialdi bakarra du zeharkarrikan: Martzillarantz eta Tafallarantz.\nHirigintza.\nArgi dago hiribildu honen hirigintzako trazaduraren Erdi Aroko jatorria, bi erdigune garrantzitsuenetara daramaten kale estu eta hautsiekin: Foruen plaza eta parrokia. Etxebizitza mota Nafarroako Erriberako bereizgarria da. Adreiluzko eraikinak dira, garaieran garatuak, eta bi edo hiru atal atiko gehiago dituzte. Batzuetan, egurrezko teilatu-hegal bat dago horren gainean. Fatxadara, oro har, bao dintelduak isurtzen dira. Etxe horietako gehienak XVII. mendekoak dira, nahiz eta batzuek XVI. mendeko elementuak gordetzen dituzten. Fatxadetan soiltasuna da nagusi, balkoi eta leihoetako forjak edo armarriek arintzen baitute; batzuk hostoekin, lehoiekin, haurrekin eta bestelako motibo heraldikoekin apainduta daude.\nKultura.\nPedro Iturralde gizarte etxean hainbat antzerki emanaldi eta kultur ekitaldi antolatzen dira urte osoan zehar.\nEuskara.\nLuis Luziano Bonapartek, 1869an, Faltzes ez-euskal-eremuan sailkatu zen.\nKoldo Zuazok, 2010ean, Faltzes ez-euskal-eremuan sailkatu zen.\nNafarroako Gobernuak onartutako Euskararen Foru Legearen arabera, Faltzes eremu ez-euskalduneko udalerria zen, eta hori dela eta, hizkuntza ofizial bakarra gaztelania zen. 2001eko erroldaren arabera, herritarren % 1,65k zekien euskaraz, 2010ean % 1,65 eta 2018n % 2,70k.\nPiloneko entzierroa.\nFaltzesko jaiak ospatu bitartean (abuztu bukaeran), eta umeentzako egunean izan ezik, Faltzes ondoko mendietan barrena Piloneko entzierroa antolatzen da. Entzierroan bigantxak erabiltzen dira. Ekitaldia goizeko bederatzietan hasten da, nahiz eta ordu eta erdi lehenago, entzierrotxoa izaten den (bigantxak entzierroa hasten den tokira eramaten dituztenean).\nBigantxak ibilbidearen hasierara eramatean, jendea isilik egoten da, eta herritarrek muinoaren goialdetik ikusten dute dena. Goizeko bederatzietan, herriko gazteak ibilbidean jarri, eta txupinazoa jaurtitzean, bigantxak aske uzten dituzte eta entzierroa hasten da. Gazteek Lerinerako antzinako bidean zehar korritzen dute, alde batean mendia, eta beste aldean amildegia dutela. Askotan, bigantxaren bat amildegian behera erori eta aske geratzen da, eta zauritu ugari izaten da urtero."}
{"id": "7152", "revid": "4380", "url": "https://eu.wikipedia.org/wiki?curid=7152", "title": "Ezprogi", "text": ""}
{"id": "7153", "revid": "140736", "url": "https://eu.wikipedia.org/wiki?curid=7153", "title": "Fitero", "text": "Fitero ([fite\u027eo]) Nafarroako hego-mendebaldean dagoen udalerria da. Nafarroako Erribera eta Tuterako merindadean kokaturik, Iru\u00f1etik 104 kilometrora dago. . urtean biztanle zituen.\nFitero eta Cintruenigoko zerbitzu sozialen mankomunitatea, zaborra bildu, ur-hornidura eta bestelako zerbitzuak eskaintzeaz arduratzen den erakunde publikoa da.\nGeografia.\nInguru naturala eta mugak.\nFitero, Tuterako merindadearen hegoaldeko muturrean kokatzen da, Errioxarekiko mugan. Herrira heltzeko NA-160 errepidea hartu behar da Tutera-Cervera del Rio Alhamako norabidean. Alhama ibaiak udalerria zeharkatzen du, Ebroko adarra dena. Ur termalak dauden bainuetxea badauka Fiterok.\nMugakide hauexek ditu: Iparraldean Corella, ekialde eta hegoaldean Tutera, Zentroniko eta Tarazona eta mendebaldean Cervera del Rio Alhama eta Alfaro (Errioxa).\nKlima eta landaredia.\nFiteroko klima, Ebro ibarreko sakonuneko berezko klima mediterraniar-kontinentala da. Tenperaturek gorabehera handiak izaten dituzte eta udak beroak diren arren, neguan hotz egiten du. Prezipitazioak urriak dira urte osoan zehar eta batez ere udaberri eta udazken garaian pilatzen dira. Haizerik ohikoena iparreko zierzo haizea da, Erribera osoan gertatu bezala. Urteko batez besteko tenperatura 13 eta 14 gradu artekoa eta prezipitazioak 400 eta 500mm bitartekoak dira. Urteroko egun euritsuak 55-60 baino ez dira izaten.\nGizakiak erabat eraldatu du herriaren inguruko pasaia eta gaur egun, ez da jatorrizko basoetatik birlandatutako pinuak baino geratzen.\nEstazio meteorologikoa.\nHerrigunearen kanpoaldean, itsasoaren mailatik 450 metrora, Espainiako Nekazaritza ministerioaren estazio meteorologikoa dago.\nHistoria.\nFiteroko lehen giza arrastoak kristo aurreko I. mendekoak dira eta Pa\u00f1etero izeneko gunean aurkitu dira. Herriaren historia beti egon da Fiteroko monasterioari loturik. Monasterioa 1140. urtean sortu zen Frantziatik etorritako fraideekin, eta Gaztelako Alfonso VII.a erregearen babespean. Monasterioko abada San Raimundo izan zen, Calatravako ordenaren sortzailea. 1152. urtean abadeen taldea gaur egungo kokalekura aldatu zen eta pixkanaka ondasun ugari pilatu zituzten. Horietatik garrantzitsuena Tudejenko gaztelua. Horrez gain, erregeen laguntza ugari jaso zituzten eta horrela XII. mendearen amaieratik XIII. mendearen erdira, monasterioa handitu eta hainbat kapera eta egoitza eraiki zituzten.\nXIV. mendean Nafarroa eta Gaztelaren arteko gatazka sortu zen, monasterioaren jabetza nork zeukan erabakitzeko. Azkenik, 1373. urtean Boloniako Guido kardenalak monasterioa eta Tudejenko gaztelua Nafarroarenak zirela epaitu zuen. XV. mendean, mendeko krisialdiaren ostean, Azkoiengo On Miguel abadak, gaur egungo Fiteroko herriaren sortzea sustatu zuen, monasterioari segurtasuna emateko asmoarekin. Herria, monasterioaren jabetza izan zen, sortutako momentutik eta abadeek jaurerriaren moduko erregimenaz agindu zuten fiterotarrengan.\nAzkenik, 1836. urtean, herriak independentzia eskuratu eta udaletxe propioa lortu zuen, mendeetako menderaketari amaiera emanez. 1850an Fiteron nesken eta mutilen eskola bana zegoen. Mutilen eskolako maisuak 5.000 erreal irabazten zituen urtean, eta nesken eskolako maistrak 2.600 erreal baino ez. Bi eskoletan antzeko ikasle kopurua zegoen, 70 inguru. Alhama ibaiaren gaineko zubia 1827an hondatu eta 1843an berria eraiki zuten.\nGerra Zibila.\nGerra Zibileko errepresioa Erriberako beste herrietan bezain gogorra izan zen. Fiteroko alkatea,Jacinto Yanguas Fern\u00e1ndez, udaleko hainbat kide eta herriko langileen hainbat ordezkari erail zituzten altxatutako faxistek.\nEkonomia.\nFiteroko bainuetxea.\nFiteroko uren onuraz lehenak konturatzen erromatarrak izan ziren, eta Fiteroko urak duela bi mila urte jada erabiltzen zirela uste dute hainbat historialariek. 1157an termak Fiteroko monasterioari eman zizkion dohaintza moduan Antso III.a Gaztelakoa erregeak. 1507an Gaztela eta Nafarroaren arteko gerra amaigabeen ondorioz, bainuetxea erabat suntsiturik geratu zen.\nXIX. mendearen hasierako Iberiar Penintsulako Gerran, bainuetxea kudeatzen zuten fraideak kanporatu zituzten arren, 1814ean berriz jarri ziren bainuetxearen kargu. Bi hamarkada beranduago dena den, Mendizabalen desamortizazioak betiko aldendu zituen fraideak bainuetxetik eta Juan Jose Arejula tuterarra jarri zuen termen buru. 1846an, iturburu berria aurkitu eta honen inguruan \"Bainuetxe berria\" eraiki zuten.\nGaur egungo bainuetxe modernoa 1909an sortu zen, iturburu berriko eta zaharreko bainuetxeak bat egin zutenean. Gaur egun horrela bi egoitza daude \"Gustavo Adolfo Becquer Hotela\" eta \"Palafox Hotela\".\nDemografia.\nXX. mendearen hasieran zituen 3.412 biztanleetatik, Fiteroko populazioak beheranzko joera izan zuen XX. mende osoan. XXI. mendearen hasieran 2.200 biztanleen inguruan zegoen populazioa.\n2008ko erroldaren arabera, Espainiaz kanpoko 325 etorkin bizi ziren herrian, biztanleriaren %\u00a014,61a (Nafarroako batezbestekoaren gainetik).\nPolitika.\nUdal hauteskundeak.\n1979tik Fiteroko alkatea beti izan da UPNkoa. 2003tik Francisco Javier Yanguas Fern\u00e1ndez da. 2007an Udaleko hamaika zinegotzietatik sei lortu zituen eta hortaz gehiengo absolutua. Baliogabeko botoak 18 izan ziren (emandako guztien %1,17a) eta zurizko 14 boto izan ziren (botoen %0,92a). Abstentzioa %12,46koa izan zen.\n2011n UPNkoa izan zen aurkeztutako zerrenda bakarra, ezohiko gertaera tamaina horretako herrien artean. 11 zinegotziak eta Yanguasek alkatetza- eskuratu bazituen ere, UPN botoetan jaitsi egin zen.\nUdaletxea.\nUdaletxe zaharra Udaletxe Plaza edo \"plazatxoa\" (gaztelaniaz \"placilla\") izenekoan egon zen. Plazaren izena, zuen tamaina txikiagatik jarri zioten herritarrek. Eraikina 1599an altxatu zen Francisco Inestrillasen proiektu baten arabera. XX. mendearen bigarren erdian, udaletxearen etengabeko narriadura zela eta, komentu zistertarraren ondoko eraikuntzara eraman zituzten udal bulegoak. XVII. mendean altxatutako eraikin honek, harrizko fatxada eta goikaldean bi zatitan banaturiko adreiluzko egitura dauka. Eraikina udaletxe moduan erabiltzeko egin beharreko eraberritze lanetan 9,5 milioi pezeta gastatu zituen udalak (Nafarroako gobernuak diruz lagundu zituen lan hauek).\nUdala alkatea eta hamar zinegotzik osatzen dute.\nGarraioa.\nNafarroako Hiriarteko Garraioa sareko lineak zerbitzua ematen dio herri honi:\nGainera, Automoviles Rio Alhama autobus konpainiak Fitero Tuterarekin batzen du. Autobus lineak, honako ibilbidea egiten du:\nKultura.\nEuskara.\nNafarroako gobernuak onartutako Euskararen Foru Legearen arabera Fitero eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2001eko erroldaren arabera, herritarren %6,02k zekien euskaraz hitz egiten."}
{"id": "7154", "revid": "119347", "url": "https://eu.wikipedia.org/wiki?curid=7154", "title": "Fontellas", "text": "Fontellas ([fonte\u028eas]) Nafarroako udalerria da. Tuterako merindadeko herri honek 955 biztanle zituen 2012ko urtarrilaren 1eko erroldaren arabera. Nafarroako hiriburutik 98 kilometrora dago.\nGeografia.\nInguru naturala eta kokapena.\nHerria, Nafarroa hegoaldean kokatzen da, Tuterako merindadearen hegoaldeko muturrean. N-232 errepidetik Zaragoza-Tuterako norabidean ailegatzen da Fontellasera. Ebro ibaiak herria zeharkatzen du eta horrez gain Lodosako uretatze ubide eta Kanal inperialari esker, ehundaka hektarea fruita eta barazki landatzen dira herrian.\nFontellasek Tutera eta Cabanillasekin egiten du muga iparraldean, Ribaforadarekin ekialdean, eta Ablitasekin mendebalde eta hegoaldean.\nKlima eta landaredia.\nUrteko batez besteko tenperatura 14 gradukoa eta prezipitazioak 500 eta 550mm artekoak dira. Urteroko egun euritsuak 55 inguru izaten dira. Fontellasek Ebro ibaiaren sakonuneak duen berezko klima dauka, prezipitazio eskasak, batez ere udaberri eta udazkenean, eta uda garaiko lehortea. Klimaren ezaugarriak, mediterraneo-kontinental motako klimari dagozkio.\nHerriaren inguruko landaredia erabat aldatu da gizakiaren eragina dela eta, hori dela eta, gaur egun basoek udalerriaren azaleraren %0,1 baino ez dute hartzen. Nekazaritzarako laborantza lurrak eta larreak nagusitzen dira.\nHistoria.\nFontellaseko udalerriaren mugetan, hiru aztarnategi arkeologiko daude, Pedri\u00f1al (garai eneolitikoa), Bocal (Brontzezko aroa), eta El Castellar. Bertan, lanabes eta bestelako obketuen arrastoak aurkitu dira. Banu Qasi nafar Musulmandarren garaia existitzen zen jada Fontellasko herrixka. 1119ean Alfontso Borrokalaria erregeak lurraldea konkistatu eta Nafarroako erresumaren eskuetara igaro zen. Erdi Aroan zehar, Fontellas jaun ezberdinen jabegoko herria izan zen eta aldi motzetan Nafarroako erregeen jabetzakoa.\n1438. urtean Azkoiengo familiaren esku geratu zen jaurerria. Ondoren XVI. mendea Gantetarren eskuetan XIX. mendearen erdialderarte. 1793ko apirilaren 10ean Carlos IV.a erregeak \"Fontellasko markesa\"ren titulua eman zion Jose Joaquin Diaz Medranokoa jaunari. XIX. mendearen bigarren erditik aurrera herria Cavero familiaren jabetzakoa izan zen.\n1898ko otsailaren 7an Espainiako Austriako Maria Cristina erreginaordeak beste titulu bat eman zion Joaquin Cavero Sichar jaunari, \"Gabardako konte\" izendatuz. Jaurgoaren abolizioak gauzak ez zituen gehiegi aldatu, eta lurren eta etxeen jabegoa konteen esku izaten jarraitu zuen. Egoera XX. mendearen erdiraldera arte mantendu zen. 1953an aldundiak lur eremu handiak erosi zizkion konteari lehorreko laboreak eta sail ureztatuak osatzeko. Lurra ataletan edo famili-jabetzetan banatu zuten.\nEl Bocal.\nEl Bocal, edo El Bocal Real, Fontellasko herrigunetik banandutako auzoa da, Aragoiko Ubide Inperiala hasten den tokia. Ubidea eraikitzeko lehen lanak 1528. urtean hasi ziren Gil de Morlanesen eskutik. 1770ean uharka berri bat eraikitzen hasi ziren, jatorrizko ubidetik iparraldera, lehen uharka zaharkiturik geratu ostean. Uharka berria eraikitzeaz gain, hamaika konportadun \"Konporta etxea\" eraiki zuten Zaragozako Ramon de Pignatelli abadearen ekimenez. Horrez gain, ubidearen ibilbidea ere aldatu zen, sakonera eta zabalera handituz, ubidea Zaragozaraino nabigagarria izateko.\nXVIII. mendearen amaieran, El Bocalko auzoa eraiki zuten, ubidearen mantenua egiten zuten langileentzako etxeekin, eta inguruko bidaiarientzako ostatu batekin. XIX. mendearen hasieran, ostatu berria, aduana eta San Carlos Borromeo eliza eraiki ziren. Biztanleri maximoa 1940ko erroldan izan zuen, 132 biztanle.\nEkonomia.\nFontellasko ekonomiaren ardatza nekazaritza da, horretan aritzen da herriko biztanleri aktiboaren erdia. Lur amankomunak 491,6 hektarea dira, landu daitezkeen lurren azalera txikia. Zerbitzuek biztanleri aktiboaren heren bat enplegatzen dituzte, batez ere, merkataritza eta herriko denda eta tabernetako langileak. Industria, nekazaritzatik ateratako produktuen transformazio lantegi txikiek osatzen dute.\nHorrez gain, Tuteratik gertu dagoenez, Fontellasko herritar batzuk, Tutera eta inguruko industrialdetan egiten dute lan.\nDemografia.\n2008ko erroldaren arabera, Espainiaz kanpoko 86 etorkin bizi ziren herrian, biztanleriaren %9,99a (Nafarroako batezbestekoaren azpitik).\nPolitika.\nUdal hauteskundeak.\nFontellasko alkatea Nafarroako Alderdi Sozialista alderdiko Andr\u00e9s Agorreta Arriazu da 2007ko udal hauteskundeez geroztik. Udaleko zazpi zinegotzietatik lau lortu zituen PSNk eta hortaz gehiengo absolutua. Tuterarekin batera Nafarroa Bai koalizioak zerrenda aurkeztu zuen Tuterako merindadeko herri bakarra izan zen baina, Tuteran ez bezala, ez zuen ordezkaririk lortu.\nZurizko botoak 14 izan ziren (%2,53) eta baliogabeko botoak 2 (%0,36).\n2011n hauexek izan ziren aurkeztutako zerrendak eta lortu zituzten zinegotziak: PSN (4; alkatetza Agorretarentzat), UPN (2), PP (1), I-E (0) eta NaBai 2011 (0).\nUdaletxea.\nUdaletxea XX. mendean eraiki zen, eta herriaren erdigunean dago, Foruen Plazan. Eraiki zenetik hainbat aldiz eraberritu dut eraikuntza, garrantzitsuena 1935ean. Inguruko egituren estilo arkitektoniko berdina erabiliz eraiki zuten, margoturiko fatxadekin. Udala alkatea eta sei zinegotzik osatzen dute.\nAzpiegitura eta garraioak.\nCondaren Cortes eta Iru\u00f1ea bitarteko autobus linea zuzenak zerbitzu bakarra dauka norabi bakoitzean eguneko. Ibilbidea, honakoa da:\nCondaren Tutera eta Zaragoza bitarteko autobus lineak lau zerbitzu dauzka eguneko. Ibilbidea, honakoa da:\nKultura.\nEuskara.\nFontellas Nafarroako gobernuak egindako Euskararen Foru Legearen arabera, eremu ez-euskaldunean dago, eta hori dela eta, hizkuntza ofizial bakarra gaztelania da. 2001eko erroldaren arabera, herritar euskaldunak biztanleriaren %0,85 baino ez dira.\nArgia Ikastola.\nArgia Ikastola, Fontellasko Tuterako etorbidean dago. Ikastola 1984. urtean sortu zen eta gaur egungo egoitza 1995eko Nafarroa Oinez jaian lorturiko diruarekin eraiki ahal izan zen.\n2002. urtean berriro ospatu zen Nafarroa Oinez Nafarroako ikastolen jaia, Fontellasen.\nJaiak eta ospakizunak.\nFontellasko jaiak iraileko lehen ostegunetik aurrera ospatzen dira. Horrez gain, urtean zehar \"Ehiztariaren jaiak\" urrian, eta \"Gazteriaren jaiak\" maiatzean antolatzen dira.\nOndasun nabarmenak.\nErrosario eliza.\nHerriko eraikinik garrantzitsuena da, eta Fontellas erdigunean dago. XVI. menderen erdialdean eraiki zen \"Errege Katolikoen\" estiloan. Hiru zatitan banaturiko nabe bakarra dauka, pentagono itxurako aurrealdea, eta izardun estaldura. XIX. mendearen amaieran, erabat eraberritu zen elizaren barrualdea, alboetako kaperak eraiki zirelarik. Kanpoaldean, adreiluzko fatxada berria egin zuten.\nNabe nagusiaren aurrealdean, erretaula nagusi manierista dago, XVII. mendearen hasieran egindakoa. XIX. mendeko eraberritzean, hainbat aldaketa egin zizkioten erretaulari. Parrokia-etxean XVII. mendearen hasierako Sortzez Garbiaren egurrezko irudi erromanista gordetzen da,\nFontellasko jauregia.\nAntzinako Fontellasko jauregia (gaur egun existitzen ez dena), Nafarroako erreinuko hainbat dokumentutan agertzen da. 1520. urtean Carlos V.a erregearen agintaldian, jauregiko jabea barkatutako kaparea zen, nahiz eta Iru\u00f1an bizi. 1605. urtean jauregiko jabea Diego gante zen (jaurerrian legea ezartzeko eskumena zeukan pertsona bera)."}
{"id": "7155", "revid": "512", "url": "https://eu.wikipedia.org/wiki?curid=7155", "title": "Funes", "text": "Funes Euskal Herriko udalerri bat da, Nafarroa Garaia lurraldean kokatuta. Erriberriko merindadean eta Erriberagoiena eskualdean dago, Iru\u00f1ea hiriburutik 67,1 kilometrora. Altuera 270 eta 466 metro artekoa da, eta 52,99 km\u00b2-ko azalera hartzen du. biztanle zituen.\nArga eta Aragoi ibaien arteko elkargunean dago Funes, eta beste kilometro batzuk egiten dituzte elkarrekin, Ebrorekin topo egin arte. Arga ibaiaren bi ertzetan dago, Azkoiengo mendilerroaren azpian. Erriberako herri tipikoa, eskualdeko herri nagusien artean kokatzen da, Azkoien eta Martzilla bezala, nahiz eta horregatik garrantzitsua den. Udalerrian erromatar garaiko upeltegiak daude, Euskal Herrian bakarrak. Gainera, garai batean Pe\u00f1alen herrian zeuden sakanak Erdi Aroko fratizidio garrantzitsuenetako baten eszenatoki izan ziren, Antso IV.a Gartzeitz errege nafarrarena, Raimundo anaiaren esku 1076an, amildegian behera amildu zenean.\nBertako biztanleak \"funestarrak\" dira.\nIzena.\nFunes toponimoa beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\n\"Funes\" izenaren etimologia, nahiz eta desadostasunak egon, latinezko \"finis\" (\"muga\") hitzetik datorrela dirudi; Ram\u00f3n Men\u00e9ndez Pidalek bere azterlanetan zenbait deribatu aipatzen ditu toponimian: \"Ines\", El Burgo de Osma-Ciudad de Osma gaztelar hiritik hegoaldera, eta Fines andaluziar udalerria, baina ez ditu Funesekin lotzen. Beste batzuek sustrai arabiarrekin lotu dute. Iberiar Penintsulako Murtzian eta Galizian homonimoak daude, nahiz eta Murtziako Eskualdean arabiar erregimenean egon, Galizia ez zen horrelakoa izan.\nZenbaitek ziurtatzen dute soka- edo maroma-esanahia izan dezakeela, moztu egiten dela eta posible izan daitekeela ebaketa-orografiaren arabera. Jatorrizko herrixkaren banaketa linealari ere egozten zaio, haitzen eta ibaiaren artean. Bertzalde, lehen \"al-Funs\" adieratik aurrera, arabizatua, izena latinezko \"fundus\" hitzetik etor daitekeelako itxaropen urruna gera daiteke, hau da, lursail edo finka.\n1964ko Baionako Euskal Idazkaritzaren Euskal Herriko leku-izenen zerrendan \"Funes\" nolabait euskaratuta, eta 1979ko \"Euskal Herriko udalen izendegian\", Euskaltzaindiak \"Ibarguren\" forma proposatzen zuen, eta 1990ean \"Funes\" aukeratu zuen arren.\nEzaugarriak.\nArmarria.\nFunesko armarriak honako blasoi hau du:\nBandera.\nFunesko banderak Funesko armarri dauka hondo gorri baten gainean.\nGeografia.\nFunes Erriberagoiena eskualdean dago, Argako Erribera eremu naturalean.\nInguru naturala eta kokapena.\nFunes, Erriberriko merindadearen hegoaldeko muturrean kokatzen da. Herrira heltzeko, Martzillatik hasten diren herri-errepideak hartu behar dira, NA-128 errepidea hartuz, edo Azkoiendik hasita, NA-115 errepidearen bitartez.\nUdalerrian Etxeberri, Pe\u00f1alen eta Zenbozain herri hustuak daude.\nKlima eta landaredia.\nFunesko klimaren ezaugarri nagusia, tenperaturak izaten dituen aldaketa handiak dira, neguak hotzak diren bitartean, uda garaian tenperaturek maiz egiten dute 35 gradutik gora. Klima mediterraneo-kontinental motakoa da, uda garaian lehorte nabarmena da eta ziertzo haizeak maiz jotzen du udalerrian. Urteko batez besteko tenperatura 14 gradukoa da, eta prezipitazioak 400 et 450mm bitartekoak. Urteroko egun euritsuak 65 baino ez dira, eta batez ere udaberri eta udazkenean izaten dira.\nAragoi ibaiaren ondoko zuhaixkez eta birlandaturiko pinuez gain, ez da apenas zuhaitzik geratzen Funesen.\nEstazio meteorologikoa.\nFunesen ez dago estazio meteorologikorik. Hala ere, Cadreita pareko udalerrian, estazio bat dagoen, itsasoaren mailatik 268 metrora, Nafarroako Gobernuak 1920n jarritako estazio meteorologikoa dago.\n&lt;hr&gt;\nHistoria.\nHilobi eta zeramika erromatarra, burdinak, txanponak eta brontzezko objektuak aurkitu dituzte Nafarroako Museoan. 1959an, Jose Maluquer de Motesek NA-115 errepidearen 35 kilometroko inguruko indusketak hasi zituen, ustez existitzen zen erromatar eraikuntza banatzen duena. Jorge de Navascu\u00e9sek, esplorazioarekin jarraituz, erromatarren garaiko ardo-fabrika garrantzitsu bat aurkitu zuen: 700 metro koadro, bere dolareak zituzten lau gelatan banatuta, lau prentsa-gelatan eta beste batzuetan. Urrezko bi txanpon ere aurkitu zituzten.\nErdi Aroa.\nMusulmanek Nafarroa Garaiaren erdialde eta hegoaldea konkistatzean, euren erresumaren esku geratu zen Funes. Musulmanek menpean hartu zutenean, Aragoi eta Ebro ibaiek osatutako angeluko ibarrak baskoien erresuma erasoetatik babestu zuen, eta, aldi berean, Tutera musulmanaren aurkako operazioen oinarri izan zen. Antso III.a Gartzeitzek gotortuta, 1011n Orti Azearitz tokiko jauna zen, eta 1080an Azear Azearitz.\nXI. mendean, Nafarroako Erresumako musulmanekiko mugako barruti baten erdigunea izan zen. Leireko monasterioak hainbat lursail jaso zituen dohaintza bidez mende horretan. Alfontso I.a Borrokalariak Calahorrako Forua eman zien Funes, Martzilla eta Pe\u00f1alen hiribilduei 1110eko uztailean. Jose Go\u00f1i Gaztanbidek 1122 eta 1142 artean kokatutako datarik gabeko dokumentu batean Galindo, Funesko abadea, eta Gartzea Azearitz, herriko alkatea, agertzen dira lekuko gisa. 1137an, Alfontso I.ari esleitu zitzaion Funesko eliza Iru\u00f1eko apezpikuari itzuli zitzaion beste batzuekin batera.\nLekua, gerora, Viguera eta Funesibarreko Foruan bildutako jurisprudentziaren garapen-gune bihurtu zen. Bere aljama judu garrantzitsua, Antso VI.a Nafarroakoak 1171ean Naiarako juduen forua hedatu zuena, 1328ko istiluetan hondatua izan zen. Aurretik, Antso Jakitunak baimena eman zien juduei 1171eko apirilean beren etxeak gotorlekuaren barrualdera eraman zitzaten, lehen aipatutako Forua berretsiz. Baina 1328an, Lizarrako Petri Ollogoien frantziskotarraren arengek Nafarroako semita-sarraskia ekarri zuten, batez ere Lizarra, Funes eta San Adriani eragin ziena. Joana II.a Nafarroakoak isun eta zigor handiak ezarri zizkien betearazleei, eta lapurtutako ondasunak itzultzera behartu zituen aljama arpilatua zutenak. Hala ere, kolpea, bai giza bizitzetan, bai ondasunen galeran, izugarria izan zen. 1377ko otsailean, Vitas Buenalabor, Samuel Rogat, Mouce Barcillay, Gento de Alfaro, Samuel Arabon eta Ezmel Euendauit, Funesibarreko aljamako prokuradoreek, 6 urteko konpromisoa adostu zuten Nafarroako koroako diruzainarekin beren tributazioak ordaintzeko. Kontratu mota horrek ez zuen aljama salbuesten beste koska ekonomiko batzuetatik, hala nola Zuria I.a erreginaren ezkontza-gastuak ordaintzeko 1019 libera kuarter ordaintzetik.\nFunesko hiribildua gaztelarrek erre zuten 1378ko gerran: bizilagunek zeukaten guztia galdu zuten, eta, horregatik, biztanle gehienak Azkoienera joan ziren bizitzera, eta, horregatik, erregeak 13 000ko laguntzan zor zituzten 130 florinetatik 80 barkatu zizkien. Erregea kexatu egiten zen, garai hartan, Funes ez zelako gaztelarren aurka defendatu, eta bere lurrak gaztelarren aurka defendatu bazituen.\n1415ean Funesko gaztelua abandonatutako edo hondatutako gaztelu eta dorreen zerrenda batean agertzen da. 1269. urteko dokumentu batean agertzen denez, Tibalt II.a Nafarroakoak fazedera izeneko zerga ordaintzetik salbuetsi zituen herriko nekazariak, eta 200 libera ogi, erdi gari, erdi garagar eta 200 sause ordaindu zizkion. Funesen eta San Adrianen zegoen desberdintasun soziala, XIV. mendearen erdialdera, 1353ko dokumentu batean agerian geratu zen. Agiri horretan, monedajea ordaintzeko arauak ezarri ziren, eta aipatu zen kapare eta nekazari aberats askok pobreen larreak eta lursailak aprobetxatzen zituztela, arrazoi horregatik hain desberdinak ez ziren beste herri batzuetara bizitzera zihoazenak.\n1430ean Joan II.a erregeak Piarres Azkoien eta Ezpeletakoa eman zion Funes eta bere jaurerri iraunkor eta jaraunslea. Nafarroako Gerra Zibilean beaumontarren alde agertzen zen Funesko gaztelua, 1474an Piarres Azkoienen osaba batek ekarritako Gaztelako indarrei errenditu behar izan zitzaien, erreboltari zigor gisa kalte eta tropelkeria kalkulaezinak jasan ondoren, beste herri eta gaztelu izendatuek ere jasan zuten bezala.\nAro Modernoa.\n1588an kasu bitxi bat gertatu zen Funesen eta Alesbesen artean. Aragoi ibaiko urek ibilgu berri bat ireki zuten, Alesbesko Labarca zalduaren zati bat isolatuz, eta horrela Funesko zatirantz geratu ziren. Legeak ezartzen zuenez, horrelako kasu batean, desegindako lurra herriarena izango zen, eta haren ondotik oilo bat eta haren txitak igaro ahal izango ziren. Funestarrek berehala egin zuten proba, baina alesbestarrek ez zituzten eskubide horiek onartzen. Azkenean, Nafarroako Gorteak bidalitako Kaparrotsuko lizentziadunaren eta hainbat lekukoren aurrean proba arrakastaz egin ondoren, Funesentzat geratu zen soto hori. Kasu honek bazituen aurrekariak, 1441ean Alesbesek lur batzuk bereganatu baitzituen leku berean, eskubide berberak aipatuz.\nErdi Arotik XIX. mendera arte, petxa ordaintzen zuen jaurerria izan zen. XVIII. mendearen hasieran, Madrilera saldutako ardoaren salerosketa eten egin zen, eta bien bitartean Funesen zegoen gatz meategitik ateratako produktua inguruko herrietako biztanleek erosten zuten. Erriberako beste herrietan ez bezalako, zumar eta lizarren egurra erabiltzen jarraitu zuten XVIII. mendean ere, zuhaitz hauek oso ugariak zirelako herrian. 1793 eta 1795 urteen arteko Konbentzio Gerran, herriak, armak ekoizteko laguntza eman zion erregeari. 1800an herrian bi errota zeuden, bata irina eta bestea olioa ekoizteko.\nAro Garaikidea.\n1840ko hamarkadan udalerri independente bihurtu zen, estatu mailan egindako erreforma administratiboaren baitan. 1850ean Funesen 1040 errealeko soldata jasotzen zuen mutilen eskola zegoen. Eskolako maisuak, elizako organoa ere jotzen zuen. Herri bideak onak ez ziren arren, Arga ibaia igarotzeko txalupa zegoen, eta bost bazkaleku zeuden.\n1855eko maiatzaren 1eko desamortizazio legea betez, 1862an ogia egosteko labe bat eta gatzaga bat saldu ziren herri horretan; 1863an, hiru pieza; 1870ean, plazako 3. etxea.\n1920ko hamarkadan nekazal aurrezki kutxa, teileria, igeltsu labeak, txirrika tailerrak, eta ospitalea zeuden herrian.\nDemografia.\n biztanle zituen Funesek.\nEkonomia.\nNekazaritza da Funesko jarduera ekonomiko nagusia, 1990eko hamarkadaren amaieran biztanleriaren erdia aritzen zen lehen sektorean lanean. Dena den, nekazaritza bizibide nagusia duten funestarren kopurua txikiagoa da, eta jarduera osagarritzat dute. Herriko laborantza lur gehienak sekain lurrak dira, landu daitezkeen lurren hiru laurden. Lur ureztagarrietan, tomatea, artoa eta patata bezalako barazki eta zerealak lantzen dira. Sekain lurretan, zerealak dira nagusi, batez ere, XX. mendearen hasieran egondako lurren hedapenaren eraginez. Horrela, 1891ean 639 hektarea lantzen baziren ere, hamarkada batzuk beranduago 1935ean 2.602 hektarea lantzen ziren Funesen (gehienak zerealak lantzeko). Filoxeraren gaitzaren agerpenak ia erabat desagerrarazi zuen mahastien azalera (1891an 440 hektarea, eta 1906an bederatzi baino ez). Baina ondorengo hamarkadetan suspertuz joan zen eta 1982an 310 hektarea hartzen zituzten mahastiek.\n1964ko otsailaren 28an Donejakue nekazal-kooperatiba sortu zen, baina hamar urte beranduago, 1974ko azaroaren 21ean bertan behera geratu zen. Lur amankomunek 4.362 hektarea hartzen dituzte (erroldaturiko lurren %83,8), eta lur horietatik, sekain lur moduan erabilitakoak 3.573 hektarea, lur ureztagarriak 171 hektarea eta mahastiak landatzeko erabilitakoak 150 hektarea dira.\nBardea.\nErdi Aroan, Funesek, Fusti\u00f1ana, Tutera, Cortes, Bu\u00f1uel, Cabanillas, Melida, Kaparrotsu, Alesbes, Cadreita, Valtierra, Arguedas, Santakara, Martzilla, Faltzes, Azkoien, Zarrakaztelu, Milagro, Corella, Olibako monasterioa, eta Erronkariko ibaxa eta Zaraitzu ibarrekin batera, Bardeako Komunitatea osatu zuen, Bardeako lur amankomunak nekazaritzarako erabiltzeko asmoarekin.\nParke eolikoa.\nFunes eta Azkoien udalerrien artean, Nafarroako Gobernuak eraikitako \"Caluengo\" izeneko parke eolikoa dago. Instalaturiko potentzia 49,50 megawattekoa da, eta parkearen jabea Nafarroako Gobernua da gaur egun.\nPolitika.\nFunesko udaletxea herrigunean dago. Udalbatza udalerriko alkateak eta hamar zinegotzik osatzen dute. Egungo alkatea Ignacio Felipe Dominguez Martinez da, Navarra Sumako hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea herrigunean dago.\nGaur egungo udaletxea Foruen Plazan dago. Antzinako eraikina, toki berean zegoen, eta urteetako mantenu falta dela eta, eraitsi behar izan zuten. Eraikin berriak, antzinakoaren itxura berdina daukan hiru solairuko eraikuntza sendoa da. Beheko solairuan arkudun ataria dago. Antzinako udaletxea 1737an eraiki zen, adreilu, harri eta igeltsua erabiliz.\nEgungo banaketa.\nFunesko Udala zinegotzik eta alkateak osatzen dute, demokratikoki hautatuak. Alkatea Ignacio Felipe Dominguez Martinez da, Navarra Suma zerrendakoa. Zinegotziak 10 daude:\nAlkateak.\n1979tik, Funesek 7 alkate izan ditu:\nGarraioa.\nNafarroako Hiriarteko Garraioa sareko linea zerbitzua ematen dio udalerri honi. Herriak bi autobus geldialdi ditu zeharkarrikan: bat Martzillarantz eta bertze bat Tafallarantz.\nGainera, Autobuses Olloqui autobus konpainiak Funes Calahorrarekin batzen du. Autobus lineak, honako ibilbidea egiten du:\nKultura.\nEuskara.\nLuis Luziano Bonapartek, 1869an, Funes ez-euskal-eremuan sailkatu zen.\nKoldo Zuazok, 2010ean, Funes ez-euskal-eremuan sailkatu zen.\nNafarroako Gobernuak onartutako Euskararen Foru Legearen arabera, Funes eremu ez-euskalduneko udalerria zen, eta hori dela eta, hizkuntza ofizial bakarra gaztelania zen. 2001eko erroldaren arabera, herritarren % 0,35k zekien euskaraz, 2010ean % 0,34 eta 2018n % 0,00k."}
{"id": "7156", "revid": "119347", "url": "https://eu.wikipedia.org/wiki?curid=7156", "title": "Fusti\u00f1ana", "text": "Fusti\u00f1ana ([fus\u033ati\u0272ana]) Nafarroako udalerria da. Nafarroako hiriburutik 104 kilometrora dago, Tuterako merindadean, eta . urtean biztanle zituen.\nIzena.\nEtimologikoki Fusti\u00f1ana analisa daiteke \"*Fusti\u00f1 + ana\" eran, \"Fusti\u00f1\" delako baten jabetza baten esanahiarekin. Fustanius edo F(a)ustinus izen latinoak egon daitezke atzean. Faustino delako baten etxaldea, beraz, nolabait. Euskaraz eta gaztelaniaz berdina da herriaren izena.\nGeografia.\nInguru naturala eta kokapena.\nHerria Nafarroa hegoaldean kokatzen da, Tuterako merindadearen ekialdean. Tutera eta Zaragoza batzen dituen NA-126 errepidean dago. Fusti\u00f1anak Bardearekin egiten du muga iparraldean eta ekialdean, Cabanillas eta Ribaforadarekin mendebaldean, eta Bu\u00f1uel eta Ribaforadarekin hegoaldean.\nEbro ibaiak herria zeharkatzen du eta Deustiako ubideak herrira ura garraiatzen du, hainbat barazkiren landaketa posible eginez. Landaturiko barazkien artean, zainzuria, tomatea eta orburua dira. Fusti\u00f1anako klima, mediterraneo-kontinentala da, tenperatura aldaketa handiekin. Prezipitazioak nahiko irregularrak dira eta batez beste 400mm inguru izaten da urtero. Nafarroako lekurik lehorrenetakoa da, Bardeako gune desertikoaren antzera. Prezipitazioak udaberri eta udazkenean izaten dira maizago.\nKlima eta landaredia.\nFusti\u00f1anak klima mediterraneo-kontinentala dauka, Ebro ibaiaren sakonuneko udalerri gehienek duten klima bera. Prezipitazioak urriak dira eta nahiz eta udaberri eta udazkenean ugariagoak diren, oro har, irregularrak dira urte osoan zehar. Urteko batez besteko tenperatura 14 eta 15 gradu artekoa eta prezipitazioak 400 eta 450mm bitartekoak dira. Urteko egun euritsuak 50-60 inguru dira. Bardea udalerriaren iparraldean dago eta bertan da klimarik gogorrena (lehorrena eta beroena).\nJatorrizko landaredia ia erabat desagertu da baina oraindik ere makaldi eta landatutako pinudiren bat ikus daiteke. Zuhaitz horiek dena den, udalerriaren azaleraren %\u00a00,6an baino ez daude.\nHistoria.\nHistorialarien ustez, erromatarren garaian \"Vi\u00f1a Faustiniana\" izeneko udalerri bat izan zen. 1119an Alfonso Borrokalariak herria eta eskualde guztia berkonkistatu zuen, musulmanak Nafarroatik kanporatuz. 1142. urtean Gartzia Ramirez erregeak, herria Jerusalengo San Joanen Ospitalarien ordenari eman zion, eta hauek hegalpearen egoitza izendatu zuten 1189an. Mende bat beranduago, 1275ean Corbaran Gili saldu zioten, baina berriz ere orden erlijiosoaren eskuetan geratu zen Fusti\u00f1anako jaurerria, Evreuxko Felipe III.a erregeak berretsitako dokumentuaren bidez.\nXIX. mendearen erdialdean burututako erreforma administratiboaren ondotik, Fusti\u00f1ana jaurerri izateari utzi, eta udalerri independente bihurtu zen. Ordura arte, herria Jerusalengo Ospitalarien ordenak izendaturiko alkate batek zuzendu zuen. XIX. mendearen hasieran herrian 2.500 abelburu zeuden, eta mende berdinaren erdialdean, nesken eta mutilen eskola bana zegoen. Nesken eskolan 20 neskek ikasten zuten, eta mutilenean, 40 mutil.\nXIX. mendearen amaieran uruna ekoizten zuen errota, eta gesal lantegia zeuden herrian. XVI. mendean ospitalea egon zen Fusti\u00f1anan. Erregeak Bardeako ustiaketan aritzeko baimena eman zion herriari eta ordutik ganaduaren eta herriko lur komunalen aprobetxamendurako erabili izan da baimen hori. Nafarroako herri askotan bezala, erlijiosoek gobernatu zuten herria XIX. mendera arte.\nEkonomia.\nFusti\u00f1anako ekonomiaren ardatza nekazaritza da, lehorreko eta erregadioko laborantza. Lehen sektoren biztanleriaren erdia baino gehiago aritzen da, eta industria eta zerbitzuetan gainontzeko fusti\u00f1anarrak. Landatutako lurren %18 erregadioko lurrak dira eta gainontzeko %82a lehorreko lurrak. Erregadioko Lurrak Tausteko ubideari esker ureztatzen dira eta zainzuriak, piperrak, tipulak eta tomateak landatzeko erabiltzen dira. Lehorreko lurretan, zerealak landatzen dira.\n1912ko martxoaren 19an Nafarroako nekazal aurrezki kutxak sustaturiko koperatiba sortu zen, 1958ko otsailaren 15ean Nekazarien koperatiba berria, eta 1974ko ekainaren 19an San Isidro Nekazariaren koperatiba sortu ziren. Lur amankomunek 3.111 hektarea hartzen dituzte (erroldatutako laborantza lurren %46,5). Gehienak sekain lurrak dira.\nBardea.\nHorrez gain, herriaren inguruetan Bardean duela mende askotatik fusti\u00f1anar guztientzako herri-lurrak kokatzen dira. Bardeak izan duen garrantziaren adierazgarri, Erdi Aroan Fusti\u00f1anak sorturiko elkartea dugu. Fusti\u00f1anak, Cabanillas, Tutera, Cortes, Bu\u00f1uel, Zarrakaztelu, Melida, Kaparroso, Alesbes, Cadreita, Valtierra, Arguedas, Santakara, Martzilla, Faltzes, Azkoien, Funes, Milagro, Corella, Olibako monasterioa, eta Erronkariko ibarra eta Zaraitzuko ibarrekin batera, Nafarroako Bardeako elkartea osatu zuen. Bardeako lur komunak nekazaritzarako erabiltzeko asmoaz.\nParke eolikoa.\nFusti\u00f1anako mugen barruan, Nafarroako gobernuak eraikitako \"La Bandera\" izeneko parke eolikoa dago. Instalaturiko potentzia 30,80 megawattekoa da, eta parkearen jabea Nafarroako gobernua da gaur egun.\nDemografia.\n1860an herrian 1.010 biztanle zeuden, eta mende bat geroago kopuru hori bikoiztu egin zen, 1950eko erroldaren arabera 2.559 bizi baitziren herrian. Biztanle gehienak herrigunean bizi ziren arren, XX. mendearen hasieran, baziren oraindik etxebizitzak Torre de Leoz, Arrabal Antiguo, El Espartal, Campo del Fraile eta El Ginestarren. XX. mendearen bigarren erdialdean biztanleak galtzen hasi zen herria eta 2.300 inguru izatera iritsi zen 1991ean. Ordutik berriro hazi zen biztanleria eta 2011n 2.550 biztanle zituen herriak.\n2008ko erroldaren arabera, Espainiaz kanpoko 289 etorkin bizi ziren herrian, biztanleriaren %\u00a011,29 (Nafarroako batezbestekoaren gainetik).\nPolitika.\nUdal hauteskundeak.\n2003an bezala, 2007an UPN alderdiko Juan Antonio Sola Pradilla aukeratu zuten alkate. Udaleko hamaika zinegotzietatik sei lortu zituen eta hortaz gehiengo osoa. Baliogabeko botoak 13 izan ziren (emandako guztien %0,76) eta 19 boto zuri izan ziren (botoen %1,11). Abstentzioa %16,11koa izan zen.\n2011n alderdi berberak aurkeztu ziren eta haien arteko diferentzia areagotu egin zen (UPNk 7 zinegotzi-PSNk 4). Botoetan biek egin zuten behera.\nUdaletxea.\nUdaletxea 1686an eraiki zen Manuel Ponton arkitektoaren diseinuaren arabera. Eraikinak erabilera asko ditu (bake auzitegia esaterako) eta adreiluzko fatxada dauka. Herriaren hazkundea dela eta, 1981ean handitu behar izan zuten, inguruko eraikinak jatorrizko egiturari gehituz. Horrez gain, XX. mendearen amaieran, berritze lanak egin ziren Nafarroako gobernuaren diru-laguntzari esker (berritze lanetan gastatutako 60 milioi pezetetatik Nafarroako gobernuak bi heren ordaindu zituen).\nUdalak alkatea eta hamar zinegotzi dauzka.\nAzpiegitura eta garraioak.\nCondaren Tutera eta Zaragoza bitarteko autobus lineak lau zerbitzu dauzka egunean. Ibilbidea, honakoa da:\nKultura.\nEuskara.\nNafarroako gobernuak onartutako Euskararen Foru Legearen arabera Fusti\u00f1ana eremu ez-euskalduneko udalerria da, eta hori dela eta, hizkuntza ofizial bakarra gaztelania da. 2001eko erroldaren arabera, herritarren %0,48k zekien euskaraz hitz egiten.\nJaiak eta ospakizunak.\nFusti\u00f1anako jaiak abuztuaren 5etik abuztuaren 12ra ospatzen dira Justo eta Pastor santuen omenez. Antolaturiko ekitaldien artean, santuen prozesioak, kontzertuak, herri bazkariak eta bigantxa entzierroak daude. Abuztuaren 6an paloteado dantza eta antzerki ikuskizuna egiteko eguna izaten da. Mendeetako ohitura hau 1901. urtean desagertu zen, eta 1979 berreskuratu zen. Berriro eten zen 1994 eta 2009 artean, baina indarrez berreskuratu du Barde-Ribera dantza taldeak: 2010etik neskek ere parte hartzen dute, eta 2011tik ikuskizunean beste datza bat berreskuratu da, zinta-dantza. Erriberako beste paloteado batzuekin alderatuta, antzezpenaren aldean bi pertsonaia bakarrik daude Fustu\u00f1anakoan, \"rabad\u00e1n\" edo artzaina eta \"mayoral\" edo nagusia.\nHorrez gain, azaroko hirugarren igandean, Pe\u00f1ako Ama Birjinaren eguna antolatzen da. Larunbat eta igandean, su handi bat egiten da udaletxearen aurreko plazan, eta udaletxeko balkoietatik ehundaka intxaur jaurtitzen zaizkie plazan dauden herritarrei. Bitartean, plazan ardoa banatzen da herriko biztanleen artean.\nOndasun nabarmenak.\nJasokundearen eliza.\nJatorriz eliza erromanikoa izan zen, baina jatorrizko eliza horretatik ezer gutxi kontserbatzen da gaur egun. Eraikinaren nabea handitu eta kaperak eraiki ziren nabearen alboetan. Eliza, plaza handi baten erdialdean dago eta berez Justo eta Pastor santuak omentzen zituen. Jatorrizko eliza Jerusalengo San Joanen ordenak eraiki zuen XII. mendean.\nXVI. mendean eliza Errege Katolikoen estiloa erabilita handitu zen, handitze hori da gaur egun ikus daitekeen eliza. Bi zatitan banaturiko nabe bakarra, poligono itxurako aurrealdea, izardun gangez estalia. 1842an Pe\u00f1ako Ama Birjinaren kapera eraiki zuen Villafranca arkitektoak estilo gotiko berantiarrean. Kapera horrek, antzinako eliza sanjoandarraren sarrera erabili zuen.\nErretaula nagusia, estilo platereskokoa da, eta margoak Pietro Morone italiarrak eta Tuterako Juan Monzonek egin zituzten 1561ean."}
{"id": "7157", "revid": "1519", "url": "https://eu.wikipedia.org/wiki?curid=7157", "title": "Galar", "text": "Galar izen bereko toki asko izan daiteke:\nDeitura euskalduna ere bada:"}
{"id": "7158", "revid": "429", "url": "https://eu.wikipedia.org/wiki?curid=7158", "title": "Gallipentzu", "text": ""}
{"id": "7159", "revid": "4380", "url": "https://eu.wikipedia.org/wiki?curid=7159", "title": "Gallues", "text": ""}
{"id": "7160", "revid": "103793", "url": "https://eu.wikipedia.org/wiki?curid=7160", "title": "Garaioa", "text": "Garaioa (aezkeraz: \"Gareioa\") Euskal Herriko udalerri bat da, Nafarroa Garaia lurraldean kokatuta. Zangozako merindadean eta Pirinioak eskualdean dago, Iru\u00f1ea hiriburutik 61,6 kilometrora. Altuera 655 eta 1307 metro artekoa da, eta 21,42 km\u00b2-ko azalera hartzen du. biztanle zituen.\nGaraioa eremu lau samarrean dago, ibarraren gainerakoarekin alderatuta, baina malkartsua izaten jarraitzen du, muinoz betea eta goi mailako mendien artean sartua. Hori dela eta, herria bi muinotan egituratuta dago, erreka banak bereizita, eta Aezkoako alde honetan irits daitezkeen haize-bolada handien aurrean babesa ematen dute. Arkitektura, aetz tipikoa, fatxada zuriak eta harrizko estaldurak dituzten etxeetakoa da, egurrezko dekorazioekin. Ibarreko beste eremu baxuagoetan ez bezala, hemen aurki daitekeen harria ez da hain arrosa, eta, beraz, errosazeo eta grisaxkaren arteko erdibidean dago.\nAezkoa ibarran kokatuta da, baina 1845etik udalerri independentea da. Bertako biztanleak \"garaiotarrak\" (aezkeraz: \"gareatarrak\") dira.\nIzena.\nGaraioa edo Gareioa toponimoa beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\n\"Garaioa\" edo \"Gareioa\" toponimoa, enigmatikoa bada ere, Aezkoan argien diruditenen artean dago. Bien arteko ezberdintasuna aezkeraren bokaltasunean datza, tokiko dialektoa, non \"a\" hizkia ixteko joera dagoen, \"e\" bihurtuz, funtsean izen bera diren arren. Bertan bi elementu identifikatzen dira: \"garai\" eta \"oa\". Lehenak, \"garai\", \"altu\" esan nahi du. Arazoa bigarren terminoarekin agertzen da, \"oa\". Badirudi adituak ez direla ados jartzen esanahiarekin. Batzuek \"oa\" benetan \"koa\" zela adierazten dute (kasu genitiboa eta artikulua), eta \"k\" letra oso goiz galdu zela, gaur egun ezagutzen diren testuetan dokumentatu gabe. Horrela, lekuizenak \"goikoa\" esan nahiko luke, eta Garaioa Aribekiko duen kokapenari egingo lioke erreferentzia.\nHala ere, azalpen hau ez dirudi oso sinesgarria, kontuan hartuta \"k\" horren presentzia ez dela ezaguna, eta hipotesi bat besterik ez. Beste batzuek amaiera atzizki batekin lotzen dute \"-tz\" bezala, lurra/lekua/eremua esan nahiko lukeena. Horrela, izenak \"goiko lurra\" edo \"goiko aldea\" esan nahiko luke, eta Aribe gainean duen kokapenari ere erreferentzia egingo lioke. Beste proposamen bat \"oa\" atzizkia ere izatea da, nahiz eta kasu honetan jatorrizko forma \"ona\" edo \"on\" izan, esanahia \"goiko herri ona\" itzulpenan geratzen delarik.\nBaztertuta geratu diren interpretazio batzuen arabera, litekeena da \"garai\" hitzak altuera ez aipatzea, garai bat baizik, Aezkoa baita mota garaietako eraikuntza gehien dagoen Euskal Herriko eremua, esanahi gisa \"garaiko herria\" proposatuz. Hala ere, proposamen hori baztertu egin zen, garaiak normalean etxeen inguruan kokatzen baitziren, eta, beraz, garaia izateko, beharrezkoa zen lehenengo etxe bat egotea. Gainera, XIII. mendeko izen batzuk kontuan hartuta (\"Guarayoa\"), ezinezkoa dirudi izen hori hitz horretatik sortu izana. Era berean, aezkeraz, ez dira \"garai\" deitzen, \"garei\" baizik, eta hitzaren bilakaera alderantzizkoa izan zen.\nEzaugarriak.\nArmarria.\nGaraioako armarria Aezkoako armarria da. Armarri honek honako blasoi hau du:\nBandera.\nGaraioako bandera Aezkoako bandera da. Bandera honek Aezkoako armarria dauka hondo gorri baten gainean. Armarria, gainean kasket bat eta bi aldeetan lanbrekinak dituela irudikatzen da, baita azpian \"Aezkoa\" inskripzioa duela ere.\nGeografia.\nGaraioa Aezkoa ibarran barruan dago. Ibar hau Pirinioetako ibarra da, Erroibar eta Zaraitzu ibarren artean. Ibarra zeharkatzen du Irati ibaiak, Aragoi ibaiaren adarrak.\nInguru naturala eta klima.\nOrografia menditsua du, guztiak 1 500 metrotik beherakoak. Pirinio Garaiaren eta Pirinio Beherearen arteko trantsizio-eremu bat da, eta, beraz, mendietan txertatutako mendigune harritsuak ere badaude. Haritz eta pago baso izugarriek erakargarri egiten dute Aezkoako paisaia, Irati ibaiaren ur biziak osatzeko.\nNeguak elurte oparoak eskaintzen ditu Aezkoan, eta udak, berriz, leunak eta atseginak.\nEstazio meteorologikoak.\nAezkoan dagoen Abaurregaina udalerrian, itsasoaren mailatik 1050 metrora, Nafarroako Gobernuak 1931an jarritako estazio meteorologikoa dago. Gainera, 1971an, beste estazio meteorologiko bat inauguratu zen Aribe udalerrian, itsasoaren mailatik 701 metrora. Aribeko estazioa da Garaioarako balio egokienak ematen dituena, hurbilen dagoena baita.\n&lt;hr&gt;\nHistoria.\nHistoriaurrea.\nPaleolitoaren amaierako presentziari buruzko datuak daude (Zatoiako leizean aurkitutako 10 000 urteko antzinatasuneko aztarnak eta Aizpeakoa 8 000 urtekoak). Neolito garaikoak monumentu megalitiko ugari daude. Inguruko metal aberastasuna eta Orbaizeta eta Ezterenzubi arteko Azpegi mendatean aurkitutako aztarnak kontuan hartuta, metalurgia ezagutu zutela uste da. Jarduera horrek XIX. mendera arte iraun zuen Burdinezko Munizioen Fabrikan.\nErdi Aroa.\nErdi Aroko lehen mendeetako iluntasunean, Aezkoako ibarraren eta bere herrien eraketa ezkutatzen da. Iru\u00f1eko monarkia IX. mendean ezarri aurretik ere bazen Aezkoako komunitatea. Suposatzen denez, aetzak Orreagako guduan ere parte hartu zuten (778. urtea), non Karlaundi eta bere armada garaituak izan ziren, eta Europa osoan ospetsu egin zen \"Errolanen kantua\", non Errolan enperadorearen izurde eta ilobaren heriotza kontatzen den.\nAezkoako herri guztiek bezala, Garaioak urteroko petxa ordaindu beharra zeukan. Horrezaz gainera, beste ordainketa bat egin behar izaten zioten koroari, \u201cehiztariak\u201d izateagatik. 1462an, Joan II.a erregeak kaparetasun pribilegioa eman zien aezkoar guztiei. 1575ean, Garaioako sei emakume Logro\u00f1ora eraman zituzten sorginak izatea leporaturik; Inkisizioaren estirak pairatu behar izan zituzten bertan, eta lau hil ziren.&lt;/ref&gt;\nIbarreko elizei dagokienez, ustez Antso Larrosa (1134-1135) gotzainak Orreagako ospitalera transferitu zituenak eta erromatar aita santuek (1137, 1203 eta 1218) horrela berretsi zituztenak, jasota dago Abaurregaineko, Abaurrepeko eta Garaioako elizak benetan Eugenio IV.a aita santuak 1441ean kolegiatari gehitu zizkiola. Erregearen laguntza jaso zuen 1319an, haranak urtean 600 soldata ordaintzen baitzituen afari gisa.\nXV. mendearen bigarren erdian agaramondarren eta beaumondarren arteko borrokek ondorio tamalgarriak ekarri zizkioten ibarrari, agaramondarren bandoan mantendu baitzen. Beaumondarrek herriak erre, ondasunak lapurtu eta jende asko hil zuten.\nAro Modernoa.\nAezkoak goranzko joera demografikoa izan zuen XVI-XVIII. mendeetan. XVI. mendean jazarritako sorginkeria-praktiken eszenatoki izan zen. Eremu horretan, Nafarroako konkistaren ondoren, goinabartarren eta baxenabartarren arteko harremanen historiaren ezaugarri diren mugako istiluak gertatu ziren, bereziki larreen kontuengatik. 1595ean, zehazki, berrogeita hamar garazitar banda batek Hiriberri eraso zuen, Joan Iriarte hilez zauritu eta Martin Berria eskribaua hil zuen. Abizenaz, Hiriberri, Garralda eta Garaioako kanpaiez, ibarreko alkate eta kapitain Antso Elizondoren aginduz deiturik, sarkinak preso hartu zituzten. Mugako posizio horrek aukera ematen zien, hala ere, muga-zergen legedia errazago urratzeko. 1612an erregeordeak aetzak eta mugako beste ibarra batzuetako bizilagunak indultatu behar izan zituen ogia eta ardoa esportatzeagatik jarritako isunengatik.\nFrantziarekiko gerretan, beren mendiak defendatzeko obligazioa zuten, beren alkate eta kapitainaren agindupean, eta harana uztera behartu gabe. Horregatik, XVIII. mendearen hasieran, Erresumako Gorteei memoria bat aurkeztu zieten, erregeordeak Auritz eta Orreagako mendiak defendatzera eta, ondoren, Zangoza defendatzera joateko aginduen aurka. Mende honetan ibarreko bizitza markatzen duten hiru gertaera nabarmentzen dira. Lehena, 1774tik 1775era bitarteko azienda-izurritea da, Nafarroako ia behi-azienda guztia deuseztatu zuena. Bigarrena, Orbaizetako Munizio Fabrikaren eraikuntza izan zen, eta, horren ondorioz, ibarreko mendien gaineko jabetza eta eskubideak galdu ziren, 1984ra arte itzuli ez zirenak. Hirugarrena, Konbentzioaren Gerra da (1793-1795), non ibarreko herri gehienak suntsituak izan ziren, baita setioen xede nagusi izan zen munizio-fabrika ere. 1794ko udan frantziarrek 247 etxe, eliza, garai eta borda erre zituzten. Aezkoako herriek gero Nafarroako Foru Aldundira eraman zituzten memorialek ez dute, antza, handik gutxira 1802ko Historiaren Akademiaren Hiztegian irakur daitekeena puzten. Hiztegi horretan esaten denez, ibar osoan 208 etxe zeuden, eta gerran ia erabat hondatuak izan ziren; beraz, jabeak berreraikitzen saiatzen diren arren, haietako asko oraindik ere etxolatan bizi dira.\nAro Garaikidea.\nAezkoa erregibar zen, baina, beharbada, bere muga-egoeragatik, erregeordea bere administrazioan sartzen zen, eta berak izendatzen zituen alkatea eta kapitaina; gainera, herri bakoitzak bere bizilagunen artean erregidore bat aukeratzen zuen. Ibarreko batzarre da, egungo Aezkoako Batzarre Nagusiaren aitzindaria.\nIratiren gainean, XXI. mendearen hasieran, bi irin-errota eta beste hainbeste batan zeuden. Bere abeltzaintza-ekonomiaren garrantziak azaltzen du 1724an Nafarroako Gorteetara eraman zuen memoriala, Gaztelako, Aragoiko eta Frantziako azienda txikiak sartzea debekatzeko.\n1807an, erregeren aginduz, Aezkoako eta beste ibar batzuetako nobleak arma-zerbitzutik kanpo utzi zituzten. Baina, hurrengo urtean, frantziarren inbasioa jasan zuen Nafarroako lehen lurraldeetako bat izan zen, Iberiar Penintsulako Gerra hasi zenean. Orbaizetako ola izan zen Aezkoako inbaditzaileen helburu nagusia, nahiz eta honek ere tropak eta Frantzisko Espotz Minako gerrillariak mantentzen lagundu behar izan.\n1821-1823an, berriz ere, Erregezaleen matxinadaren eremua izan zen. Gainera, Karlistaldi guztiek arma fabrikari ere eragin zioten, baita ibarreko beste herri batzuei ere, eta suntsipen handia eragin zuten. Horren ondorioz, XIX. mendearen amaieran, 1873an, fabrika behin betiko itxi zen, eta urte batzuk geroago enkantera atera zen.\nXX. mendea mende osoan iraun zuen emigrazio geldiezin batekin hasi zen, hein batean abeltzaintza sektorearen galera ekonomiko handi eta etengabeak eraginda (ibarran inplanterik handiena duena). Biztanleria izugarri murriztu zen mendean zehar, 1 000 biztanle inguru izateraino. Emigratzaileen artean, zati handi batek Amerika izan zuen helmuga. Abiatu zirenen artean, hiru pertsona nabarmentzen dira, han dirutza egin ondoren, ibarrera itzuli eta beren aberastasunaren zati bat azpiegiturak, enpresak eta enplegua sortzeko eman zutenak.\nXX. mendea mende osoan iraun zuen emigrazio geldiezin batekin hasi zen, hein batean abeltzaintza sektorearen galera ekonomiko handi eta etengabeak eraginda (ibarran inplanterik handiena duena). Biztanleria izugarri murriztu zen mendean zehar, 1 000 biztanle inguru izateraino.\nDemografia.\n biztanle zituen Garaioak.\nEkonomia.\nNafarroako goi Pirinioaldeko berezko laboreak. Mendiak eta larreak dira nagusi, eta horien aberastasun nagusiak abeltzaintza eta baso-ustiapena dira. XX. mendearen hasierara arte, orraziak, koilarak eta egurrezko eta zapi zakarrezko sardexkak egiten ziren tokiko janzkera tradizionalerako.\nBaso asko daude oraindik, nahiz eta gehiegizko ustiapena jasan duten, batez ere azken urteetan. Pagoek eta haritzek estaliko lukete, egoera naturalean, ibarraren zatirik handiena; Abaurrean bakarrik agertzen da pinu gorria, Zaraitzu eta Erronkaribar ibarraren proprioa. Ibarraren iparraldeko eta hegoaldeko mendietan pagadi garrantzitsuak daude, Garralda, Aria eta Aribeko behealdeetan hariztiak.\nAezkoa abeltzaintza ibarra izan da beti. Hala ere, lanbide horrek atzerakada handia izan du XX. mendean, bereziki transhumantziaren galeran (lehen Errege Bardearaino joaten zen Milagro-Aezkoa errege-abelbidea zela eta). Nabarmentzekoa da idien eta behien desagerpena, nekazaritzako mekanizazioari esker. Haragitarako behi-aziendak dira nagusi, arraza piriniarra eta pardoalpinoa dutenak. Nekazaritzak garrantzi txikia du. Lehorreko lurrak behera egin du, eta belardi artifizialak, berriz, gora 1970era arte, eta behera gero. Landatutako azaleran hazitarako patataren eta bazka-landareen nolabaiteko aurrerapena egon da; gero eta gehiago esku hartzen du ukuiluko aziendaren elikadurak, mendian artzaintzarekin lortzen denaren osagarri gisa. Basoen ustiapena aberastasun potentziala da, eta batzuetan erreala, bailarako komunitatearentzat eta udalentzat, partikularrentzat baino gehiago; zura 1940-1950 urteetara arte garraiatzen zen almadien sistematik, ibaian behera zeharkatzen zutena, lehenengo Irati ibaia eta gero Aragoi eta Ebro ibaiak.\nPolitika.\nGaraioako udaletxea erdigunean dago, eta idazkaria, era berean, Aribeko eta Hiriberriko Udaletako idazkaria da. Udalbatza udalerriko alkateak eta bi zinegotziak osatzen dute. Egungo alkatea Jose Javier Eransus Elizagarai da, \"Zamariain\" hautagai gisa aurkeztu zena.\nHauteskundeak.\nUdal hauteskundeak.\nHiru urtez zerrendarik aurkeztu ez bazen ere, gainerako deialdietan Garaioak alkategaien zerrenda bat izan du gutxienez. Horiek automatikoki sartzen ziren, arraroa baitzen bi hautagaitza egotea, nahiz eta urte batzuk egon ziren, batez ere XX. mendean, eta urte horietan gertatu zen eta bi zerrendak aurkeztu ziren. \"Arpeiku\" hautagaitza tokiko politikan nagusi izan zen 2007ra arte, aurkezteari utzi zion arte.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea erdialdean dago.\nEgungo banaketa.\nGaraioako Udala zinegotzik eta alkateak osatzen dute, demokratikoki hautatuak. Alkatea Jose Javier Eransus Elizagarai da, \"Zamariain\" zerrendakoa. Zinegotziak 2 daude:\nAlkateak.\n1979tik, Garaioak 4 alkate izan ditu:\nGarraioa.\nAutobuses Artieda autobus konpainiak Aezkoa Iru\u00f1ekin batzen du. Autobus lineak honako ibilbidea egiten du:\nKultura.\nEuskara.\nLuis Luziano Bonapartek, 1869an, Aezkoako herri guztiak sailkatu zituen, behe-nafarrera euskalkian, hegoaldeko Pirinio ibarretik bakarra.\nKoldo Zuazok, 2010ean, Aezkoak nafar-lapurtera euskalkian sailkatu zituen.\nIbar honetan hitz egiten den euskarak bere berezitasunak ditu. Horregatik sailkatzen da Aezkera azpieuskalkian. Euskara batuaren itzalean alfabetatutako hainbat euskaldun baden arren, Aezkoako mintzaira zaharra oso hiztun gutxik dakite. 2007ko udazkenean, hamar bat aezkerazko euskaldun behintzat baziren, baina horietako bat besterik ez zen 50 urtetik beherakoa.\nEuskararen Foru Legea.\nNafarroako Gobernuak onartutako Euskararen Foru Legeari jarraituz, Aezkoa eremu euskalduneko udalerria da. 2018eko erroldan, herritarren %\u00a016,60ek zekien euskaraz.\nJanzkera.\nNafarroako artxiboan dagoen 1817. urteko dokumentu baten arabera, Aezkoa ibarreko bizilagunak eta bertakoak beren oihal zuri-beltzezko jantziagatik bereizten ziren. Oihal horiek beraiek egiten zituzten beren aziendaren artilearekin, eta beren etxeetan garbitzen, iruten eta ehuntzen zituzten. Oihalezko piezak, gero, batanatuak, ehunduak eta beltzez tindatuak izaten ziren. Haiek ebaki, josi eta egiten zituzten galtzerdiak, txupak, basapiztiak eta golillak, kaputxa txikiarekin erabiltzen zituztenak, mahuka bikoitzekoak, bizidun haragitsuekin, eta haietako batzuk eliza, ezkontza, bataio eta Ibarreko Batzarretako eginkizunetarako gala-jantziak ziren.\nMusika.\nResureccion Maria Azkuek bere \"Euskal Kantutegi Herrikoia\" argitaratu dituen narrazio, maitasun, areka, erlijioso, elegia eta erronda kantu batzuk jaso ditu. Eguberrietako kantak aipa daitezke aipagarritzat. Guztiak aezkeraz daude. Hauek dira: \"Eguberri\", \"Birji\u00f1a Arantzazukoa\", \"Ama Birji\u00f1a\", \"Nora zoazun erran daztazu\", \"Abu nina\", \"Katalina\", \"Ea Mea\", \"Gure Jesus\", \"Kristi on batek\", \"Ttakur ttiki gorritto bat\", \"Sugea dabil bularrez\", \"Kantatzen bear det asi\", \"Arrosaren botigak\" eta \"Sujet eder bat\".\nMitologia.\nHainbat pertsonaia mitologiko ezagun daude ibarran:\nJaiak.\nHauek dira udalerriko \"xei\" (aezkeraz; jai) nagusiak:"}
{"id": "7161", "revid": "59723", "url": "https://eu.wikipedia.org/wiki?curid=7161", "title": "Garde", "text": "Garde Euskal Herriko udalerri bat da, Nafarroa Garaia lurraldean kokatuta. Zangozako merindadean eta Pirinioak eskualdean dago, Iru\u00f1ea hiriburutik 93,3 kilometrora. Altuera 705 eta 1753 metro artekoa da, eta 43,40 km\u00b2-ko azalera hartzen du. biztanle zituen.\nGarde Nafarroako herririk ekialdekoena da. Erronkaribar eta Beraribar lotzen dituen Gardalar ibaiaren ibarrean dago. Ibar oso estua da, eta, beraz, luze-luze eginda dago ibaiaren ardatzaren inguruan, Arrigorrietako mendilerroaren magalean, herriko karrikak oso estu eta aldapatsu bihurtuz. Erronkaribartar herri tipikoa da, eta bere kale harriztatuen artean arkitektura oso berezia mantentzen du, lau isurkiko teilatuak eta harrizko horma lodiak dituena.\nErronkariko ibaxan kokatuta da, baina 1846tik udalerri independentea da. Bertako biztanleak \"gardarrak\" dira.\nIzena.\nGarde toponimoa beste hizkuntza batzuetan ere ezagutzen da, hala nola:\nLeku-izena modu bakarrean agertzen da historian zehar, 1085etik.\nEtimologia.\nMikel Belaskoren arabera, baliteke \"Cardus\" pertsona-izenarekin lotuta egotea. Julio Caro Baroja eta Ricardo Zierbide ideia horretakoak dira. Lehenengoak \"Cardus\" latinezko cognomen gisa dokumentatzen du eta \"Kardellu\" edo \"Cardellu\" txikigarriak aipatzen ditu. Bizkaia ibarraren izenak, \"Gardalain\" izenekoak, pertsona-izen berean du jatorria.\nBeharbada, beste azalpen bat \"g\" + \"arde\" da: hor, hasierako \"g-\" \"garagar\" hitzetik etor liteke, normalean \"gar-\"rera murriztuta eta \"garagarde\" -tik kenduta, bikoiztua baita. Hurrengo \"arde\" izan liteke \"arte\" antzinako aldaera erronkariarra, euskalki horretan fonetikak bilakaera nabarmena baitu. Beraz, bere esanahia \"garagar arte\" izan liteke.\nEzaugarriak.\nArmarria.\nGardeko armarria Erronkaribarreko armarria da. Blasoi hau du:\nBandera.\nGardeko banderak Erronkaribarreko armarri San Andresen gurutze gorri baten gainean, hiruki berdez horiz eta urdinez inguratua. Armarria, gainean kasket bat eta bi aldeetan lanbrekinak dituela irudikatzen da, baita azpian \"Erronkari\" izena duela ere. Ertzak kolore bereko hiruki-zerrenda bat du orientazio bertikalean edo horizontalean, eta izkinetan zortzi puntako izar berde bat karratu hori baten gainean. Bandera hau bera da Erronkaribar osatzen duten herri guztientzat, nahiz eta udalerri bakoitza bere aldaketa txikiekin.\nGeografia.\nIngurune naturala eta klima.\nNahiz eta oraindik ere haritz eta pago bakanen batzuk geratzen diren, gaur egun jatorrizko landaredia erabat galdu da. Haren tokia azken mendeotan landatutako pinuek hartu dute.\nUdalerriaren gehienean mendialdeko klima mediterraneoa nagusi da. Beherago dauden guneetan klima atlantikoa ageri da. Hori da San Migel mendilerroaren ipar-mendebaldeko lurraldearen kasua. Urteko batez besteko tenperaturak aldakorrak dira, orientazioa eta altuera zein den: 6 eta 10 gradu bitartekoak dira. Prezipitazioak, berriz, 1.000\u00a0mm \u2013 1.600\u00a0mm bitartekoak dira. Urteroko egun euritsuak 120 inguru dira.\nEstazio meteorologikoak.\nGarden ez dago estazio meteorologikorik. Hala ere, Urzainki pareko udalerrian, estazio bat dagoen, itsasoaren mailatik 722 metrora, Nafarroako Gobernuak 1980n jarritako estazio meteorologikoa dago.\n&lt;hr&gt;\nHistoria.\nUdalerriari buruzko lehen dokumentu idatzia XI. mendekoa da. Done Jakue eliza, Erronkariko Done Martiri monasterioaren menpekoa zena, Leireko abatetxeari eman zion dohaintza moduan Antso V.a Ramiritz erregeak. Done Jakue elizan hispaniar-bisigotikoen erritua egiten zutela eta, Iru\u00f1eko gotzainak 1000 soldatako zigorra jarri nahi izan zuen, baina azkenik, Nafarroako Erresuma guztian egiten zen erritu erromatarra hartu zen elizan ere.\nUrteroko petxa Erronkariko Mankomunitateko gainerako herriekin batera ordaintzen zuten, baina 1412an kaparetasun osoa lortu zuten. 1427an bizilagunek inguruko mugak defendatzeko prest zituzten 24 baleztari.\nFernando Katolikoak Nafarroako Erresuma konkistatu zuenean, erronkaribartarrek behin eta berriz leialtasuna erakutsi zieten Katalina I.a Nafarroakoa erregina nafarrari eta haren seme Henrike II.a Nafarroakoa, eta Pedro Sanz buru izan zen 1516an gaztelarrak kanporatzeko ahaleginean Pedro Nafarra gardarrari laguntza eman zioten erronkaribartarren aurka. Gardar batzuk hiltzera eta ondasunak konfiskatzera kondenatutako hamazazpi erronkaribartarren artean agertu ziren 1523an, errege legitimoekiko jarrera leialagatik.\nEspainiako Ondorengotza Gerran, ibaxak Felipe V.a Borboikoaren alde egin zuen Karlos V.a Germaniako Erromatar Inperio Santukoa aurka, 1710eko urriaren 3an Gardeko biztanleek proaustriarrei eskainitako erresistentzia nabarmenduz.\n1787ko irailean uholde handi bat gertatu zen Gardalar ibaian, Erronkariko ibaxaren gaineko euri ugarien ondorioz. Urak Gardetik igarotzean desbideratu zirenean, 150 000 erreal baino gehiagoko kalteak eragin zituzten. Beste arro batzuetan ere uholde handiak izan ziren, eta Zangoza izan zen herririk kaltetuena.\nKonbentzioaren Gerran, Erronkaribarko Gerra Batzordeak Gardeko sei ordezkari izan zituen: Meltxor Gorringo abadea eta Migel Urzainki, Diego Azearitz, Iosepe Maritxalar, Manuel Azearitz eta Bikendi Lorea zinegotziak. Hiribilduak 1793an gastatu zuen, 2004 erreal bastimentu eta pagatan. Urte hori lasaitasunez joan zen; ez, ordea, gardarrek Zaraitzu aldera mobilizatu behar izan zuten hurrengoa, frantziarrek Orbaizetako ola okupatu zutenean, 1795era arte mantendu baitzuten.\n1802an aletegia, harategi publikoa, errementeria eta aduana zituen herriak. Herritarrek proposaturiko eta erregeordeak berretsitako alkate batek zuzentzen zuen, herritarren artean aukeraturiko erregidoreekin batera. 1850ean eskola zeukan, eta bertako maisuak 2000 erreal jasotzen zituen soldata moduan urtero. Horrez gain, bazen irina ekoizten zuen errota bat, eta Aragoi eta Euskal Herria lotzen zituen bidea igarotzen zen herritik.\nIberiar Penintsulako Gerrako inbaditzaile frantziarren aurkako liskarren haustura Garden gertatu zen 1809ko maiatzaren 24an, nafarrek 14 frantziarreko destakamendu bati eraso egin ziotenean. 1812an lortu zuen, Urzainki eta Izaba sugarren larre ziren bitartean, Frantzisko Espotz Mina eta bere gizonak herrian jarraitzeari esker antzeko egoera batetik libratzea. Gerra osoan zehar, ttandakako agintarien behar ekonomikoei lagundu behar izan zien, eta gerrako gastuak 13 230 erreal izatera iritsi ziren. Gastu gehienak eriondoen ospitaleak eragin zituen.\n1822ko uztailaren amaieran, Nafarroako Batzar Errealistak bere lehen Ospitale Militarra ezarri zuen Garden, ehun bat zauritu eta gaixorentzako edukierarekin. Errealistek sostengu sendoa izan zuten Jos\u00e9 Ram\u00f3n Urzainqui parrokiako onuradunarengan.\n1855eko maiatzaren 1eko desamortizazio legea betez, 1862an Iruburria auzoan ogia egosteko labe bat eta Iriondoa auzoan beste labe bat saldu ziren.\nDemografia.\n biztanle zituen Gardek.\nEkonomia.\nErronkaribarren ekonomia mendiak eta basoek eskaintzen dituzten produktuei loturik dago (zuraren ekoizpena, artzaintza). Dagoen industria apurra jarduera horietatik eratorria da (gaztagintza, zerrategiak). Eronkaribarreko gaztak \"Erronkariko gazta\" sormarka du 1981az geroztik.\nAzkenaldi honetan, turismoa ari da gero eta garrantzi handiagoa hartzen: eskiari eta mendiari lotutako turismoa. Izan ere, 2008an Larra-Belagua eski estazioa ireki zuten.\nPolitika.\nGardeko udaletxea erdigunean dago, eta idazkaria, era berean, Burgiko eta Bidankozeko Udaletako idazkaria da. Udalbatza udalerriko alkateak eta lau zinegotziak osatzen dute. Egungo alkatea Jose Javier Etxandi Sarries da, \"Itoletako\" hautagai gisa aurkeztu zena.\nHauteskundeak.\nForu hauteskundeak.\nHauek dira Nafarroako Parlamenturako hauteskundeen azken bi deialdiak:\nUdala.\nUdalaren egoitza eta udaletxea herrigunean dago.\nEgungo banaketa.\nGardeko Udala zinegotzik eta alkateak osatzen dute, demokratikoki hautatuak. Alkatea Jose Javier Etxandi Sarries da, \"Itoleta\" zerrendakoa. Lau zinegotzi dira:\nAlkateak.\n1979tik, Gardek 5 alkate izan ditu:\nGarraioa.\nLa Tafallesa izeneko autobus konpainiak Erronkaribar eta Iru\u00f1ea batzen dituen linea ustiatzen du. Lineak bi zerbitzu dauzka norabide bakoitzean, eta honako ibilbidea:\nKultura.\nEuskara.\nLuis Luziano Bonapartek, 1869an, Erronkaribarreko herri guztiak sailkatu zituen, hegoaldeko zuberera euskalkian, hegoaldeko Pirinio ibarretik bakarra.\nKoldo Zuazok, 2010ean, Erronkaribarrak atzerakada-eremuan sailkatu zen, non euskarak hain atzerakada handia izan duen, non bertako hiztunik apenas geratzen den.\nBakarrik XX. mendean zehar nagusitu zen gaztelania ibaxan. Euskara, erronkaribarrera, joan den mendearen bigarren erdialdean galdu zen. Euskaldun berriak eta kanpotik joanak dira egungo erronkaribarrerazko euskaldunak. Batez ere irakaskuntzaren bidez, ia bost biztanletik bat euskal hiztuna izatea lortu da gaur egun. Bertako euskalkia, erronkaribarrera, XX. mendearen bukaera arte erabili zuten. Fidela Bernat (1898-1991) izan zen jatorrizko azken hiztuna. Ibaxaren isolamenduak, ziurrenik, bere berezitasunak azaltzen ditu, erronkaribarrera euskalki originalena da, baina baita garbien eta kontserbadoreenetako bat ere.\nJanzkera.\nOhiko janzkerari dagokionez, Erronkariko ibaxak adierazpen aberatsa du, kanpoko modismoen eraginei aurre egin dien nortasun errotua transmititzen duena. Jantzi horietako batzuk egun seinalatuetan ikusten dira oraindik, jaiak, erromeriak eta beste ekitaldi batzuk direla eta. Nafarroako artxiboan dagoen 1817. urteko dokumentu baten arabera, Erronkariko ibaxako bizilagunak eta bertakoak beren jantziagatik bereizten ziren. Oihal horiek beraiek egiten zituzten beren aziendaren artilearekin, eta beren etxeetan garbitzen, iruten eta ehuntzen zituzten. Oihalezko piezak, gero, batanatuak, ehunduak eta tindatuak izaten ziren. Haiek ebaki, josi eta egiten zituzten arropak.\nAlmadiak.\nAlmadiak luzera bereko hainbat egur atalez osatutako putzu bat da, elkarren artean landare-jarioen bidez lotuak (hurritz-zakurrak edo basa-zumea), puntan eta atzealdean arraunak dituena, zurezko putzua ibaiaren ibilgura zuzendu edo gidatzeko. Nafarroako Pirinioaldeko ibarretan, basoen aprobetxamendua garai gogoangarrietatik diru-iturri nagusia izan da, eta bertako ibaiak zura eraldatzeko edo erabiltzeko sal zitekeen lekuetara garraiatzeko modua. Egur hori almadietan garraiatzen zen.\nHiru Behien Zerga.\nUrte bakoitzeko uztailaren 13an, Erronkaribar eta Bearnoko Baretetze ibarren artean dagoen San Martingo Harria milaka urteko zeremonia baten lekuko eta protagonista da: \"Hiru Behien Zerga\" (erronkaribarreraz: \"Iror\" \"Beien Emontarzuna\"). Indarrean dagoen Europako nazioarteko trataturik zaharrena da. Ekitaldi honetan, Baretetze ibarreko bearnotarrak, ekarririk eta Frantziako banderarekin, Erronkaribarreko Izaba, Urzainki, Uztarroze eta Garde herriei, erronkaribartar jantzi tradizionala soinean, astaje, ilaje eta kemen berdineko hiru behiren urteko eta betiko zerga bana ematen diete. Horren aurretik, bi eremuetako agintariek, eskua San Martingo Harriaren gainean jarrita, konpromisoa hartu dute bakea egon dadin. Konpromiso hori Izabako alkateak esku guztien gainean jarritako \"Pax avant, Pax avant, Pax avant\" latinezko esaldiarekin batera zigilatu da.\nEz dakigu zeremonia honen jatorria eta zergatia. Badakigu XIV. mendean zerga horren ordainketa eten egin zela, eta horrek gatazka larria sortu zuen bi haranetako bizilagunen artean. Heriotza eta gertakari desatseginak izan ziren, eta 1375. urtean emandako epai batean amaitu zen guztia, non Baretetzeko bearnotarrak zerga ordaintzen jarraitzera kondenatzen ziren. Epai hura, zeremonia honi buruz dagoen lehen erreferentzia dokumentala izateaz gain, 1375. urtean zerga horren ordainketa oso aspaldikoa zela adierazten duen datua da.\nKausei dagokienez, historialari batzuek defendatu dute gerrako zerga baten aurrean gaudela, betiereko izaera duelako, eta ez litzatekeela inola ere larre eta iturriak erabiltzeagatiko konpentsazio bat, oker zabaldu den bezala.\nDantzak.\n\"Ttun-ttun\" dantza ekintza kolektibo eta sozial garrantzitsua zen ibaxan. Astearen amaieran, herria ekitaldi sozial bat egiten ari zen, batzar bat plazan. Han ateratzen ziren neska-mutilak dantzatzera. Haurrek ez zuten ekitaldi horretan parte hartzen, sheriffak plazatik uxatzen zituen. Dantzak iragana eta etorkizuna uztartzen ditu, belaunaldi berrietan tradizio soziala iraunaraziz eta arbasoek estimatzen dituzten balio handienak bertan jarriz.\n\"Ttun-ttun\" dantzaren arrazoi psikologikoa hau da: kolektiboak, bere horretan, gizarte-balioak iraunarazteko komunikatzen du bere burua, familiako kideen indibidualtasuna gainditzeko sentimenduan. Dantza txirulaz eta salterioz laguntzen zen, eta \"ttun-ttun\" izena jasotzen zuen, damburia izenez ere ezaguna, agian egiptoar danbolinaren deribazioa, laute modukoa, gaur egun danbolinak ordezkatzen duena. Dantza biribilean dantzatzen da, erlojuaren orratzen kontrako noranzkoan. Ibaxako dantza guztiak bezala, oin puntekin dantzatzen da, duintasun zeremoniatsu eta noblearekin, baina tentasunik gabe. Garde, Izaba eta Uztarroze herriren \"ttun-ttun\" jaso da. Hiru kasuetan koreografia antzekoa da, melodiak bereiziz eta Uztarrozen kasuan dantzaren zatien ordena ezberdina.\nApretagileak.\n1860tik aurrera, Erronkaribar eta Zaraitzu ibarretako neskek Zuberoako Maulera bidaiatzen zuten abarketaren sasoia lantzeko. Lana gogorra zen. Urtez urte udazkenetik udaberrira arte lan egiten zuten, eta horregatik ziren ezagunak \"enarak\" bezala. Abarketaren merkatuak garai oso bat markatu zuen Maule-Lextarreko ekonomian, eta ibar horien emigrazioak biztanleria nabarmen handitu zuen. Apretagile batzuk 14 urterekin joaten ziren beren adinari buruz gezurretan lan egitera.\nMaulera iristean, etxe beretan bizi ohi ziren, eta etxejabeei ordaindu egiten zieten lo egin eta jateagatik. Denek partekatzen zuten lehen platera, bigarrena neskek erosi behar zuten. Bertakoekin euskaraz komunikatzen ziren, euskalkiak nahiko antzekoak baitira. Tailerretan, bakoitzak lan bat egiten zuen. Batzuek oihala josten zuten, beste batzuek soka jartzen zuten, etab. Bizi zuenak dioenez, batzuetan besoetako minagatik ezin zuten lorik egin, egunean zehar egindako ahaleginagatik.\nGertaera bitxi eta garratzak gertatu dira abarketen inguruan. Eaurtar batek dioenez, urtebetez, nesketako batzuk Gabonak pasatzeko itzultzea erabaki zuten, baina ez ziren Jaurrietara iritsi, ezta Maulera itzuli ere. Handik irten eta ez ziren hona iritsi. Abodi mendilerroa, elur-ekaitz batekin, oztopo fisiko gaindiezina da. Udaberrian, elurra joan zenean, hilda agertu ziren denak Abodin, Paso Zabalean, eskutik helduta."}
