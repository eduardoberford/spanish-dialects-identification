{"id": "47840", "revid": "42829", "url": "https://eu.wikipedia.org/wiki?curid=47840", "title": "Filipe Bidart", "text": "Filipe Bidart (Baigorri, 1953ko apirilaren 10a), Ipar Euskal Herriko Iparretarrak (IK) talde armatuko sortzaile eta buruzagi ohia da.\nBizitza.\nFilipe Bidart Baigorrin jaio zen, Jamattitt Bidarten seme. Apaizgaitegi batean ikasi zuen, baina ez zen ordenatzera iritsi. Iparretarrak erakundea sortu aurretik ikastola bateko irakasle izan zen. 1980an klandestinitatera pasa zen, sasira pasatzen zen lehen IK-ko militantea izanik.\n1982an, Baigorrin, CRSeko (Segurtasun Konpainia Errepublikarrak) bi polizien hilketa egotzi zioten. Ekintza hau IK-k ez zuen bere gain hartu, Batallon Vasco Espa\u00f1olek bai ordea. 1987an Biscarrossen jendarme baten hilketa ere egotzi zioten.\nBidart 1988ko otsailean atxilotu zuten Bokalen, IK-ko militante zen Ttotte Etxebesterekin batera. Azken hau elbarri geratu zen atxiloketa aurretik poliziarekin izaniko tiroketan. Isolamenduan egon zen 25 hilabetez Parisko La Sant\u00e9 espetxean. 1992an, Frantziako justiziak, biziarteko bi espetxe-zigorra ezarri zizkion hiru hilketa horiengatik. 2000. urtean 20 urteko espetxealdira zigortu zuten, 1983ko abuztuaren 7ko Landetako Leon (L\u00e9on) herriko kanpaleku batean izandako tiroketarengatik. Tiroketaren ondorioz, jendarme bat hil, beste bat arinki zauritu eta IK-ko militante zen Jean Louis Larre \"Popo\" desagertu zen. Oraindik ere ez dago Poporen arrastorik.\nIa 19 urtez egon zen Clairvaux-ko segurtasun handiko kartzelan preso. 2007ko otsailaren 1ean Parisko Apelazio Auzitegiak baldintzapeko askatasuna baimendu ondoren, kaleratzearen aurkako kasazio-helegitea jarri zuen Ministerio Publikoak. 2007ko Otsailaren 14an espetxetik irten zen, nahiz eta Frantziako legediaren arabera bi urte lehenago onartu behar zioten baldintzapeko askatasuna.\nBaldintzapean aske izan arren, 2014. urtera arte ezin izan zen Euskal Herrian sartu. Apelazio Gorteak ezarritako baldintzapeko askatasunaren erregimenaren arabera Beziers hirian (Montpellierretik gertu) lan eta bizitzera behartu zuen, egiten zuen lanarekin biktimei kalteak ordainduz.\nKartzelatik irten ostetik, Abertzaleen Batasuna alderdi independentistako kidea da."}
{"id": "47843", "revid": "880", "url": "https://eu.wikipedia.org/wiki?curid=47843", "title": "Philippe Bidart", "text": ""}
{"id": "47844", "revid": "336", "url": "https://eu.wikipedia.org/wiki?curid=47844", "title": "Europako Kontseilua", "text": "Europako Kontseilua Europako integrazioaren alde lan egiten duen erakunderik zaharrena da. 1949an sortu zen. Frantzia eta Alemaniaren mugan, Estrasburgon du egoitza, Europa Jauregian.\nEuropako Kontseiluko hizkuntza ofizialak frantsesa eta ingelesa dira, baina Ministroen batzordea eta Parlamentuetako Asanblada elkartzean alemana, italiera eta errusiera ere erabiltzen dira.\nEuropako Kontseilua ez da antzeko izena duten beste erakunde batzuekin nahastu behar, hala nola, Europako Batasuneko Kontseiluarekin edota Europar Kontseiluarekin. Azken horiek Europako Batasuneko (EB) erakundeak dira. Europako Kontseilua, aldiz, EBtik kanpo dagoen erakundea da, nahiz eta EBren sinboloak (ereserkia eta bandera) bere egiten dituen.\nHistoria.\n1945ean Bigarren Mundu Gerra amaitu zenean Europa lur jota ageri zen. Gerra hark Europako hainbat lurralde deuseztatu zituen, eta inoiz ez bezalako giza hondamendia ekarri zuen. Horren aurrean, Europako herrien arteko integrazioa bultzatzeko joera indartzen hasi zen. Winston Churchillek, adibidez, Europako Estatu Batuak sortzea proposatu zuen Zurichen egindako hitzaldi batean.\n1948an Hagan hainbat politikari, estatuburu eta gizarte zibileko ordezkari elkartu ziren balizko Europako Kontseiluaren nondik norakoak eztabaidatzeko. Bi eratako erakunde ereduak proposatu ziren: nazioarteko erakunde klasikoaren eredua (gobernuetako ordezkariak bilduko zituena) eta parlamentarioen biltzar politikoaren eredua (legebiltzarretako ordezkariak bilduko zituena). 1949ko maiatzaren 5ean bi ereduak uztartu zituen Europako Kontseilua sortu zen Londresko Itunaren bidez. Erakunde berriak bi atal nagusi izango zituen: Ministroen Batzordea eta Parlamentuetako Asanblada. Eredu hau geroago Europako Erkidegoek jarraitu zutena izan zen.\nEuropako Kontseiluko estatutuan agertzen denez, erakundearen helburua \"bere kideen artean gero eta batasun handiagoa lortzea da, beraien ondare diren printzipio eta idealak babestuz eta betez eta garapen ekonomiko eta soziala burutuz.\"\nJarduera ildoak.\nEuropako Kontseiluaren lorpenik garrantzitsuena 1950ean onartutako Giza Eskubideen Europako Hitzarmena izan zen. Hitzarmen hori betetzeko, Giza Eskubideen Europako Auzitegia sortu zen, Europar Batasunean giza eskubideen eta askatasunaren babesle gorena.\nAldi berean Europako Kontseiluak giza eskubideak bere osotasunean babesten ditu. Tortura Saihesteko Batzordea, Europako Karta Soziala, Hizkuntza Gutxituen Europako Gutuna eta Gutxiengo Etnikoen Babeserako konbentzioa dira bere jarduera ildo garrantzitsuenak.\nKideak.\n1949ko maiatzaren 5ean Londresko Ituna sinatu zuten estatu sortzaileak hauek izan ziren:\n1950ean Alemaniako Errepublika Federala ere Europako Kontseiluko kide bihurtu zen. Alemaniako Errepublika Demokratikoa ez zen inoiz kide izan, 1990ean bat egin zutenean Alemania izenez bat egin zuten eta.\nHauek dira ordutik Europako Kontseiluko kide bihurtu diren estatuak:\nKazakhstan eta Bielorrusiak kide izateko eskaera eginda daukate, baina beraien gobernuek giza eskubideetan eta demokrazian hutsune nabarmenak dituztenez, sarrera ukatu egin zaie. Europako Kontseiluan begirale dira Kanada, Ameriketako Estatu Batuak, Mexiko, Japonia eta Aulki Santua, eta Parlamentuetako Batzarrean Mexiko eta Israelgo parlamentuak."}
{"id": "47845", "revid": "119347", "url": "https://eu.wikipedia.org/wiki?curid=47845", "title": "Europako Batzordea", "text": "Europako Batzordea Europar Batasunaren (EB) interesak defendatzen eta ordezkatzen dituen eta politikoki independentea den instituzioa da, Bruselan egoitza duena. Instituzio horren helburu nagusia EB-ren interes orokorrak defendatzea izateaz gain, estatukideek tratatuak betetzen dituzten ala ez ikuskatzea eta legeria berriko proposamenak egitea da. Horrez gain, aurrekontua gauzatuko du, eta koordinazio eginkizunak ere beteko ditu. Batzordea estatukide bakoitzeko nazional batek osatzen du, presidentea barne (gaur, Ursula Von der Leyen); beraz, egun, 27 kidez osatuta dago.\nOsaera eta izendapena.\nBatzordea estatukideetako nazionalek osatzen dute, baina horiek ez dira estatuen ordezkariak, baizik eta inpartzialak eta independenteak dira. Hori horrela, gaur egun, 27 kidez osatuta dago, presidentea barne.\nEuropar Batasunaren Tratatuaren (EBT) 17.3. artikuluak dioenez, Batzordearen agintaldia 5 urtekoa izango da. Agintaldi horretarako, kideen gaitasuna eta Europarekiko duten konpromisoa aintzakotzat hartuko dira, baita haien independentzia ere. \nKideen izendapenari dagokionez, EBT-ren 17.7. artikuluak arautzen duenez, Kontseilu Europarrak Batzordeko Presidente hautagaia proposatuko du gehiengo kualifikatuz, Europako Parlamenturako hauteskundeen emaitzak aintzat hartuta. Horren ostean, Parlamentuak hautagaia onartu dezake edo ez (kideen gehiengoz). Onartzen baldin badu, prozesuak aurrera jarraituko du. Ordea, onartzen ez badu, Kontseilu Europarrak beste hautagai bat proposatuko du hilabete bateko epean; eta ondoren, Europako Parlamentuaren onarpena jaso beharko du.\nBehin Batzordearen presidentea onartua Parlamentuan, alde batetik, Kontseiluak batzordekideak gehiengo kualifikatuz proposatuko ditu, eta bestetik, Kontseilu Europarrak, Goi Ordezkaria. Kontseiluak, beraz, 25 kide proposatuko ditu guztira, beste biak Batzordeko presidentea eta Goi Ordezkaria izango baitira. \nBatzordekideen ardurak gaiaren araberakoak izango dira, eta horietako bakoitza, bere gaiaren inguruko batzorde parlamentarioaren aurrera joan beharko da, bere gaitasun eta ezagutzak frogatzeko. Hala ere, Parlamentuak ezin izango du batzordekide jakin bat ezeztatu: aukera bakarra Batzorde guztia ezeztatzea da. Izan ere, Batzordearen Presidentea, Goi Ordezkaria eta batzordekide guztiak modu kolegiatuan onartu behar ditu Parlamentuak (talde bat izango balira bezala).\nAmaitzeko, Parlamentuak Batzordea bere osotasunean baieztatzen du, eta Kontseilu Europarrak Batzordea izendatuko du gehiengo kualifikatuz.\nBarne egitura eta funtzionamendua.\nBatzordearen eta bere kideen estatutua.\nBatzordekideak estatukide, beste Instituzio eta interes pribatuekiko independenteak dira; hau da, ez dituzte Estatuak ordezkatzen, Estatuek ezin dute eragin batzordekideen gain (horien independentzia errespetatu behar dute), ezin dute beste lanik burutu eta adierazpen askatasun zabala dute. Are gehiago, batzordekideek haien inpartzialtasuna bermatzeko, batzordekide izateari uzten diotenean 18 hilabeteko epea bete behar dute enpresa pribatuetan sartu aurretik, eta horren truke \u201ckalteordain\u201d bat jasotzeko aukera dute. \nBeharrezko baldintzak bete ezean edota falta larri baten kasuan, Kontseiluak edo Batzordeak, Europar Batasunaren Justizia Auzitegiari eska diezaioke batzordekide baten mandatuarekin amaitzea. Horretarako, EBFT-ren 247. artikuluan jasotako prozedura erabiliko da, edo interesduna pentsiorako eskubidea edo horren ordezko beste edozein onuraz gabetu ahal izango du.\nBatzordearen ezaugarrietako bat kolegialtasuna da; hau da, batzordekide bakoitzak bere ardurak ditu gai zehatzetan, baina horrek ez du esan nahi pertsona horrek gai horren inguruko erabaki guztiak hartuko dituenik; izan ere, erabakiak guztien artean hartzen dira, gehiengo absolutuz.\nPresidentetza.\nBatzordeko presidentea arduratzen da orientazio politikoak definitzeaz, Batzordearen barne antolamendua ezartzeaz, presidenteordeak izendatzeaz (Goi Ordezkaria salbu), erantzukizunak batzordekideen artean banatzeaz eta Batzordearen ordezkaritzaz. Gainera, presidenteak Batzordea ordezkatzen du Kontseilu Europarraren bileretan, G7-ren eta G20-ren goi-bileretan, EB-koak ez diren estatuekiko goi-bileretan eta Europako Parlamentuko eta Kontseiluko eztabaida nagusietan. Gaur egun, Ursula Von der Leyen-ek betetzen du postu hori.\nAtzerri- eta Segurtasun-politika erkideko Goi Ordezkaria.\nAtzerri- eta Segurtasun-politika erkideko Goi Ordezkaria, gaur egun Josep Borrel Fontelles dena (2019-2024), Kontseilu Europarrak (KE) izendatzen du gehiengo kualifikatuz, eta beraz, Batzordeak ez du inolako kontrolik horren inguruan. Hau da, izaera intergubernamentala duen instituzio batek (KE) izendatzen du Goi Ordezkaria. Batzordearen presidenteorde bat izateaz gain, Europar Batasunaren atzerri ordezkapenaz arduratzen da; hau da, kanpo-harremanak koordinatzeaz. Kontseiluan, osaera bateko kidea ere bada, hain zuzen, kanpo gaien edo atzerri gaien presidentea.\nGoi Ordezkaria kaleratzea ere Kontseilu Europarrari dagokio, berriro ere, gehiengo kualifikatuz; izan ere, izendapenaren prozedura bera jarraituko da Goi Ordezkaria kaleratzean. Gainera, \u201cProdi prozedura\u201d-ren bidez (EBT 17.6. artikulua), Batzordeko presidenteak hala eskatzen duenean, batzordekideek dimisioa aurkeztu beharko dute. Goi Ordezkariaren kasuan, ordea, presidenteak dimititzea eskatzeaz gain, Kontseilu Europarraren akordioa beharrezkoa izango da. \nBestalde, Parlamentuak zentsura mozioa aurkez dezake Batzordearen kontra. Kasu horretan, presidenteordeak Batzordeko kide izateari utziko dio, baina ez dio kontseiluko atzerri gaien Kontseiluko presidente izateari utziko, Batzordearen kolegialtasunarekin apurtuz. \nBatzordearen eskumenak.\nBatzordeak Batasunaren interes orokorra sustatzen du. Horrez gain, eskumen garrantzitsuak betetzen ditu, horien artean: Lege-egintza ia-guztien proposamena egitea; EB-aren Zuzenbidea edota tratatuak betetzen direla ikuskatzea (bere kabuz edo EBJA erabiliz); Koordinazio, exekuzio eta kudeaketa lanak egitea; Parlamentuak eta Kontseiluak esleitutako botere legegilea gauzatzea egintza eskuordetuen bitartez; eta Batasunaren kanpo ordezkaritzaz arduratzea Kanpo eta Segurtasun Politika Komunean eta Tratatuek aurreikusitako beste kasuetan izan ezik.\nLege- ekimenari dagokionez, lege-egintza eta legez besteko egintza ia-gehienen ekimena du, Europar Batasunaren interes orokorra ordezkatzen duelako. Hala ere, kasu zehatz batzuetan, estatukideen multzo batek, Europako Parlamentuak, Europako Banku Zentrala, Europar Batasuneko Justizia Auzitegiak eta Inbertsioen Banku Europarrak ere legeak egiteko ekimena dute (EBFT 289.4.artikulua). \nBatzordeak bere proposamena edozein unetan alda dezake, Kontseiluak eta Parlamentuak onartu aurretik. Bere proposamenak eztabaidatzen diren instantzia guztietan egoteko eskubidea du, bere proposamena defendatzeko aukera izan dezan. Gainera, Kontseiluak Batzordearen proposamena onartu edo ezeztatu dezake, gehiengo kualifikatuz; aldiz, Kontseiluak proposamena aldatu nahi badu, ahobatekotasuna beharrezkoa izango da.\nBatzordeak proposamenak egiteko eskubidea ez badu egikaritzen, Kontseiluak eta Europako Parlamentuak (EBFT 241 eta 225. artikuluen arabera) Batzordeari ekimena eskatu ahal izango diote. Hala eta guztiz ere, Batzordeak proposamenik egiten ez badu,\u00a0 justifikatu egin beharko du haren zergaitia. Bestela, Kontseiluak edo Parlamentu Europarrak ez-egiteagatiko prozedura hasi dezakete Europar Batasunaren Justizia Auzitegian (EBJA). Hori horrela, Europar Parlamentuak ere kontrol parlamentarioa egiteko aukera du: interpelazioen edota zentsura mozio bidez.\nProposamenei dagokionez, Batzordeak baldintza eta printzipio batzuk betetzen dituztela ziurtatu behar du: esleipen printzipioa, subsidiariotasun printzipioa eta proportzionaltasun printzipioa. Horrez gain, kontuan izan beharko du proposamenek izango duten eragin ekonomiko eta soziala; eta giza eskubideak errespetatzen dutela. \nErabakitze eta kudeaketa ahalmenari jarraiki, Batzordeak erabakitzeko ahalmen propioa eta beste aktoreek emandako ahalmena ditu. Erabakitze ahalmen propioan, tratatuek zuzenean esleitzen diote Batzordeari Batasunaren kudeaketarako. Ahalmen hori legez besteko egintza exekutibo edo erregelamentarioak onartzera mugatuta dago (adibidez, Batasunaren aurrekontuen exekuzioa, egiturazko funtsen administrazioa\u2026). Bestetik, beste aktoreek emandako ahalmena dugu; horren bidez, Kontseiluak eta Europako Parlamentuak Batzordeari haien botere legegilea eskuorde diezaiokete; horrela, batzordeak erregelamendu eskuordetuak, zuzentarau eskuordetuak eta erabaki eskuordetuak emango ditu (ez dute lege-egintza izena hartuko, ez baitituzte lege egintzen ezaugarriak betetzen). Azkenik, lege-egintzen eta legez besteko egintzen betearaztea Estatu kideei dagokie. Hala ere, modu subsidiarioan Batzordeak ahal du egikaritu betearazpen horretarako baldintza uniformeak behar direnean. Batzordeak exekutatu beharreko egintza horiek betearazpen-egintza izenez ezagutzen dira (EBFT 291. artikulua).\nBestalde, Batzordeak Europar Batasuneko zuzenbidea betetzen den ala ez kontrolatzeko ahalmena du. Batzordeak bi kontrol mota egikaritzen ditu: batetik, estatukideen gaineko kontrola, eta bestetik, partikularren gainekoa.\nEstatukideen zuzenbide betetzearen gaineko kontrolari jarraiki, Batzordeak, ez betetzeen inguruko informazioa bide desberdinetatik jaso dezake, hala nola estatukideek Batzordea informatuta (estatuek betebeharra dute traspozizioak egitean, Batzordeari informatzeko), Batzordeak estatukideei informazioa eskatuta, bitarteko propioak erabiliz edota partikularrek egindako salaketen bidez.\nEz-betetzeagatiko prozedura bi fasetan banatzen da: fase administratiboa eta auzi-fasea. Lehenengo fasean, Batzordeak urraketa eman den ala ez erabakitzeko diskrezionalitatea baliatzen du. Horretarako, dei gutun edo eskaera gutun bidez, Batzordeak azalpenak eskatzen dizkio estatuari gertatutakoa argitzeko; estatuak erantzuteko epe bat izango du, eta erantzuten ez badu edota urraketak jarraitzen baldin badu, Batzordeak diktamen arrazoitua emango du, estatuari urraketarekin amaitzeko epe jakin bat emanez. Behin diktamenean ezarritako epea igarota, Batzordeak Estatukidea auzipetu dezake Europar Batasuneko Justizia Auzitegiaren aurrean, ez-betetzeagatiko errekurtso baten bidez. Eta EBJAk ez-betetzea dagoen ala ez aztertuko du. Batzordeak Estatuari isuna jartzea eska dezake; horretarako, isunaren kantitatea argitu behar izango dio EBJAri, eta isuna ez-betetzearen larritasuna, iraupena, ondorioak eta betetzeko premiazkotasunaren araberakoa izango da. Ondoren, EBJAk erabakiko du isuna jarri ala ez (EBFT 258-260. art.).\nPartikularren gaineko kontrola, ordea, Europar Batasunean kokaturik dauden enpresen gain egiten den kontrola da; normalki, enpresen arteko lehia ez-leialaren materian egiten da. Kasu horretan, Batzordeak isun handiak ezartzeko ahalmena du (enpresek EBJAren aurrean errekurri ditzakete isun horiek). Kasu horretan, Batzordeak salaketak jaso eta ikerketak egiten ditu datuak bilduz. Kasu batzuetan, salaketa aurrera ez eramatea justifikatzen duten arrazoiak azaltzen dira eta beraz, salatzaileari epe bat ezartzen zaio oharrak egiteko. Horren ostean, Batzordeak prozedura hastea edo salaketa behin-betiko artxibatzea erabaki dezake. Hori bai, posible da Batzordeak prozedura hasten ez badu, ez- egiteagatiko errekurtsoa tarteratzea.\nAzkenik, aipatzekoak dira salbaguardia klausulak; horiek, tratatuetako zenbait xedapenen aplikazioaren etete espezifiko eta partikularrean oinarritzen dira. Estatukideentzat bereziki kaltegarriak izan daitezkeen inguruabarren kasuan ematen dira. Salbaguardia klausulen eskaera Estatu kide kaltetuak egiten du, eta erabakia Batzordeak hartzen du diskrezionaltasunez. Salbaguardia klausulek zerrenda itxia onartzen dute, ondorengo egoeretan ematen dira: tratatuen zabalkundeen ondorengo epe iragankorrak (hura aplikatzearen ondoriozko arazoak direla medio); barne merkatuaren eremuan salbuespeneko neurri nazionalen mantentzea dagoenean; eta ingurugiroa babesten duten neurri estatalak ezartzen direnean.\nAzkenik, Batzordeak Kanpo Harremanen Materian ere baditu ahalmenak. Batetik, Nazioarteko tratatuetan partehartzen du (EBFT, 218 art.); horren harira, Kontseiluari negoziazioak irekitzeko gomendioa egiten dio; irekitzen badira, Europar Batasunaren eta beste nazioarteko erakunde batzuen arteko negoziazioetan nahiz Europar Batasunaren eta hirugarren estatuen arteko negoziazioetan parte hartzen du; eta tratatua adostu baino lehen Europar Batasuneko Justizia Auzitegiari irizpena eskatzeko aukera du, tratatuak Europar Batasuneko zuzenbidearekin bat egiten duen ala ez ziurtatzeko. Bestetik, Europar Batasuna ordezkatzen du, ordezkaritza funtzio hori Goi Ordezkariarekin partekatuz.\nBatzordearen erantzukizuna.\nBatzordeak Europako Parlamentuaren aurrean erantzuten du; horretarako, bere eskumen eta erantzukizunen berri emateko beharra du. Hori dela eta, Europar Batasuneko jarduerei buruzko Urteroko Txosten Orokorra eta Urteroko edo aldizkako txosten monografikoak (tematikoak, batez ere, politika soziala, nekazari-politika, zuzenbidearen betetzea,\u2026) aurkeztu behar dizkio Parlamentuari. Horrez gain, parlamentariek Batzordeari edozein unetan ahozko edo idatzizko interpelazioak eta galderak egin diezazkiokete.\nBestalde, Batzordeak erantzukizun politiko kolegiatua duenez, Parlamentuak zentsura mozioa onartzeko aukera du Batzordea kolektiboki dimititzera behartuz (EBT-aren 17 art. eta EBFT-aren 234 art.). Hala ere, badaude batzordekide jakin baten erantzukizun politiko indibiduala lortzeko beste modu batzuk ere. Haien artean, \u201cProdi prozedura\u201d; horren bidez, Batzordearen Presidenteak batzordekide baten dimisioa eska dezake, eta hark dimisioa eman beharko du. Europar Batasuneko Justizia Auzitegiak ere ezar dezake batzordekide baten erantzkizuna, Kontseiluak edo Batzordeak hala eskatuta, falta larriren batengatik (EBFT, 245. eta 247 art.)."}
{"id": "47848", "revid": "129250", "url": "https://eu.wikipedia.org/wiki?curid=47848", "title": "Eva Forest", "text": "Eva Forest Tarrat (Bartzelona, 1928ko apirilaren 6a - Hondarribia, 2007ko maiatzaren 19a) idazle eta argitaratzailea, torturaren aurka eta eskubideen defentsan konprometitua eta solidarioa.\nBiografia.\nBartzelonako familia anarkista batean jaio zen eta gurasoek eskola errepresio tresna bezala ikusten zutenez, pozik bizi izan zituen bere haurtzaroko egunak eskolara joan gabe. Espainiako Gerra Zibila hasi eta berehala hil zuten bere aita, eta Sobiet Batasunera erbestera eraman behar zuen itsasontzira zihoan kamioitik atera zuen amak azken unean. 1947. urtean itzuli zen Bartzelonara eta bertan eskolaratu zen lehen aldiz. Urte bete beranduago Madrilera Joan zen medikuntza ikasketak burutzera, psikiatria arloa lantzen bereziki. Karreraren azken urtean Alfonso Sastre ezagutu zuen 1955ean eta urte bereko abenduan ezkondu ziren.\n1956an bere senarra auzipetua izan zen eta ondorioz Parisera mugitu ziren.\nMedikuntzak gizartea aldatzeko grina eta besteei laguntzeko beharra asetzen ez zuenez, idaztera eta argitaratzera bideratu zituen bere ahaleginak. Erbesteratzeko beharrak, bidaiatzeko senak eta egoerak bertatik bertara ezagutzeko gogoak hara eta hona eraman zuten, eta, besteak beste, Frantzian, Suedian, Sobiet Batasunean eta Kuban ibili zen.\nFrankismoaren azken urteetan engaiamendu horrek berak jarri zuen Forest Euskal Herriarekin harremanetan. Hain zuzen ere, 1970ean, Burgosko Epaiketa zela-eta Euskadirekin Elkartasun Batzordea sortu zuen Madrilen. 1974an, Operacion Ogro idatzi zuen \"Julen Agirre\" izengoitiarekin, ETAk Carrero Blanco Espainiako Armadako amiral eta frankismoko buruzagia hil zuela oinarri hartuta. Ondorioz, atxilotu, torturatu eta 3 urtez espetxean eduki zuten, ETAri laguntzea leporatuta.\nKartzelatik irtetean \"Tortura y democracia\" ikerketan lanean jarraitu eta testigantzak hartzen jarraitu zuen. 1979. urtean TAT sorrera bultzatu zuen.\n1991ean Hiru argitaletxea jarri zuen abian, sakelako liburuen bidez argitaletxe handien merkatutik eta indarrean zen pentsamendutik kanpoko idazleen lanak ezagutzera emateko. Besteak beste, Dario Fo, Noam Chomsky eta Harold Pinterren lanak eman zituen ezagutzera, Sastrerenez gain."}
{"id": "47851", "revid": "1545", "url": "https://eu.wikipedia.org/wiki?curid=47851", "title": "Trajanoren foroa", "text": "Trajanoren foroa Trajano enperadore erromatarrak Erroman eginarazitako foroa da. 107 eta 112. urteen artean eraiki zuten. Erromako fororik handiena da. Han daude Plaza Arkupeduna, Ulpia Basilika, Trajanoren zutabea eta Trajanoren tenplua."}
{"id": "47852", "revid": "237", "url": "https://eu.wikipedia.org/wiki?curid=47852", "title": "Luxenburgoko Hiria", "text": ""}
{"id": "47853", "revid": "9331522", "url": "https://eu.wikipedia.org/wiki?curid=47853", "title": "Nazio zeltak", "text": "Nazio zeltak edo keltak Europako mendebaldeko herrialdeak dira, hizkuntza zeltak erabiltzen dituztenak.\n\"Zelta\" hitzaren etimoa den \"keltoi\" hitzetik sortutako beste izen bat ere erabiltzen da nazio horiek aipatzeko: Keltia (zelten nazioa edo zelten lurraldea). Hortik eratorri da \"keltiar\" jentilizioa, \"zelta\"ren sinonimoa.\nV. mende arte, Britainiar Uharteak osoki eta Mendebaldeko Europaren zati bat zeltak ziren. Mendeen iraganean, zelta hizkuntzak eta kultura kontinentearen ipar-mendebaldeko muturretan besterik ez ziren mantendu ahal izan; izan ere, bazter haietan, erromanizazioa berandu edota batere ez zen iritsi, eta germaniar jatorriko herrialdeek (Angloak, jutoak, bikingoak, saxoiak, normandiarrak...) ez zituzten guztiz menperatu edota asimilatu.\nZelta nazio edo herrialdeak.\nGaur egun, sei naziok betetzen dituzte irizpide horiek, Iberiar penintsulako lurralde batzuek ere beren burua zeltatzat hartzen duten arren.\nZelta Liga erakundearen arabera honako sei herrialde hauek dira:\nAmerikan.\nArgentinako Chubuteko probintzian bizi dira galestar jatorriko milaka pertsona, horietako batzuk galesdunak.\nKanadan, Eskozia Berrian bizi dira gaelikodunak (Cape Bretonen bereziki), eta Ternuan irlanderadunak.\nIberiar penintsulan.\nPenintsularen iparraldean, herrialde batzuek ez dituzte nazio zeltatzat hartzeko historia edo hizkuntza irizpideak betetzen, baina ustezko arrazoi \"kulturalak\" direla eta, euren burua zeltatzat hartzen dute. Galizia eta Asturies dira nagusiki; eta, neurri apalago batean, Leon eta Kantabria ere bai."}
{"id": "47854", "revid": "6327", "url": "https://eu.wikipedia.org/wiki?curid=47854", "title": "Molotov-Ribbentrop itun", "text": ""}
{"id": "47855", "revid": "1545", "url": "https://eu.wikipedia.org/wiki?curid=47855", "title": "Betalaktamiko", "text": "Betalaktamikoak antibiotikoen familia bat dira. Izena bere egitura molekularretik dator: talde honetako antibiotiko guztiek eraztun beta-laktamikoa baitute molekularen erdian. Gaur egun, bost talde handitan banatzen ditugu: penizilinak, zefalosporinak, karbapenemak, monobaktamak eta beta-laktamasaren inhibitzaileak.\nPenizilinak.\nPenizilina izan zen multzo honen lehenengo sendagaia, Alexander Flemingek topatutakoa."}
{"id": "47861", "revid": "1491", "url": "https://eu.wikipedia.org/wiki?curid=47861", "title": "Hizkuntzarteko informazioa eskuratzea", "text": ""}
{"id": "47862", "revid": "237", "url": "https://eu.wikipedia.org/wiki?curid=47862", "title": "Biruela", "text": ""}
{"id": "47863", "revid": "237", "url": "https://eu.wikipedia.org/wiki?curid=47863", "title": "Nafarreria (gaixotasuna)", "text": ""}
{"id": "47866", "revid": "336", "url": "https://eu.wikipedia.org/wiki?curid=47866", "title": "Zenbakizko kognizioa", "text": "Zenbakizko kognizioa zientzia kognitiboaren azpigai bat da, zeinek zenbakien eta matematiken alderdi neuronala, garapenezkoa eta kognitiboa ikasten dituen.\nZientzia kognitiboaren saiakuntza askorekin, gai hau oso gai diziplinartekoa da. Psikologia kognitiboa, garapenaren psikologia, neurozientzia eta hizkuntzalaritza kognitiboen ikerkuntzak barne hartzen ditu. Jakintzagai honek matematiken filosofiaren inguruko auzietan elkarri eragiten dioten arren, kezkatuago dago auzi esperimentalengatik.\nAztergaiak.\nZenbakizko kognizioaren eremuaren barnean, honako gaiak daude:\nAlderaketa-ikerlana.\nHainbat ikerkuntzak erakutsi dute, animaliek, arratoiek, lehoiek eta primate espezie ezberdinek, zenbaki zentzu hurbildua dutela ( zenbatekotasuna deitua). Adibidez, arratoi bati erakusten zaionean sari moduan janaria jasotzeko palanka bat 8 edo 16 aldiz sakatu behar duela, azkenean hau egiten ikasiko du. Arratoiak gose direnean, beraien portaera palanka sakatzeko orduan azkarragoak izango da. Gose diren eta ongi elikatutako arratoiek zenbat aldiz eta zein denbora behar duten palanka sakatzeko da aurreko ikerketatik jasotzen den informazioa.\nBeste ikerketa batzuekin, berdinki gertatu da. Afrikako oihanean ezkutatutako bozgorailuak jarri dituzte lehoien portaera naturala (ez trebatua) aztertzeko. Bozgorailu hauek, lehoi orroak sortu ahal dituzte, batetik bostera. Lehoi eme bakarti batek entzuten baldin baditu, adibidez lehoi ar ezezagun baten hiru orro, alde egingo luke, baina berarekin bere lau ahizpa baleude, arakatzera joango litzateke. Honek adierazten du lehoiek gehiago noiz diren esan ahal dutela, eta zentzumenezko modalitate ezberdinetan oinarrituz egin ahal dutela. Honekin iradokitzen dute zenbatekotasuna kontzeptu multisentsoriala dela.\nGarapen ikerlana.\nGarapen psikologikoaren ikerketek adierazi dutenez, haurrek, animaliak bezala, zenbakiaren zentzu hurbila daukate. Adibidez, ikerketa batean, haurrei askotan 16 puntutako ilarak aurkezten zitzaizkien (bloke batean). Kontrolak egiten ziren, tokian zeuden zenbakizkoak ez ziren parametroak baztertzeko, adibidez, azalera gunea, argitasuna, zirkunferentzia, etab. Haurrei 16 puntutako erakusgai ugari erakutsi ondoren, horretara ohitu egiten ziren edo erakusgaiari denbora luzez begiratzeari uzten zioten. Ondoren, haurrei 8 puntuko erakusgaia aurkezten zitzaien eta denbora luzeagoa hartzen zuten erakusgai berria begiratzeko.\nZenbakizkoak ez ziren faktoreak baztertzeko zeuden kontrol kantitateagatik, ikertzaileek esan zuten sei hilabeteetako haurrek 8-16 arteko ezberdintasunei sentikorrak direla. Ondoren egindako ikerketetan, antzeko metodologiak erabilita, sei hilabeteko haurrek, zenbakiak ezberdindu ahal dituztela erakusten dute, 2:1 kozientea ezberdinduz (8 vs 16 edo 16 vs 32) baina ez 3:2 kozientea (8 vs 12 edo 16 vs 24). Beste alde batetik, hamar hilabeteetako haurrek arrakasta izan zuten bi kasuetan, 2:1 kozientean eta baita 3:2an ere. Honekin iradokitzen dute adinaren arabera zenbatekotasunaren inguruko sentsibilitatea handitzen dela.\nBeste ikerketa batzuetan, Karen Wynnek eta bere kideek erakutsi zuten lau hilabete baino gazteagoak diren haurrek batuketa eta kenketa sinpleak egiteko gaitasuna dutela, (1+1=2 eta 3-1=2) esaterako. Hau frogatzeko, Wynnek eta bere kideek \u201cikusmin bortxaketa\u201d paradigma erabili zuten. Horretan, haurrei pantaila baten atzean ezkutatzen den Mickey Mouse panpina eta honi jarraitzen dion beste panpina bat erakutsi zioten. Pantaila jaistean haurrei Mickey bakarra erakusten bazitzaien (\u201cezinezko gertakaria\u201d) haurrek bi Mickey erakusten zitzaienean baino denbora gehiago behar zuten egoera begiratzeko (\u201cposiblea den gertakaria\u201d). Baina hau egia da gertakari kopurua lau baino handiagoa ez baldin bada (adibidez, haurrek 4-2=2 egitean huts egiten dute).\nIkerlan neuropsikologikoak eta neuro-adierazgarriak.\nGizakiaren ikerkuntza neuro-adierazgarri batzuk frogatu dute lobulu parietaleko zonalde batzuk, barne hartuta ildo intraparietala (IPS) eta beheko lobulu parietala (IPL), aktibatu egiten direla galdetua denean kalkulu zeregin bat egiteko. Bietan oinarrituta, neuro-adierazpenean eta neuropsikologian, ST. Dehaene eta bere kideek iradoki dute bi estruktura parietal hauek rol osagarriak betetzen dituztela.\nIldo intraparietala pentsatua dago ostatu emateko zirkuitu sistemari, zeintzuk zenbakizko balioespenean eta zuzeneko kalkuluan inplikatuak dauden, kenketan esaterako. Beheko lobulu parietala, berriz, pentsatua dago biderketak bezalako ekintzetan inplikatzeko. Hau horrela, beheko lobulu parietalean kaltea daukan gaixo atek kenketak egiteko gai izango da baina ez biderketak egiteko, eta kontrakoa ildo intraparietalean kaltea duen gaixoarentzat. Aurrekoei gehitzen zaie aurre lobulua, zeina memorian eta atentzioan inplikatua dagoen.\nEtorkizunean ikerkuntzak egitea beharrezkoa izango da arreta, hizkuntza eta oroimenak zenbakizko prozesuetan dute inplikazioak zehazteko.\nTximinoen unitate indibiduala neurofisiologian, topatu ditu neuronak burmuineko aurrealdean eta ildo intraparietalean ere. Neurona hauek zenbakiei erantzuten diete. Ikerketa batzuetan, Andreas Niederrek tximuak ekintza batzuk egiteko trebatu zituen.\nAdibidez, tximuari erakusten zaio lau puntutxo dituen eremu bat, ondoren eskatzen zaio hau buruz ikastea aurretik kendu baino lehen. Segundo batzuk igaro igaro eta gero, bigarren eremu bat erakusten zaie. Bigarren eremu honetako puntutxo kantitatea lehenagokoarekin bat etortzen bada, tximuak palanka bat heldu beharko du.\nProzesuan zehar finkatutako aktibitate neuronalak erakusten du ildo intraparietalean eta burmuinaren aurrealdean dauden neuronak \u201chobetsitako zenbatekotasuna\u201d dutela. Horrela, esaten dugu, neurona hauek bat datozela zenbatekotasun espezifikoekin. Erantzun neuronal hauek Weber-en legeak jarraitzen dituzte. Hau ere baieztatua izan da beste dimentsio sentsorial-etarako eta haurren eta animalietan ikusitako zenbakizko portaeretarako."}
{"id": "47867", "revid": "646", "url": "https://eu.wikipedia.org/wiki?curid=47867", "title": "Kinolona", "text": "Kinolonak edo fluorkinolonak antibiotikoen familia bat dira. Oso erabilgarriak eta erabiliak dira, eta daukaten arazo nagusia da erresistentzia tasa, hain zuzen ere. Gernu-infekzioen aurkako sendagaiak dira batez ere, biriketakoak tratatzeko ere ematen dituzten arren. Espektro zabala eta ekintza bakterizida duten botika antibakterianoak dira.\nSailkapena.\nLau belaunaldietako kinolonak ditugu gaur egun.\nLehen belaunaldietakoak.\nAzido pipemidiko eta oxolinikoa dira, gaur egun asko erabiltzen ez direnak.\nBigarren belaunaldietakoak.\nOraindik oso ohikoa den ziprofloxazinoa dugu talde honetan, norfloxazino eta ofloxazinoarekin batera.\nHirugarren belaunaldietakoak.\nLevofloxazinoa da kinolona berrien artean zaharrena, erabilera oso hedatua daukana eta batik bat pneumoniak eta bestelako biriketako infekzioak sendatzeko ematen dena.\nLaugarren belaunaldietakoak.\nMoxifloxazinoa da kinolona berrien artean berriena, Levofloxazinoaren espektro antzekoa daukana.\nAlboko eraginak.\nKinolonak nahiko antibiotiko seguruak dira, alboko eragin gutxi ematen dituztenak."}
{"id": "47878", "revid": "119347", "url": "https://eu.wikipedia.org/wiki?curid=47878", "title": "Schindler's List", "text": "Schindler's List (euskaraz \"Schindlerren Zerrenda\") 1993ko Steven Spielberg estatubatuar zinema zuzendariak zuzendutako gerra drama filma bat da. 1982ko Thomas Keneallyren australiar idazlearen \"Schindler's Ark\" (\"Schindlerren Kutxa\") liburuan oinarrituta dago. Liam Neeson, Ben Kingsley, Ralph Fiennes, Caroline Goodall, Jonathan Sagall eta Embeth Davidtz aktoreek antzeztu zuten.\nFilmak Oskar Schindlerren istorioa kontatzen du, Bigarren Mundu Gerran holokaustotik 1000 judu poloniar inguru salbatu zituen Sudeteetako enpresaburu katolikoarena. Liam Neesonek jokatu zuen Schindlerren paperean, Ralph Fiennes Amon G\u00f6th SSko ofiziala izan zen, eta Ben Kingsley Itzhak Stern, Schindlerren idazkari judua.\nFilma oso arrakastatsua izan zen bai ekonomikoki bai kritikoki. Izan ere, besteak beste, zazpi Oscar irabazi zituen: film onenarena, zuzendari onenarena, eszenatoki onenarena, musika onenarena, dekoratu onenarena, muntaketa onenarena eta argazkilaritza onenarena.\nBitxikeria gisa, filmaren azken eszenan entzuten den \"Jerusalem Urrezkoa\" israeldar abestiaren doinua \"Pello Joxepe\" euskal abesti herrikoiaren doinuan oinarritu dago.\nArgumentua.\nBigarren Mundu Gerra (1939-1945). Oskar Schindler (Liam Neeson) giza harremanetarako talentua duen alemaniar enpresaburu bizizalea da, horretaz baliatuz nazien begiko izateko egitasmo bat burutuko du. 1939an alemaniarrek Polonia inbaditu ostean Schindlerrek bere harremanei esker Krakoviako lantegi baten jabetza lortuko du. Lantegi horretan ehundaka judu langile gisa enplegatuko ditu. Bertako arduradun judua (Ben Kingsley) lantegiko itzalpeko zuzendaria izango da, Schindlerrek enpresaburuaren betebeharrekiko erabat ezjakituna baita. Baina naziek ez dakitena Shcindlerrek juduak kontzentrazio-esparruetatik eta heriotz ziur batetik salbatzeko bere lantegiaz baliatzen ari dela da."}
{"id": "47879", "revid": "71150", "url": "https://eu.wikipedia.org/wiki?curid=47879", "title": "2007ko Irlandako Errepublikako Hauteskunde Orokorrak", "text": "2007ko Irlandar Hauteskunde Orokorrak maiatzaren 24an ospatu ziren, Presidenteak 29. D\u00e1il-a deuseztatu ostean Taoiseach-ak eskatu zuelarik. Irlandako parlamentuaren 166tik 165 eserleku hautatu ziren.\nHautagai Nagusiak.\n1997 eta 2007 artean Fianna Fail eta Demokrata Progresistak egon ziren gobernuan. Hauteskunde hauetan gobernu eredu hau errepikatu edo Fine Gael- Irlandako Alderdi Laborista- Berdeak koalizio baten artean aukeratzen zuten Irlandarrak. Inkesta gehienen arabera Sinn Feinek ere eserleku gehiago lortu behar zituen.\nEmaitzak.\nFianna Failek, eserlekuak galdu arren, espero zen baina emaitza hobea izan zuen, eta gobernua osatuko du. Hala ere, Demokrata Progresistak, FFren gobernu kideak ia eserleku guztiak galdu zituzten. Ortzadarraren koalizioa (FG-Laboristak-Berdeak), eserleku asko irabazi arren ez zuten gehiengoa lortu.\nEkainaren 14an 30. \"D\u00e1il\"ak Ahern \"Taoiseach\" hautatu zuen, Fianna Fail, Demokrata Progresistak eta Berdeen botoekin."}
{"id": "47880", "revid": "201", "url": "https://eu.wikipedia.org/wiki?curid=47880", "title": "Geoplanoa", "text": ""}
{"id": "47884", "revid": "336", "url": "https://eu.wikipedia.org/wiki?curid=47884", "title": "Bloke logiko (ikasmateriala)", "text": "Haur hezkuntzan, bloke logikoak kolore, eite, tamaina eta lodiera ezberdinetako 48 piezako tresna didaktikoa da, logika eta matematikaren irakaskuntzan maiz erabiltzen dena. William Hullek (1884-1952) asmatu zituen baina Zoltan Dienes izan zen bere erabilera zabaldu zuena, batez ere Kanada eta Australiako eskoletan. Piezak haurrek manipulatzen errazak dira, eta egur edo plastikozkoak izan daitezke.\nKoloreari buruz gorria, urdina eta horia bereizten dira; eiteari buruz, hirukia, laukia, borobila eta laukizuzena; tamainaz handia zein txikiak izan daitezke eta lodieraz lodiak zein meheak. Horrela, guztira 3\u00d74\u00d72\u00d72=48 pieza ezberdin sortzen dira, denak gutxienez ezaugarri bati buruz ezberdinak.\nErabilgarritasuna.\nBloke logikoekin ariketak egin ondoren, helburuak hauek bilatzen dira:"}
{"id": "47885", "revid": "237", "url": "https://eu.wikipedia.org/wiki?curid=47885", "title": "Ikastetxe", "text": ""}
{"id": "47886", "revid": "58701", "url": "https://eu.wikipedia.org/wiki?curid=47886", "title": "Suharto", "text": "Suharto (, \"Suhart\u00e5\"; Kemusuk, 1921eko ekainaren 8a - Jakarta, 2008ko urtarrilaren 27a) Indonesiako militar eta politikaria izan zen, errepublikako bigarren presidentea 1967tik 1998 arte.\nBizitza.\nJava uharteko Kemusuk herrixkan jaio zen, Yogyakartatik hurbil. Herbeheretako gudarosteko kide izan zen eta japoniarrek antolatu zuten Indonesiako gudarostean sartu zen 1943an. 1965ean, estatu kolpe baten bidez, aginpidea hartu zuen higikunde militarraren burua izan zen. Sukarno lehendakariaren gobernuan esku handia izan zuen, baina Suhartok bere kargua uztera behartu zuen hura eta lehendakaritza eskuratu zuen 1968an.\nIndonesiako Errepublikako presidentea izan zen 1967tik 1998ra. Agintean iraun zuen hiru hamarkada horietan \"Orden Berria\" (indonesieraz: \"Orde Baru\") izeneko politika erabili zuen: gobernu zentral gogorra militarrek babestua. Komunismoaren kontrako joerak Mendebaldeko herrialde askotako babesa ekarri zion. Urte askotan, Indonesia izan zen AEBengandik diru gehien jasotzen zuen bigarren herrialdea, Israelen atzetik. Komunismoaren aurkako errepresioak ez zuen mugarik izan, eta ehunka mila lagun hil ziren bere agintaldian. 1975ean, Ekialdeko Timorren anexioak hamarka mila pertsonaren heriotza eragin zuen.\n1990eko hamarkadarako, gobernuaren autoritarismoak eta ustelkeriak nahigabea hedatu zuten herri osoan zehar. 1997-1998an, Asiako hego-ekialdeko finantza krisiak bete-betean harrapatu zuen Indonesia, herrialdeko bizi-kalitateak behera egin zuen, eta Suharto galduz joan zen instituzio zibil eta militarren artean zeukan babesa. 1998an, oso istilu larriak izan ziren, eta ikasleak astebetez egon ziren kalean hiriburuan; ia 500 lagun hil ziren. Azkenik, 1998ko maiatzean dimisioa eman zuen, eta presidenteordeak, Bacharuddin Jusuf Habibiek, hartu zuen presidente kargua. Ondoren, erretretan bizi zelarik, auziperatu nahi izan zuten, baina ezinezkoa izan zen, haren osasun ahula zela-eta."}
{"id": "47887", "revid": "7624", "url": "https://eu.wikipedia.org/wiki?curid=47887", "title": "Holokaustu judua", "text": ""}
{"id": "47890", "revid": "105290", "url": "https://eu.wikipedia.org/wiki?curid=47890", "title": "Madhab", "text": "Eskola juridiko islamiarrak ( Madhab bezala ezagunak) Islamaren jurisprudentzia (\"Fiqh\") irakasten den eskolak dira.\nIslama sortu eta lehenengo 150 urteetan zehar, eskola islamiar asko zeuden, baina gaur egun, soilik bost geratzen dira. Sunitarren artean Hanafi, Maliki, Shaafi eta Hanbali; eta xiitarrek berriz, beraien eskola dute: Yafari."}
{"id": "47892", "revid": "105290", "url": "https://eu.wikipedia.org/wiki?curid=47892", "title": "Hanafi", "text": "Hanafi () Abu Hanifah imamak (Kufan 699-767) sortutako eskola juridiko islamiarra edo madhab-a da. Eskola guztietatik sakratuak kontsideratzen diren testuen interpretazio malguena egiten duena da. Zabalpen gehiena duen eskola da, musulman guztien %45ak jarraitzen duelarik: Abbastarren eta Otomandarren inperioetan eskola ofiziala izan baitzen.\nGaur egun, Turkia, Siria, Irak, Jordania, Palestina, Balkanak, Kaukasoa, Pakistan, Afganistan eta Asiako ekialdean arrakasta gehien duen eskola da."}
{"id": "47893", "revid": "90799", "url": "https://eu.wikipedia.org/wiki?curid=47893", "title": "Shaafi", "text": "Shaafi (, \"\u0160\u0101fi\u02bf\u012b\") Muhammad ibn Idnis ibn al-Sh\u0101fi\u02bf\u012b-k (Gaza 767-820) sortutako eskola juridiko islamiarra da. Batez ere Hanafi eta Maliki eskolek eginiko jurispruzentziarekin eginiko sintesiez sortu zen. Gaur egun, Egipto eta Kurdistanen nagusitasuna dauka. Indonesia, Pakistan, India, Siria, Jordania eta Iraken jarraitzaile ugari mantentzen dituelarik."}
{"id": "47894", "revid": "105290", "url": "https://eu.wikipedia.org/wiki?curid=47894", "title": "Maliki", "text": "Maliki () Malik ibn Shaafik (Medina 767-795) sortutako eskola juridiko islamiarra edo \"madhab\"a da. Zurruntasun handikoa da batez ere Hanafi eskolarekin konparatuaz. Afrika osoan (Egipto izan ezik) eta Golkoko estatuetan, aplikatzen da. Al-Andalusen nagusia izan zen."}
{"id": "47899", "revid": "105290", "url": "https://eu.wikipedia.org/wiki?curid=47899", "title": "Hanbali", "text": "Hanbali () Ahmad bin Hanbal imanak (Bagdad 780-855) sortutako eskola juridiko islamiarra edo \"madhab\"a da. Denetatik zorrotz eta gogorrena da. Saudi Arabian eta Qatarren ofizialak dira."}
{"id": "47900", "revid": "237", "url": "https://eu.wikipedia.org/wiki?curid=47900", "title": "Islamiar eskola juridiko", "text": ""}
{"id": "47901", "revid": "237", "url": "https://eu.wikipedia.org/wiki?curid=47901", "title": "Eskola juridiko islamiarra", "text": ""}
{"id": "47903", "revid": "137486", "url": "https://eu.wikipedia.org/wiki?curid=47903", "title": "Hezkuntza", "text": "Hezkuntza ezagutzak, baloreak, ohiturak, pertsonen sozializazioa eta jokatzeko moduak transmititzen dituen bi norabideetako gizarte-prozesua eta horren emaitza da. Hezkuntza sozializazio eta kontzientziazio kultural, moral eta konduktualaren prozesu bezala ere uler daiteke. Horrela, belaunaldi berrietako gizabanakoek aurreko belaunaldikoen ikuspuntuak, jokamoldeak eta ezagutzak \"ikasi\" edo bereganatzen dituzte, horiek une historikora edo kulturalera egokituz. Hezkuntza sistema, biztanlea hezitzea ahalbidetzen duen hainbat osagairekin osatutako egitura da. Eskolak, unibertsitateak, bibliotekak, irakasleak, besteak beste, sistema honen parte dira.\nHelburuak.\nGaur egungo hezkuntzaren helburua honako hauek dira:\nKudeaketa.\nEstatua da\u00a0 hezkuntza sistemaren gestio eta erregulazioaren\u00a0 erantzule. Hezkuntza Ministerioaren edo antzeko organismoen bitartez, gobernatzaileak, lurralde bakoitzeko hezkuntzaren garapenerako oinarriak finkatzen dituzte. Modu honetan ikasketa programak zehaztuko dira eta oinarrizko hezkuntzako praktikak finkatuko dira, besteak beste.\nHezuntza sisteman, Estatua ez da bakarrik aritzen. Estatu mailan kudeatzen diren instituzioak existitzen dira (hezkuntza publiko moduan ezagutzen dena). Baina hezkuntza zerbitzua eskaintzen duten eta korrituak bilatzen duten sektore pribatuak ere badaude. Hezkuntza sisteman,\u00a0 eskola publikoak eta eskola pribatuak, unibertsitate publikoak eta unibertsitate pribatuak eta abar elkarbizitzen dira.\nHezkuntzarako sarbidea giza eskubideen parte denez, Estatuak, pertsona guztiek parte hartzen dutela bermatu behar du. Herritar guztiek derrigorrezko hezkuntza osatzeko, hezitzeko eta gizartean egoki moldatzeko eskabide superiorretarako aukera izan behar dute.\nHezkuntzaren oinarriak.\nHezkuntza, lau oinarrizko ikasketetan egituratzen da (Jacques Delors):\n- Ezagutzen ikasi: Ikasketa mota honek, garrantzi gehiago ematen dio materiaren erabilpenari, sailkatutako ezagupenei baino. Gizakion bizitzarako medio eta xede kontsideratu daiteke. Duintasunarekin bizitzeko, trebetasun profesionalak garatzeko eta besteekin komunikatzeko; pertsona bakoitzak inguruko munduan ulertzean oinarritzen da.\n- Egiten ikasi: Ikasleak, hainbat interakzio eta taldean lan egitera trebatzen ditu. Honen helburua, beraien ingurunean modu positiboan eragitea da.\n- Batera bizitzen ikasi: Besteekin kooperatzen eta bizitzen irakastean datza. Independentzia ezberdinak osatzeko, ulermena eta tolerantzia beharrezkoak dira.\n-Izaten ikasi: Hezkuntzak pertsona bakoitzaren garapen globalean lagundu behar du.\nHezkuntza motak.\nHiru hezkuntza mota daude: Formala, ez formala eta informala.\nHezkuntza formala.\nHezkuntza formala ingurune egituratu batean antolatzen da, helburu zehatza izanik ikasleei irakastea. Gehienetan, hezkuntza formala eskola inguruan egiten da, hainbat ikasle hartzeko gaitasuna duten ikasgeletan, eta dagokion gaian kualifikatua eta graduatua den irakasle baten eskutik. Eskola sistema gehienak pentsatuak dira balio eta ideal batzuen inguruan; balio eta ideal horiek baldintzatzen dituzte sistema horren hezkuntza hautu guztiak. Hautu horiek dira curriculuma, antolaketa ereduak, ikasteko espazio fisikoen moldaketa, ikasle-irakasleen arteko elkartrukeak, ebaluazio metodoak, gelen tamaina, hezkuntza aktibitateak eta abar.\nUNESCO-k hezkuntza moten nazioarteko sailkapena (ISCED) sortu zuen, hezkuntza sistemak konparatzeko asmoz. 1997an, zazpi irakaskuntza maila eta 25 sail zehaztu zituen. Gerora, sail horiek bereizi zituzten, beste proiektu bat sortzeko. Gaur egungo ISCED 2011 bertsioak bederatzi maila dauzka, eta ez zazpi. Hain zuzen, doktorego aurreko maila hiru mailatan zatitu zuten. Eta maila apalena zabaldu zuten, 3 urtetik beherako haurrentzako hezkuntza garapen programak ere kontuan hartzeko.\nHaur hezkuntza.\nHaur hezkuntzaren helburua da haurren garapen goiztiarra laguntzea, eskolan parte hartzeari begira. Bi multzotan banatzen da. Batetik, 3 urtetik beherako haurrentzako hezkuntza dago, hala nola ISCED 01 maila. Horiek haurtzaindegiak dira.\nAma eskolak edo eskolaurreak izaten dira 3 urtetik 6 edo 7 urtera arteko umeentzat. Hori ISCED 02 maila da. Herrialde batzuetan 6 urtera arte irauten du eskola horrek, beste batzuetan 7 urtera arte. Adin tarte horretan, haurrek beren kideekin eta irakasleekin harreman erraza daukate. Ama eskola edo eskolaurre horiek eskola aurreko programak eskaintzen dizkiete 3 eta 5-7 urte bitarteko haurrei, alde fisiko, intelektual eta morala garatzeko.\nLehen hezkuntza.\nLehen hezkuntza edo lehen maila (ISCED 1 maila) irakaskuntza formal eta egituratuaren lehen lau-zazpi urteetako fasea izaten da. Haurrei, letretako eta zenbakietako konpetentzia funtzionalak ematea du helburu, eta oinarri sendoa eskaini nahi du ezagutzen eta norbere garapenaren zein garapen sozialaren arlo gehienetan, bigarren hezkuntzarako bidea helburu.\nZenbait lekutan 5 urterekin, beste batzuetan 6 urterekin eta beste batzuetan 7rekin hasten dira lehen hezkuntzan. Hori aldakorra da herrialde batetik bestera, baina baita, kasu batzuetan, herrialde bereko leku batetik bestera ere.\n2008an, mundu osoko 6 eta 12 urte bitarteko umeen %89 zegoen izena emanda lehen hezkuntzan, eta portzentai horrek gora egin du ordutik hona. UNESCO-ren \u201cHezkuntza guztientzat\u201d programen baitan, herrialde gehienak engaiatu dira eskolatze unibertsala lortzera, eta beste hainbat herrialdetan derrigorrezkoa da.\nBigarren hezkuntza.\nLehen eta bigarren hezkuntzaren arteko banaketa ez da denetan adin berean egiten, baina, gehienetan, 11-12 urteko adin tartean egiten da. Zenbait herrialdetan, bigarren hezkuntzak bi zati izaten ditu: \"middle school\" eta \"high school\" gisa izendatzen dira ingelesez; kolegioa eta lizeoa dira Ipar Euskal Herrian eta Frantzian; Bigarren Hezkuntza eta Batxilergoa Hego Euskal Herrian eta Espainian.\nHezkuntza eta instrukzioa.\nInstrukzioak edozein ezagutzari egiten dio erreferentzia. Pertsona batek edozein hezitzailerik gabe ikas dezake. Beste alde batetik, hezkuntzak, prezeptuak, ariketak eta pertsonen gaitasun intelektualen, kulturalen, fisikoen eta moralen adibideak garatzeko balio du .\nBehin kontzeptuak zehaztuta, desberdintasunak agerikoak dira. Hezkuntzak gizabanakoaren pertsonalitate guztia barne hartzen du.\nEsfortzua, ohitura eta metodoa izan dira mendeetan zehar norbait izatera iristeko bete beharreko zereginak (Montesquieu). Premisa hauetatik abiatuz, Locke bezalako pentsalari handiek argi zuten hezteko, ez dela irakurketan eta diktaketetan bakarrik oinarritu behar, baizik eta, behaketan eta errespetuan.\nHeztea askatasunerako bidea bada, instrukzioa funtzio sozial bat betetzeko behar dugun irakaskuntzaren ezagutzan bihurtzen da.\nBadirudi hezkuntza gaur egun, ikasleak ikasi behar duen edukietan oinarritzen dela, gerora begira demostratu ahal izateko, azterketa baten bidez dakiena nahiz eta memoriaz izan.\nHezkuntza prozesu ebolutibo eta konstantea da, non gizakiaren jokaera moldatzen du ezagutza eta esperientzien bidez. Honakoa, formal edo informala eta kontzientea edo inkontzientea izan daiteke.\nEbaluazioa.\nEbaluazioa modu sistematiko eta objektiboan, pertinentzia, eraginkortasuna, efizientzia eta heziketa jardueraren inpaktua determinatzen duen prozesua da eta erabakiak zehaztu ahal izateko informazioaren bilketan datza. Honen ikuspuntutik, ebaluazioa ez da inoiz amaitzen, egiten den ekintza bakoitza ebaluatu behar baita. Era berean esan daiteke, ebaluazioa ikaskuntza esanguratsuan aldez aurretik helburuen betetze-maila ikertzera bultzatzen duen prozesua dela.\nIkasketarako erreminta administratiboa eta etengabeko jarduerak zein planifikazioa, programazioa eta etorkizuneko erabakien hartzea hobetzera orientatutako prozesu eratzailea osatzen du.\nEbaluazioak, jasotako ezaguerak neurtzea baimentzen du, eta jarritako aurreikuspenak betetzeko helburuarekin, ikasleek izandako aurrerapenen informazioa proportzionatzen du\nHezkuntza ebaluazioa, prozesu sistematiko eta bideratua da. Bertan, elementu multzo batek esku hartzen du: formazio profesionalaren entsegu edo praktika, proiektu integratzaile bat, eskola bateko antzerki emanaldia, ikasketa informatikoak, entsegu frogak, etab. Elementu hauek, subjektuak planteatutako helburuak ea betetzen dituen determinatzen du; horrela, bere jarreran aldaketa esanguratsuak izateko.\nIkasleak helburu bezala izateaz gain, kontuan hartzen ditu irakasle eta irakasle ez diren langileak, curriculum-a, baliabideak, planak, programak, proiektuak, estrategia metodologikoak eta helburu moduan, integralki ebaluatzea duten instituzioak.\nEbaluazioa, portaera eta errendimendu aldaketei bideratutako prozesu dinamiko, jarraia eta sistematiko bezala kontzeptualizatu daiteke. Horien bitartez, helburuen arabera egindako lorpenak egiaztatzen dira.\nDefinizio alternatiboa.\nEbaluazioetarako hainbat sailkapen daude, baina aplikatzeko unean, hauek bereizten dira:\nHistoria.\nHezkuntza hasi zen helduek gazteak entrenatzen zituztenean gizarterako ezagupen eta trebetasunekin. Gizartean tradizionalki, ahoz edo imitazioaren bitartez egin da transmisio hori. Istorioen narrazioak, ezagupenak, baloreak eta trebetasunak hurrengo belaunaldira pasatu zituzten. Munduan zehar, kulturek, beraien ezagupenak eta trebetasunak, imitazioaz gain, beste modu batzuetan erraz ikas zitezkeela zabaltzearekin, hezkuntza formala hasi zen garatzen.\nHistoriaurrea.\nHezkuntza historiaurrean hasi zen, helduek umeei haien gizarterako beharrezkoak ziren konpetentziak\u00a0irakatsi nahi zizkietelako. Alfabetatu aurreko gizarteetan, ikasketa hori ahoz eta imitazio bidez egiten zen. Narrazio horrekin jakintzak, balioak eta konpetentziak transmititu ziren belaunaldiz belaunaldi. Denborarekin, beren konpetentzietatik haragoko jakintzak eskuratu zituzten, eta ez zen gehiago nahikoa imitazio bidez ikastea. Horregatik, eskola formalak sortzen hasi ziren. Egiptoko Inperio Ertainean (K.a. 2500 - K.a. 1750) eskolak existitzen ziren.\nAntzinaroan.\nAntzinaroaren hasieran, Indiako, Txinako, Egiptoko eta Hebrear kulturaren kontzepzio eta praktikak kokatu behar dira.\nEuropan.\nAntzinaron, Platonek Atenasko Akademia sortu zuen; hura zen Europako lehen goi mailako irakaskuntza erakundea. Egipton, Alexandria hiriak eman zion jarraipena Atenasko eskolari, K.a. 330ean. Garai hartan eraiki zuten Alexandriako liburutegi handia. Europako zibilizazioek, aldiz, alfabetatze eta antolaketa galera handia jasan zuen, Erromako Inperioa erori ondoren.\nTxinan.\nTxinan, Konfuzio (K.a 551-479) izan zen herrialde hartan eragin handiena izan zuen antzinaroko filosofoa. Hark hezkuntzari buruz zuen ikuspegiak jarraitu du eragina izaten Txina, Japonia, Vietnam eta Koreako gizarteetan. Konfuzio ahalegindu zen buruzagi bat aurkitzen, bere gobernantza ereduaren idealak jarraituko zituena, baina ez zuen lortu. Hala ere, haren dizipuluek jarraitu zuten Ekialdeko Asian eragina izaten, Aro Modernora arte, Konfuzioren Analektak idatzi ondoren.\nHego Amerikan.\nAztekek ere bazuten hezkuntzarako teoria garatu bat. Hitz bat bazeukaten horretarako, nahuatl hizkuntzan: tlacahuapahualiztli (\u201cpertsona bat hezteko eta edukatzeko artea\u201d edo \u201cgizakiak indartzeko edo hezteko artea\u201d. Haien arabera, hezkuntza era zabalean ulertzen zen: etxetik hasi, eskola formalean jarraitu eta komunitateko bizitzan indartzen zen zerbait zen. Historialarien arabera, haientzat, hezkuntza formala derrigorrezkoa zen guztientzat, hala nola klase sozial eta sexu-genero guztientzat. Hezkuntza praktika multzo konplexu baten bidez, garrantzia ematen zitzaion iraganeko esperientzia eta herentzia intelektuala hurrengo belaunaldiari helarazteari. Helburua zen norbanakoaren garapena eta komunitatean integratzea.\nErdi Aroan.\nEuropan.\nErromako Inperioa erori ondoren, Eliza katolikoa izan zen Mendebaldeko Europako hezkuntzaren zabaltzaile bakarra. Elizak katedral-eskolak sortu zituen Erdi Aro hasieran, goi mailako hezkuntza zentro gisa. Horietako batzuk Erdi Aroko unibertsitate bihurtu ziren eta Europa modernoko unibertsitate askoren arbasoak izan ziren. Goi Erdi Aroan, Chartresko katedralak kudeatzen zuen Chartresko katedral-eskola, fama eta eragin handia zeukana.\nErdi Aroko Europa kristauko unibertsitate haiek oso ongi errotuta zeuden Mendebaldeko Europan. Ikerketarako askatasuna bultzatzen zuten, eta jakintsu eta filosofo andana bat sortu zuten, besteak beste Napoliko Unibertsitateko Tomas Akinokoa, Oxfordeko Unibertsitateko Robert Grosseteste eta Alberto Handia.\nBoloniako Unibertsitatea 1088an eratu zuten, eta hura hartzen da gaur egun ere indarrean dagoen unibertsitate zaharrentzat.\nMundu arabiarrean.\nEkialde Hurbilean (garai hartan, mendebaldean, iberiar penintsulatik, ekialdean, Indus ibairaino eta, hegoaldean, Maliko inperioraino hedatzen zena), zientziak eta islamiar matematikak garatu ziren, kalifa-herri islamikoaren garaian.\nPizkundea.\nPizkunde garaian, Europan, ikerketa zientifikoaren eta intelektualaren aro berri bat hasi zen. Halaber, greziar eta erromatar zibilizazio ohiak baloratzen ere hasi ziren. 1450ean, Johannes Gutenbergek inprimatzeko makina asmatu zuen. Horri esker, literatura lanak askoz azkarrago zabaldu ahal izan ziren. Inperioen aro europarraren garaian, Europako ideiak mundu osora zabaltzen hasi ziren, hezkuntza, filosofia, erlijioa, artea eta zientzien arloan. Misiolariek eta jakintsuek beste zibilizazio batzuetako jakintzak eta ezagutzak ere ekarri zituzten Europara, adibidez Txinatik itzuli ziren jesuitek. Jesuitek Europako jakintzak obrak (besteak beste Euklidesen \"Elementuak\") itzuli zituzten txinerara, eta Konfuzioren pentsamenduak itzuli zituzten Europako publikoarentzat.\nArgien Garaian hezkuntza ikuspegi laikoago batetik zabaltzen hasi zen, Europan.\nAro garaikidea.\nHezkuntza garaikidean, Estatuak kontrolatutako gaur egungo hezkuntza sistema ordenatuak jaiotzen dira . Gaur egun, herrialde gehienetan, denbora osoko irakaskuntza derrigorrezkoa da haur guztientzat, adin batera arte. Derrigorrezko irakaskuntzaren hazkunde horregatik eta demografiaren hazkundearengatik, Unesco-ren kalkuluen arabera, hurrengo 30 urteetan hezkuntza formala jasoko duten pertsonak gehiago izango dira orain arte jaso duten guztiak baino.\nEuskal Herriko hezkuntzaren historia.\nZalantzarik gabe Euskal Herriko Unibertsitatearen sorrerak eta garapenak zuzenean eragin dute Euskal Herriko hezkuntzaren historiaren ikerketa bilakaeran (baita euskaraz burutu izan den ekoizpen historiografikoan), hain zuzen Pedagogiako ikasketen bultzadaz eta, bereziki, Euskal Herriko hezkuntzaren historiari buruz eskaini izan diren doktorego ikastaro eta doktorego tesien eraginez. Dena den, Euskal Herriko hezkuntzaren historiak baditu ezaugarri orokor batzuk.\nHezkuntza ereduak munduan.\nEuskal Herria.\nHezkuntza Euskal Herrian nolakoa den ikusteko, Euskal Herrian bi hezkuntza sistema oso bestelakoak daudela jakin behar da, Espainia eta Frantziakoa. Espainiako estatuaren legedi pean dauden Hego Euskal Herriko Euskal Autonomia Erkidegoak eta Nafarroako Gobernuak hezkuntzaren gainean arauak sortzeko eskumena dute. Bertan euskarak ofizialtasun estatusa dauka EAE osoan eta Nafarroako iparraldeko zenbait lurraldetan. Ipar Euskal Herrian, ordea, Frantziako estatuak ez ditu hezkuntza eskuduntzak bertako erakunde politikoekin partekatzen, eta frantsesa da hizkuntza ofizial bakarra.\nEuskal Herriko hegoaldean, ikasleek ibilbide hau daukate:\nEuskal Herriko iparraldean, ikasleek Frantziako ibilbidea daukate:\nEspainia.\nEspainiako hezkuntza sistema, bost hezkuntza mailatan osatzen da:\nFrantzia.\nFrantziako hezkuntza sistemak bost maila dauzka:\nIrakaskuntza publikoan eskolatzen da ikasleen % 80a.\nEstatuak erakunde pribatuen zati bat finantzatzen du itunen eta hitzarmenen bidez.\nAmerikako Estatu Batuak.\nAEBko hezkuntza sistema, gehienetan, publikoa da; gobernuaren hiru mailen kontrolpean: federala, estatala eta tokikoa. Eskola garaiak hamabi urte irauten du. Haur Hezkuntza derrigorrezkoa da, baina haurtzaindegiko lehen urtea ez. Lehen Hezkuntzaren iraupena 6 urtetakoa da, eta beste hainbestekoa da Bigarren Hezkuntzaren iraupena ere.\nKlaseak irailean hasten dira, eta ikasturteak bi seihileko izaten du: irailetik abendura lehena, eta urtarriletik ekainera bigarrena. Bigarren Hezkuntzako ikasleek, lau edo bost irakasgai dituzte, eta klaseen iraupena ordu batekoa edo bi ordukoa izan daiteke.\nEskolak eskolaz kanpoko jarduerak ere eskaintzen ditu: banda, orkestra, korua, dantza, klubak, kirolak, antzerkia, batzarrak eta abar.\nBatxilergoa bukatu ondoren, goi mailako eskoletara joaten dira. Unibertsitatea ordainpekoa da. Askok maileguak egin behar izaten dituzte ikasketak ordaintzeko. Ikasle onei bekak ematen dizkiete.\nFinlandia.\nBere ikasleak oso ongi formatuta egotea lortzen dituen hezkuntza sistema ospetsuenetakoa, munduan osoarentzat erreferentzia dena, Finlandia da. PISA txostenetan urtetan atera dituen emaitza onei esker, besteak beste.\nHurrengo oinarri hauek dauzka:\nHego Korea.\nFinlandiako hezkuntza sistemaren ifrentzu bezala Hego Koreako hezkuntza sistema aurkezten da. Hego Korean ere oso emaitza onak atera izan dituzte urtetan PISA txostenetan. Hezkuntza sistema, ordea, Finlandiakoarekin konparatuta, oso bestelakoa da.\nKoreako ikasleek denbora luze-luzea ematen dute jarduera akademikoekin. Eskola ordutegi luzea dute eta ikasle gehienek, berez nahiko luzea den ordutegi hori oraindik ere gehiago luzatzen dute akademia pribatuetan, etxeko lanak behar bezala egiteko, azterketak prestatzeko, etab.\nLehiakortasun handiko sistema dela esaten da, lehia handia egoten da ikastetxe eta unibertsitate ustez onenetan sartzeko, eta ikasleek, batez ere ziklo amaieretan, estres maila handia jasan behar izaten dute."}
{"id": "47908", "revid": "105290", "url": "https://eu.wikipedia.org/wiki?curid=47908", "title": "Datu-baseak kudeatzeko sistema", "text": "Datu-baseak kudeatzeko sistema (euskaraz DBKS, gaztelaniaz SGBD eta ingelesez DBMS) datu-base fisikoaren eta bere erabiltzaileen artean dagoen programa bilduma da.\nSarrera.\nErabiltzaileek datu-basea atzitzeko, bertako datuak irakurri, aldatu edo ezabatzeko, egiten dituzten eskaerak DBKSk onartu eta bideratzen ditu, horretarako zenbait eragiketa eta tresna eskaintzen ditu. DBKSk datu-basearen erabiltzaileak hardware mailako xehetasunetatik babesten ditu, programazio-lengoaiek programatzaileekin egiten dutenaren antzera.\nAplikazio eta erabiltzaileei zerbitzatzeko sistema informatikoek erabilitako datuak, aplikazioekiko modu independentean egituratuak eta biltegiratuak egon behar dira. Hau lortzen da, bitartekari egiten duen software baten bidez (DBKS).\nDBKS-a datu basea sortu, antolatu eta erabiltzaileek edo aplikazioek egiten dituzten atzipen eskaerak erantzuteaz ardurazten da.\nDBKS-ren lengoaiak.\nDBKS-ek bi lengoaia mota eskaintzen du, Datu-Definizio Lengoaia (DDL) eta Datu-Maneiatze Lengoaia (DML), hurrenez hurren:\nDatu-definizio lengoaiak (DDL).\nDatu-basearen diseinua erabaki eta bere eskema kontzeptuala lortu ondoren, Datu-Definizioa Lengoaia (DDL) deitzen dugun lengoaia erabiliko da eskema kontzeptual hori DBKSk ulertzeko moduan definitu ahal izateko. Hortaz DDL lengoaiaren bitartez datu-basearen entitateak eta beraien arteko erlazioak deskribatu eta izendatuko dira. Kontzeptuala bezala, barneko eskema eta erabiltzaileen kanpoko bistak edo eskemak ere definitu beharko dira.\nDDLen bidez egindako definizioak DDL konpilatzaileak aztertu eta prozesatu ondoren, DBKSren katalogoan gordeko dira. Datu-basearen edozein datu, erlazio edo ezaugarri aldatu baino lehen, DBKSk katalogo horretan begiratu beharko du. Fitxategi berezi honek metadatuak edukiko ditu, datuei buruzko datuak eta DBKSk erabiliko du.\nDatu-maneiatze lengoaiak(DML).\nDatu-basearen eskemak konpilatu eta katalogoan gorde ondoren, bere datuekin lan egin ahal izateko DBKSk ulertuko duen eragiketa multzoa behar dugu. Eragiketa multzo hori Datu-maneiatze Lengoaiaren sintaxiak definitzen duena izango da."}
{"id": "47910", "revid": "843", "url": "https://eu.wikipedia.org/wiki?curid=47910", "title": "DBKS", "text": ""}
{"id": "47911", "revid": "27291", "url": "https://eu.wikipedia.org/wiki?curid=47911", "title": "Mihiztadura-lengoaia", "text": "Mihiztadura-lengoaia nemonikoak (laburdurak) erabiltzen duen behe-mailako programazio-lengoaia da, makina lengoaiaren parekoa baina modu sinbolikoan adierazita. Lengoaia horretan idatzitako programak makina-lengoaia bihurtzen dituen programari mihiztatzaile esaten zaio.\nSarrera.\nMihiztadura-lengoaian programazio lana eta hardwareren ezaugarriak bereizten dira. Honela ez ditugu ez memoriako helbide errealik, ez kode numerikorik erabili behar. Honen ordez instrukzioak sinbolikoki kodetzen dira. Instrukzio bakoitzari kode nemoniko bat dagokio, bere eginkizunarekin zerikusia duena.\nLengoaia hauek erabiltzen duten alfabetoa sinbolo edo nemoniko multzo batez osatuta dago. Lengoaia hauen ezaugarriak:\nBeste desberdintasun bat instrukzioen formatuan dago. Normalean, mihiztadura-lengoaian 4 elementu dituzte, batzuetan guztiak ez agertu arren: etiketa, agindu-kodea, eragigaiak eta oharrak.\nHonela ere, mihiztadura-lengoaiak harreman oso estua du makina-lengoaiarekin, mihiztadura-lengoaiaz idatzitako programako instrukzio bakoitza makina-lengoaian ere instrukzio bat izango baita. Desberdintasuna kodeketan eta formatuan dago.\nLengoaiaren diseinua.\nKonputagailuaren arkitekturaren arabera makina-lengoaia desberdina denez gero mihiztadura-lengoaia ere desberdinak izango dira. Historikoki \"IBM System/360\" sistemarena izan zen hedatuena, baina hori aldatzen joan da eta gaur egun ohikoenak ARM, MIPS, Intel x86 eta RISC dira. \nEdozein kasutan lengoaia horiek ezaugarri komunak dituzte diseinuaren ikuspuntutik.\nFormatua.\nIdatzi beharreko sententziak edo aginduak hiru motakoak dira:\nAginduak izango dira programaren lerro nagusiak, eta bertan agertu ohi diren elementuak ondokoak izan daitezke:\nAdibideak.\nIntel x86 lengoaian oinarritutako lehen adibideak\n MOV AL, 1h ; Kargatu AL erregistroan 1 balioa\n MOV CL, 2h ; Kargatu CL erregistroan 2 balioa\n MOV DL, 3h ; Kargatu DL erregistroan 3 balioa\nErregistroak eta konstanteez gain eragigai sofistikatuagoak erabil daitezke\n MOV EAX, [EBX] ; Eraman EAXra EBXn gordetako helbideko 4 byteak, memoriakoak\n MOV [ESI+EAX], CL ; Eraman ESI+EAX helbidera CL erregistroaren edukia \nMihiztatzailea.\nMihiztatzaile terminoa mihiztadura-lengoaian idatzitako iturburu kodea makinak erabili eta uler dezakeen makina lengoaiara bihurtzeaz arduratzen den programa informatiko mota bati dagokio. Aplikazio hauek programak errazago idazteko helburuarekin sortu ziren; zuzenean bitar sisteman idaztea, makinak uler dezakeen bakarrean, ezinezkoa baitzaio edonori. Mihiztadura-lengoaietan gertatutako programazio-lengoaiaren eboluzioak mihiztatzailearen eboluzioa ere eragin zuen, gaur egun ezagutzen dugun konpiladore programa bilakatu arte.\nFuntzionamendua.\nProgramak mihiztadura-lengoaian idatzitako fitxategia irakurri eta bertako kode mnemotekniko bakoitza eragiketa-kodeari eta bestelako elementuei (helbideratzeak, erregistroak...) dagokien sistema bitarrarekin ordezkatzen du, beti ere aurretik mihiztatzailearen aukeretan hautatu dugun plataformaren ezaugarriak kontuan hartuz.\nMihiztatzaile motak.\nHiru mihiztatzaile mota bereiz ditzakegu:\nBilakaera.\nHistorikoki, programa ugari idatzi izan dira mihiztadura-lengoaiaz. Burroughs-eko MCP sistema eragilea (1961) izan zen lehen SEa ez zena osorik idatzi mihiztadura-lengoaiaz. Aplikazioak ere hasiera batean MLz idazten ziren baina COBOL, FORTRAN eta PL/I lengoaiak pixkanaka gailendu ziren helburu horretarako.\nMihiztadura-lengoaiaz osorik idatzitako programen adibide esanguratsuenen artean daude MS-DOS sistema eragilea, Turbo Pascal konpiladorea edo Lotus 1-2-3 kalkulu-orriaren lehen bertsioa. Bideo-jokoetan eraginkortasuna handitzeko ere, MLra jotzen zen, adibidez 1993ko NBA Arcade Jam sortzeko.\n1980 eta 1990etako etxeko konputagailuen sistemetan ere ML nagusia zen, Sinclair ZX Spectrum, Commodore 64, Commodore Amiga, eta Atari ST konputagailuetan esaterako, alternatiba zen BASIC interpretatua ez zelako nahiko eraginkorra konputagailu txiki horietan.\nDenborarekin eta ordenagailuen ahalmen gorakorrarekin erabilera behera egin du goi-mailako lengoaiekin alderatuta, baina optimizatzeko tresna berriak dauden arren oraindik erabiltzen da hainbat nitxotan, esate baterako:"}
{"id": "47912", "revid": "536", "url": "https://eu.wikipedia.org/wiki?curid=47912", "title": "Sistema informatiko", "text": "Sistema informatiko ataza edo ataza multzo bat egiteko elkar antolatzen diren edozein gailu digitalak bezala uler daiteke.\nInformatika arloan \u201csistema\u201d hitza modu bitan uler daiteke:\nOsagaiak.\nSistema informatiko baten osagai garrantzitsuenak:"}
{"id": "47913", "revid": "105290", "url": "https://eu.wikipedia.org/wiki?curid=47913", "title": "Erregistro (hardware)", "text": "Erregistroa, hardware arloan, datuak aldi batetarako gordetzeko erabiltzen diren memoria txikiak era arinak dira. Elektronika digitaleko osagai bat da.\nPUZ-en kasuan, barruan dauden erregistroak letra batez edo biez adierazten dira, AX, BX...\nEgoera erregistroa.\nPUZ-en barruan erregistro berezi bat dago, egoera erregistroa, hemen eragiketa baten emaitzak gordetzen dira eta bere edukiekin eragiketa asko egiten dira.\nEgoera biegonkorrakditu eta PUZ-en egindako azken eragiketaren baldintza batzuk gordetzen dira, adibidez:"}
{"id": "47915", "revid": "105290", "url": "https://eu.wikipedia.org/wiki?curid=47915", "title": "Kontrol unitate", "text": "Kontrol Unitatea konputagailuaren burua da. Memoria nagusitik heltzen diren instrukzioak exekutatu, kontrolatu eta interpretatzen dituen prozesaketa unitate zentralaren (PUZ) osagaia da.\nFuntzionamendua.\nKontrol unitateak, datu busetik instrukzioaren kode bitarra hartzen du. Gero instrukzio deskodetzaileak instrukzioaren kontrol memoria deitzen den ROM memoria bateko posizioak aukeratzen ditu, eta hemen, instrukzioa osatzen duten mikroinstrukzioen kontrol seinaleen kodeak gordeta daude.\nSekuentziadorea, mikroinstrukzio bakoitzaren kontrol seinaleak ateratzeaz eta sistemako elementuei banatzeaz arduratzen da.\nKontrol unitate barruan, programaren kontagailua dago, eta hurrengo instrukzioaren memoriako posizioa helbide busetik bidaltzen du.\nBere betebeharrak betetzeko ondorengo informazioa erabiltzen du:"}
{"id": "47917", "revid": "105290", "url": "https://eu.wikipedia.org/wiki?curid=47917", "title": "Unitate aritmetiko-logiko", "text": "Unitate aritmetiko-logikoa kontrol unitateak bidaltzen dizkion datuekin eta agintzen dion eragiketarekin, datuak tratatu eta eragiketak exekutatzen ditu.\nEragiketa aritmetikoak (batuketa, kenketa,\u2026) eta logikoak (and, or, \u2026) egiten ditu.\nUnitate honetako eragiketak oso oinarrizkoak dira, eta konputagailu gehienetan bere unitate aritmetikoa batutzaile-kentzaile bat da.\nUnitate aritmetiko-logikoaren osagaiak.\nAte logiko (eragile) bat edo gehiago, erregistro multzo bat, memoria biegonkor eta batzuetan sekuentziadore baterekin osaturik dago.\nEragileak, gehienetan, konbinazionalak eta paraleloak izaten dira, eta eragiketa konplexuetaz kontrol unitatea arduratzen da. Baina batzuetan, eragile sekuentziadore batekin eraikitzen da, hau ordenagailu ahaltsuenetan gertatzen da, eta unitate aritmetikoa paraleloan funtzionatu ahal duten eragile multzo baterekin osaturik dago. Kasu hauetan, eragile sekuentzial bakoitzak bere sekuentziadorea izan behar du, egin behar dituen eragiketak osotzeko."}
{"id": "47919", "revid": "448", "url": "https://eu.wikipedia.org/wiki?curid=47919", "title": "Antropologo", "text": ""}
{"id": "47920", "revid": "336", "url": "https://eu.wikipedia.org/wiki?curid=47920", "title": "Jerome Bruner", "text": "Jerome Seymour Bruner (New York, 1915eko urriaren 1a- \"New York\", 2016ko ekainaren 5a) psikologo eta unibertsitateko irakasle estatubatuarra izan zen.\nBizitza.\nXX. mendeko psikologo ezagunenetako bat da.\nIkasketak ondoko bi unibertsitateetan gauzatu zituen: 1937. urtean, Duke Unibertsitateaan, eta 1941. urtean, Harvard Unibertsitatean. Azken honetan, Psikologiako doktoretza lortu zuen.\n1960. urtean Harvard Unibertsitatean, Ikerketa Kognitiboen Ikastegia sortu zuen. Nahiz eta Psikologia kognitiboaren sortzailea ez izan, honen bultzatzaile garrantzitsu bat izan zen. Aurkikuntzen artean, bere teoria kognitiboa, aldamiatzearen ideia garatu zuen (1976. \"Skafolding\"), beste batzuen artean. Bere libururik entzutetsuena, \"The Process of Education\" izan zen.\nIkaskuntza.\nIkaskuntza, maila edo sailkapenean oinarritzen da bereziki. Mailak, Informazioaren aukeraketa, proposamen berriak, laburbildurak, antolatzea eta erabakiak hartzea eta hipotesien egiaztapena bezalako prozesuekin erlazionatuta dago.\nIkastunak, errealitatearen aurrean, berezkoak dituen kategorien arabera, inputak antolatzen ditu, aurretik zituenak moldatuz edota berriak eraikiz. Mailek, kontzeptu ezberdinak mugatzen dituzte. Honengatik guztiagatik, ikaskuntza eraikuntza eta elkartze prozesu aktibo bat da.\nIkaskuntzaren aurretik duen kogniziozko egitura, ikaskuntzarako oso garrantzitsua da. Honi esker, haurrak, bere esperientziei esanahia eta antolakuntza eman diezaieke. Honetaz gain, jasotako informaziotik harantzago joan daiteke. Hau da, jasotako informazioa sakondu eta kontestualizatu beharko du, bere egiturara integratu ahal izateko.\nOndoko erregelak jarrai daitezke kategoria bat osatu ahal izateko:\n1.- Partaideen oinarrizko ezaugarriak zehaztea, oinarrizko osagaiak barne hartuz.&lt;br&gt;\n2.- Beraien oinarrizko osagaiak nola egon behar diren integratuta azaltzea.&lt;br&gt;\n3.- Partaide bat kategori batekoa izateko, tolerantziazko mugak zehaztea.&lt;br&gt;\nBruner-ek, mailarekin erlazionatuta dauden ondorengo bi prozesu hauek aipatzen ditu:\nIrudikapen moduak.\nBruner-ek, gizakiak bai errealitatea, baita eredu mentalak irudikatzen dituen moduaren arabera, oinarrizko hiru modu bereizten ditu:\nIrudikapenezko hiru modu hauek, garapen kognitiboaren islak dira, baina paraleloan jarduten dute. Hau da, modu bat barneratzen denean, gainontzekoak ere ematen dira.\nInstrukziozko teoria baten alderdiak.\nBruner-en aburuz, instrukziozko teoria guztiak, ondorengo lau alderdiak kontuan izan behar dute:\nHeziketazko inplikazioak.\nHonako hauek dira hezkuntza eta bereziki pedagogiaren inguruko Bruner-en teoriaren inplikazioak:\nHezkuntzaren prozesua.\nHezkuntzaren prozesua (1960) zeinuaren testua zen. Estatu Batuetako politika prestakuntzan zuzeneko inpaktua izan zuen eta jakintsu eta irakasle talde handi baten pentsamenduan eragina eduki zuen.\nBost gai nagusi ateratzen dira lanetik kanpo, Hezkuntza Prozesuaren inguruan. (1960):\nHezkuntzaren kultura.\nJerome Brunerrek Hezkuntzaren kulturan (1996) hezkuntzari buruz egindako gogoetei erreparatuz, 60. hamarkadatik duen pentsamenduan edukitako aldaketak agertzen dira. Berak oraingoan bere lana zaindutako kultura baten barruan kokatzen du: \u201ckulturak adimena garatzen du\u201d. Kulturari esker gugan dauden tresnak hornitzen dira. Tresna horien bidez gure mundua sortzeaz gain, norberaren baitan dagoen nortasuna ere sortzen du. Adimen orientazio honek, aurresuposatzen du ekintza bat ez dela ez laguntzarekin ez bakarrik gidatzen."}
{"id": "47921", "revid": "105290", "url": "https://eu.wikipedia.org/wiki?curid=47921", "title": "Lokailu logiko", "text": "Lokailu logikoa edo eragile logikoa bi proposizio edo esaldi lotzen dituen ikur edo hitza da, non loturaren emaitzaren egia-balioa hasierako esaldien egia-balioaren mendean dagoen soilik."}
{"id": "47922", "revid": "448", "url": "https://eu.wikipedia.org/wiki?curid=47922", "title": "Bus (informatika)", "text": "Bus (\"bidirectional universal switch\"), informatika arloan, elementu bi edo gehiagoren artean seinale elektrikoak bidaltzeko elektrizitatearen hari eroaleak dira.\nGailu elektronikoetan, konputagailuetan gehien bat, komunikatzeko elementurik erabilgarriena busa da.\nEzaugarriak.\nBusaren ezaugarriak hauek dira:"}
{"id": "47923", "revid": "237", "url": "https://eu.wikipedia.org/wiki?curid=47923", "title": "Bruner", "text": ""}
{"id": "47924", "revid": "512", "url": "https://eu.wikipedia.org/wiki?curid=47924", "title": "Memoria (informatika)", "text": "Memoria konputagailu baten barruan datuak aldi baterako gordetzeko balio duen gailu edo bitartekoa da.\nSarrera.\nGehien bat konputagailuaren biltegia da, informazioa gordetzen den lekua. Memorian, datuak eta bitarteko emaitzez gain programak osatzen dituzten aginduak ere gordetzen dira. Konputagailuaren edo aparailu elektroniko baten biltegiratze ahalmena kilobyte-tan (KB) edo kibibyte-tan (KiB) neurtzen da, baita megabyte-tan (MB) edo mebibyte-tan (MiB) ere. Memoria lagungarrietan datu ahalmena kilobyte, megabyte eta terabyte-tan egiten da ere.\nBi mota-memoria daude:\nMemoria batean, bi eragiketa mota egin daitezke:\nMemoriaren hierarkia mailak.\nPUZak zirkuitu integral azkarrekin eraikitzen direnez, memoriak ere azkarrak izan behar dira, baina honek suposatzen du txikiak izatea. Orduan zenbat eta memoria handiagoa motelagoa izango da, eta zenbat eta txikiagoa azkarragoa. Horregatik hau erarik hoberen aprobetxatzeko, informazioa mailetan banatzea da, kontuan izanik bolumena eta berreskuratze abiadura. Ondorengo hierarkia mailak bereiztu dezakegu:\nMemorien osagaiak.\nGailu batek, memoria bezala erabiltzeko, ondorengo baldintzak bete behar ditu:\nEuskarria.\nInformazioa gordetzeko elementu fisikoa da, eta horretarako hiru baldintza bete behar ditu:\nEuskarriak jarraituak edo diskretuak izan ahal dira. Diskretuetan bit bakoitza gordetzeko elementu indibiduala erabiltzen da, eta jarraituetan, bata bestearen jarraian gordetzen dira, eta desberdintzeko erlojuaren seinalea behar da.\nEuskarriaren sailkapena, informazioa zenbat denbora irauten duen kontutan izanik:\nTransduktoreak.\nIrakurketa edo idazketa transduktoreak daude. Euskarriak nahi duen egoera lortzeko, idazketa transduktoreak behar duen energia ematen dio. Irakurketakoak, euskarriaren magnitude fisikoak kaptatu behar dituzte, memoriako puntuetan ze egoeratan dagoen jakiteko.\nTransduktoreak euskarriari fisikoki loturik egon daitezke eta memoriako puntuetara (posiziora) kableatu baten bidez heltzen da, hauek memoria estatikoak dira. Memoria dinamikoak euskarriari lotu gabe daude, eta memoriako puntu bat irakurri edo idatzi nahi denean puntu hori transduktorearen aurrean jarri behar da.\nNorabidetze mekanismoa.\nMemoriako nahi dugun puntua edo posizioa aukeratzeaz arduratzen da.\nMemoria estatikoetan, norabidetze mekanismoa, bere eraikuntza barruan dago, horregatik norabidetze kableatuko memoriak deitzen zaie. Memoria dinamikoetan, berriz, transduktorea eta memoriako puntu artean erlaziorik ez dago, beraz, kontrol unitatea norabidetze informazioaz arduratzen da.\nTeknologiak, euskarriak eta bitartekoak.\nErdieroalezko memoria.\nOrdenagailuen memoria nagusia bezala gehien erabiltzen den memoria da. Zuzeneko atzipena dute (RAM).\nErdieroalezko memorien sailkapena.\nIrakurketa eta idazketa (RAM):\nBakarrik irakurketa:"}
{"id": "47925", "revid": "219", "url": "https://eu.wikipedia.org/wiki?curid=47925", "title": "Etnografo", "text": ""}
{"id": "47926", "revid": "336", "url": "https://eu.wikipedia.org/wiki?curid=47926", "title": "Sarrera-irteerako unitate", "text": "Sarrera-irteera unitatea informatika arloan, periferikoen eta PUZen arteko konexioak edo informazioaren trukeaz arduratzen den gailu elektronikoa da. Periferikoen eta PUZen arteko konexioak edo informazioaren trukeaz arduratzen da.\nEgitura.\nSarrera/irteera sistema, bi ataletan zatitu daiteke:\nInformazioaren trukea egiteko ondorengo eginkizunak egin behar dira:\nDatuen transferentzia.\nPUZa edo memoria nagusia eta periferiko arteko datuen edo informazioaren transferentzia lau eratara egin daiteke:\nDatuen trantsitua kontuan izanik.\nSarrera/irteera programaz kontrolaturik.\nInstrukzio berezi batzuk exekutatuz datu baten sarrera edo irteera lortzen da. Instrukzio hauek IN eta OUT izan ahal dira. Ordenagailuak honelako edo antzerako instrukzio bat exekutatzen duenean S/I eragiketa bat ematen da. Eta kontrol unitatean honelako instrukzio bat deskodetzen duenean, periferikoaren helbidea eta beharrezko diren kontrol seinaleak kanpora bidaltzen ditu. Eta datua jasotzeko edo bidaltzeko ere arduratzen da. Orduan esan dezakegu, PUZa transferentzia egiteaz arduratzen dela, S/I instrukzioak, exekutatzen eta sinkronizazioa jartzen. PUZa baino abiadura txikiagoa dituzten periferikoekin erabiltzen da.\nSarrera/irteera zuzeneko memoria atzipenez.\nPeriferiko gailuak abiadura handikoak direnean eta transferitu behar diren datu blokeak, memoria nagusirantz edo nagusitik, handiak direnean, orduan S/I zuzeneko memoria atzipena erabiltzen da. Hau da, zirkuitu kontrolatzaile bat dago, DMA kontrolatzailea, eta memoria nagusia eta gailu arteko datuen transferentzia zuzena ahalbidetzen du, PUZak parte hartu gabe.\nDMA kontrolatzailea beste S/I gailu bat bezala konektatzen da busari.\nSinkronizazioa.\nBi era daude:\nSinkronizazioa egoeraren kontsulta bidez (inkesta).\nMetodo honetan sinkronizazioaz PUZa arduratzen da, aldizka gailu guztiei beraien egoeraz galdetuz. Hau egoera erregistroa irakurriz egiten da, eta honek esaten digu gailua prest dagoen informazioa bidaltzeko edo jasotzeko, eta ere bai arazorik badituen,\u2026\nSinkronizazio metodo hau erabiltzeko PUZa eta periferikoak interfaze egoki batekin komunikatu behar dira.\nMetodo hau sinplea eta malgua da baina oztopo batzuk baditu:\nEtenduren bidezko sinkronizazioa.\nGailuak edo beraien kontrolatzaileak sarrera/irteerako eragiketa baten parte hartu nahi dutenean, PUZan dagoen programaren exekuzioa eteten dute. Hau kontrol busaren lerro berezi batetik egiten da, INTR (eten eskaera). Honela, PUZak periferikoaren egoera ez du aztertu behar eta denbora hau beste eragiketa batzuetan erabili dezake."}
{"id": "47927", "revid": "1545", "url": "https://eu.wikipedia.org/wiki?curid=47927", "title": "\u00c1lex de la Iglesia", "text": "\u00c1lex de la Iglesia Mendotza (Bilbo, Bizkaia, 1965eko abenduaren 4a) Euskal Herriko zinema zuzendaria da.\nBiografia.\nDeustuko Unibertsitatean ikasi zuen Filosofia. Laster hasi zen komikiaren munduan murgildurik, eta hortik zinemara igaro zen.\n\"Mirindas asesinas\" (1990) film laburrak izan zuen arrakastaren ondoren El Deseo-k Pedro Almod\u00f3varren ekoiztetxeak finantzatu zion lehenengo film luzea: \"Acci\u00f3n mutante\" (1992). Bere lehen bi pelikula luzeak oso arrakastatsuak izan ziren, \"Acci\u00f3n mutante\" eta \"El d\u00eda de la Bestia\" alegia. Idazlea ere bada, izan ere 1997an \"Payasos en la lavadora\" eleberria idatzi zuen.\nEspainiako Zinema Akademiak sei Goya sari eman zizkion. \"Perdita Durango\" (1997) filmak Estatu Batuetan lan egiteko aukera eman zion, Rosie P\u00e9rez bezalako Hollywoodeko antzezleekin. \"Muertos de risa\" (1999) filmarekin telebistaren munduari kritika garratza egin zion\". La comunidad\" filmean (2000), bizilagunen arteko harreman zailak islatzen saiatu zen, berezkoa duen ikuspuntu kritiko eta ironikoaz. Film honek hiru Goya sari eskuratu zituen 2001. urtean, nahiz eta ez lortu film onenari eta zuzendari onenari emandakoak. Urte berean, hala ere, film onenari emandako Fotogramas saria lortu zuen Alex de la Iglesiaren \"La Comunidad\"ek.\nGaur egun, mundu mailan bere esparruan oso egile ezaguna da, honela 2009ko ekainean Espainiako Arte eta Zinema Zientzien Akademiako zuzendari izendatu zuten. 2011ko otsailaren 13an ospatu ziren Goya Sarietan dimititu zuelarik."}
{"id": "47928", "revid": "17", "url": "https://eu.wikipedia.org/wiki?curid=47928", "title": "Trikitilari", "text": ""}
{"id": "47931", "revid": "336", "url": "https://eu.wikipedia.org/wiki?curid=47931", "title": "Xiismo", "text": "Xiiak Islamaren adar garrantzitsuena dira, sunitekin batera.\n\"Xii\" izena \"sh\u012b'at 'Al\u012b\" esaeratik dator, arabieraz \"Aliren alderdia\". Mohammad profetak, 632. urtean hil zenean ez zuen bere oinordetzari buruz ezer zehazturik utzi, eta horrek alderdien arteko borrokak ekarri zituen. Alderdi batek, profetaren suhi eta lehengusua, Ali ibn Abi Talib, defendatu zuen legezko kalifa (\"ondorengo\") bezala, profetaren gertueneko pertsona izan zela argudiatuz. Hala, kalifa izateko izendatu ziren guztiak, xiiek banan banan errefusatu zituzten: Abu Bakr, Omar eta Otm\u00e1n. Hiru horien ondoren, Alik kalifa izatea lortu zuen. Omeiatarren leinukoa zen Muawiya Siriako gobernadoreak, ordea, Aliri leporatu zion aurreko kalifaren hilketa. Omeiatarrak Aliren izendapenaren aurka azaldu ziren, honekin gerra odoltsu bat hasi zen. Azkenean, bi aurkariek erabakia epaile neutral baten eskuetan uztea hitzartu zutenean, Aliren alderditik jariyien adarra ez zen konponbidearekin ados agertu, eta xiien taldetik bereizi zen (jariyi: \"bereiztea\"). Jariyi batek 661ean Ali hil zuen, eta egun berean Muawiya eta epailea hiltzen saiatu ziren. Jariyien ustez, kalifatza ez da leinu edo familia jakin batentzako titulua; musulmanen artean duinenari eman behar litzaioke, \"esklabu beltza izanagatik ere\".\nXiiek Hasan, Aliren semea, hartu zuten oinordeko eta honek aginteari uko egin ondoren, Husain anaia. Husainek matxinada bat gidatu zuen Omeiatarren aurka, eta 680. urtean hil zuten, Karbalan (Irak) gudukatzen ari zela. Husainen martirio eta heriotzak xiien eta geroago sunita deituko zirenen arteko bereizkuntza markatu zuen.\nKorana da haien testu sakratua eta Sunna ere aintzakotzat hartzen dute, baina sunitek baino gutxiago.\nSinismena.\nFededunek Imam izeneko gidari nagusi baten beharrean sinesten dute, honek fededunaren bizimodua modu islamiar egokian zuzendu dezan. Xiiek imam deitzen dutena, sunitentzat kalifa da. Sunitentzat, kalifa (arabieraz, \"ondorengoa\") Quoram leinuko kideen artetik hautatu behar zen, hau da, profetaren leinutik; xiientzat, aldiz, Ali eta bere ondorengoak dira legezko oinordekoak. Xiien Imam hau ordea, ezkutuan bizi da naturaz gaindiko ahalmen bati esker (\"Qaim-a\") eta munduaren amaiera iristen denean azalduko da jendartera. Sinesmen hori sorrarazi zuen arrazoia, xiiek jasandako zanpakuntzan ikusi izan da: Husainen ondorengo imam guztiek, hurrenez hurren, heriotza bortitza izan zuten Omeiatarren eskutik eta, \"Qaim-\"aren gertakizun miragarria kalifen jazarpena saihesteko asmatu zen. Xiien adar baten arabera (Ismaili edo ismailiarrak), Ismail zazpigarren imama fenomeno honen bitartez desagertu zen. Xiia gehienentzat (imamiar edo hamabitarrak), aldiz, Ismail benetan hil zen, eta beraz, bere oinordekoak legezko imamtzat hartzen dira. Imamiek ere, ordea, beranduago susmoa zabaldu zuten 874. urtean hamabigarren imamak gisa bereko botere bereziei esker espetxetik ihes egin eta desagertu egin zela, beren \"Qaim\" propioa asmatuz. Ezkutatzearen fenomenoak ezaugarri esoteriokoak ematen dizkio xiismoari.\nHamabi Imamem genealogia:\n Mohammad(.632)\n Fatima(.632) \u2194 (1)Ali(.680)\n (2)Hasan(.670) (3)Husein(.680)\n (4) Ali Zeyn al-Abedin al-Sayyad(.713)\u2194Zayd(.740) (zaidiak)\n (5)Mohammad al-Baqer(.732)\n (6)Yaafar al-Sadeq(.765)\u2194Ismail(.755) (ismailiak)\n (7)Musa al-Kazem(.799)\n (8)Ali al-Reza(.818)\n (9)Mohammad al-Yavad,al-Taqi(.835)\n (10)Ali al-Hadi,al-Naqi(.835)\n (11)Hasan al-Zaki,al-Askari(.874)\n (12)Mohammad al-Mahdi(874-n desagertua)(imamiak)\nBerezitasun doktrinalak.\nXiiek, Islamaren bost zutabeak bete behar direla sinesten dute, sunitek bezala. Berezitasun garrantzitsuenak, imamgoa, kleroa eta esoterismoa dira.\nAdarrak.\nErlijio guztietan bezala, pentsamendu ezberdinak daude, eta honen ondorioz xiiak ondorengo taldeetan banatuta daude: imamiak (gehiengoa), ismailiak, zaidiak eta alauiak.\nHauei, beste gurtza-talde txikiagoak erantsi behar zaizkie, islamiar eta xii jatorria izan arren, musulman gehienek musulmantzat hartzen ez badituzte ere. Talde minoritario hauek, drusoak eta aleviak dira.\nMunduan duen hedadura.\nMusulmanen %\u00a010-15 dira xiiak. Iranen, Azerbaijanen, Iraken, Bahrainen eta Libanoko hegoaldean gehiengoa dira. Sirian, Afganistanen eta Pakistanen, gutxiengo batzuk daude.\nDrusoak, Siria eta Libanoko hegoaldea eta Israeleko iparraldearen artean daude. Zaidiak berriz, Yemengo gehiengoa dira.\nAlauiak ugari dira Turkian eta Sirian."}
{"id": "47932", "revid": "119347", "url": "https://eu.wikipedia.org/wiki?curid=47932", "title": "Ignacio Zuloaga", "text": "Ignacio Zuloaga Zabaleta (Eibar, Gipuzkoa, 1870eko uztailaren 26a \u2013 Madril, Espainia, 1945eko urriaren 31) XIX. mendearen azkenaldiko eta XX. mendearen hasieraldeko Euskal Herriko margolari garrantzitsuena izan zen. Eibarren jaioa, hamazazpi urte zituenetik gehienbat Madrilen, Parisen, Sevillan, Segovian eta Zumaian bizi izan zen, eta Madrilen hil zen. Lehenengo urteetan jaioterriko eszenak margotu bazituen ere (\"Eibarko iturria\" eta \"Arrateko itsua\", besteak beste), Zuloaga ospetsua da Espainiako kostunbrismoa islatu zuelako, besteak beste zezenketak (\"Riomorosko alkatea; Zezenketaren bezpera; Herriko zezenketariak; Gregorio el Botero nanoa; Gregorio, Sep\u00falvedan\").\nErroman, Madrilen eta Parisen egin zituen pinturako ikasketak. 1889 eta 1890. urteetan Madrilgo Nazioarteko Arte Ederretako erakusketetan hartu zuen parte eta Parisen jarri zen bizitzen ondoren. 1892. urtean Euskal Herrira itzuli zen, eta Bermeoko kasinoa dekoratu zuen. Aldi batez Italian bizi eta gero, Andaluzian bizi izan zen eta gaia zezenketa zuten koadroak pintatzeari ekin zion, lurralde hartan bizi izan zen hiru urteetan toreatzaile ere izan baitzen. 1903. urtean Veneziako, Berlingo, Dresdengo, Bartzelonako, Vienako, Buenos Airesko eta Santiago de Txileko nazioarteko erakusketetan parte hartu zuen, eta 1909. urtean bere lehen bakarkako erakusketa egin zuen, New Yorken. Harrezkero erakusketa guztiz arrakastatsuak egin zituen Erroman, Bilbon, Madrilen eta Bartzelonan. Bere garaiko erretratugile eta paisaiagile garrantzitsuenetakoa izan zen, eta espainiar pintore klasikoen (Vel\u00e1zquez, Goya, Greco) jarraitzaile zuzena izan zen. Zumaian bizi izan zen eta Gipuzkoako herri horretan museo bat eratu zuen bere koadroekin eta beste pintore askoren obrekin. Frantziako gobernua eta New Yorkeko Hispanic Society eta Museo Metropolitanoa Zuloagaren hainbat koadroren jabe egin ziren, artean pintorea bizi zela. Gaur egun San Telmo museoan daude ikusgai haren koadro gehienak. Obra nagusiak: \"Forjaria, Erretratuak, Akueduktuaren plaza, Zigorkatzailak, Jaiaren biktima, Kristo Odoletakoaren kofradia, San Millango sorginak\" eta \"Gregorio el Bolero nanoa\".\nBizitza.\nArma fabrika edo arma apainketako lantegi baten jabea zuen aita, Plazido Zuloaga, forjaria eta zilargina ere bazena; erdi artista edo Segovian zeramikagile zebilen, berriz, aitaren anaietako bat, Daniel, eta horrenbestez, txiki-txikitatik marrazki eta diseinuen artean hazi zen Ignacio bera ere. Hirugarren Karlistaldia hastean, Donibane Lohizunera joan zen familia, eta han bizi izan zen gerra hura bukatu arte. Eibarra itzulirik, lehen ikasketak egiten hasi zen Ignacio, Bergarako apaizgaitegian.\nFormakuntza urteak.\nAlabaina, horietan baino arreta handiagoa jartzen zuen aitaren lantegiko marrazkietan, eta oso gazterik agertu zuen pintore izateko gogoa. Noski, ez zen hori gurasoek semearengan jarrita zeukaten asmoa, aitak ingeniari eta amak arkitekto nahi baitzuten ikusi. Asmoak asmo, eta horren gainean aita-semeen artean zituzten tirabirak gorabehera, hamazazpi urterako koadroak erakusketetara bidaltzen hasia zen Ignacio (1887an Madrilgo Erakusketa Nazionalera, lehenengoa). 1888an, aita bere negozioetarako Madrila joan zen batean, Pradoko Museoa ikustera joan zen, eta hango klasikoekin, Goyarekin eta gainerakoekin liluratua geratu ez ezik, Vel\u00e1zquezen nanoak eta Grecoren zaldunetako bat kopiatzen aritu zen. Pinturarako zaletasuna handiagotu baino ez zion egin bidaia horrek, eta \"Arrateko itsua\" eta \"Eibarko iturria\" koadroak margotu zituen urte horretan berorretan.\nHandik hara, hurrengo urtean Erromara joatea erabaki zuen eta, ez aitak kontra egin gabe baina, han eman zituen 6-8 hilabete, probetxu handirik gabe, dirudienez. Zernahi moduz ere, Parisa aldatu, Montmartren bizitzen jarri eta hango giroan sartzen hasia zen 1890ean. Parisko artisten artean, inpresionismorako joera zen nagusi, zenbait pintore gazte joera berrien bila hasia bazen ere jadanik. Parisen eman zituen bi urte horiek (1892-1895) erabakigarriak izan ziren: Puvis de Chavannes, Gervaux eta Carri\u00e8re pintore ospetsuek La Palette akademian ematen zituzten klaseetara joanez eta Montmartreko bere estudioan gogor lan eginez, gero adiskide min izango zituen Pablo Uranga arabar pintorearen, Paco Durrio eskultorearen, Rusi\u00f1olen eta Kataluniako beste zenbait artistaren ezaupidea egin zuen, batetik, eta joera berriak nondik nora zebiltzan jakin zuen, bestetik. Orduan ezagutu zituen Gauguin, Van Gogh eta Toulouse-Lautrec ere.\nHogeita bat-bi urterekin, horiek inguruan zituela, eta, egin zuen bezala, horietako pintore handi batzuen ondoan Le Barc de Bouteville arte merkatari famatuaren dendan bere koadroak erakutsi izanik (1891), gauza zaila zen inpresionismoak ukitu gabe geratzea. Batez ere Degasen tonu grisek liluratu zuten Zuloaga, ez inpresionisten margo lauso eta horien koadroetako sentiberatasunak.\nBi urteren buruan, Parisko joeretatik komeni zitzaiona hartu, egindako ezaupideekin harremanak loturik utzi, eta bidenabar Ingalaterrara eta Italiara bisita bana eginik, giroz aldatzea erabaki zuen, izan ere hango joerek bere barruan leku asko hartzen ari zitzaizkiola eta bere bidea izakien ageriko itxura ez baina barruko arnasa adieraztea zela iruditzen baitzitzaion.\nHalabeharrez edo, 1892an Sevillara joan-etorri bat egiteko aukera izan zuen, Eibarren oporretan zegoela, eta hango argiak eta giroak liluratu zuen. 1893a ere Parisen eman zuen, baina ahal zuen azkarren Sevillara aldatu zen \u2014gogoz ere\u2014, eta hango giroa hobekiago beretu eta pintatzearren, ijito argotaren hiztegi bat erosita hori ikasten eta Manuel Cardona \"El Panadero\"ren zezenketa eskolara joaten hasi zen; zezenketa batean parte ere hartu zuen. Ordutik 1898 arteko koadro gehienetan, Andaluziako argia, giroa eta pertsonaiak(toreatzaileak, ijitoak, nekazariak) pintatu izan zuen.\nParis atzean utzirik.\n1895eko Boutevilleren dendako erakusketan oso harrera ona izan zuten, besteak beste, \"Emakume ijitoaren barrea, Dotoretasuna\" eta \"Pelando la pava\" koadroek, bai kritikoen eta baita bildu ziren artisten aldetik ere, eta berdin Bartzelonako 1896ko eta 1898ko erakusketetan, \"Bi adiskideak\" eta \"Zezenketaren bezpera\" koadroek. Batekin lehenengo onenaren domina eta bigarrenarekin onenaren domina eman zioten erakusketa horietan. Garai horretakoak ditu, halaber, \"Nire aita bere lantegian, Alcal\u00e1 Guadairako emakumea\" eta \"Grisen estudioa\" obrak ere.\nErrealismo zehatzean eta irudiak margo huts bihurtzeko joeran erori gabe, elementu bakoitzari barrutik zerion indarra agertzen saiatu zen garai horretan. Eta koloreak ere, argiak (gehienetan, horiak, kremak, urdinak eta grisak) nahiz kontrasteko ilunak (marroiak eta beltzak) oso zuzen taxutu izan zituen elkarrekin. Nabari da koadro baten habe diren elementuak, marrazkia, margoen erabilera eta espazioen antolaketa eskuaren nahiera jarri samarrak zituela jadanik, baina ez kanpoko eta barruko bazter guztiak arakatuak, eta ezta gauzen barruko muina atzeman beharra ere asea; izan ere 1898an Segoviara osabari bisita egitera joan eta, urte batzuk lehenago Sevillak bezala, erabat gogoa berendu baitzioten Segoviako paisaiek eta hango jendearen izateko nahiz bizitzeko era gogor zorrotzak. Tipikotasunaren alde berri bat-edo ikusi zuen han, eta Sevillatik Segoviara aldatu zen urte berean.\nJende bitxia edo traketsa (nanoak, nekazariak), paisaia lehorrak eta kolore ilunak aukeratu eta erabili izan zituen laztasun hura adierazteko. Dramatismoa, inoiz Goya eta Vel\u00e1zquez gogorarazten dizkiguna, da nagusi orduko koadroetan eta handik aurrera egin zituen askotan. Besteak beste, \"Nire lehengusinak, Nire osaba eta nire lehengusinak, Torquemadako alkatea eta haren ondokoak, Segoviako tipoa\" koadroak dira garai horretakoen lekuko.\n1899an, berriz ere Parisa (Salon de la Soci\u00e9t\u00e9 Nationalera) jo zuen aurkikuntza horren arabera egindako obrekin. Aurreko guztietan ez bezalako arrakasta izan zuen, \"Mi t\u00edo y mis primas\" izeneko obrarekin, batik bat.\nHain ere hala, non 1895az gero Zuloagaren erdi andregai zen Valentine Dethomasen gurasoek ere (bankagizon diruduna zen aita) alabari orduan utzi baitzioten Zuloagarekin ezkontzen. Handik aurrera, ordu arteko bizimodu alderraia utzi eta udazkena Segovian, negua Parisen eta gainerakoa Madrilen ematen hasi zen. Bestalde, bere obra Europako erakusketa handi guztietan aurkeztera animatu zuen arrakasta horrek: besteak beste, Dresdenen, Venezian eta D\u00fcsseldorfen aurkeztu zuen hurrengo urteetan. Bere buruarengan konfiantza handiagoa ere hartu zuen aldi berean.\nHeldutasun aldia.\n1906tik Lehen Mundu Gerra bitartekoa izan bide da Zuloagaren heldutasuneko aldia. Parisen eta Segovian etxe berri bana hartu eta lanari ekin zion. Espainiarekin zerikusirik zuten gaiak margotu zituen batik bat: neotremendista kutsuko \"Kristo Odoletakoaren kofradia\", estilo beretsuko \"Gregorio de Sep\u00falveda, Gregorio el Botero\" eta beste. Baina ez horrelakoak bakarrik, zeren hartu zuen ospearekin jende handi dirudun asko hasi baitzitzaion erretratuak egiteko eskatzen, estatubatuar andre dirudunak, gero Ameriketan ezagutaraziko zutenak besteak beste. Aldi horretakoak ditu Noaillesko kondesaren erretratua, Maurice Barresena eta 1909an eta 1924an bere koadroak New Yorka eramango zituen Lydig andrearena. New Yorken ez ezik Estatu Batuetako zenbait hiri nagusitan eta Habana, Mexiko eta Buenos Airesen aurkeztu zen Zuloagaren lana. Bigarren aldian, Zuloaga bera eraman nahi izan zuen Lydig andreak, eta Pablo Uranga lagun zuela joan zen. Handia izan zen bigarren horretan New Yorken izan zuen arrakasta, 75.000 ikusle igaro baitziren 5. hiribideko Reinhardt galeriatik.\n1911an Erromako Nazioarteko Erakusketan sari nagusia jaso zuen; paradoxikoki, Italiako gobernuak deituta parte hartu zuen bertan, Espainiako ordezkaritzak ez baitzuen gonbidatu. Handik bueltan, Eibarren omenaldi handia egin zioten.\nEstatu Batuetatik itzultzean, Zumaian bizitzen jarririk, enkarguzko lanak alde batera-edo utzi eta gogokoago zituenak egiteari lotu zitzaion: aspaldidanik lagun zituen toreatzaileen (Belmonte, Ortega) eta 98ko belaunaldiko lagunen erretratuak (Unamuno, Julio Beobide eskultorea, Falla, Azor\u00edn) eta Aragoiko, Nafarroako eta beste zenbait lekutako paisaiak.\nKonposizio handiak alde batera utzi eta koadro intimistagoak egin zituen aurrerantzean. Zuloagaren obran ez da, noski, garai bertsuko Picasso eta Mir\u00f3renetan bezalako berrizaletasunik nabari, baina bai halako barrutik zetorkion indar eta zintasun berezi bat. Arrazoiren bat bada, zernahi dela ere, Euskal Herriko geroko hainbat pintorerengan izan duen adinako eragina izateko.\nFrankismoarekin harremana.\nEspainiako Gerra Zibilarekin batera Francisco Franco errebelde eta gero diktadorearen aldeko jarrera sutsua hartu zuen. Esan daiteke urte haietan haren heriotza gertatu arte, 1945an, Zuloagaren lan nagusiak diktaduraren laudorioak izan zirela; esaterako Valle de los Ca\u00eddosen lanetan lagundu zuen, \"Francoren erretratua\" eta \"Millan-Astrayren erretratua\" egin zituen... Frankismoak margolariaren irudia kanpoko propaganda kanpainetan erabili zuen.\nFrankismoaren aldeko jarrera hori gerra amaitu aurretik ere hasi zen. 1938rako pintatua zuen Toledoko Alkazarraren setioko heroiei eskainitako margoa, zeina, kritikariren baten iritziz, \"nolabait Picassoren Gernika-ren antitesia dena, bai apustu estetikoan, baita, bistan denez, politikoan ere\". 1938an bertan eman zioten Benito Mussolini saria Venezian. Halaber, Francok Hitlerrengana hurbildu nahi izan zuenean, Zuloagaren hiru margo oparitu zizkion.\nDena dela, bada honen inguruko beste hipotesi bat. Horrela dio Ismael Manterolak: \"Zer egin behar zuen Zuloagak? Francori ezetz esan? Ez zuela pintatuko bere erretratua? Posible al zen 1937an Francori ezetz esatea iragan errepublikanoa izanda?\" Planteamendu horren arabera Zuloaga hasiera batean errepublikaren aldekoen zerrendetan zegoen eta dokumentu hori Jose Maria Huarte frankistak zuen. Huarte horrekin konforme ez eta margolaria Burgosera bidali zuen. Orduan \"Zuloagaren bando aldaketa\" egiaztatu omen zen. Ondoren Zuloagak egindako lanak bere bekatua ordaintzeko izango ziren.\nIgnacio Zuloaga institutua.\nEibarren, Zuloagaren jaioterrian, haren izena duen institutu bat dago. Institutu horrek batxilergo zientifikoa, humanistikoa, eta artistiko eta teknologikoaren adar bat ikasteko aukera ematen du, bai eta lanbide heziketako ziklo batzuk ere."}
{"id": "47934", "revid": "56334", "url": "https://eu.wikipedia.org/wiki?curid=47934", "title": "Javier S\u00e1daba", "text": "Javier S\u00e1daba Garay (Portugalete, Bizkaia, 1940ko azaroaren 28a) filosofoa eta gaztelaniazko idazlea da. Filosofiako bi lizentzia eskuratu ditu: Salamancako Unibertsitatean lehena, eta Madrilgo Complutense Unibertsitatean bigarrena. Teologiako lizentziaduna ere bada, Erromako Gregoriotar Unibertsitatetik; eta Filosofian doktorea, Madrilgo Unibertsitate Autonomotik, eta Etikako eta Erlijioaren Filosofiako katedradun da unibertsitate horretan. Munduko hainbat unibertsitatetan irakasle ibili da. Ekarpen ugari egin du bioetikaren arloan.\nHogeita hamar bat liburu eta artikulu ugari argitaratu ditu, filosofiaren ingurukoak zein Euskal Herriari buruzkoak, eta tarte berezia eskaini dio bere hausnarketetan zientziak gaurko gizartean duen paperari. Publiko zabalari zuzenduak dira argitaratu dituen liburu asko. Besteak beste, hauek aipa daitezke: \"Saber morir\" (1992), \"La ventana y el mundo\" (1993),\" Diccionario de \u00e9tica\" (1997),\" Saber vivir, an\u00e1lisis y gozo de la vida cotidiana\" (1998), \"Euskadi, nacionalismo e izquierda\" (1998), \"La vida en nuestras manos\" (2000)...\nMadrilen bizi arren, oso hurbiletik jarraitu izan ditu beti Euskal Herriko gorabeherak, eta beti egon da ezker abertzalearen proposamen politikoetatik hurbil, nahiz eta azken urte hauetan gogor kritikatu duen ETAren jarduera armatua. Euskal Herriko gatazkari elkarrizketaren bidez irtenbidea ematearen alde agertu da behin eta berriz."}
{"id": "47936", "revid": "9323200", "url": "https://eu.wikipedia.org/wiki?curid=47936", "title": "Fernando Savater", "text": "Fernando Fern\u00e1ndez-Savater Mart\u00edn (Donostia, Gipuzkoa, 1947ko ekainaren 21a) filosofoa da. Madrilen egin zituen Filosofia ikasketak. Madrilgo Unibertsitate Autonomoan egon zen irakasle, baina arazo politikoak zirela eta, handik egotzia izan zen. Garai hartan, frantses idazleen obrak (Bataille, Diderot eta Voltaire) itzultzetik bizi izan zen, eta prentsa idatzian (\"Cuadernos para el di\u00e1logo, Triunfo, Informaciones, Revista de Occidente\" eta abar) argitaratzen zituen artikuluetatik. Ondoren, UNEDen eta Euskal Herriko Unibertsitatean aritu da irakasle hainbat urtez. Gaur egun, Madrilgo Unibertsitate Konplutentsean etika irakasle da.\nFrankfurteko eskolaren jarraitzailea izan da, eta bere pentsamenduan Cioranen, Nietzscheren eta Schopenhauerren eraginei antzematen zaie. Savaterrenak dira, besteak beste: \"Ensayo sobre Cioran\" (1975), \"La infancia recuperada\" (1977), \"Panfleto contra el todo\" (1978), \"Pol\u00edtica para Amador\" (1993), saiakerak. Bestalde, eleberriak ere idatzi ditu: \"Caronte aguarda\" (1981). Azken urteotan, irakaskuntza (Madrilgo Unibertsitate Konplutentsean), liburu ugariren argitalpena eta ETAren aurkako militantzia sutsua tartekatu ditu.\nArgitalpenei dagokienez, 1990eko hamarkadaren hasieran \"\u00c9tica para Amador\" (1992) eta \"Pol\u00edtica para Amador\" (1993) liburuek arrakasta handia izan zuten, gehienbat gazteei zuzendutako liburuak izanik, idazkera ulerterrazez lantzen baitzituen etika eta politikari buruzko hainbat gai. Orduz geroztik ere maiz landu du erregistro hori bere saiakera eta filosofia lanetan. Saiakeraren eta filosofiaren alorrean, liburu hauek argitaratu ditu, besteak beste, azken urteotan:\" Filosof\u00eda y sexualidad\" (1993), \"\u00c9tica como amor propio\" (1995), \"Diccionario filos\u00f3fico\" (1995), \"Idea de Nietzsche\" (1995), \"El contenido de la felicidad \"(1996), \"As\u00ed hablaba Nietzsche\" (1996), \"Instrucciones para olvidar el Quijote\" (1996), \"El valor de educar\" (1997), \"Apolog\u00eda del sofista\" (1997), \"Despierta y lee\" (1998), \"Hetorodoxias y contracultura\" (1999), \"Las preguntas de la vida\" (1999, Zilarrezko Euskadi saria), \"Las razones del antimilitarismo y otras razones\" (1999), \"Invitaci\u00f3n a la \u00e9tica \"(1999, Anagrama saria), \"La voluntad disculpada \"(1999), \"Idea de Nietzsche\" (2000), \"El dialecto de la vida \"(2002), \"Pensamientos arriesgados \"(2002), \"El contenido de la felicidad\" (2002), \"\u00c9tica y ciudadan\u00eda\" (2002), \"Etnoman\u00eda contra ciudadan\u00eda\" (2002), \"Los caminos para la libertad. \u00c9tica y educaci\u00f3n \"(2002), \"El valor de elgir\" (2003), \"El gran fraude: sobre terrorismo, nacionalismo y \u00bfprogresismo?\" (2002), \"Los diez mandamientos en el siglo XXI \"(2002), \"La libertad como destino\" (2002), \"El gran laberinto\" (2005), \"Los siete pecados capitales \"(2005), \"As\u00ed hablaba Nietzsche \"(2006), \"La vida eterna\" (2007), eta \"La aventura de pensar\" (2008). 2001. urtean \"Perdonen las molestias. Cr\u00f3nica de una batalla sin armas contra las armas\" liburua argitaratu zuen. Liburu horretan 1997-2000 urteetan Euskal Herriari buruz idatzitako hainbat artikulu bildu zituen. Eleberriak ere argitaratu ditu, hala nola \"La escuela de Plat\u00f3n\" (1991), \"El jard\u00edn de las dudas\" (1993), \"El juego de los caballos\" (1995), \"Diario de Job\" (1997), eta \"Caronte aguarda\" (2001).\n2008an Planeta saria irabazi zuen \"La hermandad de la buena suerte\" izenburuko eleberriarekin. Haur eta gazteei zuzendutako lanei dagokienez, \"Malos y malditos\" (1996) eta \"A rienda suelta\" (2000) aipa daitezke.\nPolitika arloan, euskal nazionalismoaren aurkako jarrera sutsua erakutsi du azken urteotan, besteak beste Javier Sadabarekin eztabaida filosofiko handiak mantenduz. Hala ere, hasiera batean abertzaletasunetik gertuago ibili zen, \"Egin\" egunkari desagertuaren kolaboratzailea izan baitzen. 1997. urtean sortu zen Ermuko Foroaren eta, ondoren, Aski da! plataformaren kide, ETAren aurkako borrokan erabat nabarmendu da azken urteotan, eta abertzaletasunari ere gogor eraso dio bere agerpen publikoetan zein hainbat egunkari eta aldizkaritan argitaratutako artikuluetan.\n2007ko maiatzean Fernando Savater, PSOEko eurodiputatu zen Rosa Diezekin batera, beste batzuen artean, Espainia mailako alderdi politiko berri bat sortzeko plataforma baten (\"Plataforma Pro\" izenekoa) bultzatzaile agertu zen. Horrela, Batasuna, Aurrerapena eta Demokrazia (UPyD) alderdiko kide eta sustatzaile da.\n\"Claves\" aldizkariaren zuzendari da, eta 2000. urtean \"El Pa\u00eds\" egunkariak ematen duen Ortega y Gasset saria eskuratu zuen; urte berean, Gregorio Ord\u00f3\u00f1ez Fundazioak urtero eman ohi duen saria jaso zuen. Urte horretan bertan, Fernando Abril Martorell Konkordia saria jaso zuen, eta bera kide den \u00a1Basta Ya! mugimenduak Kontzientzia Askatasunaren aldeko Sajarov saria eskuratu zuen."}
{"id": "47940", "revid": "512", "url": "https://eu.wikipedia.org/wiki?curid=47940", "title": "Kirkuk", "text": "Kirkuk edo Kerk\u00fbk (, ', , ', ) hego Kurdistan edo Irakiar Kurdistango hiria da, At Ta'mim probintziako hiriburua. Alderdi kurdu nazionalistek hiriburutzat errebindikatzen dute betidanik. Hirian gizarte talde desberdinak aurki ditzakegu: kurduak, arabiarrak, turkmenoak eta asiriarrak. 80ko hamarkada arte, dirudienez kurduak populazioaren erdia osatzen zute, Saddam Husseinen gobernuak garbiketa etniko bat martxan jarri zuen (Anfal kanpaina), turkmeno, asiriar eta batez ere kurduengan zentratu zena, hiritik kanporatuak izan zirelarik. Hego aldeko famili arabiarrez bete ahal izateko. 2003 ondoren kanporatuak itzultzen hasi ziren, kasu batzuetan aurretik egondako garbiketa etnikoa alderantziz bultzatuaz.\nGaur egun talde desberdinen arteko erlazioa txartzen ari dira, kurduak beraiek menperatzen duten eremuan sartu nahi dutelarik eta arabiarrak eta turkmenoak honen aurka etengabe borrokatuaz. Turkiak betidanik erdian sartu da, turkmenoekin duen antzekotasun etnikoaz baliatuz. Ingurua petrolioan aberatsa dela ahaztu gabe."}
{"id": "47941", "revid": "9447207", "url": "https://eu.wikipedia.org/wiki?curid=47941", "title": "Alberto I\u00f1urrategi", "text": "Alberto I\u00f1urrategi Iriarte (Aretxabaleta, Gipuzkoa, 1968ko azaroaren 3a) mendizalea da, Euskal Herriko ospetsuenetarikoa eta mundu osoan ezaguna.\nFelix I\u00f1urrategi anaiarekin batera 12 zortzimilako igo zituen, harik eta 2000 urtean Felix hil zen arte. Mendigoizaletasunean jarraitu ala ez ezbaian izan ondoren, munduko 14 tontor garaienak osatu zituen 2002an. Horrelakorik lortzen, munduko hamargarren pertsona izan da.\nBizitza.\nBere anaia Felixekin batera, 1990ean egin zuen lehen espedizioa Himalaiara, 7.161 metroko Pumori mendira igoz. Hamar urtez \u20142000. urtean Felix anaia ezbehar baten ondorioz hil zen arte\u2014 izugarrizko palmaresa lortu zuten biek elkarrekin. Lorpenik handienak Himalaian egin zituzten. Helburua 8.000 metrotik gorako 14 gailurrak igotzea izanik, horretarako lehen urratsa 1991n egin zuten, Makaluren gailurra (8.463 m) zapalduz. 1992an Everest igo zuten; Alberto izan zen, hain zuzen, oxigenorik gabe Everest mendia igo zuen lehen euskalduna eta munduko pertsonarik gazteena, 24 urte zituela lortu baitzuen.\nI\u00f1urrategi anaiek zortzi milatik gorako hamabi gailur igo dituzte bederatzi urtean. Everesten ondoren, K2 (1994), Cho Oyu (1995), Lhotse (1995), Kangchenjunga (1996), Shisha Pangma (1996), Broad Peak (1997), Dhaulagiri (1998) eta Nanga Parbat (1999) mendiak igo zituzten. Hain zuzen ere, azken mendi hartan, bi anaiek parte hartu zuten mendizale kolonbiar baten erreskatean, tontorrera egun batzuk geroago igo baino lehen. Hori dela eta, Gipuzkoako Foru Aldundiak omendu zituzten.\n2000. urtean zortzi milakorik zapaldu zuten lehen mendizaleak Alberto eta Felix I\u00f1urrategi izan ziren (Manasluren tontorra). Uztailean, berriz, Gasherbrum II zapaldu eta jaisterakoan, zorigaiztoko istripu batean, Albertok anaia galdu zuen betirako.\nI\u00f1urrategi anaiek euskal mendizaletasuna profesionaltasunaren bidean jarri zuten. Felixek eta Albertok mendian beti erakutsi duten zuhurtasun eta tentuarengatik ezagunak egin dira. Euskal Herri osoan zehar eskaini zituzten ikus-entzunezko emanaldiekin euskal mendizaleei Himalaia erakutsi diete.\n2017an omenaldia jaso zuen, Juan Vallejo eta Mikel Zabalza sokakideekin batera, \"Consejo Superior de Deportes\" erakundearen eskutik. Izan ere, urte hartako uztailaren amaieran Valerio Annovazzi italiarra erreskatatzearren, 7.000 metroko altueran.\nBi anaiak.\nFelixi eskainia, 2003an \"Hire Himalaya\" izeneko ikus-entzunezko emanaldia prestatu zuen, geroxeago \"Gure Himalaya\" filma dokumentalarekin osatua 2004an.\n2020an, Felixen heriotzaren 20. urteurrenean, \"I\u00f1urrategi anaiak\" izenburuko komikia kaleratu zuten omenaldi gisa, biografiaren errepaso zabala eginda."}
{"id": "47942", "revid": "58701", "url": "https://eu.wikipedia.org/wiki?curid=47942", "title": "Pablo Sarasate", "text": "Pablo Sarasate (Iru\u00f1ea, 1844ko martxoaren 10a - Biarritz, Lapurdi, 1908ko irailaren 20a), izen osoa Martin Meliton Sarasate Navascues, nafar biolin jotzailea eta musikagilea izan zen, Francisca Sarasate idazlearen neba. Ibilbide profesional arrakastatsua izan zuen bai Europan, bai Amerikan. Biolinari soinu goxo eta garbia ateratzen zion, eta berebiziko teknika zuen; guztiz berritu zuen biolina jotzeko modua.\nBiolinerako zenbait lan ondu zituen, hala nola, \"Jota aragonesa\", \"Romanza andaluza\", \"Caprice Basque\", \"Zapateado\", \"Zigeunerweisen\", \"Habanera\" eta \"Aires navarros\". \nHaren omenezkoak dira Iru\u00f1eko Sarasate pasealekua, Pablo Sarasateren monumentua eta Pablo Sarasate Musika Kontserbatorio Profesionala. Kondestablearen jauregian Pablo Sarasate museoa dago. \nBizitza.\nMartin Meliton Sarasate Navascues 1844ko martxoaren 10ean jaio zen, Iru\u00f1eko San Nikolas kalean; aita, Miguel Sarasate, Iru\u00f1ekoa zen, eta ama, Javiera Navascues, Orbaizetako olakoa. Bi urte besterik ez zuen igaro Nafarroako hiriburuan; izan ere, aita musikari militarra zen, Espainiako 20. erregimentuko musika bandaren zuzendaria, eta Valladolidera igorri zuten. Geroago, Santiago de Compostelan eta Coru\u00f1an bizi izan zen. Hiri horietan guztietan, gurasoek aurkitu ahal izan zituzten biolin irakasle hoberenekin ikasi zuen.\nZazpi urte zituelarik eman zuen lehenbiziko biolin kontzertua, Coru\u00f1an. 1853an, Juana de Vega Espoz Minako kondesak emandako dirulaguntza bati esker, Madrilera joan zen amarekin. Bertan, Manuel Rodriguez biolinista handia izan zuen irakasle. 1854ko martxoaren 23an jo zuen lehenbiziko aldiz Errege Antzokian, eta 1855eko maiatzean, Elisabet II.a erreginaren aitzinean. \nUmearen maisutasunak liluraturik, Elisabet II.ak pentsio bat ematea erabaki zuen Parisen ikas zezan. 1856ko uztailean abiatu zen harantz, amarekin, eta zenbait kontzertu eman zituen bidean, Iru\u00f1ean eta Donostian besteak beste. Abuztuan, ordea, Baionara iritsitakoan, ama koleraz eritu eta hil egin zen. Ignacio Garcia Etxeberriak, Espainiako kontsulak, haren ardura hartu eta Frantziako hiribururaino eraman zuen. Horrez gain, gestioak egin zituen Nafarroako Diputazioak beste dirulaguntza bat eman ziezaion. \nParisen Lassabathie senar-emazteek hartu zuten etxean. Pariskoa maila handiko kontserbatorioa bazen ere, gogor lan eginez, bertan ere nabarmentzea erdietsi zuen; biolin irakasle zuen Jean-Delphin Alardek hauxe idatzi zuen 1857ko ekaineko azterketa txostenean: \u201cerraztasun harrigarria, akatsik gabeko zehaztasuna, itxaropen handia\". Abuztuan, ahobatez eman zioten biolineko lehen saria. Horren ondoren, beste bi urtez segitu zuen harmonia ikasten, 1859 arte.\nIkasketak amaitu ondoren, Madrilen edo Parisen biolin katedra hartzen saiatzea aholkatu zioten arren, munduko entzunleku nagusietan agertu nahi izan zuen bere antzea. 1860ko hamarkadan, Parisko musika aretoetan maiz jotzeaz gain, Europan barrena ibili zen bere burua ezagutzera ematen: Bartzelona eta Madril (1860), Londres (1861), Bordele eta Frantziako beste hiri batzuk (1863), Saint-Malo (1864), Bukarest (1869)... Eta, 1870etik 1872ra, kontzertu bira handia egin zuen Ameriketan zehar, arrakasta gaitza bilduz. \nAmeriketatik itzulitakoan, Parisen kokatu, eta kontzertuak emateari ekin zion berriz ere. Haren bakarlari ospea sendotzeko, ordea, urrats erabakigarria eman zuen 1876an: Alemanian jotzea. Berlinen ez zuen harrera onik jaso, baina Leipzigeko kritikariak erabat irabazi zituen Gewandhaus aretoan eman zuen kontzertuarekin, eta gauza bera gertatu zen apur bat geroago Vienan, Austria-Hungariako Inperioaren hiriburuan. Harrezkero, harreman estua izan zuen bizi osoan alemaniar entzuleekin, eta baita musikagile batzuekin ere (Otto Goldschmidt, Max Bruch, Joachim Raff, Leopold Auer). 1879an, aurreneko aldiz jo zuen Errusian. Bestalde, urte horretatik aurrera, urtero Iru\u00f1eko Sanferminetan aritu zen, 1884an eta 1889an izan ezik. \n1880ko hamarkadan, etengabe ibili zen kontzertu-itzuliak egiten Europan zehar. Entzun-aretoak lepo betetzen zituen, eta omenaldi ugari egin zioten. 1880an, oso bira arrakastatsua egin zuen Iberiar penintsulan barna, Italian 1882an jo zuen lehenbiziko aldiz, 1888an Danimarkaraino heldu zen... Musikagile askok biolinerako lanak ondu zituzten harentzat: Max Bruchek, Camille Saint-Sa\u00ebnsek, \u00c9douard Lalok, Henryk Wieniawskik, Alexander Mackenziek eta Anton\u00edn Dvo\u0159\u00e1kek, besteak beste. Garai hartan, Berthe Marx pianista handiarekin hasi zen kontzertuak ematen. Beste birtuosoekin batera ere behin baino gehiagotan jo egin zuen, esaterako Louis Di\u00e9mer musikagile frantziarrarekin.\n1889ko azarotik eta 1890eko apirilera, Ameriketako bigarren itzulia egin zuen, nekagarria bezain arrakastatsua, Estatu Batuetan, Kanadan eta Mexikon barrena; Eugen d\u2019Albert eta Berthe Marx pianistak izan zituen lagun. Hurrengo urteetan, Europa osoan jotzen segitu zuen, Erresuma Batuan, Alemanian, Frantzian, Herbehereetan, Belgikan, Errusian, Italian, Espainian... Bisitatzen zituen herrialdeetako doinuak baliatu zituen bere konposizioak ontzeko; \"Airs \u00c9cossais\" (1891), \"M\u00e9lodie Roumaine\" (1901) edota \"Chansons Russes\" (1902) horren adibide dira. \n1908ko irailaren 20an hil zen \"Villa Navarra\"-n, Biarritzen zeukan etxean, biriketako gaixotasun baten ondorioz. Bost egun geroago, Iru\u00f1eko San Jose hilerrian ehortzi zuten. 1909ko abuztuaren 24an, Ramon Carmona Urrutiak egindako mausoleora eraman zituzten gorpuzkinak."}
{"id": "47943", "revid": "119347", "url": "https://eu.wikipedia.org/wiki?curid=47943", "title": "Miguel Lopez Legazpi", "text": "Miguel Lopez Legazpi (Zumarraga, Gipuzkoa, 1503? - Manila, 1572ko abuztuaren 20a) militar, esploratzaile eta konkistatzaile gipuzkoarra izan zen, Filipinetako hiriburu Manila hiriaren sortzailea.\nBizitza.\nMiguel Lopez Legazpi 1502an Gipuzkoan Zumarragako Legazpi dorrean jaio zen, 1502 eta 1506 artean. Familia noble baten barnean, aita Joan Martinez Lopez Legazpikoa zuen eta, ama, Elvira Gurrutxategi; bikotearen bigarren semea izan zen. Jatorrizko dorretxeak, \"Jauregi Handia\"k, oraindik zutik dirau Zumarragan.\nHaren aita Italian eta Nafarroan borrokatzen aritutakoa zen, Gaztelako koraren pean. Legazpi gazteak zuzenbide ikasketak egin zituen eta horrek 1526an Zumarragako udaletxean zinegotzi izateko balio izan zion. Hurrengo urtean, aita hil zenean, Areriako eskribaua ere izan zen aitaren ordez eta 1527an, erregeak berretsi zuen kargu horretan.\n1528an Mexikora joan zen bizitzera, eta bertako agintari izatera iritsi zen. Hango erregeordeak, Luis Velascok, \"Lezkano etxeko kapare\" esaten dio idatzi zuen gutun batean.\nFilipe II.aren aginduz, Ozeano Barea zeharkatu zuen eta 1565ean egin zituen lehenengo kokaleku europarrak geroago erregearen omenez Filipinak izena hartuko zuten uharteetan. 1571ko ekainaren 24an, hainbat borrokaren ondoren, kokaleku finkoa lortu zuen Manilan.\nMexikoranzko bidaia.\n1545ean, Mexikora joan zen eta 20 urtez bizi izan zen han. Espainia Berriko koloniaren administraritzan hainbat kargu bete zituen: 1551n, eskribau gorena izan zen eta, 1559,an, konkistaz gero 38 urtera, alkate nagusia Mexiko Hirian. Horretaz gain, Moneta etxean ere izan zituen ardurak.\nIsabel Garc\u00e9sekin ezkondu zen, Tlaxcalako apezpikua zen Julian Garcesen arrebarekin eta 9 seme-alaba izan zituzten, 4 gizonezko eta 5 emakume.\nEspainia Berrian egon zen 36 urtetan (1528 a 1564), aberastasun maila ona lortu zuen. Legazpik Mexikon zuen etxea nagusienetako bat zen eta bertara hurbiltzen ziren Espainiatik etorri berriak laguntza eske. Horrela dio bere seme Melchorrek:\nAurreko espedizioek ezin izan zuten Itzulbidaia osatu, hau da, Mexikorantzko itzulera Pazifikoa zeharkatuz. Filipe II.ari Mexiko eta Molukak lotzeko presa sartu zitzaion. Horretarako, Espainia Berriko bigarren erregeorde zen Luis Velaskori eta inguru haietan ibilita zegoen Andres Urdanetari eman zien bi ontzi osatzeko enkargua. Horrela zioen erregeak Andres Urdanetari bidali zion gutunak:\nMagallanes eta Elkanok eginiko lehen biran aurkitu zituzten Filipinak eta 1494ko Tordesillasko Itunaren arabera, Portugali esleitutako eremuan zeuden, baina Filipe II.a ekialdeko jabetzak lotuko zituen gune eroso baten beharrean zegoen eta Villalobosen espedizioan (1542\u20131544) galdutako gizonen bila joango ziren aitzakia erabili zuen horretarako.\n1564an, Velascok bidaiaren prestaketak egin zituen eta, Urdanetak eskatu bezala, jada alargun zen Legazpi jarri zuten buru. Itsas-gizona ez bazen ere, Erregeak \"konkistatuko zituen lurren almirante, jeneral eta gobernadore\" izendatu zuen. Bost ontzik osatu zuten espedizioa eta Urdanetak ere hartu zuen parte. Gastuei aurre egin ahal izateko, Legazpik ondasun guztiak saldu zituen, Mexikoko etxea izan ezik, eta bere iloba zen Felipe Salcedo ere joan zen bidaian.\n1564ko irailaren 1ean, Mexikoko Errege Audientziak eman zion Legazpiri espedizioak izango zituen agindu eta oharrak biltzen zituen dokumentua. 24 orrialde zituen eta kontrol, jokaera eta antolakuntza arauak zehazteaz gain, bertakoekin izan beharreko tratu ona gomendatzen zuen. Errazionamendua nolakoa beharko zuen ere esaten zuen:\nSalbuespena egiten du zerbitzuarekin, horretarako dozena bat pertsona aurreikusten duelarik, baina ez du besteentzako lekurik uzten:\n19an bandera eta estandarteak bedeinkatu ondoren, 1564ko azaroaren 21ean irten ziren, Legazpi buru, 5 ontzi eta 350 gizon irten ziren Navidad lerrotik.\nGuametik Filipinetara.\nEspedizioak 93 egun eman zituen Ozeano Barea zeharkatzen eta Mariana artxipelagotik pasatu zen. Urtarrilaren 22an, \"Lapurren irla\" deitu ohi zitzaion Guam uhartean hartu zuten lur. Hementxe ditugu Legazpiren aginduak:\nBertakoei erosi zizkien janariak eta Espainiako koroarentzat hartu zuten uhartea. Otsailaren 5ean, Filipinetarantz abiatu ziren. 15ean, Samar uhartean ziren eta Andres Ibarra alferez nagusia, bertako buruzagiarekin horrela adostu ondoren, irlaren jabe egin zen.\nOtsailaren 20an, berriro itsasoratu ziren eta Leitera iritsi ziren. Hemengo biztanleek ados ez bazeuden ere, irla horren jabetza ere hartu zuen eta, martxoaren 5ean, Carvallanen ziren.\nElikagaien eskasiak gune berrien bila bultzatu zituzten eta jabetza espainiarrak zabaltzen joan ziren uhartez uharte. Mindanao eta Sulu kenduta, gehiena beretu zuten. Ez zuten zailtasun handirik aurkitu, bertako biztanleek haserre baitzeuden beraien artean eta Legazpik adiskidetasun harremanak landu zituen haietako batzuekin. Honen adibide izan zen Boholeko buruzagi zen \"Sikatuna\"arekin sinatu zuen \"odol ituna\". Beste zenbaitetan, aldiz, portugaldarrekin izandako harreman txarrek aurkakotasun handia eragin zuen Legazpirekiko.\nCebu aukeratu zuten negua igarotzeko gotorleku, janari ugari baitzegoen han:\nBake itxaropenak zituen, baina bertako gobernadore zen Rajah Tupas 30 urte lehenago otordu batean Magallanesen espedizioaren 30 kide hil zituen buruzagiaren semea zen. Legazpik bake negoziaketa saiakera egin zuen, baina Tupasek 2.500 gizon bidali zituen ontzi espainiarren aurka. Ika-mika haren ondoren, berriz ere saiatu zen Legazpi bakea nagusitzen, baina berriro egin zien uko bere proposamenei.\nEspainiarren ontzien kainoiek tiro egin zuten herriaren aurka eta etxe batzuk bota zituzten, hango biztanleei ihes eginaraziz. Espainiarrak janari premia larrian zeuden, baina miaketek alferrik izan ziren, ez baitzuten ezer aurkitu. Hartan, Bermeoko marinel batek aurreko espedizioren batean galdutako Jesus Haurraren irudia aurkitu zuen txabola batean. Irudi hori fraide agostindarrek eraiki zuten elizan gordeta dago gaur egun.\nLegazpik gotorlekua eraikitzeko agindua eman zuen eta, maiatzaren 8an, horretan hasi ziren. Honen aurrean, Tupas buruzagia Legazpiren aurrera etorri zen, La Capitana ontzira, bakea sinatu nahian eta odol zina egin zuten:\nHantxe bertan sortu ziren lehen asentamenduak espainiarrentzat: Jesusen Izen Santua eta San Miguel, gaur Cebu, Filipinetako hiriburu izango zen eta haiek konkistatzeko gotorleku nagusia.\nLegazpi han geratu zen bitartean, iloba Filipe Salcedo bidali zuen Mexikorantz. Urdaneta izan zen kosmografo eta, aurrez ikasitakoa aplikatuz, itzulbidaia osatzeko aukera izan zuten.\nPortugaldarrak saiatu ziren San Miguel berreskuratzen 1568 eta 1569an, baina atzeratu zituzten. Espainiarrak Moluketatik bidali bazituzten ere, Filipe II.ak Filipinetan kontrola mantentzea erabaki zuen, balio estrategiko handia baitzuen gune hark. Horregatik ezarri zuen Legazpi Filipinetako gobernadore eta kapitain nagusi eta errefotzu tropak bidali zizkion.\nCebun ez zuen lan erraza izan, hango jauntxoei aurre egin behar izan baitzien.\n1566an, San Jeronimo galeoia iritsi zen Mexikotik eta ibilbidea kontsolidatuta geratu zen, jada. 1567an, 2.100 espainiar, mexikar soldaduak eta langileak, iritsi ziren Cebura. Hiria sortu eta San Pedro gotorlekua eraiki zuten, Mexikorako merkataritzarako garrantzi handikoa izango zena eta bertakoen altxamendu edo portugaldarren erasoetatik babestuko zituena. Filipina Uharteak izena eman zitzaien jabetza berri haiei.\nLegazpi administratzaile nabarmena izan zen jabetza berrietan eta enkomienda berriak sartu zituen, Amerikan egin ohi zen bezala. Inguruko herriekin merkataritza suspertzen saiatu zen, Txinarekin batez ere, eta espainiarrak iritsi baino lehen Luzonen ezarritako merkatari kolonia erabili zuen horretarako. Erlijioaren ardura, berriz, Andres Urdanetaren gidaritzan etorri ziren agustindarren esku geratu zen.\nKonkistak aurrera egin zuen, Panay, Masbate, Mindoro eta, azkenik, Luzon, tagaloen erresistentzia handiari aurre egin beharrean izan zelarik.\nManilaren sorrera.\n1568an haren berri izan bezain pronto, Maynilad deituriko kokalekuaren oparotasuna interes handikoa iruditu zitzaion Legazpiri. Hura konkistatzeko ahaleginean, bi gizon bidali zituen hara, Martin Goiti eta Juan Salcedo eta haien agintepean beste 300 soldadu.\nLuzonen iparraldean kokaturiko Maynilad musulmanen esku zegoen eta hango biztanleek merkataritzan aritzen ziren. 1570eko maiatzaren 8an iritsi ziren Salcedo eta Goiti Manilako badiara, txinatar piraten kontra hainbat borroka egin ondoren. Espainiarren harridurarako tamaina handiko portua zen eta lagun giroan hartu zituzten. Hasiera batean, gertutasun horretan kanpatu bazuten ere, berehala hasi ziren ika-mikak eta bigarren borrokaldian garaile izan ziren, 3 eguneko protokolo eta bake zeremonia guztien ondoren, espainiarren esku geratu zirelarik. Azkenean, Rajah Matandak Legazpiri entregatu zion Maynilad. Rajah Sulayman, Matanda eta Lakandula gobernariekin akordioa egin zuen eta sortuko zen hiriak bi alkate izango zituela zioen, 12 zinegotzi eta idazkari bat. Hiriak bi aldeak izango zituen, espainiarra eta indigena, aldi berean.\nMaynilad eskuratuta, Luzon uhartearen gaineko kontrola egina zegoen eta Legazpik \"Gaztelako Erreinu Berria\" izena eman zion. Balio estrategiko handia eta garrantzizko merkatal-gunea, 1571ko ekainaren 24an, Manila sortu zuen eta paraje haietako hiriburu bilakatu zuen. Hiriak bi gune ezberdin zituen, barnealdekoa eta kanpoaldekoa. Barnealdekoa, 1573ko uztailaren 3ko Filipe II.ak Escorialen emandako aginduaren arabera, hango arkitektoa zen Herreraren planoen arabera jasoko zen eta kanpoaldea, berriz, herrixka indigenentzako izango zen, gerora herri berri bilakatuko zirenak eta Manila osatzen bukatuko zutenak.\nSorreratik lau urtera, Manilak Limahong txinatar pirataren erasoa jasan zuen. Guido de Lavezares gobernadoreak eta Juan Salcedo maestreak, 500 soldaduen buru, bidali zituzten txinatarrak leku hartatik.\nLegazpiren heriotza.\nManila hiriburu, Lezgazpi hara joan zen bizitzera eta 1572ko abuztuaren 20an etorriko zitzaion heriotzera arte egon zen bertan. Ez zuen egoera ekonomiko lasaik dastatzeko aukerarik izan, ez baitzuen Filipe II.ak biziarteko gobernadore eta Filipinetako kapitain nagusi izendatzen zuen errege zedula bat sinatu zuela jakin, 2.000 dukateko ordainsaria esleitzen ziolarik.\nAndres Urdanetak horrela azaldu zuen Filipe II.ari zuzendutako gutunean:\nKonkistaren garaian, erregeari zuzendu zizkion gutunak \"Cartas al Rey Don Felipe II sobre la expedici\u00f3n, conquistas y progresos de las islas Filipinas en el Archivo de Indias en Sevilla\" izenpean gordeta daude."}
{"id": "47946", "revid": "7476", "url": "https://eu.wikipedia.org/wiki?curid=47946", "title": "Sunismo", "text": "Sunismoa edo suni islama (/\u02c8su\u02d0ni, \u02c8s\u028ani/),islamaren adar nagusia da, haren jarraitzaileek \u2014suniak edo sunitak\u2014 musulmanen %\u00a080 osatzen baitute. Gainontzeko musulmanen artean, bigarren adar zabalduena xiismoa da. Itzulpenetan doktrina eta praktika hauei \"sunismo\" deritze, jarraitzaileei s\"uni musulman, suni, sunita\" edo \"Ahlus Sunnah\" deitzen zaien bitartean. Kasu batzuetan \"Islam ortodoxo\" bezala ere izendatzen da, nahiz eta adituek itzulpen okerra dela dioten.\nSunismoa lau islamiar eskola juridikotan banatuta dago. Suniten dotrina Mahomak irakatsitakoan oinarritzen da, eta sunita izena dute Sunna testua aintzakotzat hartzen dutelako, xiiek ez bezala.\nTerminologia.\nArabierazko \"Sunna\" terminoak jatorri pre-islamikoko sustraiak ditu, jarraitzaileen gehiengoak praktikatzen zituen ohiturak deskribatzeko erabiltzen zen. Hitzak garrantzi politiko handiagoa eskuratu zuen \u02bfUthm\u0101n ibn \u02bfAff\u0101n-en, hirugarren suni kalifa, hilketa eta gero (\"ca\". VII. mendea). \"Sunna, sunnat an-nab\u012b\" edo \"profetaren sunna\"-ren laburdura bilakatu zen garaia oraindik ezezaguna da."}
{"id": "47949", "revid": "119347", "url": "https://eu.wikipedia.org/wiki?curid=47949", "title": "Fausto Elhuyar", "text": "Fausto Ferm\u00edn Elhuyar Zubize (Logro\u00f1o, 1755eko urriaren 11 - Madril, 1833ko otsailaren 6a) jatorri euskalduneko kimikaria zen; Joan Jose anaiarekin batera, wolfram elementu kimikoa lehen aldiz isolatu zuelako da ezaguna.\nBizitza.\nGurasoak lapurtarrak zituen. Joan Jose anaiarekin batera, tungstenoa edo wolframioa isolatu zuen lehen kimikaria izan zen. Zientzia-ikasketak (mineralogia eta kimika) Parisen egin zituen 1770-1776 urteetan. Euskalerriaren Adiskideen Elkarteko kidea zen garai hartan. 1778. urtean, Alemaniako Freiburg-era jo zuen, mineralogian gehiago sakontzearren. Bergarako Errege Mintegian jardun zuen ondoren (1781-1785). Anaiek bertan isolatu zuten wolframa, azido wolframikoaren erredukzioaren bidez (1783) eta urte hartantxe, Somorrostroko burdin meatzeei buruzko txosten bat aurkeztu zuen Fausto Elhuyarrek. Anaiak bezala, mineralen azterketan egin nahi zuen lan eta, Bergara utzita, Hungaria, Saxonia eta Austriara jo zuen, Born baroiaren metodo berriak ikastera (1785). Gero, Espainia Berriko (Mexiko) meatzetako zuzendari izendatu zuten (1788). 1821. urtera arte jardun zuen han. Meatzetako ustiaketak antolatu eta eskola bat sortu zuen. Aldi berean, logia masoi bat sortu zuen lurralde haietan. Mexikoko independentziaren aldeko gatazkak hasi zirenean, Espainiara itzuli zen eta hainbat administrazio-kargu bete zituen. Espainiako meatzeetako zuzendari nagusia izan zen eta Madrilgo \"Escuela de Minas\" ikastegia sortu zuen."}
{"id": "47950", "revid": "119347", "url": "https://eu.wikipedia.org/wiki?curid=47950", "title": "Van Hiele eredua", "text": "Van Hiele eredua geometriaren ikaskuntza deskribatu eta lagundu nahi duen hezkuntza eredu globala da.\nNormalean ikasleak matematika irakasgaian, aurrerapen eskasa izaten du ikasturtean zehar.\nVan Hieleren ustez, matematika gai batzuk nahiz eta behin eta berriro azaldu, ikasleek ez dituzte ulertzen (batez ere geometria azaltzerakoan nabaritzen zuen hau).\nGeometria azaltzeko Van Hieleren ideiak, lau printzipioetara hurbildu daitezke:\nVan Hiele ereduak bi alderdi ditu:\nVan Hieleren arrazoibide mailak.\n1.maila: Ezagutza orokorra.\nKontzeptu geometrikoak era globalean ikusten dira (osagai edo atributu adierazgarririk ez balute bezala).\nIrudi geometrikoak, hauen forma edo itxura fisikoaren arabera ezagutzen dira, hauen propietateak ez dira aztertzen (antzekotasun eta desberdintasunen arabera sailkatzen dira). Ikasleak ezin du orokortu irudi batean ikusten dituen ezaugarriak klase bereko beste irudi batera. Ikaslea hiztegi geometrikoa ikasteko gauza da, forma bereziak identifikatu ditzake eta irudi bat emanik, hau ere kopia dezake.\nHau oinarrizko arrazoibidea da. Haur Hezkuntzan eta Lehen Hezkuntzako lehenengo urteetan agertzen da bereziki. Maila honetan dagoen ikasle bat, laukia eta laukizuzena (edo bi laukizuzen ere) desberdintzako gai da.\nIkasle batek kontzeptu geometriko berri bat ikasten duen bakoitzean maila honetatik pasatu behar da nahi eta nahi ez.\n2.maila: Analisia.\nIkaslea, irudi geometrikoak elementuez osatuta daudela eta hauek beren propietateak dituztela ohartzen da. Esperimentazioaz eta behaketaz baliaturik, bestelako propietateak ondoriozta ditzake.\nIkasleek ezin dituzte propietateak elkar erlazionatu. Ondorioz, ezin dute sailkapen logikorik egin.\nAurreko etaparekin konparatuz,etapa honetan jauzi kualitatiboa gertatu da: ikasleak beste ikuspegi batez begiratzen ditu irudiak, bigarren mailako haur batentzat,laukizuzen bat aldeak binaka paraleloak eta angelu zuzenak dituen laukia da.\n3.maila: Sailkapena.\nArrazoibide matematiko formala egituratzen hasten da etapa honetan. Irudi geometrikoen familiak logikoki sailka ditzake ezagun dituen propietate edota erlazio geometrikoei erreparatuz.Ikasleek definizio matematiko formalak eman ditzakete (hauek zertarako diren eta nolako ezaugarriak dituzten ulertzen dute). Ikasleek ez dute ez egituraren ez frogapenaren garrantzia ikusten.\n4.maila: Dedukzio formala.\nIkasleek, beren kabuz, arrazoiketa logiko-formalak ulertu eta eraiki ditzakete. Frogapenek zentzua dute. Ikasleek bide bat baino gehiago erabiliz, emaitza bera batera heltzeko gai dira. Definizio baliabideak egon daitezkeela ulertu dezakete.\n5.maila: Zorroztasuna.\nIkasleek hainbat axiometan oinarritutako sistemak konpara ditzakete. Ikasleak hainbat geometria azter ditzake eredu konkreturen beharrik izan gabe.\nVan Hiele ereduaren ezaugarri orokorrak.\nVan Hielek bere irakasle esperientzian oinarrituta eraiki zuen bere teoria.\nArrazoibide mailek segida bat eta hierarkia bat osatzen dute.\nMaila bakoitza aurrekoan oinarritzen da. Hau da, ezin da arrazoibide-maila bat eskuratu lehendabizi aurrekoa lortu ez bada.\nErlazio estua dago hizkuntzaren eta mailen artean.\nMaila bakoitzari dagozkion arrazoibide gaitasunak, problemak ebazteko eran, adierazpenean eta ikasleek erabilitako terminologian islatzen da. Arrazoibide-maila bakoitzari, terminologia eta hizkera berezia dagokio.\nArrazoibide mailak lokalak dira.\nHaur bat maila desberdinetan egon daiteke kontzeptu geometrikoaren arabera. Horrekin batera, maila desberdinetan joka dezake jarduera beraren barruan. Hau da, ikasle bat maila jakin batean egon daiteke irudi lauetan, eta maila horri dagozkion prozedurak eta arrazoibideak erabil ditzake jarduerak eta ariketak ebazteko. Van Hieleren arrazoibide-mailak lokalak dira: gai bakoitzari maila jakin bat dagokio.\nArrazoibide mailak jarraituak dira.\nTrantsizioa poliki eta modu jarrai batean jazotzen da.\nEz daude argi laugarren eta bosgarren mailen karakterizazioa.\nIrakasle eskolako edo goi-mailako matematika-kurtso bat jaso duten ikasle gehienak hirugarren mailan edo maila apalago batean daude (oso gutxi dira laugarren mailako kategoriaren arabera arrazoitzeko gauza).\nAzkeneko hau arrazoia izanik, Van Hieleren teorian aldaketa bat proposatu da: bost mailak, hiru mailetara murriztea."}
{"id": "47953", "revid": "119347", "url": "https://eu.wikipedia.org/wiki?curid=47953", "title": "Geoplano", "text": "Geoplanoa erlazio geometrikoei buruzko ezaguera lortzeko erabilpen anitzeko material didaktikoa da. Ohol batean modu erregularrean sartutako iltzez osaturik dago. Iltzeen tartean sokatxo bat pasaz, irudi geometriko ezberdinak sortzen dira. Caleb Gattegno (1911-1988) egiptoar matematikariak asmatu zuen.\nGeometria lauari buruzko teoremak irakasteko tresna baliagarria da oso. Alde batetik, geoplanoan irudiak argiak eta zuzenak dira. Bestalde, bere tamaina (txikia) dela eta, biratzeko oso erraza da eta horrek, ikasleek irudien propietateen iraunkortasuna desplazamendu batean ikusteko aukera ematen du. Tresna hau manipulazioaren bidez erabili ahal izateak haurrek geometriako izen abstraktuak hobeto ulertzea laguntzen du. Simetria lantzeko ere balio du: puntuarekiko simetria eta ardatzarekiko simetria. Bestalde, ikaskuntza arazoak dituzten haurrekin erabiltzeko aproposa da.\nDeskribapena.\nGeoplanoa, egurrezko taula karratu bat da, gutxienez, 30x30 cm-tako azalera eta gutxi gorabehera 2 cm-tako lodiera duena. Taularen tamaina desberdina izan daiteke, eta koadrikulaz osatuta dago. 25 (5x5) koadrikula izatetik, 100 (10x10) koadrikula izatera iritsi daiteke. Koadrikulak, 2x2 edo 3x3 cm-takoak dira. Erpin bakoitzean iltze bat jartzen da, hauek azaletik 2 cm ere kanporatzen direlarik. Iltzeak zuzen jarri behar dira, bestela, irudi geometrikoak desitxuratu daitezke.\nOso material arrunta da, haurrek inolako laguntzarik gabe egin dezaketena.\nGeoplanoan irudiak sortzeko, kolore eta neurri desberdinetako gomatxo elastikoak erabiltzen dira, irudi bakoitza argiago ikusteko eta ez nahasteko. Poligono edota forma geometriko ezberdinak sortu daitezke bertan, besteak beste, hirukia, laukia, pentagonoa, hexagonoa, heptagonoa...\nGeoplanoan neurketak egiterakoan, hau da, sortutako formak neurtzerakoan, unitatearen luzeraren neurria; iltze batetik besterako distantzia horizontal edo bertikal minimoa izango da.\nGeoplano motak.\nGeoplanoak, bere forma, tamaina eta egindakoan erabili den materialaren arabera sailkatu daitezke.\nTamainaren arabera sailkatzeko, dituen iltze kopurua kontutan hartzen da. Geoplano txikienak 9 (3x3) iltzeetakoak dira eta handienak, 100 (10x10) iltzetakoak, berriz. Handiena da gehien erabiltzen dena.\nFormaren arabera, hiru geoplano mota daude: geoplano laukia, zirkularra eta bigeoplanoa.\nGeoplano karratua, koadrikula kopuru desberdina izan dezakeen taula karratu eta koadrikulatua da. Koadrikula bakoitzaren erpin guztietan iltze, edo buru kamutseko beste edozein gontz dago. Gontz hau, taulatik 2 cm-z nabarmentzen da.\nGeoplano zirkularra, aurrekoaren sistema berdina dauka. Taula, forma zirkularra edo karratua izan dezake, baina iltzeak, modu berezian kokatuta egon behar dira; kanpoko aldeko iltzeetatik goma elastiko bat pasatuz gero, zirkunferentzia bat sortu behar da. Eraikitzeko orduan, errazena, hasieran 12 edo 24 aldeetako poligonoa egitea litzateke, modu honetan, gomak jartzerakoan, zirkunferentzia sortzen delarik. Iltze bat erdian kokatzen da. Batzuetan, zirkunferentzia barruan, karratu bat inskribatu egiten da, eta honek, geometriako kontzeptu berriak lantzea ahalbidetzen du. Tamaina ezberdinetakoak izan daitezke.\nBi geoplanoak, aurrekoak bezalakoak dira, baina taula, bi aurpegietatik erabiltzeko bezain lodia izan behar da; alde batean, geoplano karratu bat eraiki daiteke, eta bestean zirkular bat, edota bi aldeetan geoplano berdina, baina tamaina desberdinetakoak.\nErabilera.\nGeoplanoaren erabilera (edo paper koadrikulatuarena) etapa desberdinetan eman daiteke. Hasierako etapa batean, geoplanoa irudimena lantzeko erabili daiteke, hots, eraiki edo sortu daitezkeen irudien dibertsitaterako. Hala ere, paper koadrikulatuaren erabilera ezinbestekoa izango da, forma geometrikoetan lortutako aurrerapenen erregistro iraunkor bat izateko.\nEgurrezko geoplanoarekin lan egiteak, entrenamendua eskatzen du, horregatik oso komenigarria da ikasleei irudiak eraikitzeko denbora ustea.\nOrain arte, material hau Oinarrizko Hezkuntzan bakarrik erabili da baina haur txikientzako ere egokitu daiteke, haurrei ebatzi beharko dituzten egoera problematikoak erakutsiz eta beraientzako berriak diren materialekin harremanetan jarriz. Horrela, haurrek esperientzia berri batekin forma geometrikoak aurkitu eta ezagutuko dituzte.\nHelburuak.\nGeoplanoarekin lortu daitezkeen helburuak honako hauek dira:"}
{"id": "47954", "revid": "105290", "url": "https://eu.wikipedia.org/wiki?curid=47954", "title": "Hatz-agnosia", "text": "Hatz-agnosia (grezierazko \"a-\", \"gabe\" eta \"gnosia\", \"ezagutza\") norberaren hatzak nahiz beste batenak identifikatzeko gaitasun eza da. Hitza Josef Gerstmannek sortu zuen 1924ean.\nBi urte bete aurretik, umeek, kopurua ezagutu ez arren, esku nahiz oinetan behatzak dituztela badakite. Batetik bostera eta bostetik hamarrerako zenbakien ezagutza hatzen ezagutzarekin batera garatzen da. Lau urtetik aurrera zenbatzeko, gehitzeko eta kenketak egiteko erabiltzen dira.\nGerstmannek hatz-agnosiaren lehenengo deskribapena egin zuenean, lotura parieto-okzipitalean kokatu zuen lesioaren kausa. Era berean, Hecaen-ek buruturiko ikerkuntzetan baieztatu zuen ezker hemisferioa mindurik duten pazienteen %20ek dutela hatz-agnosia, eskuin hemisferioa mindurik dutenen artean aldiz %3a da hatz-agnosia duena. Hala ere, alterazio afasia edo dementzia testuinguruan ere sarritan agertzen da eta egoera hau ezin dugu akats kognoszitibo zehatz bezala hartu.\nHecaenek horrela deskribatzen du hatz-agnosiaren adierazpen klinikoa: \"Hatz-agnosiak ezaugarri du hatzak, izendatzeko eta aukeratzeko gaitasun eza. Pazienteak, era berean, bere hatzak mugitzeko zailtasuna aurkezten du, erratu egiten da, nahasten ditu, ez da gai esploratzaileak ukitutako hatza errekonozitzeko; gainerako agindu guztiak zehaztasunez eta arin betetzen dituelarik; halako pazienteak gai dira orratz bat albainutzeko edo pianoa jotzeko. Aipatzekoa da erdialdeko hatzen akatsak ugariagoak direla. Hasieran, pazienteak ez du bere gaitasun eza ezagutzen eta zuzentzeko esfortzurik ez du egiten; azken hau, hala ere, ez da kasu guztietan gertatzen.\""}
{"id": "47956", "revid": "93330", "url": "https://eu.wikipedia.org/wiki?curid=47956", "title": "Maria Montessori", "text": "Maria Montessori -izen osoa Maria Tecla Artemisia Montessori Stoppani zuen- (Chiaravalle (Ancona) (Italia), 1870eko abuztuaren 31, 1870eko abuztuaren 31 - Noordwijk (Herbehereak), 1952ko maiatzaren 6) italiar zientzialari, mediku, filosofo, antropologo, biologo, feminista, psikologo, humanista, hezitzaile, pedagogo berritzaile eta psikiatra izan zen. Medikuntzan graduatu zen lehen italiar emakumea ere bera izan zen. Gaur egun Montessorik XX. mendeko metodo pedagogikoen berritzean izan zuen eragina ulertzea zaila izan liteke, bere ideiak agerikoak baitirudite. Baina, bere garaian sektore kontserbadoreenetan eztabaida sorrarazi zuten berrikuntza erradikalak izan ziren. Jolasa haur batek bere bizitzako lehenengo urteak aurrera eramateko erabiltzen duen ekintza nagusia dela defendatzen zuen. Honi esker, umeak bere inguruko guztia modu aske eta naturalean behatu eta ikertzen du, eta aurretik dituen ezagutza eta esperientziak beste berri batzuekin erlazionatzen ditu, bere hazkuntzarako nahitaezkoak diren ikasketa prozesu indibidualak burutuz, garapena ematen den ingurunea edozein dela ere.\nBizitza.\nMaria Montessori Italiako Anconako probintziako Chiaravalle herrian jaio zen 1870eko abuztuaren 31n; Erroma osatu berria zen Italiara bildu zen urte berean, familia burges, liberal eta erlijioso baten baitan jaio zen neska. Bere aita Alessandro Montessori izan zen, gaztetan Italia bateratzeko gatazka eta gudetan parte hartutakoa eta, ondoren, funtzionario zibil izan zena. Horrela, Chiaravalle herrira bidali zuten 1865ean eta, bertan, Maria Montessoriren ama izango zen Renilde Stoppani ezagutu eta 1866an esposatu zuen. Renilde Stoppani emakume ilustratua eta aurrerakoia zen, inguruko giro katolikoa kontuan harturik . Maria 1870ean jaio zen eta 1875ean familia Erromara aldatu, bere aita gobernuak hara bidali zuelako, eta han geratuko ziren. Aitak estatuko administrazioan mailak igotzen jarraitu zuen eta, azkenean, kondekoratua ere izan zen.\nEskolako urteetan, Maria ez zen asko nabarmendu, baina 13 urte zituela institutu tekniko batera bildu eta kalifikazio bikainak lortzera heldu zuen, matematikan eta natura zientzietan nabarmenduz. Helburu logikoa ingeniaritza ikasketak egitea bazen ere, bat-batean, eta arrazoi jakinik gabe, medikuntza ikastea erabaki zuen Montessorik. Garai haietan emakumeengan ohikoa ez bazen ere, Maria Montessorik ingeniaritza, biologia eta medikuntza ikasi zituen azkenean. Hasieran aitak aurka egin zuen, baina azkenean 1896an graduatu zen eta lehen italiar mediku emakumea izan zen, baina emakume izateagatik ospitaleetan aritzeko baimena ukatu zioten eta adimen urriko haurrekin hasi zen lanean.\nHaur hauekin lanean, berehala ohartu zen ikasle hauek ere euren ahalmenak eduki eta gara zitzaketelaz. Haur hauek bizitza hobe bat merezi zutela uste zuen eta ez zituen ikusi gizarterako karga bat bezala. Haur horiekin hasi zen garatzen bete teoria pedagogikoak. Erromako Unibertsitate-Klinika Psikiatrikoko kide izan zen. Geroago, antropologia ere ikasi zuen, filosofiako doktoretza lortu zuen eta psikologia esperimentaleko lehenengotariko ikastaro batera joan zen. Freuden garaikidea zen eta buruko gaixotasunen bere sailkapena egin zuen.\nItaliar probintziak batu eta Italiak independentzia lortu zuenean, herrialdeko ekonomia okertu egin zen. Garai hartan Maria gizarte baldintzez kezkatzen hasi zen, emakumeenez, bereziki. Emakumeentzako bi nazioarteko biltzarretan parte hartu zuen: 1896an, Berlinen eta, 1900ean, berriz, Londresen. Emakume eta haurrez hitz egin zuen, bizi-baldintzek gizartean dituzten ondoriak nabarmenduz. 1898ko Turineko biltzarrean adimen-urritasuna duten umeen hezkuntzak eta hauengan arreta jartzeak duten garrantzia azaleratu zuen, haurren abandonua eta geroagoko delinkuentziaren garapena erlazionatuz.\nUne honetan erabaki zuen handik aurrera umeekin egingo zuela lan. Haur hezi-ezinen erakunde bateko txikiak ogi apurrekin jolasten behatu zituen, ez baitzuten beste objekturik bertan. Ez zituzten apurrak jaten, maneiatu baizik, ukitu ahal izateko tresnak behar baitzituzten, gizakiak ekintza, errealitatea, eta adimena eta nortasuna lantzeko beharra baitu. 1907an, \"Casa dei banbini\" (euskaraz, \"Haurren etxea\") eratu zuen Erroman, eta bertan aritu zen urte luzeetan zehar. Idatzitako liburuek eta emandako hitzaldiek ospea ekarri zioten eta herrialde batetik bestera ibili zen bere ideien berri emanez.\nHaurrez gain, emakumeen egoera sozialarekiko interes handia erakutsi zuen. Montessorik Johann Heinrich Pestalozzi pedagogoaren lanak ezagutu eta bereganatu ere egin zituen.\nHerbehereetan hil zen 1952an, bere pedagogia zabaltzen ari zela.\nPedagogia.\nPedagogia Zientifikoa.\nBehaketa eta metodo zientifikoa oinarritzat hartuta, bere material eta filosofia lantzen hasi zen. Italiako egoera sozioekonomikoa hobetu zenean, gizarte-intereseko etxebizitzak eraiki zituzten. 3 eta 6 urte arteko umeak eskolara joaten ez zirenez, eraikitzaileek instalazioak hondatzen zituztela salatu zuten, eta Hezkuntza Ministerioak laguntza eskatu zion Montessoriri.\n1907ko urtarrilaren 6an lehen Casa dei \"Bambini (haurren etxea)\" ireki zen San Lorenzon, Erroman. 60 umek osatu zuten taldea. Hasteko, bizitza praktikoko (higienea eta portaera) arloa sortu zen, umeei duintasuna itzuliz. Ariketan jartzen zuten arreta, behin eta berriro errepikatuz, eta jostailuak baztertzen zituzten, aisialdirako zirela-eta. Sariak eta zigorrak errefusatzen zituzten, lana bakar-bakarrik egiteak asetzen zituelako. Pixkanaka, haur bihurriak normalizatu ziren, adeitsuak eta begirunetsuak bihurtu ziren, eta jakin-minez eta gogoz ikasten zuten. Arauak ezarri eta buruak datuz bete ordez, espiritua aske utzi zieten. 4 eta 5 urterekin prozesu natural baten moduan irakurtzen eta idazten ikasten zutenean, mundua hunkitu zuten. Hala, San Lorenzok umeen kontrol-zentroa izateari utzi zion eta haurrak duintasunez, aske eta independenteki garatzen zituen ikerketa zentro bihurtu zen. Gogotsuak izateko askatasuna zuten, baina baita askatasun hori nola erabili jakiteko ardura ere.\n1909an, Montessori giden lehen ikastaroa burutu zen eta, ikastaro honetan, lanbide guztietako jendeak hartu zuen parte. Amaitutakoan, Franchetti Baroiek eskatuta, bere lehen liburua idatzi zuen: \"Il Metodo della Pedagogia Scientifica applicato all'educazione infantile\". Bertan zehaztu zituen materialen garapena eta bere metodoaren oinarria.\n1912an, Alexander Graham Bell eta bere alabak Montessori AEBetara gonbidatu zuen eta herrialdeko lehen \"Casa dei Bambini\" ireki zuten. AEBetako eskolen kopuruak gora egin zuen eta American Montessori Association sortu zen, Bell eta Woodrow Wilson presidentearen alaba zen Margaret Wilsonen eskutik. Gorakada hau bat-batean amaitu zen William Kilpatrick irakasleak 1914an \"The Montessori System Examined\" liburua idatzi zuenean, Montessoriren metodoa zaharkitua zela adieraziz eta gogor kritikatuz. Kilpatrick Columbia Unibertsitateko irakasle ezaguna zen, eta bere hitzek lankideen pentsaeran eragin handia izan zuten. Urte hartan bertan, Mariak \"L'autoeducazione nelle scuole elementari\" liburua idatzi zuen.\n1915ean, Erromako Nazioarteko Biltzarra egin zen. Jende asko joan zen bertara \"Casa dei Bambini\"ko umeek irakurtzen eta idazten ikasten zuten adinarekin harriturik.\n1926an, Montessori Metodoaren Eskola Erreala eraiki zen Benito Mussoliniren laguntzaz. Italiako eskola eta entrenamendu zentroak ugaritu ziren, eta Alemanian ere zabaltzen hasi ziren. Geroago, Montessorik Mussoliniren laguntzari uko egin zion, honek haurrak gerra-helburuetarako doktrinatu nahi baitzituen eta hori Mariaren filosofiako askatasunarekin bateraezina zen. Ondorioz, bai \"Ducek\" eta baita Hitlerrek eskolak itxi zizkioten, eta Montessorik Italia utzi zuen, 64 urterekin Bartzelonan finkatu zuelarik eta hasieratik hasi zelarik (1934).\n1929an, AMI (Association Montessori International) sortu zuen, Montessoriren ondarea babesteaz arduratuko zena. Egoitza Herbehereetan dago. Mario Montessorik, Mariaren semeak, jarraitu zuen zuzendaritzan eta, ondoren, Mariaren biloba zen Renilde Montessorik. 2007an, Andr\u00e9 Robertfroid bilakatuko zen presidente, UNICEFeko zuzendaria izandakoa.\n1935ean, katekesirako metodoak garatu zituen Bartzelonan. Espainiako Gerra Zibila hasi zenean Herbehereetara alde egin behar izan zuen, han berriro hasiz.\n1938an, \"Il segreto dell'infanzia\" liburua argitaratu zuen.\n1939an, Indiako Teosofia Elkarteak herrialdera gonbidatu zuen bere seme Mariorekin batera. II. Mundu Gerra hasi zenean, bertan geratu behar izan zen. Garai hartan India ingelesen esku zegoen eta, lanarekin jarraitzen utzi bazioten ere, ezin izan zuen bertatik alde egin. Mario kontzentrazio-esparru batera bidali zuten, eta Mariak lehen hezkuntzako umeekin lan egin zuen, 1912ko liburuko metodoa erabiliz.\n1939an, Indian zegoen bitartean, tailerreko umeekin egindako lana garatu eta Montessori Lehen Hezkuntza hasi zuen. Orduan esan zuen \"helduek haurrei beharrezko baliabideak eman eta erabiltzen erakutsi besterik ez dutela egin behar umeak beraien kabuz garatu daitezen, garapena pertsonala baita eta ezin baitu batek beste baten partez burutu\". Garai honetan piztu zitzaion 0 eta 3 urte bitarteko umeekiko interesa, heziketa jaiotzetik hasi behar dela defendatuz. Gerra amaitu zenean Herbehereetara itzuli zen eta bere ideien zabalkuntzari berriz ekin zion. Montessori Eskola gehiago eraiki ziren, eta mugimendua mundu osora zabaldu zen. Frantziako Ohorezko Legioa jaso zuen heziketan egindako lan nabarmenagatik, eta baita Amsterdameko Unibertsitateko Honoris Causa domina ere.\nBakearen Nobel Sarirako 3 aldiz proposatu zuten.\nHiru gerra bizi izan zituenez, gizateriaren etorkizunaz zalantzak zituen. \"Salbazioa haurrengan zegoela\" zioen. Umea izaki berezia zela eta garatzen lagundu behar zitzaiola uste zuen, eta horregatik eta horretarako bizi eta lan egiten zuen. Bizitza guztian zehar, bere filosofia ikasi, landu eta zabaldu zuen.\nZentzumenen pedagogia.\nHasieran bere teknikak ez-gaitasun psikikoak zituzten haurrekin frogatu zituen eta ikusi zuen haur hauek gai zirela beste haurrek egiten zituzten azterketa berberak egiteko eta gainditzeko. Konturatu zen, halaber, haur hauek euren adimena eta nortasuna garatzeko objektuak behar manipulatu dituztela. Izan ere, gizakiak bere garapenerako errealitatearekin kontaktuan egoteko beharra duela irizten zuen. Horrela, estimulu gisa diharduten eskuko jolasa eta lana funtsezko elementu bilakatu ziren bere pedagogian, inposizioak baztertuz eta haurraren berezko gaitasunak sustatuz, betiere euren ingurukoen laguntzaz. Jolas eta esku-lanen bidez haurren autoestimua bultzatzen zuen eta haurrek ikusten zutenean aurrera egin zezaketela eta gehiago ikasi, hitzen eta zenbakien kontzeptuak transmititzen zizkien.\nIkaskuntza askea.\nIldo horretatik, haurrek ikasteko askatasuna behar zuela pentsatzen zuen. Gehiegizko arauek haurra mugatu egiten zutela uste zuen, bere garapen aske eta aktiboa kolokan jarriz. Akatsak egitea ez zen gaizki ikusten horrela haurrek ikasi egiten zutelako berriro saiatuz. Horrela, orduko irakasle tradizionalaren zeregina aldatu behar zela uste zuen.\nBanakotasuna.\nHaur bakoitzak bere bilakaera du eta berez aurkituko du bere ikasteko erritmoa. Programa kronologiko baten inposaketak haurraren porrota ekar dezake, bere erritmo naturalak behartu egiten direlako.\nIrakaslearen zeregina.\nIrakasleak haur bakoitzaren ikaskuntzaren bilakaera errespetatu behar du, inposiziorik gabe. behatzaile moduan aritu behar da, haurrak nola ikasten duen aztertuz eta horretarako jarduerak proposatuz. Aldi berean, haurrek elkarren artean ere ikasten dutela baieztatu eta maila ezberdineko haurrak talde bakar batean bateratzea onuragarria dela uste zuen.\nZehatzago eta labur, honako hauek dira Montessoriren pedagogiaren puntu zenbait:\nMaria Montessoriren pedagogia oso kritikatua izan da urteetan zehar. Hala ere, pertsonaia ospetsuen onespena ere izan zuen eta horri esker bere ideiak mundu osoko bazterretara zabaldu ziren. Berari esker albo batera utzi ziren betiko gela ilunak, arbel bakar bat zutenak, eta ikasle guztiak lerrokaturik zeudeneko gelak. Garrantzia hartzen joan ziren leku zabalak, non ikasleak inolako oztopo gabe mugi zitezkeen, kolore ezberdinetako kubo eta kaxen bidez haurren garuna estimulatu eta elkarren arteko komunikazioa bultzatzen zen. Montessori metodoen eragina nabarmena egungo pedagogian eta eskola guztietan erabiltzen dira berak proposaturiko materialak eta ideiak, haur hezkuntzan batez ere, haurrak berezko garapena izan dezan.\nJasotako eraginak.\nMontessorik, bere lan pedagogikoa garatzean, bi mediku frantsesen lanak aurkitu zituen, Jean Itard (1774-1838) eta \u00c9douard S\u00e9guinenak (1812-1880). Lehenengoa pedagogia berriaren aita kontsideratzen da; umeen behaketaren garrantzia ezartzen zuen eta umeei ezin zaiela ezer inposatu defendatzen zuen, Aveyrongo haur basatiaren kasua ikertu zuelarik. Bigarrenak haurren gaitasunak garatzeko ariketa eta materialak sortu zituen.\nJohann Heinrich Pestalozzi (1746-1827) pedagogo suitzarraren lanak ere ezagutu zituen. Pestalozzik maisuaren prestaketan enfasia jartzen zuen: bere pertsonan aldaketa eman behar da, bere lana maitatu behar du eta maisuaren eta haurraren artean maitasuna egon behar du.\n\u00c9douard S\u00e9guinn materialak erabili zituen eta, hauetan oinarrituz, bereak sortu zituen. Irakasle prestakuntzarik gabeko bi laguntzaile zituen. Ospitalean pasatako bi urteak izan ziren bere ezagutzaren oinarria, eta haurrek estatuko azterketa egitea lortu zuten: gainontzeko haurren antzeko emaitzak lortu zituzten. Hortik ondorio bat atera zuen: haur \"normalak\" azpigaratuta zeudela.\nSariak eta errekonozimenduak.\nDozena bat liburu idatzi zituen, eta hainbat doktoretza eskuratu zituen, besteak beste Durham (1926) eta Amsterdamen (1950). 1950ean, bere herrialdea ordezkatu zuen UNESCOren aurrean. Mugimendu feminista eta bakezaleen aitzindaria ere izan zen, eta hiru aldiz izendatu zuten Bakearen Nobel sarirako (1949, 1950 eta 1951)."}
{"id": "47958", "revid": "201", "url": "https://eu.wikipedia.org/wiki?curid=47958", "title": "Van Hiele", "text": ""}
{"id": "47960", "revid": "105290", "url": "https://eu.wikipedia.org/wiki?curid=47960", "title": "Biltegiratze periferiko", "text": "Biltegiratze periferikoa konputagailuaren unitate zentralari datuak memoria nagusitik ezabatu eta gero berrriz eskuratzea ahalbidetzen dion periferikoa da.\nBiltegiratze periferiko erabilienak: Diskete unitatea, disko gogorra, DVDa, CDa, USB memoria, unitate magneto-optikoak...\nDiskete unitatea.\nPlastikozko disko malgua, magnetizagarriaz den material batez estalia, gordetze gailu bezala erabiltzen dena. Bertan informazioa gorde eta irakurtzen da buru irakurle batzuei esker. Erdian burdinazko eraztuna dutenak, plastikoak itxura gal ez dezan, eta gainetik plastikozko azal babeslea jartzen zaie.\nPeriferiko helbidegarria (atzipen zuzena) eta berrabilgarria da.\nDisko gogorra.\nGainazal magnetizagarri batez estalitako euskarri zirkularra, informazioa sistema bitarrez gordetzeko balio duena; alde bakoitza pistaz osatzen da eta pista bakoitza sektorez. Bertan informazioa gorde eta irakurtzen da irakurri eta idazketarako buru batzuei esker. Diskoaren alde bietan gordetzen da informazioa.\nDiskoaren kalitatearen arabera, datu gehiago edo gutxiago biltegira daitezke. Diskoaren alde bakoitzak pistaz (eraztunak) osatuta dago. Pista hauetan informazioa gordetzen da, datu bat bestearen atzetik, blokeak osatuz. Barneko pistetatik kanpoetara zenbakitzen dira pistak.\nPosizio berbera hartzen duten pisten multzoari zilindro deitzen zaio. Beste modu baten esanda, irakur-idazketarako buruak mugitu gabe irakur daitekeen pista-multzoa zilindroa da . Pistek daukaten zenbakiarekin izendatzen dira.\nDiskoak ere sektoretan banatzen dira. Sektore bat pista zati bat da eta 512 byte ditu. Sektore bakoitzari helbide bat lotzen zaio, errazago izateko bere edukia atzitzea.\nFlash memoriak.\nFlash teknologiako memoria ez hegazkorrak dira, hau da, ez dute energiarik behar informazioa irauteko. Gigabyte gutxiko kapazitatea du eta komunikazio protokolo desberdinak ditu PUZ-rekin datuak transmititzeko, hala nola USB eta firewire.\nUnitate magnetiko-optiko.\nLaserren zehaztasuna eta magnetikoen abantailak uztartzen dituzte. Eramangarriak dira eta bere datuak ezabatu eta aldatu ahal dira (ikus ZIP unitate)\nCD-ROM unitate eta DVD-ROM unitate.\nLaser teknologiaz funtzionatzen duten datu gordetze gailuak. CD-ROM eta DVDak informazioa era optikoan gordetzen dute. Informazioa sektoretan banatuta dago eta sektore horiek espiralean banatzen dira erditik hasita, ez disko gogor edo disketetan bezala.\nCDaren alde biak erabiltzen dira eta alde bakoitzetik grabatzeko kapa bi dituen berritasunak daukate.\nAbantailak: CD Unitateren gordetze ahalmena biderkatzen du. (x2, x4,x8...)\nDVDaren eta CD-ROMaren ezaugarriak:\nZinta unitateak.\nBobina: Zinta magnetikoa bobina baten biribilka daiteken plastikozko euskarri magnetizagarria da.\nGailu honen unitatea armairu bateko itxura du. Honen barruan bobina bi daude, bat igorlea, irakurtzeko eta idazteko eta bestea hartzailea, irakurtzeko eta idazteko burutik igaro eta gero zinta bertan biltzen dena.\nBere ezaugarriak:\nKartutxo:Aurrean aipatutako zinta magnetiko da baina agerian dagoen bobina baten agertu beharrean, zintaren bobinak kartutxo batez babestuta daude, normalki plastikozkoa. Askoz txikiagoak dira. Bideo-zintak bezala baina txikiagoak."}
{"id": "47961", "revid": "119347", "url": "https://eu.wikipedia.org/wiki?curid=47961", "title": "OpenTrad", "text": "OpenTrad itzulpen automatikoa eskaintzen duen kode irekiko sistema da. Espainiar estatuko lau hizkuntza kontuan hartuta diseinatu zen: euskara, galiziera, gaztelania eta katalana. Gaur egun, 20 hizkuntza bikote baino gehiagoren arteko itzulpenak egin ditzake, eta asturiera ere sartu dute. Euskarari dagokionez, gaztelaniatik itzultzeko baino ezin da itzuli. Helburutzat dute itzulpen aukerak ahalik eta gehien zabaltzea.\nSorrera.\nOpentrad itzultzaile automatikoa 2006ko maiatzean aurkeztu zen, Kataluniako Unibertsitate Politeknikoan. Hurrengo hizkuntzen artean itzulpenak egiteko balio du: asturiera,gaztelania, galiziera, katalana, valentziera eta euskara. Itzulpen automatiko hau \"Source Forge\"-ren bidez sailkatzen da, azken programazioaren gune garrantzitsuena baita.\nSortzaileak.\n2004an hasi zen OpenTrad deituriko itzulpen automatikoko programak zazpi partaide ditu, hauen arteko elkarlanaren ondorio izan zen:\nZergatiak.\nEuskara, hizkuntza guztiak bezala, indarra hartzen ari da Interneten. Horren ondorioz, itzulpen automatikoko programa edota gune bat nahiko ondo dator. Modu honetan, euskal orrialdeak itzultzeko aukera izango dute Interneteko erabiltzaile guztiak.\nFinantzaketa.\nIndustria, Merkataritza eta Turismo-ko Ministerioa, I+G+B Plan Nazionala eta Ikerketa Teknikoak Sustatzeko Programa-k baliabide ekonomikoak eskeini dituzte proiektu hau aurrera atera ahal izateko.\nAzken urte honetan Eusko Jaurlaritzak ere diru-laguntzak eskaini dizkio proiektu honi.\nDena den, programa honen erabilera guztiz doakoa da Interneteko erabiltzaileentzat. Hau gutxi izango balitz, murrizketarik gabe sartzeko aukera dago orrialdean.\nHelburua.\nSoftware librea sortu izan nahi dute; abiadura handiko eta kode irekiko itzulpen automatikoko bi gailu edo motor garatzea da OpenTrad proiektuaren helburua. Horietako bat hizkuntza ahaideko bikoteentzat da, transferentzia sintaktiko partziala egiteko; bestea berriz, transferentzia sintaktiko osokoa, elkarrengandik urrutiago dauden hizkuntz bikoteentzat. Proiektu honetako partaide den erakunde batek garatutako motorrak izango dituzte oinarri gailu horiek. Proiektu honen amaieran, gehigarri tekniko batek zehatzago deskribatzen du itzulpen automatikoko sistema horien diseinua.\nZientzia.net-ek Opentraden helburuei buruzko I\u00f1aki Aranzabalek esandako hitz batzuk: \"batetik, galegoa-gaztelania eta katalana-gaztelania bikoteentzat itzultzaile automatiko ona, azkarra eta kode irekikoa lortu nahi genuen, eta, bestetik, gaztelaniatik euskarara itzultzeko prototipoa. Kontuan izan behar da hizkuntza guztien abiapuntua ez zela berdina: gaztelania-katalana bikotea nahiko aurreratua zegoen, eta, beste muturrean, gaztelaniatik euskarara automatikoki itzultzeko, ia dena egiteko zegoen\" .\nHona hemen hizkuntza-bikoteak:\nProiektuaren azken helburua da goian aipatutako hizkuntza-bikoteen arteko itzulpenak egiteko gai den sistema-prototipoa sortzea, eta partzuergoko partaide diren enpresek sistema hedatzea eta merkaturatzea da, itzulpen automatikoaren erabilera hainbat arlotan hedatuz.\nBerrikuntza teknologikoak.\nOpendradek hainbat berrikuntza garrantzitsu ekarri ditu:\nErabilerak.\nEuskarazko itzulpenak jarduera komertzialerako erabili izan ohi dira eta horrek murrizketa batzuk eragin ditu, gaizki erabil ez dadin:\nHala ere, web guneetako edozein testu itzul daiteke. Dagoeneko bi egunkarik erabiltzen dute: \"El Correo Gallego\", normalean gaztelaniaz editatzen dena eta orain galegozko bertsioa duena eta \"La voz de Galicia\", egun bere bertsio elektronikoa galegoz egiten duena.\nFuntzionamendua.\nOpentradek hamar urrats egiten ditu, Vigoko Unibertsitatean aurkeztutako txostenaren arabera:\nItzulpenerako behar diren tresnak nahiz erabiltzen diren kodeak SourceForgeren bidez eskura daitezke.\nItzulpenak ez dira adibideetan oinarritzen; hala ere, etorkizunean teknika hori erabiltzeko asmoa dute. Oraingoz, bi teknologia ditu oinarri: Apertium, antzekotasunak dituzten hizkuntzen artean itzulpenak egiteko; eta Matxin, egitura ezberdinak dituzten hizkuntzen artean erabiltzekoa.\nErabilitako teknologia automatetan oinarritua dagoenez, itzulpenak nabigazioa bezain arin egin daitezke. Horrela, nahi ditugun orrien itzulpena lor dezakegu, denbora askorik galdu gabe.\nAzkenik, aipatu beharrekoa da gehienez 16.384 karaktere sar daitezkeela, itzultzeko.\nGazi-gezak.\nIXA taldeak Azpeitiko Euskara Patronatuaren webgunean argitaratutako artikuluaren arabera, 2006an hauek ziren akats-tasak:\nHorri buruzko ohar txiki bat egin behar da: itzulpen sistemen akats tasak %\u00a010etik beherakoa izan behar du produkzio sisteman sartu ahal izateko. Horrenbestez, gaztelania-euska sistema prototipotzat dago definituta.\nAkatsen iturburua bi multzotan sailkatzen ahal da:\nNahiz eta itzulpenen egokitasuna hobetu daiteken, nahiko arin jasotzen dira emaitzak. Alde horretatik sortzaileak pozik daude, I\u00f1aki Aranzabalen hitzetan.\nAbantaila aipagarrien artean, hauek daude:"}
{"id": "47962", "revid": "105290", "url": "https://eu.wikipedia.org/wiki?curid=47962", "title": "Garapen psikomotor", "text": "Garapen psikomotorra mugimenduen eta zentzumenen eskuratzearen eboluzioa da, banako baten bizitzan zehar. Garapen hau oso garrantzitsua da jaioberri eta haurrarengan, bizitzaren garai horretan eskuratzeak ugariak baitira.\nPsikomotrizitatean oinarritzen da.\nGaitasun motorrak.\nHaur hezkuntzan \"gaitasuna\" esaten denean trebetasun motorra zein fisikoa lantzeko baliagarriak diren gaitasunak etortzen zaizkigu gogora.\nEduki pertzepzio-motorrak tratatzen direnean, gaitasun fisikoak eta gaitasun motorrak lantzen dira.\nGaitasun fisikoak.\nGaitasun fisikoa garatzeko gaitasunak: indarra, malgutasuna, abiadura eta erresistentzia. Hauek bigarren hezkuntzan lantzen dira.\nGaitasun motorrak.\nGaitasun motorrak ohiturazko eta oinarrizko trebetasun eta abilezien bitartez garatuko dira, hauek direlarik: lasterketak eta ibilketak, bestelako lekualdaketak, jauziak, birak, orekak\u2026\nGaitasun motorra garatzeko gaitasunak: Koordinazioa (dinamiko orokorra eta ataletakoa), oreka, gorputz eskema eta espazio-denborako egituraketak. Hauek haur hezkuntzan lantzen dira."}
{"id": "47965", "revid": "6950", "url": "https://eu.wikipedia.org/wiki?curid=47965", "title": "Kontzeptu mapa", "text": "Kontzeptu mapak, buru mapak edo mapa mentalak informazioa aurkezteko diagramak dira, eta gai bati buruzko ikuspuntu zehatza irudikatzeko erabiltzen dira, kontzeptuak erlazionatuz eta hierarkikoki antolatuz. Hiru elementuk osatzen dituzte kontzeptu-mapak: kontzeptu nagusiak, horiek lotzeko geziek, eta lotura-hitzak. Azkeneko horiek kontzeptuen arteko erlazioak azaltzen dituzte. Hiru oinarrizko elementu horiekin proposizioak sortzen dira, eta horiexek dira benetan kontzeptu mapa osatzen dutenak.\nKontzeptu mapak Joseph Novakek landu zituen, 1970eko hamarkadan, Cornell Unibertsitatean, gaur egungo kontzeptu-mapak garatzeko balio izan zuten oinarri formalak, ikaskuntza esanguratsua kontuan hartuta.\nKontzeptu mapak informazioa azaltzea errazten du eta horrela kontzeptuak ulertzea eta memorizatzea bideratzen du. Ideiak garatzeko eta sormena bultzatzeko erabiltzen diren adimen-mapetan ez bezala, zehaztasuna bilatzen da kontzeptu-mapen bitartez.\nKontzeptu mapak osatzeko elementuak.\nKontzeptua.\nKontzeptu bat izen edo etiketa batez izendatzen den objektua da (Novak eta Gowin, 1988). Adibidez, etxea, ura, aulkia, hodeia.\nKontzeptua gizakiaren gogoan objektu edo gertakari baten irudiaren adierazpen gisa uler daiteke (Segovia 2001). Hauetako batzuk elementu konkretuak adierazten dituzte (etxea, mahaia), beste batzuek, aldiz, nozio abstraktuak, errealitatean existitzen badira ere, ukitu ezin direnak (demokrazia, estatua).\nLotura hitzak.\nAurrizkiak, atzizkiak, juntagailuak, aditzak dira. Kontzeptuak erlazionatzeko erabiltzen dira. Lotura hitzen nahiz kontzeptuen bidez, kontzeptuen arteko harremana era sinplean deskribatzen duen esaldi bakunak eraiki daitezke.\nLotura lerroak eta geziak.\nLerroak erabiltzen dira kontzeptuen arteko loturak irudikatzeko. Lerroaren erdiko aldean lotura hitzak ezartzen dira eta geziak erabil daitezke esaldien norabidea zehazteko.\nGeziak.\nNovak eta Gowinen arabera, kontzeptuen arteko menderakuntza gertatzen ez den kasuetan bakarrik erabil daitezke geziak. Hortaz, erlazio gurutzatuak adierazteko erabil daitezke, maparen atal batean eta bestean dauden kontzeptuak lotzeko, hain zuzen. Geziek, menderakuntza harremanik ez dagoela adierazten digu. Adibidez, ura, zuhaitza, etxea.\nLotura gurutzatuak.\nKontzeptu maparen atal ezberdinetan aurkitzen diren kontzeptuen arteko harreman esanguratsu bat dagoenean erabiltzen dira. Lotura gurutzatuen adierazpen grafikoak geziak dira.\nElipsea edo laukizuzena.\nKontzeptuak elipse edo laukizuzen baten barruan jartzen dira eta lotura hitzak kontzeptuak lotzen dituzten lerroen ondoan idazten dira. Autore askok kontzeptu eta proposizioez gain beste informazio mota bat sartzeko ere erabiltzen dituzte, hala nola, ekintzak, iruzkinak, zalantzak, teoriak... Adierazpen bisualean, forma eta kolore ezberdinak hartzen dituzte kontzeptu bakoitza adierazteko.\nEgileak elipseari, laukizuzenari, edo testua inguratzen duen beste forma geometrikoari balio sinboliko bat-edo erantsi ahal dio. Bide beretik erabiltzen diren koloreei.\nKontzeptu mapak egiteko softwarea.\nEtengabe sortzen dituzte kontzeptu mapak egiteko eta partekatzeko aplikazioak. Hona hemen bakar batzuk."}
{"id": "47966", "revid": "63274", "url": "https://eu.wikipedia.org/wiki?curid=47966", "title": "Mosaiko", "text": "Mosaikoa beirazko, marmolezko, harrizko, zurezko edota zeramika zati txikiak, tesela izenekoak, erabiltzen dituen arte apaingarria da.\nDenboran zehar gaia, materiala, kolorea eta aplikazio egokitzapen eta aldaketa ugari aztertu dira. Egite lana oraindik duela mende askotakoa bezalakoa da, nahiz eta antzinako artea izan denboraren emanez bizirik iraun du, gainera gero eta ezagunagoa da.\nMosaikoaren ekintza azal laua eta tamaina handienetan egon ohi da, hau da; horma, lurzorua edota sabaia baina batzuetan baita ere objektu sinple eta txikietara egokitzen da.\nBrontze Aroan, Kretan gaitasun hau garatzen zen. Mosaikoen ekintzak aurkitu dira Mesopotamiako aztarnategi arkeologikoan (IV. mendetik, K.a. III. mende arte), Grezian (K.a. III. mendean) eta Mesoamerikan. Garapen handiena Erromatar Inperioan eman zen.\nHistoria.\nLehenengo mosaiko ezagunak Asian txikian eta antzinako Txinan aurkitu ziren eta harkoskorrezko marrazki sinpleak dira. Denboraren poderioz, irudiak findu egin ziren. Xehetasun handiagoa lortzeko harkoskorrak oso hurbil ipintzen ziren, haietariko askok kolore eskala handitzeko margotzen ziren eta ondoren bornuak berunarekin nabarmentzen ziren.\nAntzinako Greziarrak harkoskorrak erabiltzen hasi ziren lurzoruak estaltzeko. Aztekak, harri bitxiak eta baliotsuekin estaltzen zituzten objektu zeremonialak. Ponpeian, espazio sentsazioa transmititzeko erabiltzen zituzten mosaikoak.eta, Bizantziar elizak mosaiko liluragarrietaz, ikono eta eszena erlijiosoaz bete zituzten.\nKonkistak, merkataritza eta erlijioa inperioak handitu zuten eta honekin batera mosaikoen eskaerak izugarri areagotu ziren. Artisauak bidaiak egin eta teknika berri asko ikasten zituzten, teknika hauek hobetuz joan ziren mosaikoa mundu osotik zehar zabaldu arte.\nErromatarrak mosaikoari bultzada berri bat eman zioten, Erromatar inperioaren zabalkuntzaren eraginez lurzoruen apainketaren eskaria handitu zen eta apainketa forma honen erabilera izena hartu zuen. Gaur egun, oraindik kontserbatzen dira mota eta gai desberdineko mosaikoak: eguneroko bizitzako eszenak, txorien azterketa eta beste animalia batzuena, diseinu abstraktuak etab.\nIII. mendean, mosaiko askok irudi sakratuak biltzen zituzten, orduan izan zen beirazko eta urrezko teselaren erabilpena sortu zenean, aurrerago lehenengo kristauak menperatuko zuten teknika.\nMosaiko motak.\n\"Trencadis\".\n\"Art nouveau\" delakoa arte erabili ez zen teknika dugu hau. Batez ere, Antoni Gaudi arkitektoak eta bere bere jarraitzaileak bultzatutako metodoa da. Trencadis-ean, normalean materialak zeramikazkoak izaten dira. Honek, aukera eman zuen obra handiak sortzeko baldosa apurtuen zatiak erabiliz, bete erabilpen praktikoarentzat balioko ez zutenak.\nNormalean, metodo honekin egindakoa, kanpo gainazal bertikaletan erabiltzen da eta bere polikromia dela eta, aberastasun eta mota ezberdineko efektu dekoratiboak lortzen dira.\nMosaiko Hidraulikoa.\nMetodo hau batez ere modernismoan eta ondoren Katalunian ere erabilia izan da. Normalean, barneko lurzoruetarako erabiltzen da eta zementu hidraulikoz egindako morteiruzko baldosaz osatzen da.\nTeknikak.\nZeharkako metodoa.\nLehenengo, txantiloi bat egiten da neurri errealekin, eta bere gainean marrazkia jarraitzen duten teselak jartzen dira.\nMarrazkia paperarekin, soilik atzeko aldetik ikus daitekeen mosaikoa estaltzen du. Ekintza hau tailerrean eramaten da aurrera, eta ekintza bukatua dagoenean, mortairuan itsasten da, atze aldeko ertzetik.\nMetodo zuzena.\nTeselak ahoz gora jartzen dira, morteiru bigunaren gainean zuzenean, normalean aurretiko marrazkirik egin gabe. Azkeneko emaitza ez da geratzen zeharkako metodoarekin egina izango balitz, baina plano aldaketak eta desnibelak agerian geratzen dira, emaitzari argi efektuak emanda."}
{"id": "47967", "revid": "201", "url": "https://eu.wikipedia.org/wiki?curid=47967", "title": "Abakoa", "text": ""}
{"id": "47968", "revid": "336", "url": "https://eu.wikipedia.org/wiki?curid=47968", "title": "Pertsonalitate", "text": "Pertsonalitatea edo izaera, batzuetan nortasuna ere deitua, pertsona baten portaera, pentsamendu eta sentimenduak mugatzen duten sistema psikofisiko iraunkor eta berezia da, pertsonaren bere ingurugirora moldatzearren. Pertsonek jokatzen duten era ere bada, indibidualki nahiz sozialki. Pertsonalitatea bizitzan zehar garatzen eta aldatzen da, herentzia genetiko eta gizabanakoaren ingurugiroaren elkarrekintzen emaitza baita; aldi berean, beste pertsonekin partekatzen diren portaera eta sentimenduen bitartez, gizabanakoaren nortasuna eratzen du besteekiko. Askotan aiurri edo izaera terminoarekin parekatzen da, baina egun aiurri terminoa pertsona bakoitza besteengadik bereizteko ezaugarri indibidual berezia multzoa izendatzeko erabiltzen da eta maiz esanahi morala du (adibidez, pertsona bat \"jenio\" edo \"izaera txarrekoa\" dela esan ohi da).\nAurrekariak.\nPertsonalitatearen azterketan lehenengoa Hipokrates greziarra izan zen. Lau pertsonalitate tipo ezarri zituen: kolerikoa (suterraza), melankolikoa, flematikoa (gibelandia), sanginikoa (odolbizia).\nPertsonalitatearen psikologia.\nPsikologoek XX. mendearen aurretik egindako teoriak erabili zituzten. Ezagutza hauetatik pertsonalitatearen faktore eredu berriak ez ezik pertsona bakoitzak bereizten zituen ezaugarriak zeintzuk ziren jakiteko frogak ere sortu zituzten.\nPertsonalitatearen ikasketa hiru eredutan banatzen da. Lehenengoa, klinikoa da zein banakoaren ikaskuntzari lehentasuna ematen dion. Bigarrena, elkarrekintzakoa da, inkesten bidez banakoen arteko ezberdintasunak bilatzen eta miatzen dituena. Hirugarrena, experimentala da, zein aldagarrien manipulazioen bidez kausa-efektuen erlazioak bilatzen dituen.\nPertsonalitateari buruzko teoriak.\nKonduktismoa.\nTeoria honen arabera, psikologia goi-mailako zientzia praktikoa izan behar da, introspekziorik gabe, eta portaeraren kontrola eta iragarpena ditu helburu. Bere printzipioetan, esperientziak erabiliz jokatzen dela ezartzen da, ikaskuntza prozesu batez. Horrela, pertsonalitatea ingurugiroaren estimulua eratzen du eta erabakimen asketik at dago. Norbaitek zerbait ondo egiterakoan laudorioak merezi ditu eta kontrako egoeretan, berriz, errua. Skinner psikologoarentzat bai laudorioa bai errua irrazionalak dira, jokabide guztiak errefortzu gertakizunen bidez mugatuta daudelako eta ez gizabanako bakoitzaren aukera askeen bidez.\nGizabanakoa bere ingurugiroaz baldintzatuta dago, on eta gaizki egiteak sarituak daude eta ez dago duintasunaren askatasunik. Gizakien jokaera fenomeno naturala da, eta fenomeno natural guztiak bezala, jokaera hau ere naturaren arauei eutsita dago. Jokatzen dugu arrazoi batzuengatik, inguruan zerbait gertatzen da eta horragatik sentitzen eta pentsatzen dugu modu batean edo beste batean. Hau dela eta, jokaera eta inguruaren arteko erlazioa elkarrekikoa da. Hots, jokaera inguruari eragiten dio eta alderantziz.\nHumanismoa.\nTeoria positiboa eta baikorra da, zein gizakiaren auto errealizazioa bilatzen duena, Maslow eta Rogers humanistek azalduta. Biek pentsatzen zuten gizakia borondatezkoa zela eta bazituela bera izateko behar zituen beharrak. Guztiok autoerrealizaziorako joera dugu, berezko motibazioaren bitartsz. Autoerrealizazioa honako alderdi hauek osatzen dute: gaitasunen garapena, gure ahalmenen garapena, eta beharren asetzea.\nHiru alderdi hauetatik mugitzen gara egoera zein den. Horrela, jaioberriak garenean, gure helburuak fisiologikoak dira. Berehala konturatzen gara seguru sentitu behar garela eta piskanaka afektua eta atentzioa bilatzen dugu. Geroago, autoestimua bilatzen dugu. Estresaren eraginez nahiz beste egoera larrietan, aurreko estadio batera itzul daiteke.\nPertsona bilakatzeko prozesua humanisten ustez honakoa da:\nPsikoanalisia.\nFreudek kontzientzia gizakiaren buruaren zati bat dela irizten zuen. Banaketa hau planetatu zuen: kontzientea (pentsamenduak eta pertzepzioak ulertzea eta nabaritzea); prekontzientea (pentsamendu, oroipen eta ikaskuntza ez kontzienteak osatzen dute eta hauetara iristeko atentzio berezia beharrezko da); inkontzientea (kontzientziari ihes egin dioten berezko desio erreprimituak). Gainera, eraikuntza psikikoan hiru elementu bereiztu zituen, inkontzientean aurkitzen direnak:"}
{"id": "47970", "revid": "6327", "url": "https://eu.wikipedia.org/wiki?curid=47970", "title": "Sunni", "text": ""}
{"id": "47971", "revid": "535", "url": "https://eu.wikipedia.org/wiki?curid=47971", "title": "Xii", "text": ""}
{"id": "47973", "revid": "512", "url": "https://eu.wikipedia.org/wiki?curid=47973", "title": "Dominique Joseph Garat", "text": "Dominique Joseph Garat Hiriart (Baiona, Lapurdi, 1749ko irailaren 8 \u2013 Uztaritze, Lapurdi, 1833ko abenduaren 9a) abokatua, kazetaria eta filosofoa izan zen, Frantses Akademiako kide 1803tik. Hargin beltz sutsua zen.\nBizitza.\nParisa gazte joanda, akademietako sari asko irabazi zituen 1770eko eta 1780ko hamarkadetan. \"Mercure de France\" eta \"Journal de Paris\" kazetetan idatzi zuen. Parisen harremanak izan zituen Panckoucke editorearekin, Diderot edo Condillac bezalako filosofoekin, baita ere D'Alembert edo Buffon bezalako zientzialariekin.\nLapurdiko Hirugarren Estatuko diputatu hautatu zuten 1789ko Estatu Orokorretan, Dominique anaiarekin batera. Hark bezala, Lapurdiko erakundeen aldeko borrokan jardun zuen, baina egiteko hartan ez zen anaia bezala nabarmendu.\n1792ko urriaren 9an Dantonek Zuzentza ministro egin zuen, eta kargu horretan (1793ko urtarrilaren 20an) Louis XVI.ari heriotza-zigorra eman ziotela jakinarazi zioten. Bi egun geroago, Jean Marie Roland ordezkatu zuen Barne Arazoetako ministerioan: kargu horretan abuztu arte jardun zen. Urrian, girondar gisa espetxean eduki zuten bi hilabetez, baina berehala geratu zen aske, Robespierrerekin zuen adiskidetasunari esker. 1794ko uztailaren 27an Robespierren aurka bozkatu zuen .Garaten lagun mina zen Condorcet ere heriotzera kondenatua izan zen eta hura salbatzeko Garatek bere bizia arriskuan ipini bazuen ere ez zuen lortu.\n1794-1795. urteetan Frantziako Herri Irakaskuntzarako batzorde nagusiko kide izan zen eta 1798an Napolira enbaxadore bidali zuten. Urte berean Zaharren Kontseiluko lehendakari aukeratu zuten eta konstituzio berria idazten hartu zuen parte ondoko urtean.\nDirektoriopean, \"Conseil des Anciens\" batzarreko kide aukeratu zuten (1799). Geroago, Napoleonek senatari (1799) eta Inperioko konde (1808) izendatu zuen. Napoleonen Ehun Eguneko agintaldian, Ordezkarien Ganberako kide ere izan zen. Monarkiaren itzulerarekin batera (Berrezarkuntza) ez zuen arazo politikorik izan, eta 1830an Zientzia moral eta politikoen Akademiako kide izendatu zuten.\nLanak.\nGaratek Euskal Herriko herrialde guztiak eta herri erdi-independente gisa, Napoleonen inperioaren mendean betiere, egituratzeko egitasmoa azaldu zion hainbat aldiz Napoleoni: estatu erdi-independente horrek Fenizia Berria izena izan behar zuen. Asmo horren argigarri idatzi zuen \"Recherches sur le Peuple Primitif de l\u2019Espagne, sur les r\u00e9volutions de cette P\u00e9ninsule, sur les Basques Espagnols et Fran\u00e7ais\" (1811, \u00abEspainiako jatorrizko herriari, penintsula hartako iraultzei eta Espainiako nahiz Frantziako euskal herritarrei buruzko ikerketak\u00bb). Horrez gain, Frantziako iraultzari buruzko liburuak, biografiak eta filosofia lanak idatzi zituen; XVIII. mendeko frantses materialismoaren azken ordezkaritzat hartu izan da.\nHaren beste zenbait lan aipagarri: \"D. J. de Garat \u00e0 M. de Condorcet\" (1791, \u00abJ. Garatek Condorcet jaunari\u00bb), \"Consid\u00e9rations sur la R\u00e9volution Fran\u00e7aise\" (1792, \u00abFrantziako iraultzari buruzko gogoetak\u00bb), \"M\u00e9moires sur la R\u00e9volution\" (1795, \u00abIraultzari buruzko oroitzapenak\u00bb).\nHezkuntzagintza.\nGarat iraultzaren arlo kulturalean ere nabarmendu zen. Iraultzan Antzinako Erregimena eta bertako erakunde kulturalak birrindu ondoren kulturgintza guztia berrantolatzeari ekin zitzaion \"Ideologoak\" deiturikoen eskutik. Kasu honetan Ideologia ulertu behar da garai hartan Destutt de Tracyk erabili zuen zentzuan: ezagutzarekin lotutako ideien zientzia gisa. Ideologo hauek Ilustrazioaren oinordekoak ziren filosofo eta zientzilariek osatzen zuten eta tartean aurkitzen zen Garat. Joseph Lakanal eta Garatek proposaturik Konbentzioak heziketa publiko guztia eraldatzeko plan nazionala dekretatu zuen.\nPentsamendua.\nGoi Mailako Arauzko Eskolan \"adimenaren analisia\" izeneko ikastaroa eman zuen Garatek. Konferentzia horietan bere pentsamendua azaltzen zuen, Condillac filosofoari jarraituz.\nEzagutza eta zientzia oinarritzearen auziari Descartesek erantzun bat eman zion razionalismoaren bidez. Aurrerago, zientziak ugaritzearekin batera, zentzumenetan oinarritutako sentsualismoa garatu zen Descartesen aurka. Garatek ildo honetan eraiki zuen bere pentsamendua.\nMorala ere zentzumenetan oinarrituko du. Zentzu moral partikular bat ez dago baina zentzumen guztiek dute atseginarekin gozatzeko eta atsekabetik urruntzeko joera. Hortik sortuko dira ideia moralak.\nGarat gatazka.\n1795ean, konferentzia baten ondoren, Garatek sonatua bihurtuko zen eztabaida intelektuala izan zuen Saint-Martin bere ikaslearekin. Sain-Martinek, Garat sentsualistaren aurka, ezagutzarentzat eta moralarentzat bi iturburu ezberdin proposatuko ditu.\nEskolako eztabaida bat besterik ez zena aurrerago, Berrezarkuntzan, hartuko du oihartzuna.\nSaint-Martinek Garatekin izandako eztabaida hori Iraultzaren bere ikuspegiarekin lotuko du \"Lettre \u00e0 un ami, ou Consid\u00e9rations politiques, philosophiques ou religieuses sur la R\u00e9volution fran\u00e7aise. Suivies du Pr\u00e9cis d'une conf\u00e9rence publique entre un \u00e9l\u00e8ve des \u00e9coles normales et le professeur Garat\" (1795) liburuan. Garatek Iraultzan Ilustrazioaren gailentzea ikusten zuen bitartean Saint-Martinek probidentziaren zigortzat hartzen zuen Antzinako Erregimenak egindako gehiegikeriengatik. Garaten sentsualismoak probidentzia ahaztu zuenez Berrezarkuntzan Saint-Martinek hartuko du ospea."}
{"id": "47975", "revid": "237", "url": "https://eu.wikipedia.org/wiki?curid=47975", "title": "Eskola juridiko islamiar", "text": ""}
{"id": "47976", "revid": "237", "url": "https://eu.wikipedia.org/wiki?curid=47976", "title": "Hambali", "text": ""}
{"id": "47977", "revid": "1519", "url": "https://eu.wikipedia.org/wiki?curid=47977", "title": "Churchill", "text": ""}
{"id": "47978", "revid": "1491", "url": "https://eu.wikipedia.org/wiki?curid=47978", "title": "Tangram", "text": "Tangram (txineraz \u4e03\u5de7\u677f, pinyinez \"q\u012b qi\u01ceo b\u01cen\", \"nire amonaren jokoa\" edo \"nire aitonaren jokoa\") antzinako txinatar joko bat da, emandako hainbat atalekin irudi ezberdinen siluetak sortzean datzana. Irudiak sortzeko atal guztiak erabiltzea beharrezkoa da. Atal hauek \"tan\" izena dute eta 7 dira guztira:\nHistoria.\nTangramaren jatorriaren inguruan informazio handirik ez egon arren, Song dinastia garaiko \"yanjitu\" altzari jokotik datorrela uste da. Txinatar erregistro historikoek diotenez,altzari jokoa 6 xafla laukizuzenek osatzen zuten hasieran. Geroago, triangeluar xafla berri bat gehitu zitzaion joko honi eta jendeak 7 xafla hauek, xafla karratu handi batean ordena zitzakeen. Ming dinastia garaian hainbat aldaketa jasan zituen altzari jokoak eta azkenik egurrezko blokedun jokoa bilakatu zen jolasteko helburuarekin.\nBeste istorio batek dio txinatar enperadore baten zerbitzari batek, zeramikazko baldosa oso garesti eta hauskor bat zeramala. Zerbitzaria trebukatu eta baldosa apurtu zitzaion. Izututa, karratu bat eraikitzen saiatu zen zatiekin, baina ezin izan zuen. Honela konturatu zen hainbat figura sor zitzakeela zatiekin.\nXVIII. mendetik aurrera, hainbat liburu txinatarren itzulpenak argitaratu ziren Europan eta Ameriketan zeinetan Tangramaren arauak azaltzen ziren eta \"txinatar buruhaustea\" izena hartu zuen jokoak.Joko oso ospetsua bilakatu zen eta jende guztiak jolasten zuen: haurrek, helduek, pertsona arruntek eta zientzia eta arteetako pertsona ospetsuek besteak beste. Napoleon Bonaparte benetan tangramzale bikaina bihurtu zen Santa Helena irlara erbesteratua izan zenetik.\nTangram hitzaren jatorriaren inguruan hainbat aipaera daude: Hauetatik onartuenetako batek dio ingeles batek asmatu zuela \"tang\" kantoniar hitza (txinatar esan nahi duena) eta \"gram\" latindar hitza (idatzia edo grafikoa esan nahi duena) batzearen ondorioz. Tangram hitza,Thomas Hill-engatik (Harvard-eko presidentea izango zena) izan zen erabilia lehen aldiz bere \"Geometrical puzzle for the youth\" liburuan 1828an.\nEgin daitezkeen figura kopuruari dagokionez, liburu europarrek liburu txinatarretatik kopiatu egin zituzten figura originalak, ehun bat zirenak. 1900 urterako figura berriak asmatuak ziren jada, 900 bat. Gaur egun, tangramarekin 16.000 figura ezberdin egin daitezke.\nErabilpena.\nGaur egun, tangrama ez da denborapasa moduan bakarrik erabiltzen, psikologian, filosofian eta batik bat pedagogian ere erabiltzen da. Matematikako ikaskuntza arloan, tangrama bi dimentsioko geometriako kontzeptuak emateko eta arlo kognitiboa eta psikomotrizitatea garatzeko erabili ohi da.\nTangrama nola eskuratu.\nGaur egun edozein jostailu dendatan edota denda espezializatuetan lor daitezke, material mota ezberdinetakoak eta merke merkeetatik garestiagoetara arte.\nKanpo estekak.\n[[Kategoria:Buruhausgarriak]]\n[[Kategoria:Txinako kultura]]\n[[Kategoria:Jokalari bakarreko jokoak]]"}
{"id": "47979", "revid": "237", "url": "https://eu.wikipedia.org/wiki?curid=47979", "title": "Mosaikoa", "text": ""}
{"id": "47981", "revid": "119347", "url": "https://eu.wikipedia.org/wiki?curid=47981", "title": "ALPAC", "text": "ALPAC (\"Automatic Language Processing Advisory Committee\") John R. Pierce buru zuten hirurogeita hamar zientzialarik 1964an osatutako batzordea zen. Bere helburua hizkuntzalaritza konputazionalaren eta konkretuki itzulpengintza automatikoaren aurrerapena ebaluatzea zen. 1966an batzordeak argitaratutako txostenak, \"ALPAC txostena\" izenez ezagutzen dena, hizkuntzalaritza konputazionalaren inguruko oinarrizko ikerketa beharrezko zela zioen, eta horrek itzulpengintza automatikoaren inguruko ikerketen murrizketa suposatu zuen, batez ere Estatu Batuetan."}
{"id": "47982", "revid": "90204", "url": "https://eu.wikipedia.org/wiki?curid=47982", "title": "NAACL", "text": "NAACL Association for Computational Linguistics elkartearen Ipar Amerikako azpielkartea da, eta izen bera duen konferentzia antolatzen du urtero."}
{"id": "47983", "revid": "105290", "url": "https://eu.wikipedia.org/wiki?curid=47983", "title": "1980ko Alemaniako Sari Nagusia", "text": "1980ko Alemaniako Sari Nagusia urte horretako Abuztuaren 10ean ospatu zen Hockenheimring zirkuituan."}
{"id": "47986", "revid": "105290", "url": "https://eu.wikipedia.org/wiki?curid=47986", "title": "1979ko Alemaniako Sari Nagusia", "text": "1979ko Alemaniako Sari Nagusia urte horretako Uztailaren 29an ospatu zen Hockenheimring zirkuituan."}
{"id": "47987", "revid": "105290", "url": "https://eu.wikipedia.org/wiki?curid=47987", "title": "1978ko Alemaniako Sari Nagusia", "text": "1978ko Alemaniako 1 Formulako Sari Nagusia urte horretako Uztailaren 30an ospatu zen Hockenheimring zirkuituan."}
{"id": "47988", "revid": "23317", "url": "https://eu.wikipedia.org/wiki?curid=47988", "title": "Arrasate Eskubaloi Taldea", "text": "Arrasateko Eskubaloi Taldea Arrasatek (Gipuzkoa) duen eskubaloi talde nagusia da.\nLehen taldea Lehenengo Nazional mailan aritua da. Horrez gain baditu gazteen taldeak, eta baita emakumezkoen talde bat ere. Taldeak historian zehar izan duen kategoria altuena 1. nazionala bera izan da.\nTaldeak Uribarri auzoan kokatuta dagoen Iturripen jokatzen ditu etxeko partidak eta hau okupaturik izanez gero Musakolako kiroldegian."}
{"id": "47989", "revid": "2241", "url": "https://eu.wikipedia.org/wiki?curid=47989", "title": "Liverpool (argipena)", "text": "Liverpool hitzak esanahi ezberdinak izan ditzake:\nKirolak.\nHainbat futbol taldek dute izen hau:"}
{"id": "47993", "revid": "1659", "url": "https://eu.wikipedia.org/wiki?curid=47993", "title": "Sorani", "text": "Sorania Kurdistango hegoaldean, hots, Irango mendebaldean (Mahabad, Sanandaj) eta Irakeko ipar-ekialdean (Arbil, Kirkuk, Suleimaniya), erabiltzen den hizkera da, kurdueraren aldaera bat. Arabiar alfabetoz idazten da."}
{"id": "47995", "revid": "119347", "url": "https://eu.wikipedia.org/wiki?curid=47995", "title": "Ossau-Irati", "text": "Ossau-Irati Ipar Euskal Herriko eta Bearnoko ardi gasna bat da.\nFrantziar Jatorri deitura kontrolatua da 1980tik eta Europar Batasunaren Jatorri deitura babestua 2003tik. 1.700 ekoizle hartzen ditu bere gain.\nArdi manex burugorri, ardi manex burubeltz eta euskal-bearnoar ardiek ematen duten esnearekin egiten da gazta hau. Pasta prentsatuko gazta da, eta bere azala kolore laranja edo horia du. Gatza txikiek 3-4 kilo pisatzen dute, eta handiek, berriz, 6-7."}
{"id": "48000", "revid": "119347", "url": "https://eu.wikipedia.org/wiki?curid=48000", "title": "Resist\u00eancia Galega", "text": "Resist\u00eancia Galega (\"Galiziar Erresistentzia\") Galizian hainbat sabotaje eta ekintza armatu aldarrikatzeko erabilitako izena da. Izena manifestu baten bidez agertu zen lehen aldiz, eta bertan Galiziaren independentzia eta sozialismoaren aldeko ekintza armatuak egitera dei egiten zen. Zentzu horretan, Resist\u00eanciak, erakunde egituratu bat baino, izaera independentistako ekintzak aldarrikatzeko erabilitako izena dirudi, talde desberdinek erabilitakoa.\nHistoria.\n2005.\nRG izena 2005eko uztailaren 20an agertu zen, Galiziako Aberriaren Eguna baino pixka bat lehenago, interneten \"Manifesto da Resist\u00eancia Galega\" agiria plazaratuz. Bertan, Galiziaren independentzia eta sozialismoaren alde borroka armatuaren beharra agertzen zuen. Galiziako talde independentista gehienek, baina, taldearekin zer ikusirik ez zutela argitu zuten.\n2006.\n2006ko irailean, Portugalgo poliziak lehergailuak egiteko materiala topatu zuen, Resist\u00eancia Galegaren propagandarekin batera, Galiziako mugatik gertuko mendi batean, Vieira do Minho herritik gertu. Poliziaren arabera ere bai, taldearekin zer ikusia zuten Galiziako hainbat gazte klandestinitatean murgildu ziren taldea ekintzak egiten hasi zenetik.\n2006ko maiatzean, poliziak hainbat ekintza egotzi zizkion Resist\u00eancia Galegari; hauek aipatu daitezke:\n2011.\n2011ko azaroan lau lagun atxilotu zituzten Resist\u00eanciako kideak zirelakoan.\n2012.\n2012ko martxoaren 27an, Eloy Velasco Espainiako Auzitegi Nazionaleko epaileak \"terrorismoa\" egotzi zien Resistencia Galegako sei kideri. \"Erakunde terroristako\" partaide izatea, lehergaiak izatea eta dokumentu faltsuak erabiltzea leporatu zien.\n2012ko irailaren 16an, Galiziar Erresistentziako lau ustezko kide atxilotu zituzten Vigon Guardia Zibilak eta Polizia Nazionalak batera egindako operazio batean. Kideeek zonaldean aparkatutako ibilgailu baten barnean utzi zuten motxila, eta oinez utzi zuten parkea. Ondorioz, Poliziak bertan atxilotu zituen, motxilan lehergaiak zeudelakoan. Zonaldea hesiz inguratu zuten, eta Lehergaiak Desaktibatzeko Taldeko kideek motxilaren barnean \"potentzia handiko\" bi lehergai zeudela baieztatu zuten.\n2012ko urriaren 30ean, Resistencia Galega taldeko ustezko bi kide atxilotu zituzten Ferrolen. Poliziak finantzazio aparatuko kide izatea egozten zien.\n2013.\n2013ko urtarrilaren 8an, Resistencia Galegako ustezko kide bat atxilotu zuten. Ames inguruko baso batean izan zen atxiloketa. Atxilotuak hiru lehergailu omen zeramatzan atxilotu zutenean.\n2013ko ekainaren 28an, lau independentista galiziarrentzat Espainiako Audientzia Nazionalak 64 urteko espetxe zigorra eskatu zuen. Diario Liberdadek argitaratu zuenez, \u201cResistencia Galega\u201d antolakundean parte hartu izana egozten zieten eta estatu espainiarrak eta PPk erakunde hau terroristatzat zuten.\n2014.\n2014ko apirilaren 24an, Resistencia Galega talde terrorista bat zela ebatzi zuen Gorenak. Talde horretako lau kideri zigorrak murriztu zizkion Auzitegi Gorenak: Auzitegi Nazionalak 10 eta 18 urte ezarri zizkien, baina Gorenak zigorra 8 eta 14 urtetara jaitsi zuen.\n2014ko ekainaren 15ean, Maria Osorio Lopez Resistencia Galega erakundeko kidea atxilotu zuen Guardia Zibilak Ponferradan. Osorio kartzelaratzeko agindua zuten agenteek, erakunde terrorista bateko kide izatea eta, helburu terroristekin dokumentu publikoak faltsutzea leporatuta, 7 urte, 9 hilabete eta egun bateko kartzela zigorra jaso baitzuen.\n2014ko urriaren 1ean, Barallako udaletxearen kontra eraso egin zuten, goizaldean. Atentatuak kalte materialak eragin zituen. Urriaren 3an, Raul Agulleiro Cartoy Resistencia Galegako kidea atxilotu zuen Guardia Zibilak Santiagon. Ustez Barallako (Lugo) udaletxearen aurkako erasoa egin zuen."}
{"id": "48001", "revid": "119347", "url": "https://eu.wikipedia.org/wiki?curid=48001", "title": "Rosa D\u00edez", "text": "Rosa D\u00edez Gonz\u00e1lez (Sodupe, Bizkaia, 1952ko maiatzaren 27a - ) euskal herritar politikaria eta \"Aski da!\" elkarteko kidea. 2016rarte, Batasuna, Aurrerapena eta Demokrazia (UPyD) alderdiko kide izan zen eta urte horretan alderdi hau desegitearen aldeko iritzia eman zuen. Urtetan zehar PSOEko kidea izan eta bertan kargu esanguratsuak bete ondoren 2020ko Espainiako Hauteskunde Orokorretan Alderdi Popularreko Pablo Casadoren alde lerratu zen.\nBiografia.\nAita sozialista zuen. Francoren garaian, atxilotu eta hiltzera zigortu zuten, nahiz eta azkenean beste zigor bat ezarri zioten. Rosa Diez, administratibo ikasketa eginda, Bizkaiko Foru Aldundian funtzionario aritu zen.\nPolitikagintzan, PSE-EEn hasi zen Rosa Diez. Eusko Jaurlaritzan Turismo sailburua izan zen 1991ko urriaren 4tik 1998ko otsailaren 3 arte, Jose Antonio Ardanza lehendakari zela. Eusko Legebiltzarkide ohia izan da. 1999tik 2007 arte PSEren eskutik Europako Parlamentuan jardun zuen, harik eta alderdia utzi arte.\nPSOEren barruan Idazkari Orokorra izateko aurkeztu zuen bere burua 35. Kongresu Federalean (2000ko ekainean, non Jose Luis Rodriguez Zapatero hautaturik atera zen. PSE-EEko Idazkari Orokorra izateko ere aurkeztu zen, baina berriro galdu zuen.\nAzken urteotan oso kritikoa agertu zen Rosa Diez PSOE zein PSE-EEko agintariek hartutako hainbat ekimen eta erabakirekin, batez ere terrorismoaren aurkako borrokari edo abertzaleekiko harremanei dagokienez. \"Ermuko Foroak\" edo \"Asociacion de Victimas del Terrorismo\" elkarteek antolatutako manifestaldietara joan ohi da Rosa Diez, bere alderdiak osatzen duen gobernuaren politikaren kontra protestatzera ere. Alderdi Sozialistako zenbait kidek, hala nola Odon Elortzak, alderdia uzteko eskatu diote Rosa Diezi, leialtasunik ez erakusteagatik.\n2007ko abuztuan Alderdi Sozialista utzi eta Fernando Savaterrekin eta Carlos Martinez Gorriaranekin, besteak beste, Batasuna, Aurrerapena eta Demokrazia (UPyD) sortu zuen. Alderdiak Espainiako Konstituzioaren defentsa eta Espainiako politikaren berrikuntza aldarrikatzen zituen. Berehala, D\u00edez alderdiaren lider eta buru bilakatu zen. 2008 urtean Espainiako Kongresuko diputatu hautatu zuten; alderdi horrek hauteskundeetan eskuratu zuen diputatu jarleku bakarra izan zen. 2011 urtean berriz hautatu zuten diputatu, alderdiak bost jarleku eskuratuta. 2015eko maiatzean Europako hauteskundeetan lorturiko emaitza txarrak direla eta, alderdiaren buruzagitza utzi zuen. 2015eko Espainiako hauteskunde orokorretan UPyD alderdiak ez zuen jarlekurik eskuratu; berehala, D\u00edezek erretiroa hartu zuen, bere funtzionario-plazara aktiboki itzultzeari uko eginda.\n2019ko abenduaren 31ean, Rosa D\u00edezek Espainiako Alderdi Sozialistako kideak Alemania Naziko holokaustoaren eragileen konplizeekin alderatu zituen, ERC alderdiarekin itun batera iristeagatik.\n1989 urtean Nazioarteko Elkartasuna GKE-a eratu zuen PSE-EE-ko beste politikariekin batera, haien artean Niko Guti\u00e9rrez (gaur egun VOX-en), Paulino Antu\u00f1ano Maruri eta Benjam\u00edn Respaldiza Fern\u00e1ndez."}
{"id": "48002", "revid": "9249644", "url": "https://eu.wikipedia.org/wiki?curid=48002", "title": "Od\u00f3n Elorza", "text": "Odon Elorza Gonz\u00e1lez (Donostia, Gipuzkoa, 1955eko apirilaren 4a) politikaria da, PSE-EE alderdikoa. 1991etik 2011 arte izan zen.\nBizitza.\nDonostiako kaian jaio zen: aita armadore zuen, eta amaren aldetik, Badajoztiko jatorria du. Ikasketak Mundaiz ikastetxe erlijiosoan egin zuen. Batxilergoa bukatu arren, ez zen karrera unibertsitario hasi berehala, eta izozki saltzaile ibili zen gaztaroko urte batzuetan. Bere esanetan, hortik etorri zitzaion jendartean murgiltzeko erraztasuna. Politikan ibili eta gero, zuzenbide karrera egiten sartu zen, lanarekin bateratzeko zailtasunak zirela eta hamar urteren buruan bukatu zuen, 1997an. Ana Maria Lanfus donostiar burgesiako familiako alaba batekin ezkonduta dago eta ez dute seme alabarik.\nPSE alderdiaren baitan, 1979ko iraileko udal hauteskundeetan Donostiako zinegotzi aukeratu zuten; 2011ko udal hauteskundeak arte, kargu horretan etengabe ibili zen. Gainera, 1984tik 1991era Eusko Legebiltzarreko legebiltzarkidea izan zen. 1991eko ekainaren 20an Donostiako alkatetza lortu zuen, botu eta zinegotzi gehien lortu ez arren, EAJ alderdiarekin eginiko akordio bati esker. 1999tik 2002 urteko hasiera bitartean PP alderdiarekin mantendu zen alkatetzan. Geroztik Ezker Batua eta beste alderdi batzuekin izandako lankidetzari esker segitu zuen alkate.\nAlkatetzan irauteko garatutako akordio-politika nahasia eta gorabeheratsua zela-eta eta udal politikan izan duen jarreragatik, demagogo eta pertsonalista izatea leporatu zaio hainbat aldetatik. 2011ko udal hauteskundeetan Bilduk udal hauteskundeak irabazi zituen Donostian eta sozialistek hainbat eserleku galdu zituzten. Elorzak hauteskundeak galdu zituelako eta beste arrazoi politiko batzuen erruz, alkate izateko hautagaitza eta zinegotzi kargua utzi zituen. Ernesto Gasco izendatu zuten alkatetzarako hautagai. 2014tik Espainako Kongresuko diputatua izan zen, Gipuzkoan lortutako jarlekuarekin\n2022an Donostiako Udalaren hauteskundetarako berriro ere PSOEren hautagai izateko bere burua aurkeztu zuen baina, urriaren 9an, militanteen gehiengo batek beste hautagaiaren alde egin zuen, Marisol Garmendiaren alde, hain zuzen. Marisol Garmendiak militanteen botoen % 66 eskuratu zituen, Odon Elorza alkate ohi eta diputatuari nagusituta; 222 boto lehenak, eta 115 bigarrenak."}
{"id": "48003", "revid": "1491", "url": "https://eu.wikipedia.org/wiki?curid=48003", "title": "Sodio", "text": "Sodioa Na (Latinetik \"natrium\") sinboloa duen elementu kimikoa da. Haren zenbaki atomikoa 11 da eta metal alkalinoa da, taula periodikoaren 1. taldean eta 3. periodoan kokatuta. Elementu bigun, zuri zilarkara eta oso erreaktiboa da; izan ere, bere azken geruzan elektroi bakar bat dauka eta oso erraz askatu dezake Na+ katioia eratzeko. Isotopo egonkor bakarra dauka, 23Na. Lurrean aurkitu daitekeen 6. elementu ugariena da, eta aipatu bezala oso erreaktiboa da (potasioa baino gutxiago baina litioa baino gehiago): airearekin kontaktuan berehala oxidatzen da eta uretan oso erreaktiboa da. Ondorioz, naturan ezin daiteke bere egoera metalikoan aurkitu, batez ere konposatu ioniko moduan aurkezten delarik (feldespatoak, sodalitak, gatzetan\u2026).\nEzaugarri nagusiak.\nSodioa tenperatura eta presio estandarretan airetan oxigenoarekin konbinatzen da, sodio oxido grisa-zurixka eratuz. Sodio metala mozteko erraza da, eta elektrizitatearen beroaren eroale ona da; haren balentzia geruzan elektroi bakarra du, lotura metaliko ahulak sortuz, elektroien mugimendu askea posiblea izanik.\nMasa atomiko txikia eta erradio atomiko handia izateagatik, sodioa metalen artean dentsitate (0,96 g/cm3) txikienetarikoa duena da, uretan flotatzeko ahalmena izanik. Fusio (98\u00a0\u00b0C) eta irakite (883\u00a0\u00b0C) tenperaturak litioarenak baino baxuagoak dira, baina gainontzeko metal alkalinoenak baino altuagoak, taldean aurrera egitean tenperaturak jaisten baitira. Hala ere, propietate hauek asko aldatzen dira presio altuetan: 1,5 mbar-etan metalaren kolorea zilarreztatutik beltza izatera pasatzen da; 1,9 mbar-etan, materiala gardena bihurtzen da, gorri kolorearekin; eta, 3 mbar-eko presioan, sodioa solido kolorge eta gardena da.\nSodioaren garra azterketan, su garra horia askatzen da. Izan ere, 3s elektroiek fotoi bat igortzen dute 3p orbitaletik 3s orbitalera igarotzen direnean; fotoi honen uhin-luzera 589,3 nm-koa da (argi ikuskor horia). \nIsotopoak.\nSodioaren hogei isotopo ezagutzen dira, 23Na isotopo egonkor bakarra izanik. 23Na bi karbono atomoen fusioaren ondorioz sortzen da, izarretan gertatzen den karbonoaren errekuntzan. Prozesu honek, 600 megakelvin baino tenperatura altuagoak behar ditu, eta izarrak gutxienez gure eguzkia baino 3 bider masa handiagoa izan behar du. Honez gain beste bi isotopo garrantzitsu daude, 22Na- a, zein 2.6 urteko erdi-bizitza duen eta 24Na, zeinak 15 orduko erdi bizitza dauka. Ezagutzen diren beste isotopo guztiak minutu bat baino gutxiagoko erdi-bizitza daukate.\nAskotan istripu nuklear kritikoetan askatutako neutroien erradiazioa odolean dauden 23Na atomo egonkorrak 24Na isotopo ez-egonkor bihurtu ditzake. Hau jakinda erradiazioa jasan duen biktima batean neutroien erradiazio kantitatea kalkula daiteke 24Na isotopoen kontzentrazioa erlatiboa 23Na-rekin konparatuz.\nPropietate kimikoak.\nSodio atomoak [Ne] 3s1 konfigurazio elektronikoa du, neon gas idealaren konfigurazio egonkorrenak baino elektroi bat gehiago. Halaber, lehen ionizazio energiaren balioa baxua da, 495,8 kJ/mol. Horregatik, sodioak balentzia-geruzan duen azken elektroia galtzeko joera handia dauka, Na+ karga positibodun katioia eratuz. Prozesu honek oso energia gutxi behar du gertatzeko, Na+ oso konfigurazio egonkorra lortzen duelako. Aldiz, bigarren elektroi bat galtzea askoz zailagoa da, bigarren ionizazio energiaren balioa oso altua baita, 4562 kJ/mol. Ondorioz, sodioak normalean Na+ katioiaz konposatu ionikoak eratzen ditu.\nBeraz, sodioaren oxidazio egoera arruntena +1 da. Sodio metala erreduzitzaile sendoa da, Na+/Na bikotearen erredukzio-potentzial estandarraren balioa -2,71 V izanik. Hala ere, potasioak eta litioak potentzial negatiboagoak dituzte, sodioa baino erreduzitzaile sendoagoak izanik.\nGatz eta oxidoak.\nSodioak hamaika gatz eta oxido mota eratzen ditu, elementu honek eratzen dituen konposatu garrantzitsuenak izanik. Izan ere, beiragintza, papergintza eta ehungintza bezalako industrietan garrantzi komertzial izugarria daukate. Sodioak eratzen dituen gatz garrantzitsuenak sodio kloruroa (NaCl), sodio karbonatoa (Na2CO3), sodio hidrogenokarbonatoa (NaHCO3), sodio hidroxidoa (NaOH), sodio nitratoa (NaNO3), sodio tiosulfatoa (Na2S2O3*5H2O) eta boraxa (Na2B4O7*10H2O) dira. Konposatuetan, sodioa normalean lotura ionikoen bidez lotzen da urarekin eta anioiekin, eta Lewis azido gogorra da.\nDisoluzio akuosoak.\nSodioaren gatzak solugarriak izaten dira; hala nola, halogenuroak, sulfatoak, nitratoak, kaboxilatoak eta karbonatoak. Hala ere, uretan ematen diren espezieak konplexu akuosoak izan ohi dira; hala nola, [Na(H2O)n]+. Ez da ohikoa hauspeatze zuzena ematea sodio gatzekin; izan ere, urarekiko afinitate handia izan ohi dute. Horregatik, sodio gatzak solido moduan isolatu ohi dira disolbatzaile organikoen bidez, etanola adibidez. Sodio kontzentrazio baxuenak absortzio atomikoko espektrometriaren (AA) bitartez edota ioi elektrodo selektiboaren potentziometria tekniken bidez determina daitezke.\nKoordinazio konposatuak.\nBeste metal alkalinoak bezala, sodioa amoniako eta zenbait aminetan disolbatzen da disoluzio koloretsuak emateko; ondoren baporizazioa ematean sodioaren kristal disdiratsuak emanez. Disoluzioak koordinazio konplexu bitxiak eratzen dituzte, hala nola, [Na(NH3)6]+. Horrez gain, beste konposatu batzuekin ere era ditzake beste zenbait konplexu berezi; hala nola, eterrekin, kriptanoekin eta beste ligando batzuekin ere.\nKonposatu organometalikoak.\nSodio eta karbonoren arteko lotura polartasun handiko lotura izanik, karbanioien (gatzak + anioi organikoak) iturritzat erabili ahal dira. Sodioak duen tamainu handiagatik baita polartasun txikiarengatik, anioi erradikal handiak, aromatikoak eta polarizagarritasunak egonkortu ditzake; adibidez sodio naftalenuroaren kasuan, erreduzitzaile ona dena.\nKonposatu intermetalikoak.\nSodioak metal askorekin sor ditzake aleazio desberdinak; hala nola, potasio, kaltzio, berun eta 11. eta 12. taldeko elementuekin. Potasioarekin sortutako aleazioa likidoa da ingurune tenperaturan eta eroale termiko ona da. KNa2 eta NaK era ditzake. Kaltzioa ez da oso solugarria sodioan, soilik egoera likidoan daudenean.\nBerunarekin aleazio ugari sor daitezke, eta metodo desberdinak daude horretarako; hala nola; biak batera urtzea edota sodioa elektrilitikoki berun katodo batean \u00a0 jartzea. Hauez gain, urrearekin (NaAu2) eta zilarrarekin (NaAg2) ere aleazioak posible dira.\nHistoria.\nGiza metabolismorako duen garrantziagatik, sodio gatzak urte askotan merkatal produktu ugarienetarikoak izan dira, eta Erdi Aroan zehar \"sodanum\" izeneko gatz bat buruko minerako sendagai moduan erabili zen. Bere izena aplikazio horretatik datorkio, Arabiako \"suda\" (buruko mina esan nahi duena) hitzetik.\nSodioa beti konposatu desberdinetan aurkitu izan da, eta ez zen 1807. urterarte noiz Sir Humphry Davy zientzialariak isolatzea lortu zuen, sodio hidroxidoaren elektrolisiaren bitartez. 1809an, Ludwig Wilhem Gilbert fisikari eta kimikari alemaniarrak \"Natronium\" eta \"Kalium\" izenak proposatu zituen sodio eta potasioarentzat, hurrenez hurren. Sodioaren laburdura kimikoa 1814.urtean argitaratu zen, J\u00f6ns Jakob Berzelius-en eskutik. Na laburdura latineko \"natrium\" hitzetik dator, egiptoko hizkeraren \"natron\" mineralari erreferentzia egiten diona, sodio karbonato hidratatuaz osatuta dagoen gatz mineral naturala dena. 1860.urtean, Kirchhoff eta Bunsen sodioaren su garraren azterketa egin zuten, sodioaren garra hori kolorekoa zela ikasiz.\nProdukzio komertziala.\nSodio komertzializatu zen lehenengo aldia XIX.mendearen amaieran izan zen, 1100\u00a0\u00b0C-tan karbonato sodikoaren erredukzio karbotermikoaren ondorioz, aluminioa ekoizteko Deville prozesuaren lehenego pausuan:&lt;chem&gt;Na2CO3 + 2 C -&gt; 2 Na + 3 CO&lt;/chem&gt;\nAluminioaren demanda handia zela bide, sodioa produzitzea beharrezkoa zen. Gaur egun komertzialki sintetizatzen da kloruro sodikoaren elektrolisitik, non NaCl kaltzio kloruroarerin nahasten den fusio tenperatura jaisteko asmoz.\nSodioa biltegiratzea eta garraiatzea ez da lan erreza, horregatik gas inertez betetako atmosfera itxi batean gorde behar da oxidatu ez dadin.\nAplikazioak.\nSodio metalikoak aplikazio ugari dituen arren, sodio konposatuenak garrantzi handienekoak dira. Izan ere, sodioaren oxidoak eta gatzak hainbat industrietan oso erabiliak dira, sodio hidroxidoa, sodio karbonatoa eta hidruro sodikoa, adibidez. Sodio metalikoa sodio borohidruroa sortzeko erabiltzen da, baita sodio azida (NaN3) eta trifenilfosfina sortzeko ere. Askotan aleazioetan\u00a0aurkitzen da, eta metalak erreduzitzeko (titanioaren eta zirkonioaren ekoizpenean) agente gisa erabiltzen da beste material batzuk eraginkorrak ez direnean. Honez gain, tetraetilberuna, beste gai organiko eta inorganiko ugari ekoizteko, eta polimerizazioen katalizatzaile moduan erabiltzen da.\nSodioa bere katioi eran dagoenean ioi-trukatzaile moduan erabiltzen da, gehienetan industriaren hondakin-uretan dauden metal astunak erauzteko. Hauek, sodio katioiekin ordezkatzen dira, hauek ez baitira toxikoak.\nEragin biologikoak.\nGizakietan Na+ ezinbesteko osagaia da, non hau odoleko bolumena, presioa, oreka osmotikoa eta pH erregulatzen dituen. Egunean gutxienez 500 miligramo hartzea gomendatzen da, eta honen iturri nagusiena sodio kloruroa da, baina baita sodio glutamatotik, sodio nitritotik eta sodio bentzoatotik lortu daiteke ere. Estimatzen da egunean hartu behar den kantitate normala 2.3 gramokoa dela, eta hau baino gutxiago hartzeak hipertentsioa eragin dezakeela, gaitz honek, mundu mailan, urtero 7.6 milioi pertsona hiltzen dituelarik. \nSegurtasuna eta neurriak.\nSodioak urarekin kontaktuan hidrogenoa (erregarria) sortzen du, eta sodio hidroxido kaustikoak eratzen ditu. Hauek jatean edo azalarekin kontaktuan egotean erredura larriak sortu daitezke. Sodioak airearekin kontaktuan egotean sua hartzen du. Hau ezin daiteke uretan oinarritutako su-itzalgailuekin itzali, soilik sutea areagotzen delako. Horrelako suteak itzaltzeko Met-L-X agenteak, edo Lith-X duten beste agente batzuk erabiltzen dira, grafitoa, organofosfato gar moteltzaileak eta harea dutenak. Erreaktore nuklearretan suteak ez gertatzeko sodioa isolatu egiten da oxigenoaren presentziatik, gas inerteak erabiliz."}
{"id": "48004", "revid": "119347", "url": "https://eu.wikipedia.org/wiki?curid=48004", "title": "Magnesio", "text": "Magnesioa elementu kimiko bat da, Mg ikurra eta 12 zenbaki atomikoa dituena. Lurreko bederatzigarren elementurik ugariena da masaz. Lurrazalaren %2 inguru magnesioa da, eta uretan disolbaturiko hirugarren elementurik arruntena da. Magnesio-ioiak ezinbestekoak dira zelula bizidun guztientzako, eta giza gorputzean hamaikagarren elementurik arruntena da.\nNaturan ez da ageri elementu aske gisa, gatz eran baizik. Aleazioetan erabiltzen da, aluminioarekin batera askotan. Magnesio-aluminio aleazioari \"magnalio\" deritzo.\nHistoria.\nMetal honen izena grezierazko hitz batetik eratorria izan da, zehazki, Tesaliako Magnesiako Prefektura izeneko lurraldea izendatzeko erabiltzen den hitzetik: \"Magnisia\". Izen hau magnetita eta manganesoarekin lotuta dago, hauek ere inguru hartan dutelako jatorria.\n1618an, Ingalaterrako Epsom herriko baserritar bat bere behiei inguruko putzu bateko ura ematen saiatu zen. Behiek ez zuten hango ura edan nahi, bere zapore garratza zela eta, baina baserritarra ur horrek azaleko zauriak sendatzeko gaitasuna zuela ikusi zuen. Hala, berria zabaldu eta substantziak \"Epsomen gatzak\" izena hartu zuen. Beranduago, zientziak arazo hartan esku hartu zuenean, ur haiek magnesio sulfato hidratatuz (MgSO4\u00b77\u200aH2O) osaturik zeudela jakin zen. Joseph Black zientzialari ingelesak onartu zuen magnesioa elementu gisa lehen aldiz, 1755ean.\nMetala, berez, 1808an ekoiztu zen lehen aldiz, Humphry Davy zientzialari ingelesari esker. Magnesia (egun periklasa bezala izendatzen da, hau da, magnesio oxidoa baina mineral egoeran) eta merkurio oxidoa nahastuta zituen konposatu batetik bakantzea lortu zuen, elektrolisia baliatuz. Antoine Bussyk 1831ean prestatu zuen lehen aldiz era koherentean.\nEzaugarri nagusiak.\nAurrez esan dugun bezala, magnesioaren zenbaki atomikoa hamabi da, hau da, nukleoan hamabi protoi ditu eta egoera neutroan, beste hainbeste elektroi. Taula periodikoan duen kokapenari dagokionean, lurralkalinoen taldean aurki dezakegu, hirugarren periodoan, ezkerrean sodioa eta eskuinean aluminioa dituela. Bere konfigurazio elektronikoarena neonaren antzekoa da, baina elementu honek baino bi elektroi gehiago dituenez, hirugarren energia mailako s orbitala betetzen du.\nAtomoaren egiturari dagokionean, erradio handi samarra du bere periodoko beste elementuekin alderatuz gero, izan ere, protoi kopuru baxua du nukleoan, beraz, elektroiek ez dute erakarpen indar handirik jasotzen. Honek, geruza altuenetako elektroiak nukleotik urrun mantentzen ditu, bere periodoko beste elementuekin alderatuta. Magnesioaren erradio atomikoa taula periodikoko beste elementuenarekin alderatzen badugu ordea, txikia dela ikusiko dugu, izan ere, protoiek erakarpen indar handirik ez egin arren, barioa edo radioarekin alderatuta, magnesioa txikitzat har dezakegu, azken hauek geruza urrunagoak dituztelako. Ionizazio-potentzialak ere ez du egiten bereizgarri, lurralkalino guztien antzera, ez-metalenarekin edo gas nobleenarekin konparatzen badugu, txikia dela irudituko zaigulako. Gogoratu dezagun magnesioa metal bat dela eta zortzikotearen legea betetzeko, hobe izaten duela elektroiak askatu irabazi baino, beraz, ez du erresistentzia handirik jartzen beste elementu batek elektroiak kendu nahi badizkio. Elektronegatibotasunari buruz hitz egiten badugu, berdina esan dezakegu.\nAluminioaren dentsitatearen bi heren baino ez dituenez, pisu gutxiko ekintzak burutzean garrantzi handikoa eta oso erabilgarria izan ohi da. Bere ezaugarri kimiko eta metalurgikoei esker, egituraketekin loturarik ez duten beste hainbat aplikazio ere baditu.\nNaturan erraz aurki dezakegu, besteak beste, dolomita, magnesita eta serpentina bezalako mineral harritsuetan. Horretaz gain, itsasoko uretan, lurpeko gesaletan eta hondo gazietan ere ugaria da. Laburbilduz, lurrazalean dagoen hirugarren egitura-metal ugariena dugu magnesioa, aluminioa eta burdinaren atzetik. Bere ugaritasun orokorrari dagokionean, unibertsoko bederatzigarren elementurik ugariena da.\nMagnesioa kimikoki oso aktiboa den metal bat da, ura irakiten dagoenean bere hidrogeno atomoak tokialdatzeko gai baita eta bera baliatuz metal asko sortu daitezkeelako, erredukzio termikoaren bidez, haien gatz eta oxidoak oinarritzat hartuz. Metal gehienekin eta ia azido guztiekin konbinatzeko gai da. Bestalde, magnesioak batere edo oso gutxi erreakzionatzen du alkalinoekin eta hainbat substantzia organikorekin, hala nola, hidrokarburo, aldehido, alkohol, fenol, amina eta olio gehienekin. Katalizatzaile gisa erabiltzen bada ordea, magnesioak erreakzio organikoak azkartzeko balio du. Magnesioaren aleazioetan, nagusiki agertzen diren beste elementuak hauek dira: aluminioa, manganesoa, zirkonioa, zinka, lur arraroetako metalak eta torioa.\nMagnesioarekin eginiko konposatuak askotan industria eta nekazaritza arloetan erabiltzen dira.\nErabilerak.\nMagnesioaren konposatuak, gehienbat bere oxidoa, labeetan material erregogor gisan erabiltzen dira, besteak beste, burdina, altzairua, burdinarik gabeko metalak, kristalak eta zementua eratzeko. Erabilera hau nekazaritzan, industria kimikoetan eta eraikuntzan ematen zaio.\nMetalaren erabilera nagusia ordea, aluminioaren aleazioetan osagaitzat baliatzean datza, hala, aluminio-magnesio aleazioak edarien ontziak sortzeko erabiltzen dira. Horretaz gain, aleazio hori eta magnesioaren beste batzuk ibilgailu automobilen osagaietan (hagunetan eta bestelako makinarian) erabiltzen dira. Jarraian dituzue zerrendatuta magnesioari ematen zaizkion beste hainbat erabilpen:\nMedikuntzan dituen erabilerak.\nLehen aipatu dugun bezala, magnesioa medikuntzan elementu oso erabilia da, jarraian ikusiko duzuen bezala. Magnesio hidroxidoa Mg(OH)2 antiazido edo libragarri gisa erabili ohi da. Substantzia hau eskuratzea ez da batere zaila, magnesio oxidoa urarekin nahastuta lortu baitaiteke:\n&lt;chem&gt;MgO + H2O -&gt; Mg(OH)2&lt;/chem&gt;\nMagnesioa hesteetako iragatearekin loturiko digestio-aparatuko arazoak tratatzeko erabili daiteke, adibidez, heste narritakorraren sindromea. Termak dituzten zenbait etxeek (Ch\u00e2tel-Guyon herrikoa kasu) aurrez aipatutako arazoak sendatzea helburu duten tratamenduak eskaintzen dituzte, beraien termetako urak magnesioan aberatsak direlako.\nOsteoporosia pairatzen duten gaixoentzat magnesioak zein kaltzioak berebiziko garrantzia dute, lo egitea errazten baitie. Horretaz gain, hipertentsioa duten gaixoei magnesio ugari hartzea gomendatzen zaie.\nBetazalen funtzionamendua kaltetzen duten zenbait gaixotasun tratatzeko ere erabiltzen da, magnesio kloruro gisa.\nGiltzurrunetako gutxiegitasuna duten gaixoei ere ematen zaie magnesioa, betiere mediku baten zaintzapean. Kaltzioz egindako blokeatzaile kardiakoak erabiltzen dituzten pazienteengan ere onurak ekartzen ditu, izan ere, koroko hodi-zabaltzaile efektua hobetzen du.\nMagnesioa biologian.\nMagnesioak biologian, bai izaki bizidunengan eta baita ingurunearengan, eragin nabarmena du, Lur planetan ugaria izateaz gain, biziarekin lotura estua duelako.\nGizakiengan duen eragina.\nMagnesioa gizakiarentzat funtsezko elementu bat da; gure gorputzeko hezurretan kopuru adierazgarrian aurki dezakegu eta bere ioiek koentzima ugariren ekintzetan zein ATParen mendeko erreakzioetan paper garrantzitsua dute. Zehazki, Mg2+ ioiak DNA eta RNA kate egiturak egonkortzeko betebeharra dauka, hau da, gure izaera zein izatearen oinarri diren azido nukleiko horiek magnesioari esker daude bere horretan. Beste hainbat eginbehar ere baditu, hala nola, neurotransmisore eta neuromodulatzaileen eraketan, neuronen birpolarizazioan eta muskulu-erlaxazioan (bereziki garrantzitsua da bere papera bihotzean) parte hartzea. Magnesioak, aldi berean, substantzia lasaitzaile eta suspertzaile gisa jarduten du organismoan. Gorputzak ordea, magnesio galera handiak baditu, arazo egoeran sartzen da, hau hainbat arrazoirengatik gertatu daiteke. Batzuetan, magnesio galeraren arrazoia zeluletan egon daiteke; hauek beraien barnean duten magnesio kopuruaren zati adierazgarri bat odolera askatuz gero, gernuaren bidez organismotik kanporatua izango da, elementu honen gabezia sortuz. Estres egoera sakonetan ere, gorputzak behar baino magnesio gehiago kanporatzen du. Galera hauek orekatzeko, pisu eta altuera arrunteko pertsona batek egunero 300-350 mg magnesio hartu beharko lituzke. Elikagai gehienek elementu hori dutenez, bereziki kakao, almendra, soja, babarrun, hur, intxaur eta antzeko haziek zein lekaleek, ez da lan zaila kopuru hori barneratzea.\nArlo kimikoari dagokionean, magnesio puruaren aurrean egoteagatik organismoak ez du kalte nabarmenik jasaten, horregatik, ez dago substantzia toxikotzat hartuta. Magnesio hautsa arnastuz gero, mukosa mintzak narritatu ditzake. Hauts hau zuzenean begiratzen badugu, begietan kalte mekanikoak gertatu daitezke, partikula txikiak begian geratzearen ondorioz. Hautsak erretzen badaude ordea, betaurreko egokiekin babestuta egon ezean behin behineko itsutasuna eragin dezakete, sortzen duten gar zuri indartsuarengatik. Magnesio puruzko hautsak irensteagatik giza organismoak ez du inolako kalterik jasaten, hala ere, ez da gomendatzen kopuru handiak irenstea.\nMagnesioa ez da bere osotasunean ikertu, baina zientzialariek ez dute uste minbiziaren edota mutazioen eragilea denik. Hori bai, magnesio oxidozko lurrunak sortzen dituzten errekuntza lanetan (soldadura, metalen galdaketa) denbora gehiegi eta babesik gabe aritzeagatik hurrengo sintomak ager daitezke: sukarra, hotzikarak, goragaleak, gorakoak eta giharretako minak. Sintoma hauek, normalean, ekintza burutu eta handik lau eta hamabi ordu artean agertzen dira, bi egun inguru irauten dute. Magnesio oxidozko lurruna magnesioaren errekuntzaren ondorioz sortzen den produktu bat da.\nIngurunearengan duen eragina.\nGaur egun ez dago informazio handirik magnesio oxidoaren lurrunek ingurunean dituzten eraginen inguruan. Badakigu beste ugaztun batzuek lurrun hauek arnasten badituzte, gizakiok pairatzen ditugun ondorio berdinak jasan ditzaketela.\nZerotik hirura bitarteko espektro batean, magnesio oxidozko lurrunek 0,8ko balioa edukiko lukete, ingurunearentzako arriskuari dagokionean. Hiru puntuko balioak ingurunean kalte larriak eragin ditzakeela esan nahi du eta zero balioak, ez duela inolako kalterik eragiten. Eskala hau egiterako orduan kontuan hartu diren baldintzen artean ditugu substantziaren toxikotasuna, ingurunean era aktiboan mantentzeko duen ahalmena eta izaki bizidunen organismoetan metatzeko gaitasuna.\nBeraz, magnesio hautsak ez dira, ustez, kaltegarriak ingurunearentzat. Magnesio oxidoak uretan duen toxikotasuna zenbaki zehatz baten bidez adierazi daiteke: 1000 ppm.\nUgaritasuna.\nMagnesioa Lurraren gainazaleko zazpigarren elementurik ugariena da, baina ez da modu askean ageri. Hirurogei mineral baino gehiagoren osagaia da, hauetatik, industriaren arloan, garrantzitsuenak hurrengoak dira: dolomia, dolomita, magnesita, bruzita eta karnalita. Eguzki-sistemako bederatzigarren elementurik ugariena ere bada, milioi bat masa zatitik 513 elementu honenak izaten baitira, gutxi gorabehera. Magnesio-24 isotopoa ugariena den arren, eguzki-sistemako elementurik ohikoenen artean hamabigarren postuan dugu magnesio-26 isotopoa. Datu zehatzetara jotzen badugu, lurrazaleko materialen kilo bat hartuz gero, orokorrean, 2.33\u00d7104 miligramo magnesio eskuratu beharko genituzke eta itsasoko urari dagokionean, litroko 1.29\u00d7103 miligramo magnesio, gutxi gorabehera.\nEstatu Batuetan magnesio kloruroaren elektrolisi bidez eskuratu ohi da metal baliotsu hau. Metodo hau ez da berria, izan ere, Robert Bunsenek itsasoko uretatik eta gesaletatik jada bakantzen zuen magnesioa. Erabilera atalean aipatu berri dugun bezala, gizakiak askotan erabili izan du magnesioa (ikus irudia), planetako edozein lekutan kopuru handian aurki daitekeelako.\nIsotopoak.\nNaturan, magnesioaren hiru isotopo egonkor daude: magnesio-26, magnesio-24 eta magnesio-25. Magnesio-26 isotopoa datazio erradiometrikoan erabiltzen da, Al-26 isotopoa bezala, zeinak senitartekoak diren. Meteorito batzuen CAI-etan (kaltzio eta aluminioan aberatsak diren inklusioak), eguzki-sistemako gorputzik zaharrenetan, aurreikusten zena baino kopuru handiagoan azaltzen da Mg-26 isotopoa, ziurrenik, Al-26 isotopoaren gainbeheraren ondorioz. Gorputz bitxi hauek eguzki-sistemako gainerako objektuetatik banandu ziren planeten sorkuntzaren aroan, horregatik, gainerako objektu handiek ez bezala, ez dituzte prozesu geologikorik jasan (prozesu geologikoetan egitura zaharrenak deuseztatu egiten dira) eta beraz, eguzki-sistemaren adina eta historiaren inguruko datuak gordetzen dituzte.\nGizakiak, beste hainbat elementurekin lortu duen bezala, magnesioaren hainbat isotopo ezegonkor sortzea lortu du. Jarraian dagoen taulan gehien irauten duten bost isotopoak zerrendatu dira, beraien ezaugarriekin batera. Gainerako isotopo guztiek minutu bat baino gutxiago irauten dute."}
{"id": "48005", "revid": "153174", "url": "https://eu.wikipedia.org/wiki?curid=48005", "title": "Zenbaki konplexu", "text": "Zenbaki konplexuak zenbaki erreal pare batez osatutako zenbakiak dira, hurrengo eran idatz daitezkeenak:\nformula_1, non \"i\" unitate irudikaria den formula_2 propietatea betetzen duena. formula_3 z zenbaki konplexuaren adierazpen binomikoa da. formula_4 eta formula_5 bi zenbaki erreal dira, a z-ren zati erreala eta b z-ren zati irudikaria direla diogu eta formula_6 , formula_7 idatzi ohi da. \nAdibidez, hau zenbaki konplexua da: formula_8 non formula_9 parte erreala den eta formula_10 parte irudikaria. \nZenbaki errealen multzoa zenbaki konplexuen parte dira. Zenbaki konplexuen multzoa formula_11 ikurarren bidez adieraziko dugu eta honela definitu: \nformula_12\nZenbaki errealen hedapen bezala, hauen eragiketak betetzen dituzte, eta beste propietate garrantzitsu batzuk ere betetzen dituzte. Adibidez, zenbaki errealetan ez bezala, polinomio orok ebazpena dauka zenbaki konplexuen multzoan.\nDefinizioa eta adierazpenak.\nZenbaki konplexuak zenbaki erreal bikote ordenatu bezala definitzen dira,\nformula_13\nLehenengo zenbakiari zati erreala deitzen zaio eta bigarrenari zati irudikaria. Zenbaki errealak zenbaki konplexuen azpimultzo bat dira; \"a\" zenbaki erreala \"(a,0)\" zenbaki konplexu moduan idatzi daiteke. \"(x,0)\" erako zenbakiak erreal puruak deitzen dira eta \"(0,y)\" erakoak irudikari puruak. Horrela, \"i\" unitate irudikaria (0,1) zenbakia da.\nBeste adierazpen era bat binomikoa da, gehien erabiltzen denetarikoa. Era honetan bi zenbaki erreal erabiltzen dira, \"i\" unitate irudikariarekin zenbaki konplexu bat eratzeko:\nformula_14\nAdierazpen polarra.\n\"(x,y)\" pareak bana-banako korrespondentzia bat du plano bateko puntuekin, plano konplexua deiturikoa. Hau da, ardatz horizontala zati erreala bezala hartuz, eta bertikala zati irudikaria bezala, bertako puntuak \"(x,y)\" bikoteagatik definituak daude. Horrek ohiko era polarrean idaztea ahalbidetzen du, formula_15 eta formula_16 baitira. \"z = (x,y) = x + iy\" idazteko beste era bat, beraz, polarra da:\nformula_17\n\"r\" zenbaki konplexuaren modulua da eta \"\u03b8\" argumentua:\nformula_18\nZenbakiaren argumentuak infinitu balio ditu, \"\u03b8\" eta \"\u03b8 + 2n\u03c0, n = 0, \u00b11, \u2026\" balioek planoan angelu berdina adierazten baitute. Argumentuak balio nagusi bat dauka, \"Arg(z)\" bezala adierazten dena, eta (-\u03c0,\u03c0] artean dagoen \"arg(z)\"ren balio bakarra da. Horrela, \"arg(z) = Arg(z) + 2n\u03c0, n = 0, \u00b11, \u2026\" da.\nAdierazpen esponentziala.\nEulerren formulak formula_19 erlazioa definitzen du. Formula horrekin adierazpen polarra alda daiteke era esponentzialera:\nformula_20\nZenbaki konplexuen arteko eragiketak.\nBatuketa.\nZenbaki konplexuen arteko batura zenbaki errealen arteko baturan oinarrituta dago. Era binomikoan adierazitako zenbaki konplexu bakoitzak bere zati erreala eta zati irudikaria du. Bi zenbaki konplexu batzeko, alde batetik zati errealak batu behar ditugu eta bestetik, zati irudikariak. Hau egitean, beste zenbaki konplexu bat lortuko dugu. \nHau da, bi zenbaki konplexuren batuketa hurrengo eran definitzen da. Izan bitez formula_21 eta formula_22 bi zenbaki konplexu: \nformula_23 \nAdibidez, , formula_24 eta formula_25 zenbaki konplexuak batu nahi baditugu, hau lortuko dugu: \nformula_26 \nKenketa.\nBi zenbaki konplexu kentzeko, alde batetik zati errealak kenduko ditugu eta bestetik, zati irudikariak. Hau da, bi zenbaki konplexuren kenketa hurrengo eran definitzen da. Izan bitez formula_21 eta formula_22 bi zenbaki konplexu: \nformula_29\nAdibidez, , formula_24 eta formula_25 zenbaki konplexuak kendu nahi baditugu, hau lortuko dugu:\nformula_32\nBiderketa.\nBatuketan adierazitako zenbaki berak erabiliz, biderketaren definizioa hurrengoa da:\nformula_33\nDefinizio horretatik ikus daiteke \"i\" unitate irudikariaren karratua \"-1\" zenbakia dela:\nformula_34,\nbaita \"(x,y)\" parearen eta era binomialaren arteko baliokidetasuna ere:\nformula_35\nZenbakiak era polarrean edo esponentzialean adierazita badaude, non formula_36 bien modulu eta argumentuak diren, biderketak hurrengo itxura hartzen du:\nformula_37\nEra honek erraztasunak ditu irudikapen grafikoaren orduan, biderkaduraren modulua biderkagaien moduluen biderkadura baita, eta argumentua argumentuen batura. Biderketarekiko elementu neutroa \"(1,0)\" zenbakia da, eta biderketak lege trukakorra, elkarkorra eta batuketarekiko banakorra betetzen ditu:\nPropietateak.\nBatuketak eta kenketak honako propietate hauek betetzen dituzte:\nModulua eta konjokatua.\nIzan bedi formula_47. formula_48-ren konjokatua, formula_49 bezala idazten dena, honela definitzen da: \nformula_50\nAdibidez, formula_51 eta formula_52.\nKonjokatuaren propietateak: \nformula_62 zenbaki konplexu baten modulua, edo balio absolutua, formula_63 adierazten dena, formula_64 da. \nModuluaren propietateak:\nDistantzia \"d\"(\"z\", \"w\") = |\"z\" \u2212 \"w\"| bezala definituz, zenbaki konplexuen multzoa espazio metriko bilakatzen da eta limite eta jarraitasuna azter daiteke.\nHistoria.\nZenbaki konplexuen agerpena XVI. mendean izan zen, bigarren eta hirugarren mailako polinomioen erroen adierazpena aurkitu zenean, Tartaglia eta Cardano bezalako matematikarien eskutik. Nahiz eta erro errealak soilik bilatu, zenbaki negatiboen erro karratuak agertzen ziren. Zenbaki hauei irudikari izena Rene Descartesek jarri zien bere mespretxua adierazteko. XVIII. mendeak Moivre eta Leonhard Euleren lanak ikusi zituen eta zenbaki konplexuen hedapena, Caspar Wesselek 1799an interpretazio geometrikoa eman zuenean sustatu zena. Gaussen lanak garrantzitsuak izan ziren zenbaki konplexuen teorian aurreratzeko. Definizio formalerako zenbaki erreal pareen erabilera XIX. mendean eman zen."}
{"id": "48006", "revid": "93", "url": "https://eu.wikipedia.org/wiki?curid=48006", "title": "Elementuen sailkapen periodikoa", "text": ""}
{"id": "48009", "revid": "336", "url": "https://eu.wikipedia.org/wiki?curid=48009", "title": "Koreera", "text": "Koreera (koreeraz: \ud55c\uad6d\uc5b4/\u97d3\u570b\u8a9e \"hangugo\" (hegoaldean), \uc870\uc120\ub9d0/\u671d\u9bae\ub9d0 \"tsosonmal\" (iparraldean)) Korean (Ipar nahiz Hego Korean) eta Txinako Yanbian herrialde autonomo mugakidean mintzatzen den hizkuntza bakartua da (baina bere dialekto batzuk hizkuntzatzat hartzen dira beren arteko ezberdintasunengatik).\n78 milioi lagunek gutxi gorabehera hitz egiten dute koreera Lurrean. Hizkuntza mila urtez \"hanja\" izeneko txinatar karaktereak erabiliz idatzi zen. XV. mendean \"hangul\" izeneko idazkera garatu zen, Sejong Handiaren aginduz, baina XX. mendera arte ez zen orokor bihurtu, aristokratek \"hanja\" nahiago baitzuten.\nKoreera hizkuntza eranskaria da morfologian eta subjektu-objektu-aditz motakoa joskeran.\nIparraldeko eta hegoaldeko koreeraren aldaerak ez dira bat\u02d0 iparraldeko koreerak beste hizkuntzetatik hartutako askoz hitz gutxiago ditu, adibidez. \nSendia.\nHizkuntzalari gehienek hizkuntza bakartutzat daukate koreera, baina gutxi batzuek altaitar hizkuntzen sendian sartzen dute. \nOgura Shinpei hizkuntzalaria izan zen lehenengo gizona japoniera eta koreeraren arteko balizko ahaidetasunaz ohartu zena. \nDialektoak.\nHego Koreako hizkuntza estandarraren oinarria Seulgo dialektoan datza eta Ipar Koreakoarenak, berriz, \u2013 Piongiango dialektoan. Hiriburuen dialektoez gainera, Korear penintsulako eskualde bakoitzak bere dialektoa du; beste lurraldeetan hainbat dialekto ere garatu ziren, adibidez, Txinako korearren dialektoa.\nDialektoek bestelakotasunak dituzte fonetika eta lexikoan eta batzuetan bestelakotasunak oso esanguratsuak dira: horren ondorioz, hainbat hizkuntzalarik dialekto batzuk hizkuntzentzat hartzen dituzte (Jeju uhartearen dialektoa, adibidez). \nIzena.\n1945. urtearen aurretik hizkuntzak \"tsosonmal\" (\uc870\uc120\ub9d0, \u671d\u9bae\ub9d0) edo \"tsosono\" (\uc870\uc120\uc5b4, \u671d\u9bae\u8a9e) izena zuen; gaur egun izen bera erabiltzen jarraitzen dute Ipar Korean, baina Hego Korean \"hangugo\" (\ud55c\uad6d\uc5b4, \u97d3\u570b\u8a9e) edo \"hangunmal\" (\ud55c\uad6d\ub9d0, \u97d3\u570b\ub9d0) izenak onartzen dira (sarritan \"kugo\" (\uad6d\uc5b4, \u570b\u8a9e (\u00abhizkuntza ofiziala\u00bb) esaten da). Herrialde bietan \"urimal\" (\uc6b0\ub9ac\ub9d0, \u00abgure hizkuntza\u00bb) izena erabiltzen da ere.\nIdazketa.\nHerrialde bietako koreerak XV. mendean garatutako \"hangul\" izeneko idazketa erabiltzen du. Lehenago \"hanja\" izeneko idazketa erabiltzen zen, hau da, txinatar karaktereak. Gaur egun Ipar Korean \"hangul\" erabiltzen da bakarrik eta Hego Korean, berriz, \u2013 idazketa biak. \"Hangul\" ez da berdina herrialde bietan. \nLatindar alfabetoan oinarritutako idazketa bat sortzen ere ahalegindu ziren, baina ez da inoiz erabiltzen. \nXV\u2013XX mendeetan nahastutako idazketa, gaur egungo japonieraren idazketaren antzekoa, erabiltzen zen: hitzen erroak \"hanja\"ren bidez idazten ziren eta beste zatiak, gramatikoki aldatzen direnak, \"hangul\"aren bidez idazten ziren.\nHizkuntzaren egitura eta ezaugarriak.\nFonetika.\nKontsonanteak.\nHainbat koreerazko kontsonanteek asperenketa dute ([t\u0255\u02b0], adibidez) eta oso garrantzitsua da hitzen esanahiak aldatu ditzakeelako. \nMorfologia.\nIzenak.\nKoreerazko izenek kasuak eta numeroa (singularra eta plurala) dituzte; ez dute artikulurik ez eta generorik. \nHurrengo taulan, hitz bat kontsonante batekin amaitzen denean atzizkiaren lehenengo aldaera erabiltzen da eta hitz bat bokal batekin amaitzen denean bigarrena erabiltzen da (begirunea adierazten duen aldaera kortxete artean dago): \nAditzak.\nKoreerazko aditzek atzizki ugaria hartu ditzakete, adibidez, \uc57c \ud558\ub2e4 \"ja handa\" atzizkia hartzen duenean \u00abbehar izan\u00bb esanahia gehitzen zaio aditzari: \ud559\uc0dd\uc740 \uc5f4\uc2ec\ud788 \uacf5\ubd80\ud574\uc57c \ud55c\ub2e4 (\"Hakzeng-yn yolsimi kongbuhe-ja handa\") \u00abIkasleak gogor ikasi behar du\u00bb.\nAtzizki guztiak aditzen bi formetako bati gehitzen zaizkio:\nDenborak.\nKoreerazko aditzek lau denbora dituzte; ez dute konjugaziorik:\nSubstantibazioa.\nKoreerazko aditzak izenak bihur daitezke; horri \u00absubstantibazioa\u00bb deritzo hizkuntzalaritzan. Hori \uae30 (\"ki\", \"gi\") atzizkia lehenengo aditzen formari gehituz sortzen da: \ud558\ub2e4 (\"hada\") \u00abegin\u00bb \u2014 \ud558\uae30 (\"hagi\") \u00abegite\u00bb. Substantibazioa esaldi bereziak sortzeko erabiltzen da, adibidez, \uae30 + \ub85c \ud558\ub2e4 (\"ki-ro + hada\" (hau da, + aditz bat) esaldiak \u00abzerbait egitea erabaki\u00bb esanahia du: \ub0b4\uc77c\uc740 \uae30\ubbfc\uc528 \uc0dd\uc77c\uc774\uc5d0\uc694. \uadf8\ub798\uc11c \uac19\uc774 \uc800\ub141 \uba39\uae30\ub85c \ud588\uc5b4\uc694 (\"Neir-yn Kimin-zzi zengir-iejo. Kyrezo kathi tsonjok mokkiro hezzojo\") \u00abKiminak urtebetetzea du bihar, beraz, elkarrekin bazkaltzea erabaki dugu\u00bb.\nIzenondoak.\nKoreerazko izenondoek bi forma ezberdin dituzte. Lehenengo formak aditzen ezaugarri guztiak ditu eta bigarrena, berriz, euskarazko izenondoen antzekoa da. \nLehenengo formako izenondoek \ub2e4 (\"ta\", \"da\") atzizkia dute, hau da, aditzen adierazle nagusia: \uc608\uc058\ub2e4 (\"jeppyda\") \u00abeder\u00bb.\nBigarrena lehenaldiko partizipioa bezala sortzen da: \uc608\uc058\ub2e4 (\"jeppyda\") \u2192 \uc608\uc05c (\"jeppyn\").\nPartizipioak.\nKoreerazko partizipioak orainaldi, lehenaldi edo etorkizunean izan daitezke. \nZenbakiak.\nKoreerak hitz jatorrak ditu zenbakiak adierazteko, baita txineratik hartutako zenbakiak ere. Kopuru handiak txinerazko zenbakiak erabiliz zenbatzen dira. Orduak zenbatzerakoan koreerazko zenbakiak erabiltzen dira eta minutuak zenbatzerakoan, berriz, \u2013 txinerazkoak.\n100 eta 1000 adierazteko hitz jatorrak (\uc628 (\"on\") eta \uc988\ubbc4 (\"tsymyn\")) ez dira erabiltzen gaur egun. \n123.456.789 zenbakia, adibidez, 1.2345.6789 gisa idazten da koreeraz. \nZenbaki ordenalak.\nKoreerazko zenbaki ordenalak horrela osatzen dira:\nZenbatzeko erabiltzen diren hitzak.\nZenbakiez gain, hitz horiek, txineratik eratorritakoak, ere beharrezkoak dira zenbatzeko koreeraz. Adibidez, \u00abbost katu\u00bb esateko zenbakia eta \ub9c8\ub9ac hitza behar dira: \uace0\uc591\uc774 \ub2e4\uc12f \ub9c8\ub9ac (\"kojanji tazot mari\").\nHonako hauek dira: \nIzenordainak.\nBigarren pertsonari (pertsonei) hitz egiteko.\n\u00abHi\u00bb \u2014 \ub108 (\"no\"), lagunartean bakarrik erabiltzeko;\nEzkontideek elkar \ub2f9\uc2e0 (\"tangsin\") hitzaz deitzen dute. \n\u00abJaunak\u00bb \u2014 \uc5ec\ub7ec\ubd84 (\"jorobun\").\nLexikoa.\nHerrialde bietako hizkuntzaren lexikoa ez da berdina. Hitz batzuk Ipar edo Hego Korean bakarrik erabiltzen dira. \nMaileguei dagokionez, gaur egungo koreeraren lexikoaren % 60 gutxi gorabehera txineratik hartutako hitzak dira (adibidez, \uc2dc\uac04 [\u0255\u02b0i\u0261a\u0320n] \u00abdenbora, ordu\u00bb, \"hanja\"z: \u6642\u9593 = \u6642 (\u00abdenbora\u00bb) + \u9593 (\u00abtarte\u00bb)), horri \"Sino-Korean words\" deritzo ingelesez. Ipar Korean errusieratik hartutako hitz gehiago erabiltzen dira eta Hego Korean, berriz, \u2015 ingelesetik hartutako hitz gehiago; oro har, Ipar Koreako hizkuntzan mailegu gutxiago daude.\nHizketaren estiloak.\nKoreerak hizketaren estilo ezberdinak ditu, egoeraren arabera erabiltzen direnak; horregatik hitzen aldaera ohikoak eta begiruneak adierazten dutenak daude: "}
{"id": "48010", "revid": "499", "url": "https://eu.wikipedia.org/wiki?curid=48010", "title": "Odon Elortza", "text": ""}
{"id": "48013", "revid": "65203", "url": "https://eu.wikipedia.org/wiki?curid=48013", "title": "Pervez Musharraf", "text": "Pervez Musharraf (Delhi, India, 1943ko abuztuaren 11 - Dubai, 2023ko otsailaren 5a) Pakistango armadaren buru eta estatu burua izan zen. 1999ko urriaren 12tik boterea indarrez hartu zuen estatu kolpe baten ondorioz, eta Pakistango Presidentea autoizendatu zen. 2008ko abuztuaren 18an dimisioa aurkeztu zuen."}
{"id": "48014", "revid": "119347", "url": "https://eu.wikipedia.org/wiki?curid=48014", "title": "Sodupe", "text": "Sodupe Gue\u00f1esko (Bizkaia) udalerriaren hego-ekialdean dagoen herria da, Enkarterri eskualdean. Udalerriko populazio gehiena hartzen du (%64a). 2008ko erroldaren arabera 4.017 biztanle ditu, udalerri osoak 6.275 dituelarik.\nBilbotik 16 km-ra eta Gue\u00f1eseko herrigunetik 4.4 km-ra kokatuta dago.\nHistoria.\nLehenengo aipamen idatzia, Sudupe, 1.468. urtekoa da, beraz, gutxienez, 550 urte daukan herri enkartaua dela baieztatzen dugu. Bertako eliza, Done Bikendi izenekoa, 1.494an eraiki zen eremitorioan, aurretik baseliza bat zegoela eta dorrea, Zubia (La Puente) edo Romarate izenekoa, 1.501. inguruan. 1514.ean beste hiru dorretxe zeuden inguruan eta 5. bat eraiki nahi izan zuen bertako seme batek, egurrezkoa gainera, eta ondoko dorreotako biztanleek ez zioten utzi, Bittor Arbizu euskal filologo euskaldun sodupetarrak informatzen duenez.\nMugakideak.\nIparraldean Eretza mendia (880 m), hegoaldean eta ekialdean Gordexolako udalerria, mendebaldean Santxosolo eta Goikuriako San Pedro auzoak mugakide ditu.\nGarraioak.\nFEVEk geltokia du herri honetan, bertatik hainbat tren zerbitzu eskeintzen duelarik, alde batetik Bilborekin lotzen duena eta bestetik Balmaseda eta Karrantzarekin. Azken zerbitzu honek ibilbidea Santander eta Le\u00f3n (Espainia) hiriekin.\nAutobusei dagokienez, Bizkaibusek lotzen du Bilbo, Balmaseda eta Gordexolarekin, baita Okondo, Arespalditza eta Artziniegarekin ere (Araba). Bestela, Alsa eta Continental Auto enpresek ibilbide luzeko bidaiak egiten dituzte Le\u00f3n, Poza de la Sal eta Burgosera (Gaztela eta Leon).\nBI-636 errepidea herriko ardatz nagusia da bestela."}
{"id": "48015", "revid": "201", "url": "https://eu.wikipedia.org/wiki?curid=48015", "title": "Ossau-Iraty", "text": ""}
{"id": "48016", "revid": "119347", "url": "https://eu.wikipedia.org/wiki?curid=48016", "title": "Hidrogeno isotopoak", "text": "Hidrogeno isotopoak nukleoi kopuruaren arabera bereizten diren hidrogeno atomoak dira. Hidrogeno atomo guztiek protoi bat dute (hau da, haien zenbaki atomikoa 1 da), eta isotopo bakoitzak neutroi kopuru ezberdina du.\nHiru hidrogeno isotopo aurki ditzakegu naturan 1H, 2H, eta 3H protio, deuterio eta tritio deritze urrenez urren. Aurrekoez gain 4H, 5H, 6H eta 7H isotopo ezegonkorrak sintetizatu ahal izan dira artifizialki.\nInformazio taula.\nTaula honetan ageri dira hidrogenoaren isotopoei buruzko hainbat argibide:\nOHARRA: # ikurra duten atalak ez dira oso zehatzak.\nProtioa.\n1H isotopoa da naturako hidrogeno isotopo arruntena, hidrogeno natural guztiaren %\u00a099,98 baita. 1H isotopoaren nukleoa protoi bakar batek osatzen duenez, gutxitan erabiltzen den \"protio\" izena ezarri zaio.\nDeuterioa.\n2H aurrekoarekin batera hidrogenoaren isotopo egonkor bakarra dugu. \"Deuterio\" izena egozten zaio, eta bere nukleoa bi nukleoiz osatua dago, protoi batez eta neutroi batez. Lurreko hidrogenoaren %0,0026 eta %0,0184 artean \"deuterio\"a dugu. Isotopo honek ez du erradiaktibitaterik eta ez du giza osasunean eragin nabarmenik. Deuterio atomo ugariz osaturiko urari `\"ur astun\"` izena egozten zaio deuterioa protioa baino astunagoa baita. Deuterioa eta deuterioak osatzen dituen substantziak marka ez-radioaktibo gixa erabili ohi dira saiakera kimikoetan baita 1H-NMR espektroskopiako solbente gixa. `\"Ur astuna\"` neutroi moderatzaile eta hozgarritzat erabili ohi da erreaktore nuklearretan. Deuterioa fusio nuklearrerako erregaitzat erabil liteke.\nTritioa.\n3H (edo Helio-3) isotopoari \"tritio\" izena egozten zaio eta hiru nukleoi biltzen ditu nukleo atomikoan, bi neutroi eta protoi bat urrenez urren. Isotopo hau aurreko biak ez bezala erradiaktiboa da, eta \u03b2 erradiazioa igorriz desintegratzen da. \"Tritioak\" 12,32 urteko batez besteko bizitza du. Tritio naturala izpi kosmikoen eta atmosferako gasen arteko interakzioan sortzen da oso kantitate txikietan. Lurrean dagoen tritioaren beste iturri bat arma nuklearren entseguak dira. D-T fusio nuklearrean erabiltzen da erreaktibo gisa. Tritioa isotopoen geokimikan erabiltzen da denbora neurtzeko, eta tritio gasa argia sortzeko ere erabil daiteke. Aspaldi \"tritioa\" markazio kimiko eta biologikorako erabiltzen zen marka erradiaktibo gisa, gaur egun ordea ez da hainbeste erabiltzen.\nHidrogeno isotopoen izenak.\nHidrogenoaren isotopoek soilik jasotzen dute gaur egun izen propioa, analisi erradioaktiboaren lehen garaian zenbait elementuren isotopoek ere zeinek bere izena zuten; gaur egun, ordea, hidrogenoak soilik mantentzen ditu isotopoetarako izenak. 2H eta 3H ikurren ordez zenbaitetan D eta T hizkiak ere erabiltzen dira deuterioaren eta tritioaren ikurtzat, hurrenez hurren. 1H-k ez du ikurrik, P hizkia erabiliko balitz fosforoaren ikurrarekin nahasiko bailitzateke; IUPAC elkarteak, hala ere, 1H, 2H eta 3H ikurrak erabiltzea gomendatzen du.\n4H, 5H, 6H eta 7H isotopoei, aurrekoen izenei jarraikiz, \"tetradio\" edo \"quadio\", \"pentio\", \"hexio\" eta \"septio\" izenak esleitu zaizkie hurrenez hurren."}
{"id": "48017", "revid": "353", "url": "https://eu.wikipedia.org/wiki?curid=48017", "title": "Hidrogeno isotopo", "text": ""}
{"id": "48018", "revid": "353", "url": "https://eu.wikipedia.org/wiki?curid=48018", "title": "Hidrogenoaren isotopoak", "text": ""}
{"id": "48019", "revid": "353", "url": "https://eu.wikipedia.org/wiki?curid=48019", "title": "Hidrogenoaren isotopo", "text": ""}
{"id": "48023", "revid": "1491", "url": "https://eu.wikipedia.org/wiki?curid=48023", "title": "Pentamino", "text": "Pentaminoa (grezieraz \u03c0\u03ad\u03bd\u03c4\u03b5 \"pente\") ertzetan batzen diren bost laukiz osatutako irudi geometrikoa da. Hamabi pentamino ezberdin existitzen dira eta alfabetoko letrekin izendatzen dira. Ardatz-simetriak edo birek sorturikoak ez dira pentamino ezberdintzat jotzen.\nArdatz-simetriaren bidez eratutakoak pentamino ezberdintzat hartuz gero hemezortzi pentamino lortuko genituzke guztira. T, V, I, X, U eta E deiturikoak, ardatz-simetriatik lorturiko pentaminoak dira nahiz eta biraren bidez ere lor daitezke. Honek ordenagailuko hainbat jokoetan garrantzia dauka (\"Tetris\" modukoetan), irudiak simetriaren bidez biratu ezin daitezkeenetan.\nInteresgarria da lor daitezkeen bariazio ezberdinak aipatzea:\nAdibidez, Y-ren zortzi konbinazioak hauek lirateke.\nBi dimentsioko buru-hausgarria.\nPentaminoko bi dimentsioko buru-hausgarriak honetan datza: hamabi pentamino ezberdin dituen laukizuzena betetzean, hutsunerik utzi gabe eta laukiak elkarren gainean jarri gabe. Hamabi pentamino bakoitzak bost laukiko azalera betetzen du; hortaz, laukizuzena 60 lauki izan behar ditu. Dimentsio posibleak honako hauek dira: 6x10, 5x12, 4x15, 3x20.\n6x10 dimentsioko lauki zuzena John Fletcher-ek ebatzi zuen lehenengo aldiz 1965. urtean. 2339 soluzio ditu, laukizuzen osoko errotazio edo simetria bidezko bariazioak aintzat hartu gabe.\n5x12 dimentsi0ko laukizuzenak, 1010 erantzun posible ditu, 4x15-koak 368 eta 3x20-ak soilik 2.\nHiru dimentsioko buru-hausgarria.\nPentaminoko hiru dimentsioko buru-hausgarriak honetan datza: 3D kutxa bat 12 pentaminoz osatzea, hutsunerik utzi gabe eta laukiak elkarren gainean jarri gabe. 12 pentamino bakoitza bost kuboz osatuta egongo da eta 2D-koen forma berdina izango du baina bolumenarekin. Kutxak 60 unitateko bolumena izan beharko du eta honako dimentsio hauek izan ditzake: 2x5x6 edo 3x4x5. Jarraian soluzio posible batzuk ikus ditzakezue."}
{"id": "48025", "revid": "59902", "url": "https://eu.wikipedia.org/wiki?curid=48025", "title": "Badana", "text": "Badana edo lepamagala zurratutako larru mota bat da.\nZurratze prozesua bi eratara egiten da: minerala eta begetala. Badanak, beste larruak bezala, erabilpen asko ditu. Horien artean garrantzitsuenak larru gogor bat behar dituzten erabilpenak izaten dira, hala nola igurtzimenduaz babesteko, esku pilotak egiteko, zapaten zati gogorrenak indartzeko eta abar.\nOhizkoena da ahuntz edo txerri larru azalekin egitea, larru merke eta iraunkorra lortuz."}
{"id": "48026", "revid": "46380", "url": "https://eu.wikipedia.org/wiki?curid=48026", "title": "David Ausubel", "text": "David Ausubel (New York, - ) psikologo estatubatuarra da, hezkuntza eta pedagogia arloan berezitua. New Yorkeko Unibertsitatean ikasi eta Jean Piageten jarraitzailea izan zen. Bere ekarpen garrantzitsuena ikaskuntza adierazgarria izan zen. Aurretiazko antolatzaile izenekoak, ikasketa prozesu bati ekin aurretik informazio berria barneratzen laguntzen duten tresnak alegia, ere landu ditu.\nDavid Ausubelen ekarpenak.\n1970eko hamarkadan, Jerome Brunerren proposamenak garrantzia hartzen hasi ziren, ikaskuntza aurkikuntzaren bidez ematen zela nabarmenduz. Momentu horretan eskoletan bilatzen zena, umeek bere ezagutza eratzea zen, edukien aurkikuntzen bitartez. Ausubelen iritziz, ikaskuntza aurkikuntzaren bidez ez dela erakusketa irakaskuntzaren aurkakoa moduan aurkeztu behar, azken hau bestea bezain egokia izan baitaiteke, ezaugarri batzuk kontuan hartzen badira.\nEra honetan, Ausubelek adierazten du ikaskuntza eskolarra harrera edo aurkikuntzaren bidez eman daitekeela, estrategia moduan erabilita eta azkenean bi eratan ikaskuntza esanguratsu bat lortzen dela. Ikaskuntza esanguratsuaren arabera, ezagutza berriak ikasleen estruktura kognitiboan erantsi egiten dira betirako. Hori ikasleak ezagutza berriak aurretiaz jabetu dituenekin erlazionatzen dituenean lortzen da, hau da sare edo kontzeptu mapa moduan antolatzen dutelako, baina aldi berean nahitaezkoa da ikasleak interesatuta egon dezala erakusten ari zaiona ikastera. Interakzio honetan, bi prozesu psikologiko parte hartzen dute aldi berean; ezagutza berrien asimilazioa (gehi desestabilizazioa) eta gero egokiera. Era honetan ezagutza garatzen dute, interakzionatzen dutelako objektu fisiko zein sozialekin, eta horrela egitura kognitiboetan barneratzen dira.\nIkaskuntza adierazgarriaren bitartez informazioa errazago eskuratzen da eta ez da hain erraz ahazten. Era esanguratsuan eskuratutako edukiak nabarmen laguntzen du hurrengo edukiak lortzen, estruktura kognitiboan argi daudelako. Informazio berria aurrekoarekin erlazionatzean, luzarorako memorian gordetzen da. Bestalde, ikaskuntza aktiboa denez, ikasleen ekintzen eta barnerapenen menpean dago. Ikaskuntza pertsonala ere badenez, ikasle bakoitzak dauzkan errekurtso kognitiboen menpean geratzen da."}
{"id": "48027", "revid": "149526", "url": "https://eu.wikipedia.org/wiki?curid=48027", "title": "Renfe Operadora", "text": "Renfe Operadora Espainiako trenbide eragile publikoa da, Espainiako Sustapen Ministerioaren menpekoa. Bidaiarien garraioaz arduratzen da gehienbat, \"Interes Orokorreko Sarean\" monopolioan ibiltzen delarik. Bestalde, zamak ere garraiatzen ditu.\nKonpainia RENFE (\"Red Nacional de los Ferrocarriles Espa\u00f1oles\") enpresaren zatiketaz sortu zen 2005eko urtarrilaren 1.an, \"Trenbide Sektorearen Legea\"ren ondoren. Hala, alde batetik \"Renfe Operadora\" sortu zen eragile funtzioa betetzeko, eta bestetik Adif (\"Administrador de Infraestructuras Ferroviarias\") sortu zen trenbide azpiegiturak kudeatzeko.\nHistoria.\nBigarren Mundu Gerraren ondoren Europako burdinbide sareek nazionalizazio eta batasun prozesua jasan zuten. Hala, burdinbide konpainia nazional ezberdinak sortu ziren, bidaia internazionalak ustiatzea zaildu egin zela. Europar Batasunak burdinbide sareen integrazioa eta liberalizazioa sustatzearen ondorioz, 1991ean \"91/440/CEE Zuzentaraua\" onartu zen, zeinak aipatzen duen europar burdinbide nazionalen azpiegituren kudeaketa eta tren ustiapena bereizi behar direla, aire eta errepide bidezko garraioetan gertatzen den bezala. Bereizketa honek ahalbidetuko luke eragile internazional batek bere zerbitzuak eskaini ahal izatea.\nZuzentarau hau eta gerokoak \"Trenbide Sektorearen 39/2003 Legea\"n batzen dira, 2003ko azaroaren 17an onartutakoa. Lege honek adierazten duenez, Espainiako kasuan bereizketa bi enpresa ezberdinetan banatzean datza. Banaketa 2005eko urtarrilaren 5ean sartu zen indarrean, RENFE enpresa desagertarazi zela.\nRenfe Operadorak RENFEtik jaso zituen tren guztiak, mantenimendu tailerrak eta trenak eragiten dituzten eta mantentzen dituzten langileak. Bestalde, azpiegiturak eta txartel salmentak Adifen esku gelditu ziren.\n2012an zabalera estuko burdinbideak kudeatzen zituen FEVE espainiar enpresa publikoa Renfe Operadoraren barne gelditu zen, aurreko enpresa desagertuz. Urte horretako abenduaren 31n Renfe Operadorak FEVE sareko ustiapena bere gain hartu zuen, eta Adifek bere azpiegitura. Hala, \"Renfe Feve\" marka komertziala jaio zen.\n2014ko abenduaren 25ean jakin zenez, greba deitu zuten Renfen eta Adifen abenduaren 26rako eta 23 orduko lanuztea izango zen (00:00etatik 23:00etara). 262 tren-zerbitzuetan izango zuen eragina. Grebak eragozpen txikiak sortu zituen Hego Euskal Herrian. Renfeko grebaren jarraipenaren datu kontrajarriak eman zituzten. Tren konpainiaren arabera, langileen % 0,75ek egin zuten greba; CGT sindikatuaren esanetan, ordea, % 70koa izan zen jarraipena.\nEnpresaren egituraketa.\nHasiera batean Renfe Operadorak RENFEren kudeaketa eredua bereganatu zuen, garaiko \"Negozio Unitateak (UN)\" hartuz eta horietaz arduratuz: \"Aldiriak\", \"Eskualdekoak\", \"Linea Handiak\", \"Abiadura Handia\", \"Zamak\" eta \"Trenen Mantenu Integrala\". 2006ko urtarrilean Renfe Operadorak barne berregituraketa handia jasan zuen, aktibitate-atalak bilduz. Gaur egun lau ataletan banatzen da:\nTren zerbitzuak.\nRenfe Operadoraren distantzia erdiko eta distantzia luzeko zerbitzuen artean erabateko bereizketa egon da betidanik. Azken urteotan, baina, bereizketa hori malgutzen hasi da, eta gaur egun distantzia erdiko eta luzeen trenen arteko loturak nabarmentzen hasi dira, eta baita distantzia luzeko trenak zeinetan distantzia erdiko bidaiariak onartzen diren.\nDistantzia Luzea.\n\"Distantzia Luzeko\" lineak dirulaguntzarik jasotzen ez dituzten zerbitzuak dira, hiri-artekoak eta orokorrean tren barruko zerbitzuak eskaintzen dituztenak, hala nola kafetegia, sukaldaritza, musika eta pelikulak... Honen barruan zerbitzu ezberdinak daude, tren mota eta eskainitako ezaugarrien araberakoak direnak.\nAbiadura handiko zerbitzuak hurrengoak dira:\nZabalera trukagailurik erabiltzen ez dituzten zerbitzuak, ohiko trenbideetatik ibiliz eta 200 km/h-ko abiadurak har ditzaketenak, hurrengoak dira:\nGainera, gaueko zerbitzuak ere eskaintzen dira, 200 km/h-ko abiadura maximoak har ditzaketenak:"}
{"id": "48028", "revid": "96586", "url": "https://eu.wikipedia.org/wiki?curid=48028", "title": "Aski da!", "text": "Aski da! () Euskadi eta Espainiako hiritar batzuek sortutako erakundea zen, zeinek hiru helburu zituen: ETAko ekintzak salatzea, euren biktimak babestea eta Euskadiko egungo estatus politikoa, Espainiako Konstituzioak eta Euskadiko Autonomia Estatutuak ezarritakoa alegia, defendatzea, batez ere euskal abertzaleen aldatzeko saioen aurrean (Ibarretxe Planaren kasuan esaterako). Bitarteko nagusiak manifestaldiak eta hedabideetarako adierazpenak zituen.\n1999an sortu zuten, Ermuko Foroa, Salvador Foroa, Denon Artean eta Terrorismoaren Biktimen Elkartea elkarteen babesari esker, lehendabiziko bozeramailea Fernando Savater filosofoa izanik.\nHasiera batean PSOE eta PP inguruko pertsonak batzen zituen arren, 2007. urte inguruan PSOEko Jos\u00e9 Luis Rodr\u00edguez Zapaterok kritika gogorrak jaso zituen erakunde honen partetik, terrorismoren aurka burututako politika zela eta.\n2001eko apirilean, Eusko Legebiltzarrerako hauteskundeetan, Jaime Mayor Oreja eta Nicol\u00e1s Redondoren aldeko bozka eskatu zuen.\nAski da! erakundeko kide ezagunenak Jon Juaristi, Joseba Pagazaurtundua (ETAk 2003an hilda), Maite Pagazaurtundua, Consuelo Ord\u00f3\u00f1ez, Arcadi Espada, Carmen Iglesias, Javier Urquizu, Mikel Azurmendi, I\u00f1aki Ezkerra, Agustin Ibarrola, Mar\u00eda San Gil, Rosa D\u00edez edota Fernando Savater izan ziren.\n2007ko maiatzean desagertu zen. Urte horretan, besteak beste Aski da! eta Fernando Savaterrek bultzatuta, UPyD alderdia sortu zuten."}
{"id": "48029", "revid": "448", "url": "https://eu.wikipedia.org/wiki?curid=48029", "title": "EPEL", "text": ""}
{"id": "48030", "revid": "119347", "url": "https://eu.wikipedia.org/wiki?curid=48030", "title": "Esku Pilota Enpresen Liga", "text": "Esku Pilota Enpresen Liga (EPEL) \u2014gaztelaniaz Liga de Empresas de Pelota a Mano (LEPM)\u2014 esku huskako pilota txapelketa nagusiak antolatzen dituen erakundea da, 2002ko maiatzaren 4an Aspe eta Asegarce enpresek sortua."}
{"id": "48031", "revid": "6327", "url": "https://eu.wikipedia.org/wiki?curid=48031", "title": "Eskuzko pilota", "text": ""}
{"id": "48032", "revid": "6327", "url": "https://eu.wikipedia.org/wiki?curid=48032", "title": "EPELko Banakako Txapelketa", "text": ""}
{"id": "48034", "revid": "237", "url": "https://eu.wikipedia.org/wiki?curid=48034", "title": "Espainiako Auzitegi Nazional", "text": ""}
{"id": "48035", "revid": "336", "url": "https://eu.wikipedia.org/wiki?curid=48035", "title": "Fernando Grande-Marlaska", "text": "Fernando Grande-Marlaska G\u00f3mez, (Bilbo, Bizkaia, 1962ko uztailaren 26a) epailea da. Zuzenbideko karrera ikasita, oposizioak gainditu zituen, eta epailetzat lehen lana Santo\u00f1ako herrian izan zuen. 1999an Bizkaiko Probintzia Auzitegiko epaile izendatu zuten.\n2018tik Espainiako Barne Arazoetako ministroa da Pedro S\u00e1nchezen gobernuan.\nAuzitegi Nazionaleko ibilbidea.\n2006ko ekainaren amaiera arte Espainiako Auzitegi Nazionaleko epaile aritu zen, eszedentzian zegoen Baltasar Garzon ordezkatuz. Haren ordezko aritutako hilabeteetan, ETA, Arnaldo Otegi eta Forum Filatelicoren aurkako operazioak zuzendu zituen, besteak beste.\nBaltasar Garzon bere postura bueltatu zenez geroztik (2006ko uztailaren 1a), Espainiako Auzitegi Nazionaleko Zigor Arloko sekzioaren barnean geratu zen. 2007an Auzitegi Nazionaleko 3. Instrukzio epaitegia zuzentzen hasi zen, Teresa Palacios ordezkatuz.\nMomentu horretan Turkian Yak-42 hegazkinak izandako istripuaren kasua hartzen du bere gain, non Afganistanetik bueltatzen ari ziren 62 militar espainol hil ziren. Hala ere lau hilabetetan kasua itxi egin zuen, Defentsa Ministeritza errugabe joz. Biktimek errekurtsoa jarri zuten eta kasua berriz ireki behar izan zen.\n2007ko abuztuaren 30ean \"El Jueves\" aldizkariko bi marrazkilariren aurkako ahozko epaiketa zabaldu zuen, koroari egindako irainengatik. Garai honetan Grande-Marlaskak egindako hainbat instrukzio prozesuengatik Giza Eskubideen Europako Auzitegiak 6 aldiz zigortu du Espainia, atxilotuen tortura salaketak kontuan ez hartu eta ez ikertzeagatik.\n2012ko otsailaren 23an Auzitegi Nazionaleko Zigor Arloko presidente izendatu zuten, Javier Gomez Berm\u00fadez epailea ordezkatuz. Hurrengo urteko azaroaren 29an Botere Judizialaren Kontseilu Nagusiko bokal izendatu zuten, Alderdi Popularrak proposatuta.\nBarne Ministerioa.\n2018an Pedro Sanchezek Barne Arazoetako Ministro izendatu zuen. 2020ko maiatzean, Diego Perez de los Cobos Madrilgo Guardia Zibileko buru nabarmena kargugabetu zuen Guardia Zibil horrek Espainiako Gobernua epaitegietara eramateko txosten itxuragabe batzuen zuzendari aritu ondoren, Covid-19aren alerta egoeran. Eskuindar oposizioaren kritika gogorrak entzun eta gero, Espainiako polizia nazionalen eta guardia zibilen soldataren igoera iragarri zuen ia berehala."}
{"id": "48036", "revid": "336", "url": "https://eu.wikipedia.org/wiki?curid=48036", "title": "Hormadi Elite", "text": "Hormadi Elite Angeluko (Lapurdi) izotz hockey taldea da. Taldearen izengoitia \"Angeluko orkak\" da.\nEtxeko partiduak Barrako lerratokian jokatzen ditu.\nHistoria.\n1969an sortu zen taldea, \"Hondarretako hockeylariak\" izenarekin, lerratokia inauguratu eta biharamunean. Lehen partida ofiziala abenduaren 25ean jokatu zuen. 1975 urtean izotz hockey eskola sortu zuen. 1996an gaur egungo izena hartu zuen, \"Hormadi\".\n1997an \"Elite\" mailara iritsi zen eta urte gutxitan finalak jokatu zituen, 2001ean Ligakoa eta 2003an Kopakoa, bietan ere galtzaile atera zelarik. 2007an diru arazoak zirela eta Frantziako federazioak hirugarren mailara jaitsiarazi zuen. Hormadik orduan Frantziak federazioa utzi eta Espainiako Superligan jokatzea erabaki zuen. Txapeldun-ordea izan zen eta Kopako finalerdiak jokatu zituen. 2009an Frantziako Federaziora itzuli zen."}
{"id": "48040", "revid": "536", "url": "https://eu.wikipedia.org/wiki?curid=48040", "title": "Protio", "text": "Protioa, 1H isotopo zeinuaz ere ezaguna, naturako hidrogeno isotopo arruntena dugu, eta hidrogeno natural guztiaren %99,98-a osatzen du. 1H isotopoaren nukleoa protoi bakar batek (ez du neutroirik) osatzen duenez gutxitan erabiltzen den \"protio\" izena egozten zaio orohar hidrogeno hitza erabiltzen baita isotopo arruntenaz ari garela adierazteko. 1H-aren egituraren simpletasuna dela eta mekanika kuantikoaren garapenean garrantzi handia izan du teoria ugari frogatu baitira protioa aztertuz. Ekilibrio elektrikoan elektroi bakarra izaten du.\nBeste isotopoak.\nProtioa ez da hidrogeno isotopo bakarra naturan beste bi aurki ditzakegu 2H, eta 3H deuterio eta tritio-a urrenez urren. Aurrekoez gain 4H, 5H, 6H eta 7H isotopo ezegonkorrak sintetizatu ahal izan dira, zeinak ezin aurki daitezken naturan."}
{"id": "48041", "revid": "499", "url": "https://eu.wikipedia.org/wiki?curid=48041", "title": "Anglet Hormadi \u00c9lite", "text": ""}
{"id": "48042", "revid": "512", "url": "https://eu.wikipedia.org/wiki?curid=48042", "title": "Aldehuela de Peri\u00e1\u00f1ez", "text": "Aldehuela de Peri\u00e1\u00f1ez Soriako probintziako udalerria da. Soriatik, probintziako hiriburutik, 17 kilometrora dago. Udalerriak 27,38\u00a0km\u00b2ko azalera dauka, eta 2006ko erroldaren arabera 49 biztanle bizi ziren herrian."}
{"id": "48043", "revid": "336", "url": "https://eu.wikipedia.org/wiki?curid=48043", "title": "Daniel Estrada", "text": "Daniel Estrada Agirrezabalaga (Zarautz, Gipuzkoa, 1987ko urtarrilaren 3a) euskal herritar futbolaria da.\nErdilari nahiz defentsa postuetan jokatzen du. 2005-2006 denboraldian jokatu zuen lehenengoz bigarren taldearekin. Errealaren B taldearekin, 66 partida jokatu eta 15 gol sartu zituen, erdilaria izanik. Lehenengo taldearekin 2006-2007ko denboraldian egin zuen debuta. 2015eko udan Errealak adierazi zuen Estradak ez zuela klubean jarraituko.\n177 zentimetroko altuera eta 68 kiloko pisua dira bere neurri ofizialak.\nIkus, gainera.\nErrealeko futbolarien zerrenda"}
{"id": "48044", "revid": "9227304", "url": "https://eu.wikipedia.org/wiki?curid=48044", "title": "Angeluko Isatsak", "text": "Angeluko Isatsak () Angeluko futbol taldea da 1910ean sortua. National 3 liga amateurrean jokatzen du (aurrez CFA 2), Akitaniako H multzoan. Errealarekin ituna sinatua du.\nHistoria.\n2002-03 denboraldi bikaina osatu zuen, Akitaniako Kopa irabazi eta Frantziako Kopako final 1/32-ak jokatuta. En Avant de Guingamp talde bretoiak kanporatu zuen Didier Drogbak sarturiko gol bakarrarekin. 2005 urtean CFA mailara igotzea lortu zuen eta bertan mantendu zen 2011 arte."}
{"id": "48046", "revid": "90523", "url": "https://eu.wikipedia.org/wiki?curid=48046", "title": "Alderdi Laborista (Irlanda)", "text": "Alderdi Laborista edo Alderdi Langiletiarra (\"Labour party\" Ingelesez edo \"P\u00e1irt\u00ed an Lucht Oibre\" Gaeleraz) Irlandako Errepublikako alderdi sozialdemokrata nagusia da. 1912an Irladako Sindikatu Biltzarretik jaio zen, James Connollyk sortuta.\nHistoria.\nAlderdi Laboristak 1918 eta 1921eko hauteskundeetan esku ez hartzea erabaki zuen, Irlandaren estatus politikoa bigarren maila batean uzten zelako. Guda zibilak alderdia zatitu zuen, Anglo-Irlandar Itunaren kontra eta alde zirenen artean. Gerraren ondoren, 1920, 1930 eta 1940ko hamarkadetan eserleku kopuruan bigarren eta hirugarren alderdia izan zen, Fine Gaelekin lehian.\nUrte hauetan zehar James Larkin eta William X. O'Brienen arteko gatazkak alderdiari kalte handia egin zion, eta Alderdi laborista nazionala izeneko zatiketa jaio zen. 1960ko hamarkadan, alderdia norabide sozialista hartu zuen eta 1973 eta 1977 artean Fine Gaelekin koalizioan gobernatu zuten. 1981 eta 1987 urteen artean ere koalizio berbera errepikatu zen. Hamarkada honetan alderdiaren ezker eta eskuin frakzioek desadostasun sakonak izan zituzten. Azkenean, alderdi nagusiekin akordioak izatearekin aurka zirenak garrantzia galdu zuten alderdian. Joe Higgins alderditik kanporatu zutenean, Irlandako alderdi sozialista sortu zuen.\n1990an Mary Robinson Irlandako presidente izendatu zuten (Alderdi Laboristako kide zen arren, independente gisa aurkeztu zen). 1993 eta 1994 artean, Fianna Fail alderdiarekin gobernatu zuen, baina 1994an Ortzadarraren koalizioa (\"Rainbow Coalition\") eratu zuten Fine Gael eta Ezker Demokratarekin. 1997ra arte iraun zuen gobernu honek, Berti Ahern hauteskundeak irabazi zituenean. Urte berean, ezker demokratarekin bat egin zuten. Fine Gaelkin koalizio akordia sinatu zuten hauteskundeetarako 2007an.\nAkordio horren ondorioz, eta 2011ko hauteskundeetan izandako emaitza onei esker, gobernua osatu zuen Fine Gael-ekin batera. Egungo alderdiburua Joan Burton da."}
{"id": "48047", "revid": "105290", "url": "https://eu.wikipedia.org/wiki?curid=48047", "title": "Rally Raid T1", "text": "Rally Raid T1 maila Rally\u2013Raid lasterketako mailarik apalena da. Bertako automobilak serieko batetik abiaturik egindako autoak dira. Autoak transformazio sakonak jasaten dute rally hauetan parte hartzeko. Gehitzen diren gauzak segurtasunerako dira gehienbat."}
{"id": "48049", "revid": "71747", "url": "https://eu.wikipedia.org/wiki?curid=48049", "title": "Selma Lagerl\u00f6f", "text": "Selma Ottilia Lovisa Lagerl\u00f6f ( ahoskatua; M\u00e5rbacka, V\u00e4rmland, 1858ko azaroaren 20a- \"ib.\", 1940ko martxoaren 16a) idazle suediarra izan zen, Literaturako Nobel Saria jaso zuen lehen emakumea.\nMaistra lanbidez aritu zen eta bere ikasleei Suediako geografia azaltzeko liburu bat enkargatu ziotenez, testu liburua egin beharrean Suedia guztia zeharkatzeari ekin zion. Honen ondoren \"Nils Holgerssons underbara resa genom sverije\" liburu famatua idatzi zuen. Suediako geografia ezagutzeko parada izateaz gain irakurleak Nils gaztetxoaren abenturak eta pasadizoekin gozatu egiten du. 1909an nobela hori idatzi eta hiru urtetara, Literaturako Nobel saria jaso zuen.\nBiografia.\nEritasun batek herren utzi zuen aldi batez, baina, gainerakoan, bere haurtzaroa zoriontsua izan zen. Etxean irakatsi zioten, gero Stockholmen ikasi zuen irakasle izateko, eta 1885ean Landskronara joan zen. Han idatzi zuen bere lehen eleberria, \"G\u00f6sta Berlings\" saga (1891). Liburuak 12 Cavaliers-en istorioa kontatzen du, Estilo lirikoan idatzia, Thomas Carlyleren eragin nabarikoa. 1890eko hamarkadako suediar berpizkunde erromantikoan parte hartu zuen."}
{"id": "48052", "revid": "336", "url": "https://eu.wikipedia.org/wiki?curid=48052", "title": "Demokrata Progresistak", "text": " Demokrata Progresistak (\"Progressive Democrats\" ingelesez edo \"An P\u00e1irt\u00ed Daonlathach\" gaeleraz) alderdi politiko irlandarra da. Gizarte zein ekonomia alorretan joera liberala daukate; estatuaren esku hartzea baino enpresa pribatua bultzatzea hobe dela uste dute.\nDesmond O'Malleyk sortu zuen alderdia 1985ean, Fianna Failek alderditik kanporatzean. Alderdiaren beste sortzaileak Fianna Faileko kideak ziren ere bai. 1987ko hauteskundeetan emaitza onak izan zuten eta \"Daileko\" hirugarren alderdia bilakatu zen. 1889an koalizio gobernu bat osatu zuten Fianna Failerekin, 1992raino iraun zuena. 1997an FF-PD koalizioa errepikatu zuten, 2007ra arte gobernuan egon dena.\n2007ko hauteskundeetan alderdiak inoizko porrotik handiena izan zuen, bere zortzi eserlekuetatik sei galduta. 2009ko udal eta europar hauteskundeetara buruzagi berri batekin joan nahi zutela adierazi arren, zenbait eskandaluren ondorioz, zuzendaritzak alderdia desegiteko proposamena aurkeztu zuen 2008ko irailean. 2008ko urrian egingo de kongresuan eztabaidatuko da puntu hori."}
{"id": "48053", "revid": "96586", "url": "https://eu.wikipedia.org/wiki?curid=48053", "title": "Veronika Moral", "text": "Ver\u00f3nika Moral (Burgos, 1978ko abuztuaren 30a) gipuzkoar aktorea da."}
{"id": "48054", "revid": "336", "url": "https://eu.wikipedia.org/wiki?curid=48054", "title": "Irlandako Alderdi Berdea", "text": "Irlandako alderdi berdea ( \"The green party\" Ingelesez edo \"Comhaontas Glas\" gaeleraz) Irlandako Errepublikako alderdi ekologista nagusia da.\n1981an sortu zen \"Ecology Party of Ireland\" bezala. Irlanda osoan (errepublika eta Ipar Irlandan) alderdi bakarra bezala antolatuta dago. 2007-2011 bitartean Fianna F\u00e1il alderdiak zuzendutako gobernuan parte hartu zuen, baina 2001an izandako hauteskundeetan lortutako emaitza txarren ondorioz, parlamentuan zituen ordezkari guztiak galdu zituen. Bere alderdiburua Trevor Sargent da."}
{"id": "48055", "revid": "688", "url": "https://eu.wikipedia.org/wiki?curid=48055", "title": "Behe Karpatoetako voivoderria", "text": "Behe Karpatoetako voivoderria (Polonieraz \"Wojew\u00f3dztwo podkarpackie\") Poloniako hego-ekialdeko voivoderri bat da. 1999an eratu zen, gobernuaren berantolakuntza erregionalaren ondorioz. Hiriburua Rzesz\u00f3w da. 2011n 2.103.505 biztanle zeuzkan"}
{"id": "48056", "revid": "119347", "url": "https://eu.wikipedia.org/wiki?curid=48056", "title": "Podlasiako voivoderria", "text": "Podlasiako voivoderria () Poloniako ipar-ekialdean kokatutako voivoderria da. 1999an eratu zen, gobernuak egindako eskualde berrantolakuntzaren ondorioz. 20.187 km\u00b2ko azalera du eta 2010ean 1.188.329 biztanle zituen. Hiriburua Bialystok da."}
{"id": "48057", "revid": "105290", "url": "https://eu.wikipedia.org/wiki?curid=48057", "title": "Deuterio", "text": "Deuterioa, &lt;chem&gt;^{2}H&lt;/chem&gt; isotopo zeinuaz ere ezaguna, naturan aurki dezakegun bigarren hidrogeno isotopo arruntena dugu. Protioa baino askoz eskasagoa da eta hidrogeno guztiaren %0,000115 osatzen du.\n\"Deuterio\" hitza isotopoak izendatzeko existitzen diren hitz gutxietako bat da, orohar isotopoek ez baitute izenik jasotzen zeinuaz besterik. 2H protioarekin batera hidrogenoaren isotopo egonkor bakarra dugu. \"Deuterio\" izena egozten zaio, eta bi nukleoiz osatua du nukleoa, protoi batez eta neutroi batez. Ekilibrio elektrikoan elektroi bakarra izaten du. Lurreko hidrogenoaren %0,0026 eta %0,0184 artean \"deuterio\"a dugu. Isotopo honek ez du erradioaktibitaterik eta ez du giza osasunean eragin nabarmenik. Deuterio atomo ugariz osaturiko urari `\"ur astun\"` izena egozten zaio deuterioa protioa baino astunagoa baita. Deuterioa eta deuterioak osatzen dituen substantziak marka ez-radioaktibo gixa erabili ohi dira saiakera kimikoetan baita 1H-NMR espektroskopiako solbente gixa. `\"Ur astuna\"` neutroi moderatzaile eta hozgarri gixa erabili ohi da erreaktore nuklearretan. Deuterioa fusio nuklearrerako erregai gixa erabili liteke, gaur egun frantzia egoaldean eraikitzen ari dira lehen fusio generadorea ITER proiektuaren baitan hain zuzen ere.\nBeste isotopoak.\nEsan bezala deuterioa ez da hidrogeno isotopo bakarra naturan beste bi aurki ditzakegu 1H, eta 3H protio eta tritio-a urrenez urren. Aurrekoez gain 4H, 5H, 6H eta 7H isotopo ezegonkorrak sintetizatu ahal izan dira, zeinak aurki ezin daitezken naturan ."}
{"id": "48061", "revid": "440059", "url": "https://eu.wikipedia.org/wiki?curid=48061", "title": "\u00a1Basta Ya!", "text": ""}
{"id": "48063", "revid": "962402", "url": "https://eu.wikipedia.org/wiki?curid=48063", "title": "Wienn zubi", "text": ""}
{"id": "48065", "revid": "119347", "url": "https://eu.wikipedia.org/wiki?curid=48065", "title": "Alderdi Sozialista (Irlanda)", "text": "Alderdi Sozialista (\"The Socialist Party\" ingelesez edo \"P\u00e1irt\u00ed S\u00f3isialach\" gaeleraz) Irlandako alderdi marxista bat da.\n\"Militant Labour\" izenarekin jaio zen, geroago \"Militant tendency\" izendatuz eta, azkenik, 1996an, Alderdi Sozialista bilakatuz. Ipar Irlandan eta Errepublikan alderdi bakarra bezala antotaluta dago.\nJoe Higgins \"Dail\"ean aldedi sozialistaren kide bakarra izan da. 2007ko hauteskundetan Higginsek bere eserlekua galdu zuen. \"The Socialist\" izeneko aldizkaria hilabetero eta \"Socialist View\" noiz behinka kaleratzen du."}
{"id": "48066", "revid": "336", "url": "https://eu.wikipedia.org/wiki?curid=48066", "title": "Haurren Eskubideen Aldarrikapena", "text": "Haurren Eskubideen Aldarrikapena 1959ko azaroaren 20an Nazio Batuen Erakundearen Batzar Nagusiak egindako aldarrikapena da, haurren eskubide unibertsalak finkatuz.\nHaurren eskubideak ( edo haurtzaroaren eskubideak) jaiotzeagatik bakarrik haur eta nerabeek dituzten eskubideak; utziezinak, berezkoak eta nahitaezkoak direnak haurtzaro on bat izateko dira.\nBatzar Nagusiak Haurren Eskubideen Aldarrikapen hau adierazten du, haurrek haurtzaro zoriontsu bat izan dezaten, eta Aldarrikapenean aipatzen diren eskubide eta askatasunez goza dezaten, beren eta gizartearen mesedetan, eta gurasoei, gizon-emakumeei nahiz erakunde, tokiko agintaritza eta gobernu nazionalei eskatzen die aipatutako eskubideak aitor ditzaten eta haien alde lan egin dezaten, legegintzako neurriak eta beste neurri batzuk pixkanaka ezarriz, honako printzipio hauen arabera:\nAurrekariak.\nHaurren eskubideen lehenengo deklarazioa Ginebrako Deklarazioa izan zen, 1923ko otsailaren 23an. Eglantyne Jebbek idatzi zuen, Save the Children erakunde internazionala eraiki zuen pertsona bera. Erakunde hau 1924ko abenduaren 26an onartua izan zen.\nNBEk 1948an Giza Eskubideen Aldarrikapen Unibertsalak onetsi zituen, eta inplizituki, haurren eskubideak. Hala ere geroago konturatu ziren haurren eskubideak bereziki adierazita eta babestuak egon behar zirela. Horregatik NBEren Batzar Orokorrak 1959an Haurren Eskubideen Deklarazioa onartu zuen, 10 printzipio zituena.\nKategoriak.\n Haurren eskubideak ondoko kategorietan bana daitezke:\n- Biziraupen eskubideak: babestu eta bermatu behar dira bizitzeko eskubidea eta oinarrizko premiak: osasuna, jana eta babesa.\n- Garatzeko eskubideak: babestu eta bermatu behar da garapen osoa ( fisikoa, espirituala, morala eta soziala), hezkuntza, kultura, jolasa eta pentsamenduaren askatasuna, kontzientzia eta erlijioaren eskubideak.\n- Babestuak izateko eskubideak: babestu eta bermatu ez daitezen abusatuak ez arduragabekeriaz ez esplotazioaz; baita izena , nazionalitatea eta zainduak izateko eskubidea izan dezaten ere.\n- Partehartzeko eskubideak: babestu eta bermatu behar da komunitateko aktibitateetan partehartzea, lokaletan zein herrialdekoetan, adierazpen askatasuna baita.\n- Entzuna izateko eskubidea: babestu eta bermatu behar da besteekiko errespetua. \u201cEz badiozu haurrari entzuten, haurrak ez die besteei entzungo\u201d."}
{"id": "48067", "revid": "58701", "url": "https://eu.wikipedia.org/wiki?curid=48067", "title": "Ovide Decroly", "text": "Jean-Ovide Decroly (Ronse, Flandria, 1871ko uztailaren 23a - Uccle, Brusela, 1932ko irailaren 10a/12a) belgikar mediku, pedagogo eta hezitzailea izan zen, Hezkuntza Berria pedagogia-joeraren ordezkaria. Hezkuntza eta pedagogia arloan jardun aurretik, adimen urriko haurrekin egin zuen lana, psikologo moduan. Haur horiekin izandako esperientzian oinarrituta eratu zuen bere pedagogia. Eskola haurra gizartean bizitzen ikasteko lekua, eta ez soilik ezaguerak jasotzekoa, izan behar dela baieztatu zuen. Horrekin batera, haurra bere ikaskuntzaren eragile aktiboa izan behar dela aldeztu zuen. Bere ideiak praktikan jartzeko, \"L'\u00c9cole de L\u00b4Ermitage\" izeneko eskola sortu zuen Bruselan 1907 urtean. Egun atxiki diren Decrolyen ekarpenak hezkuntzaren ikuspegi globala, alfabetizazio metodo globalean esaterako, eta \"interes-zentroak\" direlakoak dira.\nBizitza.\nAita industria-gizona zen eta ama musika-irakaslea. Hezkuntza zorrotza ezarri zioten, baina, haur bizkorra izan arren, eskola batzuetatik kanporatua izan zen diziplina zorrotza ez onartzeagatik, gerora eskolari buruz izango zituen ideien aurrekaria menturaz. Eskola urteetan musika, dantza, marrazketa eta bereziki natura zientziak zituen gogoko. Ganteko Unibertsitatean medikuntza ikasi zuen. Ikasle saritua izan zen eta horri esker 1896-97 ikasturteetan Berlingo Unibertsitatean eta Parisko Salp\u00eatri\u00e8re Ospitalean burutu ahal zituen ikasketak. Neuropsikiatriara eta, ondoren, psikologiara zuzentzen du bere jarduna, garai hartan psikologian indarrean ziren paradigma biofisikoak onartuz. 1898 urtean ezkondu berri duen Agn\u00e8s Guissetekin Bruselara joan eta laster hasten da hango ospitalean lanean, adimen urriko eta mintzamen arazoak dituzten haurrekin lanean. Familia txiroetako haurrekiko esperientziak gogor eragin zuen Decroly eta garaiko eskoletako metodoen balio ezaz eta haurren marjinalizazioaz kexatu zen.\nDecrolyren pedagogia.\nEgunero haurrekin kontaktua izateak, garrantzizko lorpenak izatera bultzatu zuen pedagogia arloan, bertan irakurmena eta hezkuntzaren globalizazioko metodoak adieraztea lortuz. Decrolyk ez zuen irakaskuntza sistema bat eraikitzera heldu, ez eta psikologia arloan ikerketa sakon bat sortu ere, baina egungo pedagogian bere lanak garrantzi handia izan du. Decrolyren hezkuntza esperientziek eskola haurraren ezaugarrietara egokitza dute helburu. \"L'\u00c9cole de L\u00b4Ermitage\" eskolako lelo nagusiak, \"bizitzarako eta bizitzaren bidezko hezkuntza\" alegia, argi uzten du haurraren beharrak kontuan hartzen dituen hezkuntza aktibo eta funtzional baten aldarrikapena.\nDecrolyrentzat, hezkuntzak haurraren orijinaltasuna atxiki eta bere beharrak asetu behar ditu, haurraren garapen fisiko eta mentalera egokituz. Beste alde batetik, gizarte integrazioa da lortu beharreko helburua, haren iritziz gizarte objektu bat ezin baita eratu gizabanakoa kontuan hartu gabe. Decrolyren proiektu horretan, garaiko gizartearen giro sozial, ekonomiko, politiko eta ideologikoak eragin nabarmena izan zuten. Deweyren pentsamendua bere pedagogiaren osagai garrantzitsua izan zen. Hala ere, Decrolyren pedagogia praktikoa da batez ere, \"L'\u00c9cole de L'Ermitage\" eskolan eratuz erakutsi zuen bezala.\nHezkuntza behar bereziak zituzten haurrekin lan egin zuen bereziki. Horrela, \"haur irregularra\" definitu zuen, bere egoeragatik familia eta eskola errejimenera egokitu ezin daitekeena haur gisan, gizartean bere papera ez betetzera eta arrisku iraunkor bat izatera helduko dena. Haur bereziekin lanean konturatu zen, ikasketak ezin zirela esperientziatik banandu. Ikaskuntza pertsonaren esperientzietan oinarritu behar da. Horretarako, Decrolyk galdera sorta \"mediku-pedagogiko\" bat eratu zuen haur bakoitzaren hezkuntza beharrak aztertzeko.\nBere lehen ikerketen ondoren, konturatu zen, arlo pedagogikoak aurrera eginda ere, arlo zientifikoak aurrera egiten ez bazuen, bere ikerketak ez zuela eraginik izango eta horregatik, laguntzaile-ikertzaile talde batekin hasi zen lanean.\nDecroly metodoaren oinarrizko printzipioak hauek dira:\nDecrolyren psikopedagogia.\nBere obraren asmoa haurraren ezagutza sakonago batera heltzea zen, pedagogia eta hezkuntza arloan umea hobeto ezagutzeko.\n1. Psikologia genetikoa: Ikerketa askok balio izan zioten adinaren araberako nozioak irakasteko.Umearen lehenengo urteak hoberenak dira, irakaskuntza etapa honetan mundua ulertu eta ideiak azaltzeko erraztasuna ematen da.\n2. Gizabanakoaren psikologia: Umea ulertu ahal izateko, banaka ikertu behar da ikaslea bere bizitza eta bere erreakzioak ulertu ahal izateko.\n3. Lengoaiaren ikaskuntzarako eredua: Bere galderetako bat zen ea umeak hitz egin zezakeen ulertu gabe eta esaldien errepikapena zein zentzua jakin gabe. Afektua eta lengoaia erlazionatuz, umeka esaldi eta espresioak elkartzen laguntzen du. Oso garrantzitsua da hitzak ekintzekin batzea edo elkartzea.\n4. Jakintzaren neurketa: Jakintzaren neurketa bat egitea pentsatu zuen, ikerketa ezberdinak egin zituen azterketen bidez.\n5. Globalizazio funtzioa: Decrolyrentzat, globalizazio ekintzak bat-batean ematen dira eta ondorioz lengoaia eta jakintza sortzen joaten da. Jarraitu zituen ikerketen ildoen ondorioz, psikopedagogo berriztatzailearen prototipoa izan zen, hezkuntza sorkuntzaren originaltasunagatik. Interes handia jarri zuen psikologia genetikoan, afektibitatean jakintzan eta lengoaian.\nJarraian, ekintza zientifiko eta hezkuntza ekintzetan lortutako erlazioen sailkapena adierazten da:\n1. Psikologiaren beharra: haurraren garapena eta beharrak ulertzea beharrezkoa da.\n2. Psikometria: 20 urtetako balantzea egin ondoren, proba mentalak hobetu behar zirela ondorioztatu zuen. Zailtasun praktikoak izan arren, Decrolyk psikometria hezkuntzarentzat onuragarria zela pentsatzen jarraitu zuen, aurretik haur \"bereziak\" eta \"normalak\" bereiztea ahalbidetzen baitzuen.\n3. Hezkuntzaren zientzia bat: Psikometriarem erabilerak, eskola sistema batean programaren oinarrizko aldaketak egiteko, metodoetakoak, ikasleen antolaketa eta beraien orientazio profesionalean objektiboki erabilita, benetako \"hezkuntzaren zientzia\" bat zegoela egiaztatzera eraman zuen eta lehenengo emaitzak aurkezten hasi zen.\n4. Eskolaren berrikuntza: Bere ikerketek ikusi zuten ikasleen %15ak bakarrik gainditzen dituztela irakasleen esfortzuak eta Haur Hezkuntzan funtzionamenduari bideratutako aurrekontuak. Haur berezientzat irakaskuntzak birplanteatzeko beharra zuenez, eskola profesional batzuk sortzea beharrezkoa zen eta ez haur normalentzat sorturiko eskola akastunaren imitazio bat."}
{"id": "48068", "revid": "688", "url": "https://eu.wikipedia.org/wiki?curid=48068", "title": "Pomeraniako voivoderria", "text": "Pomeraniako voivoderria (polonieraz: \"Wojew\u00f3dztwo pomorskie\" ) Poloniako iparraldeko voivoderria da. 1999an eratu zen, gobernuak egindako berantolakuntza erregionalaren ondorioz. 18.310,34\u00a0km\u00b2ko azalera du eta 2010ean 2.240.319 biztanle zeuzkan. Hiriburua Gda\u0144sk da."}
{"id": "48069", "revid": "8990765", "url": "https://eu.wikipedia.org/wiki?curid=48069", "title": "Silesia", "text": "Silesia (; ; , alemanaren silesiera hizkeraz: \"Schl\u00e4sing\") Erdialdeko Europako eskualde historikoa da. Gaur egun Polonia (gehiena), Txekiar Errepublika (Txekiar Silesia) eta Alemaniaren artean banatuta dago.\nHistorikoki, eskualdea Silesia Beherea (mendebaldeko zatia) eta Silesia Garaia (ekialdeko zatia) izenekoetan banatu izan da.\nHistoria.\nAntzina eslaviarrak bizi izan ziren Silesian, eta XI. mendean Poloniaren mendean geratu zen. Boleslaw III.aren garaian printzerrietan zatitu zen eta garrantzi handiko kolonizazio prozesu bat izan zen; XIII. menderako biztanle gehienak germaniarrak ziren. Germaniarren kolonizazioaren garaian abeltzaintza indartu, industria eta meagintza sortu, eta ekonomia asko suspertu zen. Poloniako Kasimiro III.a Poloniakoak Bohemiaren esku utzi zuen, baina XV. mende inguruan autonomia eta eskubide bereziak eman behar izan zizkioten Bohemiako agintariek, harik eta, 1526an, Habsburgotarrek eskubide haiek kendu zizkioten arte. XVIII. mendean istilu asko izan ziren Austriaren eta Prusiaren artean Silesiaren gaineko aginpidea zela eta. Frederiko II.a Handiak Prusiaren mendean ezartzea lortu zuen. Lehen Mundu Gerraren ondoren Goi Silesia Alemaniaren esku uztea erabaki zen, baina erabaki haren kontrako matxinadak izan ziren eta azkenik Poloniak eskuratu zuen. 1938an Alemania naziak Txekiar Silesia inbaditu zuen, eta 1939an, Silesia eta Polonia osoa. 1945ean, Alemania garaitua izan ostean, Silesia Poloniaren esku geratu zen eta bertako alemaniar populazioa erbesteratua izan zen (2 milioi lagun Mendebaldeko Alemanian kokatu ziren eta milioi bat Ekialdeko Alemanian)"}
{"id": "48070", "revid": "201", "url": "https://eu.wikipedia.org/wiki?curid=48070", "title": "Alderdi Sozialista(Irlanda)", "text": ""}
{"id": "48071", "revid": "201", "url": "https://eu.wikipedia.org/wiki?curid=48071", "title": "Decroly", "text": ""}
{"id": "48072", "revid": "441643", "url": "https://eu.wikipedia.org/wiki?curid=48072", "title": "Haurren eskubide unibertsalak", "text": ""}
{"id": "48074", "revid": "201", "url": "https://eu.wikipedia.org/wiki?curid=48074", "title": "Alderdi Laborista(Irlanda)", "text": ""}
{"id": "48076", "revid": "512", "url": "https://eu.wikipedia.org/wiki?curid=48076", "title": "Rally Raid T2", "text": "Rally-Raid T2 maila Rally\u2013Raid lasterketako konplexuena da. Lasterketa maila honetan parte hartzen duten autoek, serieko modeloa guztiz alde batera uzten dute eta auto berriro egiten hasten dira ahal diren gauza guztiak hobetuz baina beti abiapuntu batzuk jarraituz.\nT2 mailan parte hartu ahal izateko tresnak.\nbi botoi hauek autoaren kanpoaldean ere ezarri behar dira partaideei zerbait gertatuz gero, kanpoan dauden pertsonek lagun diezaieten.\nT2 mailako autoetan beharrezkoak ez diren baina azkarrago joateko egiten diren aldaketak:"}
{"id": "48078", "revid": "105290", "url": "https://eu.wikipedia.org/wiki?curid=48078", "title": "Gurutze Santuko voivoderria", "text": "Gurutze Santuko voivoderria (polonieraz: \"wojew\u00f3dztwo \u015bwi\u0119tokrzyskie\") Poloniako hego-erdialdean kokatutako voivoderria da. 1999an eratu zen, gobernuak egindako eskualde berrantolakuntzaren ondorioz. 11.710\u00a0km\u00b2ko azalera du eta 2010ean 1.266.014 biztanle zituen. Hiriburua Kielce da."}
{"id": "48079", "revid": "77191", "url": "https://eu.wikipedia.org/wiki?curid=48079", "title": "Varmia-Mazuriako voivoderria", "text": "Varmia-Mazuriako voivoderria () Polonia osatzen duten 16 voivoderrietako bat da, herrialdearen ipar-ekialdean dagoena. 1999an eratu zen, gobernuak egindako eskualde berantolakuntzaren ondorioz. 24.173,17\u00a0km\u00b2ko azalera du eta 2010ean 1.427.241 biztanle zituen. Voivoderriaren hiriburua Olsztyn da."}
{"id": "48080", "revid": "119347", "url": "https://eu.wikipedia.org/wiki?curid=48080", "title": "Macotera", "text": "Macotera Salamancako probintzian dagoen udalerria da. 2009ko urtarrilaren 1eko erroldaren arabera 1.364 biztanle zituen."}
{"id": "48081", "revid": "499", "url": "https://eu.wikipedia.org/wiki?curid=48081", "title": "RC-RC", "text": ""}
{"id": "48082", "revid": "499", "url": "https://eu.wikipedia.org/wiki?curid=48082", "title": "RC-RC zirkuito", "text": ""}
{"id": "48083", "revid": "105290", "url": "https://eu.wikipedia.org/wiki?curid=48083", "title": "Tritio", "text": "Tritioa, 3H isotopo zeinuaz ere ezaguna, naturan aurki dezakegun hidrogeno isotopo eskasena dugu, eta protioa eta deuterioa baino askoz eskasagoa da. Hidrogeno guztiaren %10-15-a edo agian gutxiago baino ez da tritioa.\n\"Tritio\" hitza isotopoak izendatzeko existitzen diren hitz gutxietako bat da, orohar isotopoek ez baitute izenik jasotzen zeinuaz besterik. Tritioak hiru nukleoi biltzen ditu nukleo atomikoan, bi neutroi eta protoi bat urrenez urren. Egoera elektrikoki neutroan elektroi bakarra izaten du. Isotopo hau hidrogenoaren beste bi isotopo naturalak (protioa eta deuterioa) ez bezala erradioaktiboa da denbora joan ahala Helio-3 edo 3He isotopoa osatzeko desintegratzen da beta jario bidez (\u03b2 partikulak). \"Tritioak\" 12,32 urteko batez besteko biziraupena du.\n\"Tritio\" naturala errainu kosmiko eta atmosferako gasen arteko interakzioan sortzen da kantidade txikietan oso. Lurrean dagoen tritioaren beste iturri bat arma nuklearren entseguak dira. Fusio nuklearrean erabiltzen da, isotopoen geokimikan denbora neurtzeko eta argia bere kabuz ematen duten gailuentan. Aspaldi \"tritioa\" markazio kimiko eta biologikoarako erabiltzen zen marka erradioaktibo gisa, gaur egun ordea ez da hainbeste erabiltzen.\nBeste isotopoak.\nEsan bezala tritioa ez da hidrogeno isotopo bakarra naturan beste bi aurki ditzakegu 1H eta 2H protio eta deuterio-a urrenez urren. Aurrekoez gain 4H, 5H, 6H eta 7H isotopo ezegonkorrak sintetizatu ahal izan dira, zein ezin daitezkeen naturan aurkitu."}
{"id": "48087", "revid": "77191", "url": "https://eu.wikipedia.org/wiki?curid=48087", "title": "Polonia Handiko voivoderria", "text": "Polonia Handiko voivoderria (polonieraz: \"wojew\u00f3dztwo wielkopolskie\") Polonia osatzen duten 16 voivoderrietako bat da, herrialdearen erdialdean dagoena. 1999an jaio zen gobernuaren eskualde berantolakuntzaren ondorioz. 29.826,51\u00a0km\u00b2ko azalera du eta 2010ean 3.419.426 biztanle zituen. Hiriburua Pozna\u0144 da."}
{"id": "48088", "revid": "105290", "url": "https://eu.wikipedia.org/wiki?curid=48088", "title": "Mendebaldeko Pomeraniako voivoderria", "text": "Mendebaldeko Pomeraniako voivoderria (polonieraz: \"wojew\u00f3dztwo zachodniopomorskie\") Poloniako ipar-mendebaldean kokatutako voivoderria da. 1999an eratu zen, gobernuak egindako eskualde berrantolakuntzaren ondorioz. 22.892,48\u00a0km\u00b2ko azalera du eta 2010ean 1.693.072 biztanle zituen. Hiriburua Szczecin da."}
{"id": "48089", "revid": "353", "url": "https://eu.wikipedia.org/wiki?curid=48089", "title": "Deuterium", "text": ""}
{"id": "48090", "revid": "353", "url": "https://eu.wikipedia.org/wiki?curid=48090", "title": "Protium", "text": ""}
{"id": "48091", "revid": "1545", "url": "https://eu.wikipedia.org/wiki?curid=48091", "title": "Tritium", "text": "Tritium izan daiteke:\nToponimia.\nLatinezko toponimoak hiri hauetan agertzen da:"}
{"id": "48094", "revid": "119347", "url": "https://eu.wikipedia.org/wiki?curid=48094", "title": "Diskalkulia", "text": "Diskalkulia kontzeptu matematikoak ikasi eta baliatzeko ikaskuntza nahasmendua da. Oinarri biologikoa duen nahasmendua da. Arazo hau jasaten dutenek ez dituzte, besteak beste, kopuruak, eragiketa aritmetikoak, ordularien interpretazioa eta, oro har, zenbaki eta zenbakizko prozesuak behar bezala burutzen. Askotan, diskalkulia jasaten duten pertsonek adimen koefiziente normala dute eta euren nahastea arlo matematikora mugatzen da. Dislexia edo beste ikaskuntza nahasmendu batzuekin batera ere ager daiteke.\nGarapeneko diskalkulia duen ikasleak zailtasun bereziak ditu matematika kontu batzuk asimilatzeko eta kalkulu-prozedurak egiteko. Ikasle horiek arazoak izaten dituzte kalkulu edo matematikako problemak ebazteko, bai estrategiak asmatzeko bai problemen konponbideak bilatzeko edo soluzioak aurkitzeko. Ikasleak problemak izan ditzakete, besterik gabe, zenbakizko datu aritmetikoak gogoratzeko edo kopiatzeko. Adibidez, 73 bat kopiatzerakoan 37 bat kopiatu.\nIkaskuntza prozesuko asaldura honekin umeek zailtasunak izan ditzakete zenbaki edo kopuru sinpleak ulertzeko edo kalkulatzeko. Zenbaki eta kopuru-ikasketan eta zenbakizko prozeduretan (Geary eta Hoard, 2001; Rosselli eta Matute, 2011). Diskalkuliak zailtasunak matematikan edo aritmetikan (Berropil eta Rodr\u00edguez, 2006), beste batzuetarako, jasotzen ditu.\nDefinizioa.\nDiskalkuliaren definizioa zenbakizko hizkuntza prozesatzen duten konexio neuronaletako disfuntzioa litzateke, zenbakizko informazioa prozesatzeko eta atzitzeko aukera ematen duten funtzio zerebralak zailduz.\nDiagnostikoa.\nGarapeneko diskalkulia diagnostika daiteke nahitaezko eskolaldiko lehen urtetik aurrera, normalean Lehen Hezkuntzako 2. edo 3. mailetan antzematen da, ustekabean, itxuraz zailtasun hauek azaltzen dituen arrazoia ez dagoelarik. Diskalkulia ager daiteke diagnostiko argian oztopatzen duten beste gorabehera batzuekin batera (dislexia, disgrafia eta arretaren zailtasunak, esaterako).\nHezkuntzaren lehenengo mailetan hauteman daiteke diskalkulia. Horretarako zenbakien idazkera zuzena eta zenbakien serializazioa behar bezala egiten ote diren behatu behar da. Maila altuagoetan haurrak arrazoinamendu arazoak dituzte eta buruketak egiteko zailtasunak dauzkate. Irakurketa eta idazketa arazoak ea ez ote dauden ere aztertu behar da.\nDiskalkulia eta akalkuliaren arteko ezberdintasuna.\nDiskalkulia ikaskuntza-arazoa den bitartean, akalkulia kalkulurako erabateko ezintasuna da eta haurrak ezin izango ditu kontzeptu matematikoak bereganatu inolaz ere, garuneko arazoak direla eta. Diskalkulian berriz ikaskuntza-arazoa da jatorria eta tresna egokiak erabiliz gainditu egin daiteke.\nAkalkulia mota bi bereizi ohi da:"}
{"id": "48098", "revid": "512", "url": "https://eu.wikipedia.org/wiki?curid=48098", "title": "Meningitis", "text": "Meningitisa meningeen hantura da, hots, garuna eta bizkarrezur-muina estaltzen duten mintzen inflamazioa, gehienetan infekzio baten ondorioz sortutakoa.\nEtiologia.\nInfekzioaren jatorrian bakterioak, birusak eta onddoak egon daitezke.\nInfekzioa.\nGaitza harrapatzen da:\nSintoma klinikoak.\nBuruko mina, sukar handia eta garondo-zurruntasuna. Gorakoak, dardarak eta buru-nahasketa ere ohikoak dira. Mikrobio eragilea meningokokoa (Neisseria meningitidis) denean orban moreak agertu ohi dira larruazalean.\nDiagnostikoa.\nMikrobio eragilea aurkitzeko isurkari zerebroespinala aztertu behar da, puntzio lunbarra eginez. Behaketa mikroskopikoa eta laginaren kultiboa dira agente eragilea identifikatzeko erabiltzen diren metodoak.\nMeningitis bakteriarra gaitz oso larria da, ordu gutxitan gaixoa hil dezakeena. Ulertzekoa da diagnostiko goiztiar baten beharra.\nSendabidea.\nMikrobio eragilearen araberakoa da.\nGaitzak jatorri bakteriarra duenean, penizilina, zefalosporinak eta errifanpizina dira erabilitako antibiotikoak.\nMeningitis birikoa denean ez da antibiotikorik erabiltzen, gaitza sendabiderik gabe berez sendatzen baita.\nMeningitis kriptokozikoa B anfoterizinarekin tratatzen da.\nAurreneurriak.\nMeningokokoaren aurkako txertoa dago, eta baita \"Haemophilus influenza\"ren aukakoa ere. Biek babesa handia ematen dute, nahiz eta meningokokoaren andui baten aurka lehenak ez balio."}
{"id": "48099", "revid": "137486", "url": "https://eu.wikipedia.org/wiki?curid=48099", "title": "Greziar mitologia", "text": "Greziar mitologia (; ) Antzinako Greziako kulturari dagozkion mito eta elezaharren multzoa da, bere jainko eta heroiez, munduaren izaeraz, jatorriaz eta bere kultu eta praktika erritualen esanahiaz diharduena. Antzinako Greziako erlijioaren parte ziren, batez ere olinpiar jainkoak gurtzen zituena. Ikertzaile modernoek mitoetara jotzen dute eta mitoak aztertzen dituzte, antzinako Greziako erakunde erlijioso eta politikoak eta haien zibilizazioa argitzeko eta mitoen sorreraren izaera hobeto ulertzeko.\nGreziar mitologia esplizituki agertzen da kontakizun bilduma zabal batean eta inplizituki arte figuratiboetan, hala nola zeramika margotuan eta eskaintza botiboetan. Greziar mitoak munduaren jatorria azaltzen saiatzen dira, eta jainko, heroi eta beste izaki mitologiko askoren bizitzak eta abenturak zehazten dituzte. Kontakizun hauek, jatorriz, ahozko tradizio poetiko batean zabaldu ziren, zibilizazio mizenastar eta minoikoen garaian, nahiz eta gaur egun mitoak nagusiki greziar literaturari esker ezagutzen diren.\nEzagutzen diren literatur iturri zaharrenak, Iliada eta Odisea poema epikoak, Troiako gerraren inguruko gertaeretan zentratzen dira. Homeroren ia garaikide izan zen Hesiodoren bi poema, \"Teogonia\" eta \"Lanak eta egunak\", munduaren sorrerari, agintari jainkotiar eta giza aroen ondorengotzari eta giza tragedien eta ohiturako sakrifizioen jatorriari buruzko kontakizunak biltzen dituzte. Mitoak gorde ziren, halaber, ereserki homerikoetan, troiar zikloko poesia epikoaren zatietan, poema lirikoetan, K.a. V. mendeko antzerkigileen lanetan, garai helenistikoko ikerlari eta poeten idatzietan eta Plutarko eta Pausanias bezalako egileen Erromatar Inperioaren garaiko testuetan.\nAurkikuntza arkeologikoak greziar mitologiari buruzko xehetasun iturri garrantzitsu bat dira, objektu askoren dekorazioan nabarmen agertzen diren jainko eta heroiekin. K.a. VIII. mendeko zeramikari buruzko diseinu geometrikoek troiar zikloko eszenak irudikatzen dituzte, baita Heraklesen abenturak ere. Ondorengo Aro Arkaiko, Klasiko eta Helenistikoetan eszena mitologiko homerikoak eta beste iturri batzuetakoak agertzen dira, dagoen ebidentzia literarioa osatzeko.\nGreziar mitologiak eragin handia izan du mendebaldeko zibilizazioaren kulturan, artean eta literaturan, eta mendebaldeko ondare eta hizkuntza kulturalaren zati izaten jarraitzen du. Poeta eta artistek inspirazioa aurkitu dute garai zaharretatik gaur egunera arte, eta gaur egungo esanahi eta garrantzia aurkitu dute gai mitologiko klasikoetan.\nGreziar mitologiaren iturriak.\nGreziar mitologia, gaur egun, batez ere greziar literaturarengatik ezagutzen da, bai eta K.a. 900-800tik aurrera, garai geometrikotik datatutako bitartekoei buruzko irudikapen mitikoengatik ere.\nLiteratura-iturriak.\nKontakizun mitikoek garrantzi handia dute greziar literaturako ia genero guztietan. Hala eta guztiz ere, antzinate grekoan gorde zen eskuliburu mitografiko bakarra Pseudo-Apolodororen \"Liburutegi mitologikoa\" izan zen. Obra honek poeten istorio kontraesankorrak adiskidetu nahi zituen eta greziar mitologia tradizionalaren eta kondaira heroikoen laburpen handi bat ematen du. Apolodoro K.a. 180-120 urteen artean bizi izan zen, eta gai horietako askori buruz idatzi zuen, baina \"Liburutegia\"k, hala ere, hil eta askoz geroago gertatu ziren gertakariak eztabaidatzen ditu, eta hortik datorkio Pseudo-Apolodoro izena.\nLiteratur iturri zaharrenen artean Homeroren bi poema epikoak daude, \"Iliada\" eta \"Odisea\". Beste poeta batzuek \u00abziklo epikoa\u00bb osatu zuten, baina ondorengo poema txiki horiek ia osorik galdu dira. Izen tradizionalaz gain, ereserki homerikoek ez dute harreman zuzenik Homerorekin. Garai lirikoko zati zaharreneko ereserki koralak dira.\nHesiodok, Homeroren balizko garaikideak, bere \"Teogonia\"n (\"Jainkoen jatorria\"), lehen greziar mitoen kontakizunik osatuena eskaintzen du, munduaren sorrera, jainkoen jatorria, Titanak eta Erraldoiak jorratuz, genealogia, herri kontakizun eta mito etiologikoak barne. Hesiodoren \"Lanak eta egunak\", nekazaritza bizitzari buruzko poema didaktikoa, Prometeo, Pandora eta lau aroen mitoak ere biltzen ditu. Poetak mundu arriskutsu batean arrakasta izateko modurik onenari buruzko aholkua ematen du, bere jainkoek are arriskutsuago bihurtua.\nPoeta lirikoek maiz hartu zituzten beren gaiak mitoetatik, baina tratamendua gero eta narratiboagoa eta aipagarriagoa bihurtu zen. Poeta liriko grekoek, Pindarok, Bakilidesek eta Simonidesek barne, eta bukolikoek, Teokritok eta Bionek bezala, gertaera mitologiko indibidualak kontatzen dituzte. Gainera, mitoak erabakigarriak izan ziren drama atenastar klasikoarentzat.\nEskilo, Sofokles eta Euripides dramaturgo tragikoek heroien aroko eta Troiako Gerrako trama gehienak hartu zituzten. Istorio tragiko handi askok (Agamenon eta bere seme-alabak, Edipo, Jason, Medea eta abar) forma klasikoa hartu zuten lan tragiko horietan. Aristofanes antzerkigile komikoak ere mitoak erabili zituen \"Hegaztiak\" eta \"Igelak\" lanetan.\nHerodoto eta Diodoro Sikulo historialariek eta Pausanias eta Estrabon geografoek, greziar mundu osoan zehar bidaiatu eta entzuten zituzten istorioak jaso zituztenak, tokiko mito eta kondaira ugari ematen dituzte, askotan oso ezagunak ez diren bertsio alternatiboak emanez. Bereziki, Herodotok, agertzen zitzaizkion tradizio ezberdinak bilatu zituen, eta sustrai historiko edo mitologikoak aurkitu zituen Greziaren eta Ekialdearen arteko konfrontazioan, kontzeptu kultural ezberdinen jatorria eta nahasketak adiskidetzen saiatuz.\nPseudo-Higino izenez ezagutzen den idazle erromatarraren \"Fabulae\" eta \"De astronomica\" mitoen bilduma ez-poetiko garrantzitsuak dira. Beste bi iturri erabilgarriak Filostrato Gaztearen \"Irudiak\" eta Kalistratoren \"Deskribapenak\" dira. Azkenik, Arnobiok eta zenbait idazle bizantziarrek mitoen xehetasun garrantzitsuak ematen dituzte, horietako asko gaur egun galduta dauden aurreko greziar lanetatik datozenak. Hauen artean, Hesikioren lexiko bat, \"Suda\", eta Juan Tzetzes eta Eustazio Tesalonikakoaren tratatuak daude.\nHomeroren eraginpean, greziar kultu heroikoak bizitza espirituala berregituratzera eraman zuen, jainkoen erreinua hildako (heroien) erresumatik, hau da, olinpiar ktonikoetatik bereiztean adierazia. \"Lanak eta Egunak\"en Hesiodok gizakiaren (edo arrazen) lau aroko eskema bat erabiltzen du: urrezkoa, zilarrezkoa, brontzezkoa eta burdinazkoa. Arraza edo adin hauek jainkoengandik banandutako sorkuntzak dira, urrezko aroa Kronosen erregealdiari dagokiona eta hurrengo arrazak Zeusen sorkuntza direlarik. Hesiodok heroien adina (edo arraza) tartekatzen du brontze aroaren ondoren. Azken aroa burdinazkoa izan zen, eta garai hartan poeta bera bizi izan zen, okerrena zela uste zuen eta gaizkiaren presentzia azaltzen zuen Pandoraren mitoaren bidez, zeinak pitxerretik giza ezaugarri onenak isuri baitzituen, itxaropena izan ezik. Ovidioren \"Metamorfosiak\" lanean, Hesiodoren kontzeptu honen jarraipena egiten da.\nGarai helenistiko eta erromatarretako poesiaren ekarpena ere aipatu behar da, nahiz eta literatur ariketa gisa konposatutako lanak izan, kulturalak baino gehiago. Hala ere, xehetasun garrantzitsu asko dituzte, bestela galdu egingo liratekeenak. Kategoria honetan obra hauek sartzen dira:\nArkeologia-iturriak.\nHeinrich Schliemann arkeologo zaletu alemaniarrak Mizenasko zibilizazioa aurkitu zuen XIX. mendean, eta Sir Arthur Evans arkeologo britainiarrak Kretan zibilizazio minoikoa aurkitu zuen XX. mendean. Horri esker, Homeroren epikei buruzko galdera asko azaldu ziren, eta jainkoei eta heroiei buruzko xehetasun mitologiko askoren aztarna arkeologikoak eman ziren.\nZoritxarrez, aztarnategietako mizenastar eta minoikoetako mito eta erritualei buruzko ebidentzia guztia monumentala da, B linealeko idazkunak (Kretan zein Grezian aurkitutako antzinako grezierako forma bat) batez ere inbentarioak erregistratzeko erabili baitziren, jainko eta heroien izenak zalantzaz azaldu badira ere.\nK.a. VIII. mendeko zeramikari buruzko diseinu geometrikoek troiar zikloko eszenak irudikatzen dituzte, baita Heraklesen abenturak ere. Mitoen irudikapen bisual horiek bi arrazoirengatik dira garrantzitsuak: batetik, mito greko asko ontzietan egiaztatzen dira iturri literarioetan baino lehen (adibidez, Heraklesen hamabi lanetatik Zerberoren abentura bakarrik agertzen da testu literario garaikide batean), eta, bestetik, iturri bisualek batzuetan mitoak edo eszena mitikoak irudikatzen dituzte, kontserbatutako iturri literarioetan jasota ez daudenak.\nKasu batzuetan, mito batek arte geometrikoan duen lehen errepresentazio ezaguna poesia arkaiko berantiarrean ezagutzen den lehen errepresentazioa baino zenbait mende lehenagokoa da. Aro arkaikoan (K.a. 750-500), klasikoan (K.a. 480-323) eta helenistikoan eszena homerikoak eta beste batzuk agertzen dira, dauden literatur ebidentziak osatzeko.\nHistoria mitikoaren laburpena.\nGreziar mitologia aldatu egin da denborarekin, bere kulturaren bilakaerara egokitzeko; izan ere, mitologia, bai argi eta garbi, bai bere ukituetan, aldaketen indize bat da. Greziar mitologian bizirik dirauten forma literarioetan, batez ere aldaketa progresiboen amaieran aurkitzen direnak, aldaketa horiek politikoak dira, Gilbert Cuthbertsonek (1975) argudiatu duen bezala.\nBalkanetako penintsulako lehen biztanleak nekazariak ziren, animismoa erabiliz naturaren alderdi bakoitzari espiritu bat ematen ziotenak. Denborarekin, izpiritu lauso hauek giza formak hartu zituzten eta tokiko mitologian jainko bezala sartu ziren. Balkanetako penintsulako iparraldeko tribuek Grezia inbaditu zutenean, jainkoen panteoi berri bat ekarri zuten, konkista, indarra, gudu eta bortizkerian oinarritua zena. Nekazaritza-munduko beste jainko zaharrago batzuek bat egin zuten inbaditzaile boteretsuenekin, edo hutsaltasunean desagertu ziren.\nAro Arkaikoaren erdialdetik aurrera, jainkoen eta heroi maskulinoen arteko harremanei buruzko mitoak gero eta ugariago bihurtu ziren, eta horrek adierazten du pederastia pedagogikoaren (\u03c0\u03b1\u03b9\u03b4\u03b9\u03ba\u1f78\u03c2 \u1f14\u03c1\u03c9\u03c2, eros paidikos) garapen paraleloa, K.a. 630. urtearen inguruan sartu zela uste dena. K.a. V. mendearen amaieran, poetek gutxienez \"eromenos\" bat izendatu zuten, jainko garrantzitsu bakoitzaren edo figura legendarioren bikotea zen nerabe bat, Aresekin izan ezik. Jadanik existitzen ziren mitoak, Akiles eta Patroklorenak kasu, ikuspegi pederastikotik ere interpretatu ziren. Alexandriako poetek hasieran, eta ondoren Erromatar Inperioko mitografoek, greziar mitologiako pertsonaien istorioak berridatzi zituzten, garaiko usadioen arabera. \nPoesia epikoak ziklo historikoak sortu zituen eta, horren ondorioz, kronologia mitologikoa garatu zuen. Horrela, greziar mitologia munduaren eta gizakiaren garapenaren fase gisa hedatzen da. Istorio horien auto-kontraesanek denbora-lerro absolutu bat ezinezko egiten duten arren, gutxi gorabeherako kronologia bat bereiz daiteke. Munduaren historia mitologikoa hiru edo lau aldi handitan bana daiteke:\nJainkoen adina mitologia garaikideko adituentzat askotan interesgarriagoa izan den bitartean, aro arkaiko eta klasikoko autore greziarrek heroien adinarekiko zaletasun argia izan zuten, kronologia bat ezarriz eta mundua nola sortu zen galdetzeko giza lorpenak erregistratuz. Adibidez, \"Iliada\" eta \"Odisea\" heroikoek \"Teogonia\" eta ereserki homerikoak gainditzen zituzten, hedaduraz zein ospez.\nMunduaren eta jainkoen jatorria.\n\u00abJatorri-mitoak\u00bb edo \u00absorkuntza-mitoak\u00bb unibertsoa giza terminoetan ulergarri egiteko eta munduaren jatorria azaltzeko ahalegina dira. Garai hartan gehien onartutako bertsioa, nahiz eta gauzen hasieraren kontakizun filosofiko bat izan, Hesiodok bere \"Teogonia\"n jasotakoa da. Kaosarekin hasten da, hutsune sakon batekin. Hortik sortu zen Gea (Lurra) eta funtsezko beste izaki jainkotiar batzuk: Eros (Maitasuna), Amildegia (Tartaro) eta Erebo.\nArren laguntzarik gabe, Gea Uranoz (Zerua) erditu zen, eta zeruak bere ama ernaldu zuen. Batasun honetatik sortu ziren lehenik Titanak: Ozeano, Zeo, Krio, Hiperion, Japeto, Tea, Rea, Temis, Mnemosina, Febe, Tetis eta Kronos. Honen ondoren, Geak eta Uranok, titan gehiago ez sortzeko agindu zuten, eta, beraz, begi bakarreko ziklopeak eta Hekatonkiroak edo Zentimanoak sortu ziren ostean. Kronosek, \"gazteena, buru bihurriena, Gearen semerik beldurgarriena\" zenak, Gearen kexak jarraituz, bere aita irendu edo zikiratu zuen eta jainkoen agintari bihurtu zen bere arreba eta emazte Rea ezkontide hartuz eta beste Titanak gorte gisa atxikiz. Greziar tradizioak dioenez, zikiratze horretatik sortu zen Afrodita, itsasotik aterata, aitaren barrabilak ozeanoan erori ondoren.\nAita-semeen arteko gatazka Kronosen semearekin, Zeus, errepikatu zen, honek aurre egin zionean. Bere aita traizionatu ondoren, Kronos beldur zen bere ondorengoek gauza bera egingo ote zuten, eta, beraz, Rea seme batez erditzen zen bakoitzean, bahitu eta irentsi egiten zuen. Reak gorroto zion eta engainatu egin zuen, Zeus, bere semeetako azkena, ezkutatuz eta harri bat pixoihaletan bilduz, Kronosek irentsi zuena. Reak Zeus Kretako Ida mendian hazi zuen, ahuntz batek elikaturik. Zeus hazi zenean, pozoi bat eman zion aitari, Kronosen urdailean denbora guztian egondako anai-arrebak (Poseidon, Hades, Hestia, Demeter eta Hera) eta harriak botaka egitera behartu zuena.\nTitanomakia eta botereen banaketa.\nZeusek Kronosi gerra egin zion, Jainkoen arteko erregetza lortzeko; gerra honi titanomakia deritzo. Zeusek, bere anai-arreba Poseidon eta Hadesekin eta ziklopeen laguntzarekin (Tartarotik askatu baitzituen), irabazi zuen, eta Kronos eta beste Titanak Tartaron giltzapetu zituen. Horrela, Lurraren gaineko kontrola ziurtatu zen, hiru erreinutan banatua geratu zena: hirutasuna Zeruan zetzan Zeusentzat, ozeanoa Poseidonentzat, eta beheko mundua Hadesentzat, titanak Tartarotik ez ateratzea zaintzen duena.\nZeusek kezka bera izan zuen eta, bere lehen emazte Metisek \"bera baino handiagoa\" zen jainko bat erdituko zuela profetizatu ondoren, irentsi egin zuen. Hala eta guztiz ere, Metis Atenarekin haurdun zen ordurako, eta horrek Zeus tristatu egin zuen, harik eta Atena bere burutik jalgi zen arte, gerrarako jantzia jarrita. Atenaren \u00abberpizkunde\u00bb hau aitzakia gisa erabili zen hurrengo jainko belaunaldiak zergatik ez zuen boteretik kendu azaltzeko, bere presentzia azaltzearekin batera. Litekeena da aurrerabidean zeuden aldaketa kulturalek Atenak Atenasen zuen kultu errotua bereganatzea, gatazkarik gabeko panteoi olinpiko aldakorraren barruan, ezin baitzen boteretik kendu, bera, anaiak eta seme-alabak batera borrokatu baitziren.\nAntzinako greziarrek poesiaren inguruan zuten pentsamenduan, Teogonia genero poetiko prototipikoa zen \u2014 \"mythos\" prototipikoa \u2014, eta botere ia magikoak ematen zizkion. Orfeo, poeta mitologiko arketipikoa, Teogonien kantariaren arketipoa ere bazen, Apolonioren \"Argonautika\"k itsasoak eta ekaitzak lasaitzeko edo Hadeserako jaitsieran azpimunduko jainkoen harrizko bihotzak hunkitzeko erabiltzen zuena. Hermesen ereserki homerikoan Hermesek lira asmatzen duenean, jainkoen jaiotza abesten du lehenik. Hesiodoren \"Teogonia\", jainkoei buruzko kontaketa osoena ez ezik, poeten funtzio arkaikoaren kontakizun kontserbatu osoena ere bada, Musei aldez aurretik egindako dei luzearekin. Teogonia izan zen, halaber, gaur egun galdu diren poema askoren gaia, Orfeo, Museo, Epimenides, Abaris eta beste igarle ospetsu batzuei zegozkienak barne, garbiketa-erritu pribatuetan eta erritu mistikoetan erabiltzen zirenak.\nPlatonek teogonia orfikoaren bertsioren bat ezagutzen zuen zantzuak daude. Hala ere, erlijio-erritu eta sinesmen horiei buruzko isiltasuna espero zen, eta sektako kideek ez zezatela beren izaerari buruz hitz egin, sinesten zuten bitartean. Sinesmen erlijiosoak izateari utzi ondoren, gutxik zekiten erritu horien berri. Sarritan, hala ere, nahiko publikoak ziren alderdiei buruzko aipamenak egin ziren.\nZeramikei eta erlijio-lanei buruzko irudiak egon ziren, mito eta elezahar askotan interpretatu zirenak edo, beharbada, gaizki interpretatu zirenak. Lan hauen zati gutxi batzuk filosofo neoplatonikoen aipuetan eta berriki lurpetik ateratako papiro zatietan gordetzen dira. Zati horietako batek, Derveniko papiroak, gaur egun frogatzen du, K.a. V. mendearen hasieran behintzat, Orfeoren poema teogoniko-kosmogoniko bat bazegoela. Poema honek Hesiodoren \"Teogonia\" gainditu nahi zuen eta jainkoen genealogia Nixekin (Gaua) zabaltzen zen, Urano, Kronos eta Zeusen aurreko behin betiko hasiera bezala. Gaua eta Iluntasuna Kaosarekin pareka zitezkeen.\nLehen kosmologo filosofikoek greziar munduan aldi batez izandako herri-ikuskera mitikoen aurka erreakzionatu zuten, edo batzuetan horietan oinarritu ziren. Herri ikuskera horietako batzuk Homero eta Hesiodoren poesiatik ondoriozta daitezke. Homeron, Lurra disko lau bat bezala ikusten zen, Ozeano ibaian flotatzen, eta eguzki, ilargi eta izarrak zituen zeru erdi esferiko batek menderatzen zuen. Eguzkia (Helios) zerua zeharkatzen ari zen auriga bezala, eta Lurraren inguruan nabigatzen zuen gauez urrezko kopa batean. Otoitzak zein zinak eguzkiaren, lurraren, zeruen, ibaien edo haizeen gainean egin zitezkeen. Pitzadura naturalak Hadesen lurpeko bizilekurako sarreratzat hartzen ziren, hildakoen bizilekutzat.\nGreziar panteoia.\nMitologia klasikoaren arabera, Titanak boteretik kendu ondoren, jainkoen panteoi berria baieztatua izan zen. Greziar jainko nagusien artean, Olinpoan bizi ziren jainko-jainkosa olinpikoak zeuden, Zeusen agindupean. Garrantzitsuenen artean, Zeusez gain, Poseidon, Hades, Apolo, Atena, Artemisa, Afrodita, Ares, Dioniso, Hestia, Hermes, Hefesto eta Hera daude. Jainko horiek poesian, otoitzean edo kultuetan aipatzen zirenean, haien izena eta epitetoak konbinatuz egiten zen, eta epiteto horiek gainerako adierazpenetatik bereizten zituzten. Bestela, epitetoak jainkoaren alderdi partikular edo lokal bat identifika dezake.\nJainko gehienak giza alderdiekin eta bizitzaren alderdi espezifikoekin lotuta daude (gehienbat mendebaldeko zodiakoa barne). Adibidez, Afrodita maitasunaren eta edertasunaren jainkosa zen, Ares gerraren jainkoa zen bitartean, Hades hildakoena eta Atena jakinduriaren eta estrategiaren jainkosa. Zenbait jainkok, hala nola Apolok (musikaren jainkoa) eta Dionisok (ardoaren jainkoa), pertsonalitate konplexuagoak eta hainbat funtzio erakusten zituzten, eta Hestiak, literalki, etxea esan nahi du.\nHauetaz gain, heleniarrek bigarren mailako jainko ezberdinak gurtzen zituzten. Apoloren musak, ezagutzarekin eta arte ederrekin lotuak. Pan, ninfak, naiadeak (iturrietan bizi zirenak), driadeak (zuhaitzetan) eta nereidak (itsasoan), ozeanidak, satiroak eta beste batzuk. Gainera, behe-munduko botere ilunak zeuden, hala nola Eriniak (edo Furiak), ahaideen aurkako krimenen errudunak jazartzen omen zituztenak. Antzinako panteoi greziarra ohoratzeko, poetek ereserki homerikoak konposatu zituzten (33 abestiz osatutako multzoa). Gregory Nagyk \u00abereserki homeriko zabalenak preludio soiltzat hartzen ditu (Teogoniarekin alderatuta), eta horietako bakoitzak jainko bat aipatzen du\u00bb.\nGreziar mitologia osatzen duten mitoen eta elezaharren barietate zabalean, greziar herrietatik sortuak ziren jainkoak funtsean gizatiar gisa deskribatzen ziren, baina gorputz idealekin. Walter Burkerten arabera, antropomorfismo grekoaren ezaugarri nagusia \u00abjainko grekoak pertsonak dira, ez abstrakzioak, ideiak edo kontzeptuak\u00bb. Beren funtsezko formak alde batera utzita, antzinako jainko grekoek fantasiazko trebetasun asko dituzte, garrantzitsuena gaixotasunekiko immuneak izatea delarik, eta oso ezohikoak diren zirkunstantzietan bakarrik zauritu ahal izatea. Greziarrek hilezkortasuna jainkoen ezaugarri bereizgarritzat hartzen zuten; hilezkortasuna, betiereko gaztetasuna bezala, nektar eta anbrosiaren erabilera etengabearen bidez bermatzen zen, zainetan odol jainkotiarra berritzen zuena.\nJainko bakoitza bere genealogiatik dator, interes desberdinak bilatzen ditu, bere espezialitatearen arlo jakin bat du eta nortasun bakar batek gidatzen du; hala ere, deskribapen horiek tokiko aldaera arkaiko ugariren ondorio dira, eta horiek ez datoz beti bat.\nTenplurik ikusgarrienek jainko kopuru mugatu bati eskainiak izateko joera zuten, gurtza panheleniko handien gune izan zirenak. Hala ere, ohikoa zen eskualde eta herri askok beren kultuak jainko txikiagoei eskaintzea. Hiri askok ere jainkorik ezagunenak tokiko erritu bereizgarriekin ohoratzen zituzten, eta beste lekuetan ezezagunak ziren mito bitxiak lotzen zizkieten. Heroien aroan, heroien (edo erdi-jainkoen) gurtza jainkoen gurtzaren osagarri izan zen.\nJainkoen eta hilkorren garaia.\nJainkoak bakarrik bizi ziren garaia eta giza arazoetan interferentzia jainkotiarra mugatua zen garaiaren artean, tarteko garai bat zegoen, non jainkoak eta hilkorrak askatasunez nahasten ziren. Munduko lehen egunetan, taldeak hauek nahiko era librean nahasten ziren. Istorio horietako gehienak Ovidiok kontatu zituen \"Metamorfosiak\" lanean, eta sarritan bi taldetan banatzen dira: maitasun istorioak eta zigor istorioak.\nMaitasun-istorioen artean, intzestua, edo jainko batek emakume hilkor baten sedukzioa edo bortxaketa jasotzen ziren, bortxaketa horren ondorengoak heroi bilakatuz. Istorio hauek, oro har, jainkoen eta hilkorren arteko harremanak saihestu beharreko zerbait direla iradokitzen dute, onartutako harremanek ere gutxitan izaten baitzituzten amaiera zoriontsuak. Kasu bakan batzuetan, emakumezko jainko bat gizon hilkor batekin elkartzen da, \"Afroditaren Ereserki homerikoan\" bezala, non jainkosa Ankisesekin oheratzen den Eneasez erdituz.\nBigarren istorio motak (zigorrekoak) tresna kultural garrantzitsuren bat bereganatzea edo asmatzea du helburu, hala nola Prometeok jainkoei sua lapurtzen dienean, honek edo Likaonek sakrifizioa asmatzen duenean, Tantalok Zeusen mahaitik nektarra eta anbrosia lapurtzen dituenean eta bere menekoei ematen dienean, jainkoen sekretuak ezagutarazten dizkienean, Demeterrek nekazaritza eta misterioak Triptolemori irakasten dizkionean, edo Marsiasek \"aulos\"a asmatzen duenean eta Apolorekin musika lehiaketa batean aurre egiten dienean. Ian Morrisek Prometeoren abenturak \u00abjainkoen eta gizakiaren historiaren arteko puntu bat\u00bb direla dio. Papiro anonimo baten zati batek, K.a. III. mendekoak, Dionisok Traziako errege Likurgori ezarri zion zigorra erakusten du bizi-bizi, jainko berriaren errekonozimendua beranduegi iritsi baitzen, beste bizitzaraino hedatu ziren zigor izugarriak eraginez. Dioniso Trazian gurtza ezartzeko iritsi zeneko istorioa trilogia eskilotar baten gaia ere izan zen. Beste tragedia batean, Euripidesen bakanteak, Penteo, Tebasko erregea, Dionisok zigortzen du, berarekin errespeturik ez izateagatik eta Menadeak, bere gurtzaileak, zelatatzeagatik.\nBeste istorio batean, antzinako gai folkloriko batean oinarritua eta antzeko beste gai bat islatuz, Demeter bere alaba Persefoneren bila ari zen, Doso izeneko emakume zahar baten itxura hartu ondoren, eta Zeleo, Atikako Eleusisko erregearen ongietorri abegitsua jaso zuen. Demeterrek, bere abegikortasunagatik Zeleori opari gisa, bere seme Demofonte hilezkor bihurtzea pentsatu zuen, baina ezin izan zuen errituala osatu, bere ama Metanirak umea sutan jartzen harrapatu zuelako, eta izuturik garrasi egin zuen, eta horrek Demeter haserretu zuen, hilkor ergelek errituala ez ulertzea deitoratuz.\nHeroien aroa.\nHeroiak bizi izan ziren garaia heroien aroa bezala ezagutzen da. Poesia epiko eta genealogikoak heroien edo gertakari partikularren inguruan bildutako istorioen zikloak sortu zituen, eta istorio ezberdinetako heroien arteko familia-harremanak ezarri zituen, istorioak sekuentzian antolatuz. Ken Dowdenen arabera, \u00absaga efektu bat ere badago: familia batzuen helmugak jarrai ditzakegu hurrengo belaunaldietan\u00bb.\nGurtza heroikoaren agerpenaren ondoren, jainkoek eta heroiek esfera sakratua osatzen dute, eta zinetan batera aipatzen dira, otoitz eginez. Jainkoen adinarekin kontrastean, heroien harremanak, heroien artean, ez du behin betiko finkorik; ez da jainko handirik jaiotzen, baina jainko berriak sor daitezke beti hildakoen armadatik. Heroiak eta jainkoak gurtzearen artean dagoen beste desberdintasun garrantzitsu bat heroia tokiko taldearen nortasunaren erdigune bihurtzen dela da. Heraklesen gertaera monumentalak heroien adinaren hasieratzat hartzen dira. Hiru gertaera handi ere atxikitzen zaizkio: espedizio argonautikoa eta Tebas eta Troiako gerrak.\nHerakles eta Pertseo.\nIkertzaile batzuen ustez, Heraklesen mitologia korapilatsuaren ondoren, ziur aski benetako gizon bat egon zen, agian Argosko erresumako kazike-basailu bat. Beste batzuek, Heraklesen istorioa, zodiakoaren hamabi konstelazioetatik eguzkia urtero igarotzearen alegoria dela iradokitzen dute. Eta beste batzuek beste kultura batzuetako mitoak aipatzen dituzte, Heraklesen historia ongi finkatutako mito heroikoen tokiko egokitzapen gisa erakutsiz. Tradizioz, Herakles Zeus eta Alkmenaren semea zen, Pertseoren biloba. Bere bakarkako balentria zoragarriek, bere gai folkloriko ugariekin, legenda herrikoiei material asko eman zieten. Sakrifikatzaile bat bezala erretratatzen da, aldareen sortzaile bezala aipatua eta mahaikide jator bezala irudikatua, paper honetan komedietan agertzen delarik, bere amaiera tamalgarriak tragedietarako material asko eman zuen bitartean: Herakles Thalia Papadopoulouk \u00abbeste drama euripideoen azterketarako garrantzi handiko obratzat hartzen du\u00bb. Artean eta literaturan, Herakles oso gizon indartsua zen, garaiera ertainekoa, eta bere arma bereizgarria arkua zen, baina baita sarritan astamakila ere. Ontzi margotuek Heraklesen ospe paregabea erakusten dute, eta ehunka aldiz agertzen da lehoiarekin borrokan.\nHerakles ere sartu zen etruriar eta erromatarren mitologian eta kultuan, eta \"mehercule\" deiadarra erromatarrei \"Herakleis\" greziarrei bezain ezaguna egin zitzaien. Italian, merkatarien eta merkatarien jainko gisa gurtu zuten, nahiz eta beste batzuek ere otoitz egiten zioten zorte onaren eta arriskutik erreskatatzearen berezko dohainengatik.\nHeraklesek ospe sozial gorena lortu zuen doriar erregeen arbaso ofizial gisa. Honek, ziurrenik, Peloponesora egindako doriar migrazioetarako legitimazio bezala balio izan zuen. Hilo, doriar tribu bateko heroi eponimoa, Heraklida bihurtu zen, Heraklesen ondorengo ugariek jasotzen zuten izena, horien artean Makaria, Lamos, Manto, Bianor, Tlepolemo eta Telefo. Heraklida hauek Mizenas, Esparta eta Argosko erresuma peloponesoarrak konkistatu zituzten, legendaren arabera haiek gobernatzeko eskubidea aldarrikatuz, jatorriagatik. Boterera igotzeari \"doriar inbasioa\" esaten zaio maiz. Lidiar erregeak eta mazedoniarrak ere, maila bereko agintari gisa, Heraklida bihurtu ziren.\nHeroien lehen belaunaldiko beste kide batzuek, hala nola Pertseo, Deukalion eta Belerofontek, ezaugarri asko dituzte Heraklesekin komunean. Bera bezala, bere balentriak bakarka egiten ditu, kutsu fantastiko eta metaforikoarekin, Kimera eta Medusa bezalako munstroak aurrez aurre jarri eta hil zituztelako. Azken honek etsaiak begiradaz harri bihurtzeko gaitasuna zuen, eta, beraz, jainko bakoitzak Pertseo garaitzeko elementu berezi batez hornitu zuen. Heroi bat heriotza seguru batera bidaltzea ere ohiko gaia da lehen tradizio heroiko honetan, Pertseo eta Belerofonteren kasuan bezala.\nArgonautak. Jason, Teseo eta Minotauro.\nGorde den epika helenistiko bakarrak, Apolonio Rodaskoaren \"Argonautika\"k (poeta epikoa, ikertzailea eta Alexandriako Liburutegiko zuzendaria), Jason eta Argonauten bidaiaren mitoa kontatzen du, Kolkidako lurralde mitikotik urrezko ahari-larrua berreskuratzeko. Argonautikan, Pelias erregeak bultzatzen du Jason bilaketara, bere nemesia izango zen sandalia bakarreko gizon bati buruzko profezia jaso ondoren. Jasonek ibai batean sandalia bat galdu zuen, Peliasen gortera iritsi eta epikari hasiera emanez. Heroien hurrengo belaunaldiko kide gehienak, Heraklesez gain, Jasonekin joan ziren \"Argo\"n, urrezko ahari-larrua bilatzera. Belaunaldi honek Teseo ere barne hartzen zuen, Kretara Minotauroa hiltzera joan zena, Atalanta heroia eta Meleagro, behin \"Iliada\" eta \"Odisea\"rekin lehiatzen zen ziklo epiko propio bat izan zuena. Pindarok, Apoloniok eta Apolodorok argonauten zerrenda osoak eman zituzten.\nApoloniok bere poema K.a. III. mendean idatzi zuen arren, Argonauten historiaren konposizioa Odisea baino lehenagokoa da, Jasonen balentriekiko ezaguntasuna erakusten duena (Odiseoren ibilerak partzialki haietan oinarrituta egon daitezke). Antzinako garaietan, espedizioa gertaera historikotzat jotzen zen, Itsaso Beltza merkataritza eta kolonizazio greziarrari irekitzean izandako gertakaritzat. Oso ezaguna ere izan zen, tokiko kondaira asko erantsi zitzaizkion zikloa izanik. Bereziki, Medearen istorioak poeta tragikoen irudimena liluratu zuen.\nTebasko zikloa. Edipo, Kadmo, Atreo.\n\"Argo\" eta Troiako Gerraren artean belaunaldi bat egon zen, batez ere bere krimen izugarriengatik ezaguna. Hemen sartzen dira Atreo eta Tiestesen gertaerak, Argon. Atreoren etxearen mitoaren atzean (bi dinastia heroiko nagusietako bat, Labdakoren etxearekin batera) boterea itzultzeko arazoa eta tronura igotzeko modua daude. Atreo eta Tiestes bikiak, beren ondorengoekin, Mizenasen boterea itzultzeko tragediaren protagonista izan ziren.\nZiklo tebastarrak, bereziki Kadmorekin, hiriaren sortzailearekin, eta, ondoren, Laio eta Ediporekin, Tebasen gertatutakoekin zerikusia duten gertakariak kontatzen ditu, hiriaren azken arpilaketara eraman zuten istorio batzuekin batera, Zazpiak Tebasen aurka eta Epigonoen aldetik. Edipori dagokionez, badirudi antzinako kontakizun epikoek Tebasen gobernatzen jarraitzen uzten diotela, Jokasta bere ama zela jakinarazi ondoren. Ondoren, bere seme-alaben ama bihurtu zen bigarren emazte batekin ezkondu zen, Sofoklesen \"Edipo errege\" eta ondorengo kontakizun mitologikoengatik ezagutzen dugun istorioaren oso bestelakoa dena.\nTroiako gerra. Akiles, Paris, Helena eta Amazonak.\nGreziar mitologia Troiako Gerran amaitzen da, greziarren (akaiarrak) eta troiarren arteko borroka, bere kausa eta ondorioak barne. Homeroren lanetan istorio nagusiek forma eta mamia hartu dute, eta gai indibidualak geroago landu ziren, bereziki drama grekoetan. Troiako Gerrak ere interes handia piztu zuen erromatar kulturan, Eneas troiar heroiaren istorioa zela eta. Troiatik egindako bidaiaren ondoren egunen batean Erroma izango zen hiria sortu zuela dio Virgilioren \"Eneida\"k. Azkenik, latinez idatzitako bi sasi-kronika daude, Dictis Cretense eta Dictis Frigio izenpean pasa zirenak.\nTroiako Gerraren zikloa, poema epikoen bilduma bat, gerra eragin zuten gertakariekin hasten da: Eris eta urrezko sagarra \"ederrenarentzat\" (\"kallisti\"), Parisen epaiketa, Helenaren bahiketa eta Ifigeniaren sakrifizioa Auliden. Helena erreskatatzeko, heleniarrek espedizio handi bat antolatu zuten, Menelao Argos edo Mizenasko erregearen anaiaren agindupean, Agamenon, baina troiarrek ez zuten askatu nahi izan. \"Iliada\"k, gerraren hamargarren urtean garatzen denak, Agamenon eta Akilesen arteko liskarra kontatzen du. Alde batean Akiles dugu, greziar gudaririk onena zena, eta Akilesen lagun Patroklo, eta bestean Priamoren seme nagusia, Hektor, guduan hil zena. Hau hil ondoren, troiarrekin aliatu exotiko bi batu ziren: Pentesilea, Amazonen erregina, eta Memnon, etiopiarren errege eta Eos egunsentiko jainkosaren semea. Akilesek biak hil zituen, baina Parisek orpora gezi bat jaurtiz hiltzea lortu zuen orduan, giza armek zauri zezaketen haren gorputzeko atal bakarra. Troia hartu baino lehen, greziarrek Palas Atenaren zurezko irudia (Paladioa) lapurtu behar izan zuten gotorlekutik. Azkenean, Atenaren laguntzaz, Troiako zaldia eraiki zuten. Kasandra Priamoren alabaren ohartarazpenak gorabehera, troiarrak konbentzitu zituen Sinonek, bere desertzioaren itxurak egin zituen heleniarrak, zaldia Troiako harresien barrura eramateko, Atenari eskaintza gisa. Laokoonte apaiza, zaldia suntsitzen saiatu zena, itsas sugeek hil zuten. Ilunabarrean, Greziako ontziteria itzuli zen, eta zaldian ezkutaturiko gerlariek hiriko ateak ireki zituzten. Ondoren, Priamo eta bere gainerako seme-alabak hil egin zituzten, eta troiar emakumeak esklabo eraman zituzten Greziako hainbat hiritara. Buruzagi greziarren itzulera bidaia abenturatsuak (Odiseo eta Eneasen alderraiak eta Agamenonen hilketa barne), bi epikatan kontatuak izan ziren: \"Nostoi\", gaur egun galdua, eta Homeroren \"Odisea\". Troiar zikloak troiar belaunaldiko seme-alaben abenturak ere biltzen ditu (adibidez, Orestes eta Telemako).\nTroiar zikloak gai ugari eman zituen eta antzinako greziar artistentzat inspirazio iturri nagusi bihurtu zen (adibidez, Partenoiko metopak Troiako arpilatzea irudikatuz). Troiar ziklotik datozen gaiekiko zaletasun artistiko horrek antzinako greziar zibilizazioarentzat duen garrantzia adierazten du. Ziklo mitologiko berak ondorengo Europako literatura-lan batzuk ere inspiratu zituen. Adibidez, Troiar Erdi Aroko idazle europarrek, Homeroren lana ezagutzen ez zutenek, istorio heroiko eta erromantikoen iturri aberatsa aurkitu zuten Troiako elezaharrean, baita gorteko eta zaldunen beren idealak kokatzeko esparru egokia ere. XII. mendeko autoreek, hala nola Beno\u00eet de Sainte-Maurek (\"Troiako poema\", 1154-60) eta Josef Exeterrekoak (\"De bello troiano\", 1183), gerra deskribatzen dute, Dictis eta Dares lanetan aurkitu zuten bertsio estandarra berridatziz, Horazioren aholkuari eta Virgilioren adibideari jarraituz: Troiaren poema bat berridaztea, zerbait guztiz berria kontatu beharrean.\nMitoen erromatar eta greziar kontzeptuak.\nMitologia Antzinako Greziako eguneroko bizitzaren bihotzean zegoen. Greziarrek mitologia beren historiaren zatitzat hartzen zuten. Mitoak fenomeno naturalak, desberdintasun kulturalak, etsaigoak eta lagun tradizionalak azaltzeko erabiltzen zituzten. Harrotasun iturri bat zen buruzagien jatorriari heroi mitologiko edo jainko batenganaino jarraitzeko gai izatea. Inor gutxik jartzen zuen zalantzan Troiako Gerraren kontakizunaren oinarria \"Iliada\" eta \"Odisea\"n. Victor Davis Hanson eta John Heathen arabera, greziarrek epika homerikoaren ezagutza sakona kulturizazioaren oinarritzat hartzen zuten. Homero \u00abGreziako hezkuntza\u00bb zen (\u1f19\u03bb\u03bb\u03ac\u03b4\u03bf\u03c2 \u03c0\u03b1\u03af\u03b4\u03b5\u03c5\u03c3\u03b9\u03c2) eta, bere poesia, \u00abLiburua\u00bb.\nFilosofia eta mitologia.\nGreziar filosofiaren, historiaren, prosaren eta arrazionalismoaren gorakadaren ostean K.a. V. mendearen amaieran, mitoen patua zalantzazkoa bihurtu zen. Ondorioz, genealogia mitologikoek historiaren kontzepzio bat ekarri zuten, supernaturala baztertzen saiatu zena (Tuzididesen historia, esaterako). Poetak eta antzerkigileak mitoak berregiten ari ziren bitartean, historialari eta filosofo greziarrak kritikatzen hasiak ziren.\nXenofanes Kolofongoa bezalako filosofo erradikal gutxi batzuk hasiak ziren poeten istorioak gezur blasfemo gisa etiketatzen K.a. VI. mendean. Xenofanes kexatu zen Homerok eta Hesiodok jainkoei egozten zietelako \u00abgizakien artean lotsagarria eta nahastua den guztia: lapurreta, adulterioak egitea eta elkar engainatzea\u00bb. Pentsamendu-lerro honek bere adierazpenik dramatikoena Platonen \"Errepublika\" eta \"Legeetan\" aurkitu zuen. Honek bere mito alegorikoak sortu zituen (Erren Mitoa bezala, \"Errepublika\"n), iruzur, lapurreta eta adulterio jainkotiarren kontakizun tradizionalak moralgabetzat hartuz eta literaturan duen paper nagusiaren aurka eginez. Platonen kritika tradizio mitologiko homerikoaren lehen erronka serioa izan zen, \u00abemakume zaharren berriketa\u00bb bezalako mitoei erreferentzia eginez. Aristotelesek, bere aldetik, ikuspegi filosofiko presokratiko kuasi-mitologikoa kritikatu zuen eta honako hau azpimarratu zuen: \u00abHesiodo eta idazle teologikoak arduratuta zeuden onargarria iruditzen zitzaielako eta ez zutelako guganako errespeturik [...] Baina ez du merezi estilo mitologikoan harrotzen diren idazleak serio hartzea; beren baieztapenak frogatzen dituztenei dagokienez, berriz aztertu behar ditugu\u00bb.\nHala ere, Platonek ere ez zuen bere gizartea mitoen eraginetik kanporatzerik lortu: Sokratesen karakterizazioa bera filosofoak bere maisuaren bizitza zuzena goraipatzeko erabiltzen dituen eredu tradizional homeriko eta tragikoetan oinarritzen da:\nHansonek eta Heathek uste dute Platonek tradizio homerikoari uko egitea ez zuela ontzat hartu greziar zibilizazioaren oinarriak. Mito zaharrak bizirik mantendu ziren tokiko kultuetan, eta poesian eragiten jarraitu zuten, pinturaren eta eskulturaren gai nagusi bihurtuz.\nArazoari beste modu batez aurre egiten, K. a. V. mendeko tragedien idazle zen Euripidesek usu jokatu zuen tradizio zaharrekin, iseka eginez eta bere pertsonaien ahotsaren bidez zalantzazko oharrak sartuz, nahiz eta bere obretako gaiak, salbuespenik gabe, mitoetatik hartuak izan. Lan horietako asko mito beraren edo antzekoaren aurrekari baten bertsioari erantzunez idatzi ziren. Euripidesek batez ere jainkoei buruzko mitoak aurkaratzen ditu, eta Xenokratesek aurretik adierazitako objekzio baten antzeko batekin hasten du bere kritika: jainkoak, tradizioz irudikatzen zirenez, nabariegi antropomorfikoak dira.\nArrazionalismo helenistikoa eta erromatarra.\nGarai helenistikoan, mitologiak ezagutza elitistaren ospea hartu zuen, ezagutzen zutenak nolabaiteko klase berezikoak zirela adierazten zuena. Aldi berean, aro klasikoaren bira eszeptikoa are nabarmenagoa bihurtu zen. Evemero mitografo greziarrak izaki eta gertaera mitologikoentzako benetako oinarri historiko bat bilatzeko tradizioa sortu zuen. Bere jatorrizko lana (\"Idazkun sakratuak\") galdu egin den arren, asko ezagutzen da Diodoro Sikulok eta Laktantziok erregistratu zutenagatik.\nMitologiaren hermeneutika arrazionalizatzaileak are ezagunagoak egin ziren Erromatar Inperioaren pean, filosofia estoiko eta epikurearraren teoria fisikalistei esker. Estoikoek jainkoen eta heroien azalpenak fenomeno fisiko gisa aurkezten zituzten, evemeristek pertsonaia historiko gisa arrazionalizatzen zituzten bitartean. Aldi berean, estoikoek eta neoplatonikoek tradizio mitologikoaren esanahi moralak sustatzen zituzten, sarritan etimologia grekoetan oinarrituta. Bere mezu epikurearraren bidez, Lukreziok beldur superstiziosoak kanporatu nahi izan zituen herrikideen gogamenetatik. Livio ere eszeptikoa izan zen tradizio mitologikoari dagokionez, eta kondaira horiek epaitzen saiatzen ez zela zioen (\"fabulae\"). Tradizio erlijiosoaren zentzu apologetiko sendoa zuten erromatarren erronka tradizio hori defendatzea zen, sarritan sineskeriarako haztegi bat zela onartzen zuten bitartean. Varron, erlijioa gizartean ongia babesteko garrantzi handiko giza erakundetzat jotzen zuenak, erlijio-kultuen jatorriari buruzko ikerketa zorrotzak egin zituen. Bere \"Antiquitates Rerum Divinarum\" lanean (ez da kontserbatzen, nahiz eta Agustinen \"Jainkoaren hiria\"k bere ikuspegi orokorra adierazten duen), Varronek argudiatzen du gizon superstiziosoa jainkoen beldur den bitartean, benetako pertsona erlijiosoak gurasoak bezala gurtzen dituela. Bere obran hiru jainko mota bereizten zituen:\nKaio Aurelio Kota akademiko erromatarrak mitoen onarpen literala zein alegorikoa barregarri utzi zituen, filosofian tokirik ez zutela erabat adieraziz. Zizeronek, oro har, mitoak gutxiesten zituen, baina \u2014 Varronek bezala \u2014 estatuko erlijioari eta bere erakundeei ematen zien laguntza azpimarratzen zuen. Zaila da jakitea zenbateraino hedatzen zen arrazionalismo hori eskala sozialean. Zizeronek dio inor ez dela (ezta zaharrak eta haurrak ere) Hadesen izuetan edo Eszilaren, zentauroen edo beste izaki konposatu batzuen existentzian sinesteko bezain gogorra, baina, bestalde, hizlaria gainerako denboretan kexatu egiten da jendearen izaera sineskorraz. \"De natura deorum\" da pentsamendu-lerro honen Zizeronen laburpenik sakonena.\nSinkretismo erromatarra.\nAntzinako Erroman erromatar mitologia berri bat agertu zen greziar jainko askoren eta beste nazio batzuen sinkretizazioari esker. Hori gertatu zen erromatarrek mitologia propio gutxi zutelako eta tradizio mitologiko grekoaren herentziak jainko erromatar nagusiek greziar baliokideen ezaugarriak hartzea eragin zuelako. Zeus eta Jupiter jainkoak dira gainjartze mitologiko honen adibide bat. Bi tradizio mitologikoren konbinazioaz gain, erromatarrek ekialdeko erlijioekin zuten harremanak sinkretizazio gehiago ekarri zituen. Adibidez, Eguzkiaren gurtza Erroman sartu zen Aurelianok Sirian egindako kanpaina arrakastatsuen ondoren. Asiako Mitra (hau da, Eguzkia) eta Baal jainkosak Apolorekin eta Heliosekin konbinatu ziren Sol Invictus bakar batean, erritu konglomeratuekin eta atributu konposatuekin. Apolo gero eta identifikatuagoa izan zitekeen erlijioan Heliosekin edo Dionisorekin, baina bere mitoak laburbiltzen zituzten testuek gutxitan islatzen zituzten bilakaera horiek. Mitologia literario tradizionala gero eta disoziatuago zegoen benetako praktika erlijiosoetatik.\nEreserki orfikoen bildumak eta Makrobioren \"Saturnala\"k, II. mendetik kontserbatuak, teoria arrazionalisten eta joera sinkretikoen eragina ere badute. Ereserki orfikoak klasikoen aurreko konposizio poetikoen multzo bat dira, Orfeori esleituak, eta, aldi berean, mito ospetsu baten objektu. Egia esan, poema hauek, seguruenik, hainbat poetek idatzi zituzten, eta europar historiaurreko mitologiari buruzko zantzu multzo aberatsa dute. Saturnaliaren asmo aitortua, bere irakurketetatik lortutako heleniar kultura transmititzea da, nahiz eta bere jainkoen trataeratik asko egiptoar eta Ipar Afrikako mitologia eta teologiak kutsatuta egon (Virgilioren interpretazioari ere eragiten diotenak). Saturnalian berriz agertzen dira evemeristen, estoikoen eta neoplatonikoen eragina duten komentario mitografikoak.\nInterpretazio modernoak.\nGreziar mitologiaren ulermen modernoaren sorrera, zenbait ikertzaileren ustez, XVIII. mendearen amaierako erreakzio bikoitz bat izan zen, kristauen jarreraren aurka, zeinean mitoen berrinterpretazio kristaua \u00abgezur\u00bb edo alegia gisa kontserbatu baitzen. Alemanian, 1795 inguruan, gero eta interes handiagoa zegoen Homerorekiko eta greziar mitologiarekiko. Gotingan, Johann Matthias Gesner greziar ikasketak berpizten hasi zen, eta bere ondorengoa, Christian Gottlob Heyne, Johann Joachim Winckelmannekin lan egin zuen eta ikerketa mitologikorako oinarriak ezarri zituen, bai Alemanian, bai gainerako lekuetan.\nMitologia alderatua eta psikoanalitikoa.\nXIX. mendeko filologia konparatiboaren garapenak, XIX. mendeko aurkikuntza etnologikoekin batera, mitologiaren zientzia sortu zuen. Erromantizismotik mitoen azterketa guztia konparatiboa izan da. Wilhelm Mannhardt, Sir James Frazer eta Stith Thompsonek ikuspegi konparatiboa erabili zuten folklorearen eta mitologiaren gaiak bildu eta sailkatzeko. 1871n Edward Burnett Tylor-ek bere \"Primitive Culture\" argitaratu zuen, non konparazio-metodoa aplikatu eta erlijioaren jatorria eta bilakaera azaltzen saiatu zen. Tylor-ek kultur materiala, errituala eta mitikoa oso bereizita zeuden kulturetatik biltzeko prozedurak eragina izan zuen bai Carl Jungengan bai Joseph Campbellengan. Max M\u00fcllerrek mitologiaren zientzia berria mitoen azterketari aplikatu zion, non ariarren naturaren gurtzaren hondar desitxuratuak detektatu zituen. Bronislaw Malinowskik mitoek funtzio sozial komunak betetzen zituzten moduak nabarmendu zituen. Claude L\u00e9vi-Straussek eta beste estrukturalista batzuek mundu osoko mitoen harreman formalak eta ereduak alderatu zituzten.\nSigmund Freudek gizakiaren ikuskera transhistoriko eta biologikoa eta mitoaren ikuspegia aurkeztu zituen, ideia erreprimituen adierazpen gisa. Ametsen interpretazioa mitoen interpretazio freudiarraren oinarria da, eta ametsen kontzeptuak onartzen du testuinguru-harremanek garrantzi handia dutela amets baten edozein elementu indibidual interpretatzeko. Iradokizun honek hurbilketa puntu garrantzitsu bat aurkituko luke mitoen ikuspegi estrukturalista eta psikoanalistaren artean Freuden pentsamenduan. Carl Jungek ikuspegi transhistoriko eta psikologikoa zabaldu zuen \u00abinkontziente kolektiboaren\u00bb teoriarekin eta jasotako arketipoekin (eredu \u00abarkaikoak\u00bb), askotan mitoetan kodetuak, hortik sortuak. Jungen arabera, \u00abmitoak osatzen dituzten egiturazko elementuak psike inkontzientean aurkeztu behar dira\u00bb. Jungen metodologia Joseph Campbellen teoriarekin konparatuz, Robert A. Segalek ondorengoa ondorioztatzen du: \u00abCampbell mito bat interpretatzeko, bertan arketipoak identifikatzen ditu, besterik gabe. \"Odisea\"ren interpretazio batek, adibidez, Odiseoren bizitza patroi heroiko bati nola egokitzen zaion erakutsiko luke. Jungek, aldiz, mito bat interpretatzeko lehen pausotzat jotzen du arketipoak identifikatzea\u00bb. Karoly Kerenyik, greziar mitologiako ikerketa modernoen sortzaileetako batek, mitoei buruzko lehen ikuspuntuak alde batera utzi zituen, Jungen arketipoen teoriak greziar mitoei aplikatzeko, hala nola Akiles eta Patrokloren berrinterpretazioari.\nJatorriari buruzko teoriak.\nGreziar mitologiaren jatorriari buruzko teoria moderno batzuk daude. Idazketaren teoriaren arabera, kondaira mitologiko guztiak testu sakratuen kontakizunetatik datoz, nahiz eta benetako gertaerak aldatu egin diren. Teoria historikoaren arabera, mitologian aipatutako pertsona guztiak gizaki errealak izan ziren behin, eta horiei buruzko kondairak ondorengo garaietako gehikuntzak dira. Horrela, suposatzen da Eoloren historia Tirreno itsasoko uharte batzuetako gobernaria zelako sortu zela. Teoria alegorikoak antzinako mito guztiak alegorikoak eta sinbolikoak zirela suposatzen du. Bitartean, teoria fisikoak bat egiten du aire, su eta ur elementuak jatorrian gurtze erlijiosoko objektuak izan zirela dioen ideiarekin, eta, beraz, jainko nagusiak naturaren botere horien pertsonifikazioak ziren. Max M\u00fcller forma erlijioso aurreindoeuropar bat ulertzen saiatu zen, bere \u00abjatorrizko\u00bb adierazpena zehaztuz. 1891n, \u00abXIX. mendean gizateriaren antzinako historiari dagokionez egin den aurkikuntzarik garrantzitsuena [...] ekuazio sinple hau izan zela adierazi zuen: Dyeus-pitar sanskritoa = Zeus greziarra = Jupiter latinoa = Tyr nordikoa\u00bb, nahiz eta Zeusek bikingoen erlijioan duen baliokidea Thor edo Odin izan, eskuarki sinkretizatu egiten da. Beste kasu batzuetan, izaeraren eta funtzioaren paralelismo hurbilek herentzia komuna iradokitzen dute, hizkuntza-ebidentziarik ez dagoenez frogatzea zaila egiten bada ere, Uranoren eta Varuna sanskritoaren edo Moiren eta Nornen arteko konparazioan bezala.\nBestalde, arkeologiak eta mitografiak agerian utzi dute greziarrak Asia Txikiko eta Ekialde Hurbileko zenbait zibilizaziok inspiratu zituztela. Adonis, dirudienez, Ekialde Hurbileko \u00abhilzorian dagoen jainko\u00bb baten baliokide grekoa da \u2014 kultuetan mitoetan baino argiago \u2014. Zibelek Anatoliako kulturan ditu sustraiak, eta Afroditaren ikonografiaren zati handi bat jainkosa semitikoetatik sortzen da. Jainkoen belaunaldi zaharrenen (Kaosa eta bere seme-alabak) eta Tiamaten arteko balizko paralelismoak ere badaude \"En\u00fbma Elishen\". Meyer Reinholden arabera, \u00abEkialde Hurbileko kontzeptu teogonikoek, biolentziaren bidezko oinordetza jainkotiarra eta boterearen aldeko belaunaldi gatazkak barne, greziar mitologiarako bidea aurkitu zuten\u00bb. Jatorri indoeuroparraz eta Ekialde Hurbilaz gain, zenbait ikertzailek greziar mitologiak gizarte prehelenikoekin dituen zorren inguruan espekulatu dute: Kreta, Mizenas, Pilos, Tebas eta Orkomenoak. Erlijioaren historialariak liluratuta zeuden Kretarekin (jainkoa zezen gisa, Zeus eta Europa, Pasifae zezenarekin datzana eta Minotauroa erditzen duena, eta abar) lotutako mito itxuraz zaharren konfigurazioekin. Martin P. Nilsson irakasleak ondorioztatu zuen mito greko klasiko handi guztiak zentro mizenikoei lotuta zeudela eta historiaurreko garaietan ainguratuta zeudela. Hala ere, Burkerten arabera, Kretako jauregiaren garaiaren ikonografiak ia ez die teoria horiei baieztapenik eman.\nJarraitzaileak gaur egun.\nHelenismoa () 1990eko hamarkadan sortutako neopaganismo mota bat da, antzinako Greziako jainko, sinismen eta ohituretan oinarrituta. Erlijio tradizionalista hau greziar jainkoak- batez ere olinpiarrak- ditu ardatz eta antzinako Greziako balio, bertute eta bizimodua berpiztea du helburu. Greziar buruzagi neopaganoen esanetan, 2005ean 2.000 jarraitzaile inguru zituzten Grezian, baita 100.000 interesdun inguru ere.\nGreziar mitologia artean eta herri-kulturan.\nPizkundeko artetik XX. mendera.\nErromatar Inperioak Tesalonikako ediktua argitaratu zuenean, IV. mendean, kristautasuna erlijio ofizial bezala nahitaez onartu behar izan zenean, greziar mitologiaren ospea behin betiko geldiarazi zen: Erromak konkistatutako herrien jatorrizko kultuak debekatu ziren. Hau pixkanaka itzuli zen, mila urte geroago Pizkundeko antzinate klasikoaren berraurkikuntzarekin, XV. mendean, kleroaren mesfidantzapean. Orduan, poeten, antzerkigileen, musikarien eta artisten irudimenean eragin handia izan zuen Ovidioren poesiak. Berpizkundearen lehen urteetatik, Leonardo da Vinci, Michelangelo eta Rafael bezalako artistek greziar mitologiako gai paganoak erretratatu zituzten (baita kristautasunarenak ere). Petrarca, Boccaccio eta Dante bezalako poetak nabarmendu ziren Italian.\nEuropa iparraldean greziar mitologiak garrantzia hartu zuen ikusizko arteetan, hala nola Rubens, Ferdinand Bol, Rembrandt, Bertel Thorvaldsen, Johan Tobias Sergel, Gyger Hinterglasbild. Greziar mitologiak Chaucer eta John Miltonen irudimen ingelesa piztu zuen eta Shakespeareren bitartez Robert Bridgesenganaino jarraitu zuen XX. mendean. Racinek Frantzian eta Goethek Alemanian drama greziarra berpiztu zuten, antzinako mitoak berrinterpretatuz. Ilustrazioan zehar Europa osoan greziar mitoen aurkako erreakzioa zabaldu bazen ere, mito horiek material iturri garrantzitsua izaten jarraitu zuten antzerkigileentzat, H\u00e4ndelen eta Mozarten opera askoren libretoen egileak barne. XVIII. mendearen amaierarako, Erromantizismoak greziar guztiarekiko berotasuna areagotu zuen, mitologia barne. Britainia Handian, Greziako tragedien eta Homeroren lanen itzulpen berriek inspiratu zituzten poetak (Alfred Tennyson, Keats, Byron eta Shelley) eta margolari garaikideak (Lord Leighton eta Lawrence Alma-Tadema). Gluck, Richard Strauss, Offenbach eta beste askok kantu mitologiko greziarrak musikara eraman zituzten. XIX. mendeko idazle estatubatuarrek, Thomas Bulfinch eta Nathaniel Hawthornek kasu, mito klasikoen azterketa ingeles eta estatubatuar literatura ulertzeko funtsezkoa zela adierazi zuten. Oraintsuago, Jean Anouilh, Jean Cocteau eta Jean Giraudoux antzerkigileek (Frantzian), Eugene O'Neillek (Estatu Batuetan) eta T. S. Eliotek (Britainia Handian) berrinterpretatu dituzte kantu klasikoak, baita James Joyce eta Andr\u00e9 Gide eleberrigileek ere.\nHerri-kulturan.\nGreziar mitologia ohiko gaia da herri-kulturan. Nike kirol-arropa markatik, Ilargira iritsi zen Apollo programaraino, greziar izenak hartzea oso zabaldua dago. Telebistan \"Battlestar Galactica\" edo \"\" bealako telesailetan ohikoa da greziar mitologiako elementuak berridaztea. Disneyren \"Hercules\" filmak haur audientziarentzat egokitu zituen Heraklesen hainbat elementu. Komiki ugarik ere greziar heroien kondairak berregin dituzte, eta DC Comics zein Marvel frankiziek hainbat heroi eta jainkoren mitoak hartu dituzte euren pertsonaiak egiteko. \nZientzia eta teknologian ere ohikoa da greziar mitologia oinarri hartzea. Medikuntzak Asklepioren makila erabiltzen du ikur gisa. James Lovelockek eta Lynn Margulisek garatutako Gaia hipotesiak greziar jainkosaren izena darabil. Informatikan, troiatar erabiltzen da birus mota bati buruz hitz egiteko, atea erabiltzaileak irekitzen dionean. Psikoanalisian, Edipo konplexua erabiltzen da haur batek bere amarekiko duen maitemintzea eta bere aita hiltzeko duen grina deskribatzeko."}
{"id": "48102", "revid": "56334", "url": "https://eu.wikipedia.org/wiki?curid=48102", "title": "Energia hidrauliko", "text": "Energia hidraulikoa uraren mugimenduaren energia eskuratzean datza. Argindarraren erabilera zabaldu aurretik, energia hidraulikoa sarri erabiltzen zen ureztatzeko eta errotak, burdinolak eta oihal fabrikak ibilarazteko.\nFuntzionamendua.\nErrota batzuek aurretik zegoen ur-jauzi bat erabiltzen dute. Beste askok, aldiz, errota baino ehunka metro gorago, ibaiaren emariaren zati bat bideratzen dute, eta ahalik eta garaiera gutxiena galduta errotaren parera eramaten. Han, ur hori jatorrizko ibaia baino altuago dagoenez, energia potentziala izango du metatuta.\nZenbat eta garaiera-diferentzia handiagoa lortu uraren ibilbidean, handiagoa da jauzi horretan garatutako energia potentziala, eta, ondorioz, behealdean handiagoa da energia zinetikoa. Urak, goitik behera erortzean, beheko aldean dauden palari nahiz turbinari eragiten die eta mugiarazi egiten ditu.\nBirarazten duen turbina hori errotaren ardatza izan daiteke, edo burdinola bateko mailuaren ardatza. Eta, turbina hori sorgailu elektriko baten ardatzari lotuta dagoenean, sorgailua elektrizitatea sortzeko erabiltzen da (zentral hidroelektrikoa).\nMinizentral hidroelektrikoak.\nEnergia hidraulikoa lortzeko bidean, askotan, naturak berak eskaintzen dizkigun aukerak aprobetxatzen ditugu. Adibidez, gure herriko ibaian, ibaiaren emariaren zati bat alboko kanal batera desbidera dezakegu, eta ibai nagusiak altuera galdu duen aurreragoko puntu batera arte eraman. Han, kanaleko ura ibaiaren emari nagusira itzuliko da, eta elektrizitatea sortzeko erabiliko dugu. Kasu horretan ez dugu presarik eraiki beharrik izango, eta oso eragin txikia sortuko da ingurunean.\nHalakoetan ez da energia askorik eskuratzen. Lor genezakeen potentzia maximoa 10 MW baino txikiagoa denean, zentral hidroelektriko txikia edo minizentral hidroelektrikoa dela esango dugu.\nMinizentral hidroelektrikoak oso egokiak dira beharrizan txikiei erantzuteko. Ingurunean ez dute eragin handirik sortzen, eta oso irtenbide ona dira energia sortzeko. Presa txikiak egiten direnean ere, arrainentzako pasabideak egin daitezke eta ibaiaren ibilbidea guztiz oztopatu gabe utzi daiteke,ingurunean ahalik eta eragin txikiena sortzeko.\nDesabantailei dagokienez, zentral hidroelektriko txikiak ibaiaren emariaren menpe daude. Halakoetan, euri-sasoietan eta ibaiek ura dakartenean baino ez dugu lortuko elektrizitatea sortzea.\nHala ere, gaur egun, zentral hidroelektriko txikiak bultzatzeko joera dago. Batez ere, ingurumenean eragin gutxi dutelako eta garapen jasangarriarekin bat datozelako. Izan ere, ingurumenari kalterik eragiten ez dieten milaka minizentralek hainbat zentral nuklearren besteko elektrizitate eman dezakete.\nZentral hidroelektriko handiak.\nElektrizitatea sortzeko ura beti eskuragarri izan dezagun, ibaietatik datorren ura metatu egiten dugu batzuetan. Uraren ibilbidean presa bat eraiki eta urtegi bat sortuko dugu, hau da, elektrizitatea sortu behar dugunerako ur-biltegi bat.\nPresak txikiak ere izan daitezkeen arren, presa eraikitzeko inbertsioak direla-eta, elektrizitatea sortzeko zentral hidroelektriko nagusiak handiak izan ohi dira.\nBatzuetan, Iguazu ondoko Itaipuko presan (12.600 MW) edo bukatzen ari diren Txinako Yangziko Hiru Arroiletako presetan (18.000 MW) adibidez, ingeniaritza-lan erraldoiak egin dituzte uraren bidean hesi artifizial bat sortu eta ahalmen handiko zentral hidroelektrikoak lortzeko. Gaur egun, energia hidroelektrikoaren % 95 zentral hidroelektriko handietan (10 MW baino gehiago) sortzen da.\nAbantailak eta desabantailak.\nEnergia hidroelektrikoaren garrantzia izugarria da. Munduko elektrizitatearen % 19 hidroelektrikoa da. Hego Ameriketako hainbat herritan (Brasil, Peru etab.) elektrizitatearen herena hidroelektrikoa da, eta Norvegian sortutako elektrizitatearen % 69 hidroelektrikoa da.\nAbantailak.\nEnergia hidroelektrikoa garbia da, berriztagarria da, eta ez du emisio kutsatzailerik botatzen. Behar denean sor daiteke elektrizitatea, eta oso aproposa eta bizkorra da energia-eskaera puntualei erantzuteko (adibidez, zentral nuklear batek oso geldo erantzuten diete aldiuneko energia-eskaerei).\nElektrizitatea sortzeaz gain, ibaiaren ibilbidea erregulatzen dute, eta edateko uraren horniketa kontrolatzeko erabil daitezke. Urtaro euritsuetan ur-soberakinak pilatu, eta lehorteetarako ura izaten da.\nUholdeak kontrola ditzakete, eta nekazaritzarako lurrak ureztatzeko erabil daitezke. Izan ere, gaur egun jaten dugun janarien herena ureztatutako lurretatik dator.\nOso eragin handia dute ibai-sistemetan. Aldi batzuetan, ibaiaren bidea erabat moztu eta ibaiaren behe-isuria guztiz lehortzen dute. Elektrizitatea sortzen dutenetan, aldiz, bat-batean ur-emari handiak heltzen dira behe-isurira, eta lurra guztiz erosionatzen dute.\nGainera, garraiatzeko edota gure etxean erabiltzeko oso garbia eta erraza izatearena.\nDesabantailak.\nBaina desabantailarik handienetako bat ondokoa dugu: ezin dela metatu. Hau da, energia elektrikoa, sortu ahala, kontsumitu egin behar da. Eta erabiltzen ez dena galdu egiten da.\nUrtegiek energia metatzeko bide interesgarria eskaintzen digute. Egia da hainbat energia-iturri (haizea, itsasoa, etab.) ez direla energia-iturri jarraituak, batzuetan (haizea, olatuak, etab.) gure eskuetatik kanpo dauden aldagaien menpe daudelako. Beste batzuetan (marea-energia adibidez), energia sortzeko aukerak aurretik ezagutzen ditugun arren, ordu desegokietan izango dugu (gauez, kontsumoa txikiagoa denean, alferrik da gehiegizko energia sortzea).\nHoriek horrela, zer egin? Zergatik ez erabili energia-soberakin hori ura urtegietara igoarazteko? Hau da, energia elektriko hori erabil daiteke urari energia potentziala eman eta energia metatzeko.\nHorrela, elektrizitatea behar dugun uneetan, energia-soberakina erabiliz (gauez, haize handien eraginez elektrizitate asko sortu dugunean, etab.) aurretik metatutako ura erabiliko dugu zentral hidroelektrikoetan.\nMinizentral hidroelektrikoak\nEnergia hidraulikoa lortzeko bidean, askotan, naturak berak eskaintzen dizkigun aukerak aprobetxatzen ditugu. Adibidez, gure herriko ibaian, ibaiaren emariaren zati bat alboko kanal batera desbidera dezakegu, eta ibai nagusiak altuera galdu duen aurreragoko puntu batera arte eraman. Han, kanaleko ura ibaiaren emari nagusira itzuliko da, eta elektrizitatea sortzeko erabiliko dugu. Kasu horretan ez dugu presarik eraiki beharrik izango, eta oso eragin txikia sortuko da ingurunean.\nHalakoetan ez da energia askorik eskuratzen. Lor genezakeen potentzia maximoa 10 MW baino txikiagoa denean, zentral hidroelektriko txikia edo minizentral hidroelektrikoa dela esango dugu.\nMinizentral hidroelektrikoak oso egokiak dira beharrizan txikiei erantzuteko. Ingurunean ez dute eragin handirik sortzen, eta oso irtenbide ona dira energia sortzeko. Presa txikiak egiten direnean ere, arrainentzako pasabideak egin daitezke eta ibaiaren ibilbidea guztiz oztopatu gabe utzi daiteke,ingurunean ahalik eta eragin txikiena sortzeko.\nDesabantailei dagokienez, zentral hidroelektriko txikiak ibaiaren emariaren menpe daude. Halakoetan, euri-sasoietan eta ibaiek ura dakartenean baino ez dugu lortuko elektrizitatea sortzea.\nHala ere, gaur egun, zentral hidroelektriko txikiak bultzatzeko joera dago. Batez ere, ingurumenean eragin gutxi dutelako eta garapen jasangarriarekin bat datozelako. Izan ere, ingurumenari kalterik eragiten ez dieten milaka minizentralek hainbat zentral nuklearren besteko elektrizitate eman dezakete.\nElektrizitatea sortzeko ura beti eskuragarri izan dezagun, ibaietatik datorren ura metatu egiten dugu batzuetan. Uraren ibilbidean presa bat eraiki eta urtegi bat sortuko dugu, hau da, elektrizitatea sortu behar dugunerako ur-biltegi bat.\nPresak txikiak ere izan daitezkeen arren, presa eraikitzeko inbertsioak direla-eta, elektrizitatea sortzeko zentral hidroelektriko nagusiak handiak izan ohi dira.\nBatzuetan, Iguazu ondoko Itaipun (12.600 MW) edo bukatzen ari diren Txinako Yangtseko hiru arroiletako presetan (18.000 MW) adibidez, ingeniaritza-lan erraldoiak egin dituzte uraren bidean hesi artifizial bat sortu eta ahalmen handiko zentral hidroelektrikoak lortzeko. Gaur egun, energia hidroelektrikoaren % 95 zentral hidroelektriko handietan (10 MW baino gehiago) sortzen da.\nBeti utzi behar da gutxieneko ur-isuri bat. Gainera, ibaiaren behealdeko uren kalitatea ere asko pobretzen da. Mendietatik datozen sedimentuak ez dira behealdera pasatzen, eta uretan disolbatutako oxigeno-maila ere asko txikitzen da.\nPresek izugarri aldatzen dute inguruko ekologia. Eta ez hori bakarrik. Ibaian gora, milaka metro koadro urpean geratzen dira. Toki horietako hainbat pertsonek beren etxe eta bizibideak bertan behera utzi eta alde egin behar izaten dute, eta herriak urpean geratzen dira.\nGuztiz beharrezkoa da, hortaz, ondo aztertzea proiektu hidrauliko bakoitzak ingurumenean eragindako kalteak onargarriak diren (baita minizentraletan ere)."}
{"id": "48103", "revid": "119347", "url": "https://eu.wikipedia.org/wiki?curid=48103", "title": "The Twilight Sad", "text": "The Twilight Sad Kilsytheko (Glasgowtik hurbil, Eskozian) Indie Rock musika talde bat da.Fourteen Autumns and Fifteen Winters, taldearen lehen diskoa, 2007an argitaratuta, oso kritika onak jaso ditu."}
{"id": "48104", "revid": "67136", "url": "https://eu.wikipedia.org/wiki?curid=48104", "title": "Cuatro", "text": "Cuatro Espainiako telebista kate bat da. 2005ean jaio zen, Canal + kateak seinalea irekian emateko baimena jaso zuenean. Fikziozko programa asko ematen ditu, bereziki telesail estatubatuarrak, eta arrakasta handia lortu du horiekin.\n2009ko abenduaren 18an Telecincok eta Cuatrok bat egin zuten, eta horren ondorioz enpresa berria Telecincoren menpe geratu zen."}
{"id": "48105", "revid": "201", "url": "https://eu.wikipedia.org/wiki?curid=48105", "title": "Energia nuklearra", "text": ""}
{"id": "48106", "revid": "201", "url": "https://eu.wikipedia.org/wiki?curid=48106", "title": "Energia hidraulikoa", "text": ""}
{"id": "48107", "revid": "441117", "url": "https://eu.wikipedia.org/wiki?curid=48107", "title": "Grand Ayatollah Ali Khamenei", "text": ""}
{"id": "48108", "revid": "441118", "url": "https://eu.wikipedia.org/wiki?curid=48108", "title": "Imam Khamenei", "text": ""}
{"id": "48112", "revid": "70730", "url": "https://eu.wikipedia.org/wiki?curid=48112", "title": "Isotopo", "text": "Isotopoak atomo-zenbaki (\"Z\") bera baina masa-zenbaki (\"A\") ezberdina duten atomo nukleoak dira. Isotopoek atomo-zenbaki bera dutenez, protoi kopuru bera dute eta ondorioz elementu kimiko bera dira; masa-zenbaki eta masa atomiko ezberdinak eragiten dituen gauza bakarra neutroi kopuru (\"N\") ezberdina izanik.\nAdibidez, hidrogeno atomo guztiek dute protoi bat nukleoan (\"Z\"\u00a0=\u00a01), baina gehienek ez dute neutroirik (\"N\"\u00a0=\u00a00, \"A\"\u00a0=\u00a01), batzuk bat (\"N\"\u00a0=\u00a01, \"A\"\u00a0=\u00a02) eta gutxi batzuk bi (\"N\"\u00a0=\u00a02, \"A\u00a0=\u00a0\"3). Isotopoak izendatzeko masa-zenbakia adierazten da elementuaren ondoren gidoi batekin (aurreko kasuan, hidrogeno-1, hidrogeno-2 eta hidrogeno-3, hurrenez hurren). Sinbolo bezala adierazteko, masa-zenbakia goi-indize bezala jartzen da elementu sinboloaren aurretik (1H, 2H eta 3H). Hidrogenoaren kasuan gainera, arrazoi historikoengatik, isotopoek izen bereziak dituzte (protioa, deuterioa eta tritioa) eta azkeneko biak sinbolo bereziak ere bai (D eta T).\nEtimologia.\nIsotopo hitza \"iso\" \u00abberdina, bera\u00bb eta \"topos\" \u00abtoki, leku\u00bb erro grekoetatik dator, eta Margaret Todd doktore eskoziarrak Frederick Soddy kimikari ingelesari proposatu zion atomo mota bakoitzari taula periodikoko leku bera zegokiela esaten ari zirela.\nElementuen masa atomikoa eta masa molekularra.\nIsotopo bakoitzaren masari masa isotopikoa deritzo, eta orohar masa atomikoaren unitateetan (unitate-sinboloa: u) adierazten da. Masa isotopiko, masa atomiko eta masa-zenbakia antzekoak dirudite baina ez dira nahasi behar. Masa-zenbakia nukleoi kopurua da, balio zehatz eta matematikoki arrunta. Masa isotipikoa berriz nukleoi hauen eta elektroien masa da, balio neurtua eta ez-arrunta. Adibidez, 1H isotopoaren masa-zenbakia 1 da eta bere masa isotipikoa 1,008\u00a0u. Aurrekoarekiko salbuespen bakarra 12C isotopoa da, bere masa definizioz zehazki 12\u00a0u baita.\nElementu baten masa atomikoa eta masa molekularra elementu baten edo molekula baten masa adierazten duen magnitudeak dira, eta masa atomiko unitatetan kalkulatzen dira. Elementu gehienek isotopo natural anitz izaten dutenez masa atomikoa kalkulatzeko isotopo bakoitzaren aniztasuna kontutan duen batazbestekoa egiten da ondorengo formularen bidez.\nNon formula_2 isotopo baten masa isotipikoa den eta formula_3 isotopo bakoitzaren ugaritasun frakzioa.\nNeonak hiru isotopo ditu, ondorengo ugaritasun eta masa isotipikoekin.\nOndorioz, neonaren masa atomikoa izango da:\nMolekulekin antzeko zerbait egiten da hots, molekula isotopologoen aniztasuna kontutan hartuz media kalkulatu.\nIsotopoen berezitasunak eta haien aplikazioak.\nElementu kimiko beraren isotopoek oro har kimikoki portaera berdintsua izaten dute azken finean elektrikoki berdinak baitira oreka elektrikoan protoi eta elektroi kopuru bera baitute.\nMasa eta masa espektrometria.\nIsotopoen arteko alde nabarmenena haien masan datza, neutroi kopuru ezberdina dutelako, propietate masiko ezberdinak dituzte eta horrek inertzi eta azeleraziopean portaera ezberdinak egozten dizkie. Masa ezberdintasun hori are nabarmenagoa da zenbaki atomiko txikia duten elementuetan nukleo oso handiak dituzten elementuetan ez baita alde handirik neutroi bat gehiago ala gutxiago izan, nukleo txikidun atomoetan alde handia dago ordea, hidrogenoan adibidez deuterio (2H) nukleoaren masa protio (1H) nukleoaren masaren bikoitza da gutxi gorabehera.\nElementu beraren isotopo bi hartu eta elektroi kopuru bera kentzen badiegu bien karga elektrikoa berdina izango da, ez ordea haien masa, bi ioi isotopiko horiek eremu magnetiko batean jaurtitzen baditugu, biak abiadura berdinean, kurbatura ezberdineko ibilbidea jarraituko dute masa handiena duenak kurba zabalagoa jarraituko duelarik (kurbatura erradio handiagoa) masa txikiena duenak kontrakoa egiten duen bitartean (kurba itxiagoa), ikus diagrama:\nAurrekoa zenbait masa espektroskopioren funtsa dugu. Kargadun partikulek Lorentzen indar deritzon indar bat jasaten dute eremu elektromagnetikoetan zehar igitzen direnean, indar hau (eremu elektriko ezean) eremu magnetikoaren noranzkoa eta abiadurarekiko perpendikularra da. Newtonen bigarren legeak dioenez objektu batek jasaten duen indarra eta azelerazioa bata bestearen proportzionalak dira proportzionaltasun konstantea objektuaren masa delarik. Aurreko legeak hurrengo ekuazio matematikoetan adieraz daitezke:\nNon:\nEsan bezala eremu elektriko ezean Lorentzen indarra sinpleagoa izanen da eta beste indarrik jasaten ez duen partikula bat badugu ondorengoa idatz genezake:\nInongo marruskadurarik gabe (abiadura konstantea izango da)partikula bat bere abiadurarekiko perpendikularra den eremu magnetiko konstante batean sartzen bada ibilbide zirkularra jarraitzen du. Zirkulu batean abiadura konstantez biraka dabilen objektuak azelerazio zentrifugoa du soilik:\nNon formula_20 zirkunferentziaren erradioaren norabidea duen bektore unitarioa den.\nAbiadura eta eremu magnetikoa perpendikularrak direnez:\nAurreko ekuazioen bitartez ibilbidearen erradioa lor genezake:\nAzken ekuaziotik jada aipatu den propietatea lortzen da, beste magnitude guztiak konstante mantentzen badira masa handiena duten partikulek erradio handiagoa duten zirkunferentziak osatuko dituzte eta txikienek erradio txikiagokoak (m\u2191 orduan R\u2191 eta m\u2193 orduan R\u2193).\nBibrazio modoak eta espektrometria infragorria.\nFormula berdina duten bi molekulek elementu kimiko beraren isotopo ezberdinak izan ditzakete (molekula batek isotopo mota bat eta besteak bestea), molekula hauek isotopologoak direla esan ohi da. Isotopologoak diren bi molekula baditugu, haien portaera ez da guztiz berdina izango elementu beraren bi isotoporen artean gertatzen den bezala. Bi molekulen neutroi kopuruaren arteko aldearen eta molekulak batez beste duen nukleoi kopuruaren arteko proportzioaren araberakoak izango dira ezberdintasunak atomo hutsekin gertatzen zen antzera:\nMolekula baten bibrazio modoak bere egitura atomiko eta masaren araberakoak dira. Molekularen bibrazio modoek molekularen fotoi absortzioan zerikusia dute beraz molekula isotopologoek masa ezberdina dutenez bibrazio modo ezberdinak izango dituzte, energia desberdinetara jasoko dituzte fotoiak eta honen ondorioz molekula isotopologoek argi infragorriarekiko portaera optiko ezberdina izango dute. Erradiazio infragorria (argi ikusgaiarena baino uhin luzera handiagoa duten uhin elektromagnetikoak) era ezberdinean xurgatzen dute beraz isotopo ezberdinek; fenomeno honek espektrometria infragorriaren bidez isotopoak bereiztea ahalbidetzen du. Espektrometria infragorrian molekulak frekuentzia ezberdineko argi infragorriarekin argiztatzen dira eta frekuentzia aldatu ahala fotoien absortzioa neurtzen da, horrela molekularen absortzio espektro bat lortzen da non frekuentzia eta energia absortzioa erlazionatzen diren. Isotopo ezberdinek marka ezberdinak eragiten dituzte, eta espektroan horren bidez molekula isotopologoak bereiz daitezke (bai eta molekulak ere). Espektrometria infragorria burutzen duen ekipamenduari espektrometro infragorri deritzo.\nIndar nuklearrak eta datazio sistemak.\nIsotopoak kimiko eta elektrikoki oso antzekoak diren arren, sekulako aldea dago haien portaera nuklearrean. Indar nuklear bortitz delakoak (ikusi naturako funtsezko indarrei buruzko artikulua) mantentzen ditu bat eginik protoi eta neutroiak atomoen nukleoan garrantzi handia du indar honek protoiak bata bestearengandik urbil mantentzerakoan indar elektromagnetikoa dela eta zeinu bereko karga dutenez bata bestearengandik aldentzeko joera baitute. Neutroiek ez dute karga elektrikorik eta protoien artean tarteak egotea ahalbidetzen dute. Esan bezala indar nuklear bortitzak mantentzen ditu protoi eta neutroiak batera horretarako partikulak bata bestearengandik oso gertu egon behar dute, nolabait esan liteke neutroiak indar nuklear bortitzaren bidez pegamento lanak egiten ditu protoiak eutsiz eta nukleoa egonkor bilakatuz. Hori dela eta nukleo batean protoi bat baino gehiago egon dadin neutroi bat edo gehiago beharko dira eta protoi kopuruak gora egin ahala neutroi kopuruak ere hazi egin beharko du nukleo egonkor bat izan nahi badugu behintzat.\nProtoi eta neutroi konbinazio jakin batzuk soilik izango dira egonkorrak asko eta asko ezegonkorrak diren artean beraz protoi kopuruak elementuaren araberakoa den lez isotopo baten neutroi kopurua (isotopo bera definitzen duena) atomoaren egonkortasunak mugatzen du. Orohar elementuek bizpairu isotopo egonkor izan ditzakete eta beste bizpahiru isotopo ezegonkor. Isotopo ezegonkorretan nukleoko ekilibrioak ez du luzaro irauten eta zenbait perturbazio medio desegin egingo da konfigurazio egonkorragoak osatuz, azken fenomeno honi desintegrazio nuklear deritzo erradiaktibitatean garrantzi handia duena.\nOrohar nukleo txikiak oso egonkorrak dira zenbaki atomikoa hazi ahala egonkortasuna galtzen delarik. 3He atomoek 1:2 protoi neutroi proportzioa duten artean 238U atomoek 3:2 baino handiago den proportzioa behar dute nolabaiteko egonkortasuna lortzearren.\nIsotopo ezegonkorrak desegiten direnean beste elementu egonkorragoetan bihurtzen dira prozesu honek karbono-14 eta beste datazio sistema erradiometriko askoren funtsa delarik (argon-argon, potasio-argon, uranio-torio...). Karbono-14 datazio sisteman karbonodun materia zati bat hartzen da (materia organikoak karbonoa duenez oso aproposa da metodo hau aztarna biologikoak datatzeko) eta karbono-14 isotopo ezegonkor eta karbono-12 isotopo egonkorraren arteko proportzioa neurtzen da. Jakin badakigu karbono-14ak 5730\u00b140 urteko semidesintegrazio-periodoa duela eta hildako materiak ez duela bere karbono-14a berritzen horrek 5730 urtero hildako materiak duen karbono-14 erdia beta desintegrazio bidez desegiten dela esan nahi du 14N arrunta bihurtzen delarik:\nBeraz aztarna batek duen karbono-14 proportzioa jakinda eta materia biziak duen proportzioa ezaguna denez materia zati horrek hilda daraman denbora kalkulatu liteke \u00b130 urteko prezisioaz duela 60\u00a0000 urteraino. Karbono-14 metodoak garrantzi handia du arkeologia eta antropologian.\nElementuak eta haien isotopoak.\nIsotopo taulak erabiltzen dira isotopoak klasifikatzeko, taula horiek oso handiak dira eta bertan jarri beharrean ondorengo bi loturen bidez ikus daitezke:\nIsotopoak naturan.\nElementu gehienek naturan aurki litezkeen zenbait isotopo dituzte. Isotopo jakin baten aniztasuna isotopoak desintegratzeko duen joerarekin du erlazioa batik bat. Biziraupen laburra duten isotopoak azkar asko desegiten dira biziraupen handia dutenak berriz milaka urte pasa ditzakete desegin gabe. Bizi laburreko isotopoak ordea ez dute zertan lurretik desagertu behar, bertan aurkitzen badira nolabait kontinuoki eratzen direlako da beste isotopoen desintegraziotik batik bat edota espaziotik eguzki haizearen bidez edota meteoritoen bidez iristen direlako. Orohar elementuei buruzko informazio tauletan elementu horren isotopoen batezbesteko anitztasunari buruzko datuak agertu ohi dira datu hauek elementuaren masa atomikoa kalkulatzeko erabiltzen direlarik.\nHidrogeno, helio eta beste zenbait elementu arinen (litio, berilio eta boroa) isotopoak unibertsoaren sorkuntzan eratu zirela esan ohi da beste elementu guztiak izar eta supernobetako nukleosintesi prozesuetatik datozela ametitzen delarik. Big Bang-a ezgeroztik sortu diren elementuak unibertsoan zehar barreiatu dira ente astronomiko oro sortuz, gure eguzki sistema besteak beste. Eguzki sistemaren lehen garaitan isotopoak masaren arabera barreiatu ziren, planeta bakoitzak isotopo distribuzio berezia izanik. Planeta bakoitzak elementuen distribuzio propioa duenez beste planetetatik datozen meteoritoak ze planetatik datozen identifikatu daiteke."}
{"id": "48115", "revid": "98220", "url": "https://eu.wikipedia.org/wiki?curid=48115", "title": "Didgeridoo", "text": "Didgeridoo munduko haize instrumenturik zaharrenetakoa da, 40.000 urtetik gora ditu, eta australiar aborigenen kulturatik dator.\nTermitek naturalki zulatutako enbor huts bat da eta zulotik putz eginda soinu grabe bat ateratzen da. Ez daude bi didgeridoo berdin. Bakoitzak bere ahots propioa du.\nLuzeran 1.5 metrotik 2 metrotara neurtzen dute eta diametroa 2 zentimetrotik 5 era.\nAborigenek beraien kantu, ospakizun eta erritualetan erabili ohi dute instrumentu laguntzaile bezala: batek abestu eta makilak jotzen ditu besteak didgeridooarekin laguntzen dio bitartean.\nIzen ugari ditu didgeridooak. Yidaki da ezagunena eta erabiliena aboriginen artean. Hona hemen batzuk: Djalupu, Maluk.\nBenetako didgeridooa eukaliptozkoa izan arren, gaur egun, modu eta material askotakoak daude: plastikozkoak (pvc), banbuzkoak, tekazkoak, pitazkoak , beiraz egindakoak,edozein egurrezkoak... hori bai ,hauek ez dira termitek jandakoak baizik eta tornoz zulatutakoak edo banbuaren kasuan naturalki hutsa da."}
{"id": "48118", "revid": "1491", "url": "https://eu.wikipedia.org/wiki?curid=48118", "title": "Lizarra-Garaziko Hitzarmena", "text": "Lizarra-Garaziko Hitzarmena \u2014hedabideetan, Lizarrako Akordioa izenaz ezagunagoa\u2014 1998ko irailaren 12an Lizarran Euskal Herriko hainbat alderdi politikok, sindikatuk eta herri-mugimenduk sinatutako itun politikoa da, ondoren urriaren 2an Donibane Garazin berretsia. Ipar Irlandako bake-prozesuaren ereduari jarraitu zion, eta Euskal Herriko gatazkari amaiera emateko asmoa zuen. Horretarako, inor baztertu gabe eta aurrebaldintzarik gabe, denen arteko negoziazio politikoa bitarteko nagusitzat jotzen zen. ETAk su-etena iragarri baino egun batzuk lehenago sinatu zen.\nAurrekariak.\nHerri Batasunak (HB) eraginda, Irlandan bidean zegoen bake-prozesuaren jarraipena egiteko eta horrek Euskal Herrian izan zezakeen aplikazioa aztertzeko sortu zen Irlanda Foroa da Lizarra-Garaziko Hitzarmenaren aurrekari zuzenena. Aurreko urteetako etenak gainditurik, elkarlan-giroa nagusitu zen 1998an indar politiko eta sindikal abertzaleen eta alor bereko hainbat erakunde eta herri-mugimenduren artean. Gonbidapenari uko egin zioten PP eta PSE-EE alderdiak eta CCOO eta UGT sindikatuak izan ezik, Euskal Herriko gainerako alderdi eta sindikatu garrantzitsuenak HBk bultzatutako Irlanda Foroaren inguruan gauzatu zuten lehenik elkarrizketa eta elkarlana; horren emaitza zuzena izan zen Lizarra-Garaziko Hitzarmena.\nEdukia.\nLizarra-Garaziko Hitzarmenak bi parte ditu.\nLehenengo partea.\nHitzarmenaren lehenengo zatian, Irlandako akordioaren ezaugarriak aztertzen dira, bake-prozesua ahalbideratu zuten faktoreen azalpena eginez. Irlandar prozesuaren zazpi ezaugarri nabarmentzen dira dokumentuaren lehen atal horretan:\nBigarren partea.\nHitzarmenaren bigarren zatiak Irlandako bake-prozesuak Euskal Herrian izan lezakeen balizko aplikazioa lantzen zuen. Zera zioen, hain zuzen: \"\u00abIrlandako bake-prozesu eta akordioaren ezaugarriak kontuan izaki, Euskal Herriak nozitzen duen gatazkak ere konponbidea izan dezakeelakoan gara, betiere jarraian aipatzen diren jokamoldeak errespetatzen badira\u00bb.\"\nEuskal Herriak nozitzen duen gatazka hori honela identifikatzen du Lizarra-Garaziko Hitzarmenak: \"\u00abEuskal gatazka izenarekin ezagutzen duguna jatorri eta izaera politikoa duen gatazka historikoa da, eta bertan estatu espainiarra eta frantsesa inplikatuta daude. Beraz, konponketak ere derrigor politikoa izan beharko du. Gatazkaren sorrera eta mantentzeari buruzko ulermoldeak desberdinak izanik, berau lurraldetasunean, erabaki-subjektuan eta burujabetza politikoan adierazten denez, aipaturikoak konpondu beharreko oinarrizko arazo gisa aurkezten zaizkigu\u00bb.\"\nArazo horiek konponbidean jartzeko metodoari dagokionez, elkarrizketa eta negoziazio-prozesu irekia proposatzen du Hitzarmenak, inplikaturik dauden eragileak baztertu gabe eta euskal gizarte osoaren esku-hartzearekin.\nHitzarmenean proposaturiko negoziazio-prozesua.\nLizarra Garaziko Hitzarmenean proposatzen zen elkarrizketa eta negoziazio prozesuak bi fase izango zituen:\nHitzarmenaren egileen arabera, negoziazioa izanik hitzarmenaren ardatz nagusia, horrek osotasunezko izan behar zuen, hau da, arazoa osatzen duten eta bere ondorio diren kontu guztiak aztertuz eta erantzunak emanez. Agenda mugadunik gabe, negoziazioa ez zen hartu behar irabazi partikularren prozesu bezala, arazoaren konponbide gisa baizik.\nEta, hitzarmenaren egileen arabera betiere, konponbideak baditu hainbat giltzarri: hori erabakitzeko negoziazioak bere barnean ez du berariazko inposaketarik, euskal gizartearen aniztasuna errespetatu behar da, proiektu guztiak erdiesteko baldintza berdinetan kokatuko dira eta Euskal Herrian demokrazia sakondu behar da, hau da, Euskal Herriaren etorkizuna nolakoa izango den euskal herritarrek beren hitzaren bitartez adierazi behar dute, eta inplikaturik dauden estatuek erabaki hori errespetatu behar dute. Azken batean, Euskal Herriak hitza eta erabakia izan behar ditu. Prozesu horren ondoriozko eszenari dagokionez, konponbide-erabakiak ez du eszena itxi eta behin betikorik edukiko. Alderantziz, berari esker, euskal herritarren tradizioari eta subiranotasun-asmoei aukera berriak kokatzeko moduko toki zabalak eratzea erraztuko da.\nHitzarmenaren eraginak.\nHurrengo urtebetean.\nHitzarmena izenpetu ondoren, zabaltzeari ekin zioten sinatzaileek. Indar ez abertzaleen aurkako jarrera ere erabatekoa eta berehalakoa izan zen, Lizarra-Garaziko Hitzarmenak, izatez, ez abertzaleak erabat alboratzen zituela arbuiatuz, besteak beste. Nolanahi ere, Lizarra-Garaziko Hitzarmena sinatu ondoren, aspaldian ez bezalako lankidetza-giroa zabaldu zen abertzaleen artean. ETAk su-etenari eutsi zion, eta alor politikoan lankidetzak akordio jakinak ekarri zituen EAJ-EA-EHren artean, bai 1998ko urriko hauteskundeen ondorioz eratu zen Eusko Legebiltzarrean, baita 1999ko ekaineko udal-hauteskundeetatik sortutako hainbat udaletan ere, zein urte horretako Aberri Egunerako deialdi bateratuak. Era berean, EAJ, EA, EH eta ABko ehundaka hautetsik 1999ko irailaren 18an Udalbiltza, Euskal Herriko lehen instituzio nazionala, eratu zuten. Urtea betetzean sinatzaileek kaleratu zuten agirian azpimarratzen zenez, hilabete batzuk lehenago sinesgaitza izan zitekeen abagune hark ilusioa piztu zuen sinatzaileen eta Euskal Herriko herritar askorengan. Beste alde batetik, sakondu egin zen Lizarra zela-eta alderdi abertzale eta ez abertzaleen arteko etena, eta harremanek erabat okerrera egin zuten.\nUrtebeteaz geroztik.\nUrtea amaitu orduko hasiko zen pitzatzen, ordea, Lizarrako espiritua. 1999ko azaroaren azken egunetan su-etena bertan behera uzteko asmoa zuela jakinarazi zuen ETAk. Lizarra-Garaziko sinatzaile askok eta askok su-etenari eustea akordioari eusteko ezinbestekotzat jo bazuten ere, 2000ko urtarrilean egin zuen ETAk su-etenaren osteko lehen atentatu hilgarria. Handik egun gutxira utzi zuen Hitzarmena horretara bildutako alderdi ez abertzale bakarrak, IU-EB koalizioak, eta EHk ez zuenez ETAren jarduera bortitza gaitzetsi, haren eta EAJ-EAren arteko harremana ere gaiztotzen hasi zen, Eusko Legebiltzarrean zeukaten akordioa bertan behera gelditu eta EHk Eusko Legebiltzarrera joateari uztea erabaki zuen arte. Udaletako akordio gehienak ere bertan behera gelditu ziren.\nAbertzaleen arteko elkarlanaren eteteak ondorio politiko larriak izan zituen gerora. Juan Jose Ibarretxe lehendakariaren EAJ-EA gobernuak ezinbestekoa zuenez Eusko Legebiltzarrean EHren babesa, ezker abertzaleak erakunde hori utzi zuenean gutxiengoan gelditu ziren lehendakaria eta haren gobernua PP eta PSOEren oposizioaren aurrean, eta hauteskundeen aurreratzearen iragarpena ekarri zuen azkenean 2001eko martxoan egoera hark.\nLizarra-Garaziko Hitzarmenak indar abertzaleentzako erreferentzia nagusi izaten jarraitu zuen, baina hitzarmenaren garapena ia erabat eten zen 2000. urtean, egoera politiko berriaren ondorioz."}
{"id": "48121", "revid": "1150", "url": "https://eu.wikipedia.org/wiki?curid=48121", "title": "Langile Abertzaleen Batzordea", "text": ""}
{"id": "48122", "revid": "1150", "url": "https://eu.wikipedia.org/wiki?curid=48122", "title": "Sobietar Batasunak", "text": ""}
{"id": "48123", "revid": "336", "url": "https://eu.wikipedia.org/wiki?curid=48123", "title": "Andoni Iraola", "text": "Andoni Iraola Sagarna (Usurbil, 1982ko ekainaren 22a) euskal herritar futbolari ohia da, Rayo Vallecanon aritu ondoren, egun AFC Bournemouth taldearen entrenatzailea da.\nEuskal Herriko futbol selekzioarekin ere jokatu zuen."}
{"id": "48124", "revid": "1659", "url": "https://eu.wikipedia.org/wiki?curid=48124", "title": "Bertso", "text": "Olerkigintzan, bertsoa, neurtitza edo lerroa metrika bati jarraitzen dion esaldi bat da, idatzita gehienetan lerro bat hartzen duena. Bertsoaren ohiko ezaugarrietako bat silaba kopurua da; horrela bertso pentasilaboak, oktosilaboak eta hendekasilaboak bereizten dira.\nDoinua.\nBertsolaria, orain ezagutzen ditugun munduko inprobisatzaile gehienak ez bezala, musika-tresnaren laguntzarik gabe aritzen da bertsotan. Juanito Dorronsorok, orain artean arlo honetan lan gehien egin duen ikertzaileak, 3.040 doinu ikertu eta sailkatu ditu. Jatorriaren arabera, Bertso Doinuak hiru kategoriatan sailkatzen dira:\nMusika-tresnen laguntzarik gabe kantatzeko, bertsolariak ahots sendo eta belarri ona behar duela izan pentsa daiteke, baina Joxerra Gartzia, Andoni Ega\u00f1a eta Jon Sarasua adituen esanean \u00abkomunikazioaren arrakasta edo porrota ez dago bertsolariaren ahotsaren kalitatearen baitan, aukeraturiko doinuaren eta hura kantatzeko moduaren egokitasunean baizik\u00bb.\nNeurria.\nBertsoa puntutan banatzen da, eta puntu bakoitzak, neurriaren arabera, silaba-kopuru jakin bat izango du. \"Bat-bateko bertsolaritza\" liburuan adierazi denez, \u00abbertsolariak, bat-batean ari delarik, ez du sekula silaba-kopurua zenbatzen. Hori bai, doinuak eta errimak laxotasun handiagoa izan dezaketen bezala, neurrian ez dago erdibiderik. Ongi neurtuko dugu edo gaizki\u00bb.\nHauek dira bat-bateko bertsolaritzan sarrien erabiltzen diren neurriak:\nBestelako zenbait egitura.\nAurretiaz aipatutako neurriak dira plazaz plazako jardunean maizen erabiltzen diren neurriak. Hala ere, badira beste neurri batzuk, koplak, tradizio handia dutenak eta oso erabiliak direnak eskerako eta errondarako.\nTradizio handiko neurri horien alboan badira egitura berriagoak ere. Bat-bateko bertsolaritza liburuan oso ongi azaltzen da neurri horiek nola eta zergatik sortuak izan diren. \u00abAskotan bertsolariek beraiek sortuak dira, txapelketetarako gehienean. Zailtasun teknikoaren gailurra topatu nahi izan da horrelakoetan. Bertso luzeagoa, errima gehiago... arrisku handiagoa estropezu egiteko, baina arrakasta nabarmena bidea ongi burutuz gero. Baina ez da hori egitura berri hauen sorkuntzaren arrazoi bakarra. Egungo bertsolaritza modernoaren ezaugarrietako bat da, testu luzeagoaren beharra. Bertsolariak bere originaltasuna azaltzeko, bere arrazoi-bidearen konplexutasuna kokatzeko, gaiarekiko distantzia hartzeko... lekua behar du testuan\u00bb.\nHona hemen horietako batzuk:\nArestian aipatutako neurriek errima-talde bakarra erabiltzen dute, baina badaude errima-talde biz osatutako neurriak ere. Hona hemen bi adibide:\nOrokorrean, bertsoak sortzeko hainbat eta hainbat neurri edo eredu erabil daiteke. Adibidez, bertso bilaketak egiteko, Bertsolaritzaren Datu Basean 30etik gora bertso-neurri posible desberdin eskaintzen dira.\nErrima.\n\"Bat-bateko bertsolaritza\" liburuan aipatu denez, \u00abaskorentzat errimak osatzen du bertsoaren alderdi teknikoen ardatza. Errimatuz ari bagara (nahiz errima guztiz aberatsa ez izan), bertsotan ari gara\u00bb.\nErrima beti da sail berekoa, baina errima pobreak eta aberatsak bereizten dira. \"Burua\" eta \"ordua\" hitzek errima pobrea osatzen dute, eta, aldiz, \"elizan\" eta \"gerizan\" hitzek errima aberatsa, \"-an\" atzizkian errima-kide izatez gain, aurreko kontsonantean \"(z)\" eta haren aurreko bokalean \"(i)\" eta hasierakoan \"(e)\" ere bat egiten dutelako.\nBaina errima eta neurria bertsolariarentzat arau edo muga diren arren, laguntza-bide ere izan daitezkeela esaten da \"Bat-bateko bertsolaritza\" liburuan. Izan ere, \u00abbertsolariak ez du sekula nahi duen huraxe esaten. Esaten du, neurri batzuen barruan eta buruan bildu dituen errima-hitzekin une jakin batean esateko gai dena. Ez da bertsolaririk nahi duena esan eta gainera neurtu eta errimatu egingo duenik. Badira bertsolariak aldiz, neurtu eta arrimatzeaz gain, argitasun une batzuetan esan nahi luketenera asko hurbilduko direnak\u00bb.\nBertsoaren zailtasuna.\nSalbuespenak salbuespen, bertso batean errima talde berekoa da eta beti kontsonantea. Bertsolariarentzat zailtasunik handiena errima-hitz multzo egokia bilatzean datza. Bertso berean errima-hitza errepikatuz gero, bertsolariak poto egin duela esaten da. Potoa da hala epai-mahaiak nola ikus-entzuleek gehien \u00abzigortzen\u00bb duten akatsa."}
{"id": "48126", "revid": "105290", "url": "https://eu.wikipedia.org/wiki?curid=48126", "title": "Moe Szyslak", "text": "Moe Szyslak \"Simpsondarrak\" telesailko pertsonai bat da.\nDeskribapena.\nSpringfield-en bizi den tabernari (eta boxeolari ohia) da, bakartia eta umore txarrekoa da. Bere tabernak \"Moe's\" du izena, eta bertara Homer Simpson, Barney Gumble, Lenny Leonard, Carl Carlson eta beste lagun asko joaten dira lanetik irten ondoren. Taberna honetan zerbitzatzen den edari bakarra \"Duff\" garagardoa da, nahiz eta The Simpsons telesaileko atalen batean beste edariren bat atera. Gizon honen beste ezaugarri bat, bezeroren batekin haserretzean eskopeta atera eta hau uxatzeko joera da."}
{"id": "48127", "revid": "237", "url": "https://eu.wikipedia.org/wiki?curid=48127", "title": "The Divine Comedy musika taldea", "text": ""}
{"id": "48128", "revid": "6327", "url": "https://eu.wikipedia.org/wiki?curid=48128", "title": "Eskupilota", "text": ""}
{"id": "48130", "revid": "880", "url": "https://eu.wikipedia.org/wiki?curid=48130", "title": "NaBai", "text": ""}
{"id": "48133", "revid": "371", "url": "https://eu.wikipedia.org/wiki?curid=48133", "title": "Fraga(huesca)", "text": ""}
{"id": "48135", "revid": "237", "url": "https://eu.wikipedia.org/wiki?curid=48135", "title": "IUN-NEB", "text": ""}
{"id": "48136", "revid": "90204", "url": "https://eu.wikipedia.org/wiki?curid=48136", "title": "Gerstmannen sindromea", "text": "Gerstmann sindromea gaixotasun neurologiko arraro bat da, sintoma multzo bat ezaugarri dituena eta burmuinetako lesio bat dagoela adieraz lezakeena.\nIzena Josef Gerstmann austriar neurologoaren omenez du.\nGaixotasun hau ez da nahastu behar Gerstmann-Str\u00e4ussler-Scheinker sindromearekin, zein entzefalopatia espongiforme kutsakorra den eta duela gutxi deskribatua dagoen.\nSintomak.\nBerau burmuineko lesio batek eragiten du, hain zuzen ere, tetradaz ezaugarritzen da:\nEzaugarriak.\nLobulu parietalak, haurreneko inpultsu sentsorialak jaso, erlazionatu, analizatu eta sortzen ditu. Lobulu parieten menperatzailearen lesioetan, hizkuntzaren aspektu logiko-gramatikal eta sintaktikoan, kalkuluan eta gorputzaren parte ezberdinen identifikazioan (ezker-eskuin aldeen desberdintasuna eta goiko eta beheko aldeena) akatsak sortzen dira.\nLengoaiaren funtzioak hemisferio menperatzailean kokatzen dira. Bere lesioek lengoaia eta entzumen-ikusmen, ikusmen-ukimen, entzumen-ukimen,\u2026 era gurutzatuko funtzioekin erlazionatuta daudenei eragiten die.\nLehenengo aldiz, Josef Gerstmannek deskribatu zuen 1924. urtean. Batez ere helduei eragiten die; hala ere sindrome honen forma oso arraro bat deskribatu da haurrengan. Sindrome arraro hau Gerstmanen garapeneko sindrome bezala izendatuta dago. Batez ere, zailtasunak egoten dira lesio fokalik gabeko, biparietalen funtzio ezaren bidez irakurketan eta jokabideen trastornoetan.\nGerstmannen sidromea, lobulu parietal menperatzailearen edozein motatako lesio fokalen bidez eragin daiteke. Zeinetan, eskumatien kasuan ezkerra da; eta batez ere, lobulu parietaleko \"girus angularis\"-ari eragiten dioten lesioekin. Bestalde, sindrome honen forma zatikatuak ere badaude. Etiologia (gaixotasunen arrazoien ikasketa) baskularra sarrien jasaten dena da, batez ere burmuineko erdiko arterien ondorengo adarrei eragiten dienean. Bestalde, ondorengo hauekin ere lotu izan da: tumore, hematoma, subduralak, entzefalitis herpetikoa, leukoentzefalopatia multifokal garatua, LEOPAR sindromea eta X-en sindrome ahula.\nGaitasun sentsorial zehatz batzuen eza edo galera, klinikoki ezaugarritzen duena da: agrafia, akalkulia, agnosia digitala, afasia (idatzizko, keinuzko edo keinuzko adierazpenen gaitasunen trastorno, defektu edo galera) nominala, apraxia (ikasitako ekintza motor boluntarioak burutzeko ezintasuna, nahiz eta gaitasun fisikoa eta egiteko borondatea izan; hau da, agindua ulertzen da eta mugimendua burutzeko gaitasuna badago) ideotorio motakoa, alexia (hitzentzako eskuratutako itsutasuna), marrazkiak kopiatzeko ezgaitasuna, norbere gorputzaren ezkerra eta eskuina bereizteko eta buruhausteen burutzerako ezintasuna. Bestalde, lesioak eskuineko zona parietalari eragiten dionean, dominatzen ez den hemisferioa, hemisomatognosia sortzen da (ezkerreko hemigorputzaren identifikazio falta) eta batzuetan inguratzen duen espazioarena, zein gorputz eskemaren trastornoen barnean sartzen da.\nGaixotasunaren pronostikoa aldekoa da. Sintomen gehiengoak hobe dezake, edo behintzat pazienteek defizit hauek menperatzen bukatzen dute. Gainera, kalkulagailuen erabilerak eta testu prozesadoreak lagungarriak izaten dira.\nEz dauka sendagairik, tratamendua euskarri eta sintomatikoa da soilik, eta terapia okupazionala lagungarria izaten da eta baita agrafia eta apraxia hobetzeko laguntza psikologikoa\nEzker-eskuin desorientazioa.\nEsker-eskuin desorientazioa trastorno konplexu bat da, eta bere fisionatogenia ez dago argiturik. Gorputz eskemaren ikus konposizioa, eta gorputz espazioaren eta gorputzaz kanpokoaren arteko erlazioa faktore garrantzitsuak dira. Antza denez, ez da sintoma bateratua, baizik eta alderdi afasiko, agnosiko eta apraxikoak erakusten ditu.\nEsker-eskuin desorientazioaren oinarri kognitiboak:Hainbat gaitasun kognoszitiboen lehiaketa bat eskatzen du.\nAhozko funtzio bat dago, zeren eta gaixoak \u201ceskuin\u201d eta \u201cezker\u201d kontzeptuak ulertu behar ditu bere gorputzean aplikatu ahal izateko, gainera, buruan mantendu behar du denbora nahikoa agindu bikoitzak eman ahal izateko. -Naturaltasun sentsoriala. Ezker eta eskuin etiketak gorputzeko aldeen ezberdintasuna markatzen dute, eta honek, diskriminazio sentsorial bat eskatzen du. -Hirugarren osagaia naturaltasun kontzeptuala litzateke. Gorputzaren aldeen identifikazioa eta manipulazio egokiak, ezker-eskuinaren kontzeptuaren erlatibitatearen ezagupena eskatzen du.\nAspektu ebolutiboak.\nAgindu bikoitzak egiteko gaitasuna 6 urte bete ostean garatzen ohi da, eta oso arraroa izaten da 9 urteko ume batek hauek egitean arazoak izatea. Betebehar batzuk begiak irekita edo itxita egitea adinaren arabera berdintzen joaten da. Halere, 9 urteko ume batzuek ez dira kontzeptuaren naturtasun erlatiboaz konszienteak, eta 180\u00bako orientazioan nahasten dira; lan konbinatuetan beharrezkoak, gorputzean, eta aztertzailean. 12 urterekin, gehienek azterketaren osagai guztiak ondo egiten dituzte."}
{"id": "48138", "revid": "90609", "url": "https://eu.wikipedia.org/wiki?curid=48138", "title": "Zentral nuklear", "text": "Zentral nuklearra energia nuklearretik elektrizitatea sortzen duen instalazio industriala da. Material fisionagarriak erabiltzen ditu beroa sortzeko eta bero honen bidez ziklo termodinamiko baten bitartez alternadore bat mugiarazten da, zeinak energia mekanikotik energia elektrikoa sortzen duen. Zentral nuklearrak erreaktore bat edo gehiagoz osatuak daude.\nHistoria.\nErreaktore nuklear bat erabiliz elektrizitatea sortu zen lehen aldia 1951eko abenduaren 20an izan zen, EBR-I zentral esperimentalean, Arco inguruan Idahon (AEB). 1954ko ekainaren 27an, zentral nuklear bat lehen aldiz elektrizitatea sortu zuen hornidura-sarerako, Obninsk hirian (SESB). Eskala komertzialean, lehen zentral nuklearra 1956ko urriaren 17an abian jarri zen Ingalaterran\nFuntzionamendua.\nErreaktore nuklear baten nukleoa edukiontzi batean dago, zeinak erradioaktibitatearekiko isolatzailea den material bat daukan. Gehienetan grafito edo hormigoia erregai nuklearrez betea, material fisiblez osatuta dagoena; adibidez, uranio-235ez edo plutonio-239z. Prozesuan erreakzio-kontrolatu bat ematen da, non material laguntzaileei esker gauzatzen den, hots, askatzen diren gehiegizko neutroiak xurgatzeko eta material erradioaktiboaren kate erreakzioa kontrolpean edukitzeko. Elementu hauei moderatzaileak deritze.\nErreaktore nuklear baten nukleoaren inguruan erreflektore bat dago, zeinek erreakziotik askatutako neutroiak berbideratzen dituen. Kontrol barrak, erreaktorean urperatzen dira, zirkuitu nuklearraren erreakzioaren biderkatze-prozesua den faktorea azkartu nahiz moteltzeko.\nErreaktorea blindaje berezi batez inguratua dago, zeinek erradioaktibitatea xurgatzen duen neutroi forman (gamma erradiazioa, alfa partikulak eta beta partikulak).\nKanpo-errefrigerazio zirkuituak, erreaktorean sortutako gehiegizko beroa kanporatzen laguntzen du.\nInstalazio nuklearrak egitura konplexuak dira, eraikitzeko erabili diren teknologia industrial eta eman zaien segurtasun-neurriengatik ere. Kontrola galtzekotan, gehiegizko tenperatura ematekotan erreaktorean erabilitako materialak urtzen dira edo material kaltegarriak isurtzen dira erreaktorea hondatuta gelditzen bada.\nZentral nuklearren erabilpenaren ezaugarrietako bat, ekoizten duen energia elektriko kantitatea eta hondakin erradioaktiboen produkzioa dira, ontzi isolatu berezi batzuetan gorde behar direnak denbora luzez. Trukean, ez du atmosfera kutsatzen errekuntzan berotegi-efektua sortzen duen gas kutsakorrik ez duelako askatzen, eta erregai fosilik ez duelako behar funtzionatzeko."}
{"id": "48140", "revid": "237", "url": "https://eu.wikipedia.org/wiki?curid=48140", "title": "Sendia", "text": ""}
{"id": "48142", "revid": "59723", "url": "https://eu.wikipedia.org/wiki?curid=48142", "title": "Bosniera", "text": "Bosniera (\", ahoskatua) eslaviar hizkuntza da, Bosnia-Herzegovinan eta inguruko eskualde batzuetan ere mintzatua.\nUrte askotan, serbokroazieraren barruan sailkatu zen eta oraindik ere hiztun eta hizkuntzalari batzuek hor barne mantentzen dute."}
{"id": "48143", "revid": "442495", "url": "https://eu.wikipedia.org/wiki?curid=48143", "title": "Eslaviar hizkuntza", "text": ""}
{"id": "48145", "revid": "137486", "url": "https://eu.wikipedia.org/wiki?curid=48145", "title": "Serbokroaziera", "text": "Serbokroaziera eslaviar hizkuntza bat da, 1918tik 1991 arte lehenik Jugoslaviako Erresumako eta gero Jugoslaviako Errepublika Federal Sozialistako hizkuntza ofiziala izana. Haren dialektoak kroaziera, serbiera, montenegroera eta bosniera dira, egun politika-arrazoiengatik bereizten badira ere. Idazteko bi alfabeto erabiltzen dira: latindar alfabetoa (aldaera guztietan) eta alfabeto zirilikoa (serbiera eta montenegroerarako, latindar alfabetoarekin batera).\nDialektoak.\nHerri dialektoak bi modutan sailka daitezke: alde batetik, \"zer\" esateko erabiltzen den hitza kontuan hartuta: \"kaj\", \"\u010da\" (/txa/ ahoskatua) ala \"\u0161to\" (/xto/); beste alde batetik, \"e\", \"je\" (/ye/ ahoskatua) ala \"i\" erabiltzeko ohituraren arabera: adibidez, \"ibaia\" esateko, batzuek \"reka\" eta beste batzuek \"rijeka\" erabiltzen dute.\nDialektoetan hiru talde bereizten dira:"}
{"id": "48146", "revid": "9350033", "url": "https://eu.wikipedia.org/wiki?curid=48146", "title": "Kroaziera", "text": "Kroaziera eslaviar hizkuntza da, nagusiki Kroazia, Bosnia-Herzegovinako eta Montenegroko mintzatua. Historikoki, serbo-kroaziera hizkuntza batuaren aldaera da eta oraindik ere aditu batzuek haren barruan mantentzen dute.\nHizkuntzaren egitura eta ezaugarriak.\nFonetika.\nKroazierazko fonema gehienek euskarazko baliokidea dute, baina euskaraz ez daudenak ezagun zaizkigun beste hizkuntza batzuetan topa ditzakegu.\nKontsonanteak.\nKroazierak 25 kontsonante ditu:\nGramatika.\nKroaziar izen, izenorde eta adjektiboek hiru genero dituzte: maskulinoa, femeninoa eta neutroa. Eslaviar hizkuntza gehienetan bezala, ez du artikulurik. Zazpi deklinabide-kasu ditu: nominatiboa, genitiboa, datiboa, akusatiboa, bokatiboa, lokatiboa eta instrumentala.\nEsaldiaren ordena SAO da: subjektua, aditza eta objektuak."}
{"id": "48148", "revid": "56334", "url": "https://eu.wikipedia.org/wiki?curid=48148", "title": "Nat Clifton", "text": "Nathaniel Clifton (1922ko urriaren 13a - 1990eko abuztuaren 31) kirolari estatubatuarra, NBAn jokatu zuen lehen afroamerikarra izan zen.\nBizitza.\nLittle Rock, Arkansasen jaio zen baina beranduago bere familia Chicagora mudatu zen. Institutuan saskibaloia jokatzen bereiztuz zen. Xavier College of Louisiana Unibertsitatean ikasi zuen eta ondoren bigarren mundu gerran borrokatu zuen. Gerra ondoren saskibaloia profesionalki jokatzen hasi zen baina beltzen ligan bakarrik. 1950ean NBAn jokatzen hastean liga honetan jokatu zuen lehen gizon beltz bilakatu zen."}
{"id": "48149", "revid": "59723", "url": "https://eu.wikipedia.org/wiki?curid=48149", "title": "Serbiera", "text": "Serbiera (, latindar alfabetoaz: \"srpski\", ahoskatua) eslaviar hizkuntza da, batik bat Serbia, Montenegro eta Bosnia-Herzegovinako mintzaira ofiziala dena.\nHistorikoki, serbokroazieraren aldaera da, eta gaur egun batzuek eusten diote batasun horri."}
{"id": "48151", "revid": "119347", "url": "https://eu.wikipedia.org/wiki?curid=48151", "title": "Goran Bregovi\u0107", "text": "Goran Bregovi\u0107 (; Sarajevo, 1950eko martxoaren 22a - ), musikari bosniarra da.\nBalkanetako musika mundu osoan ezaguna egin du, hainbat nahasketa eginez. Bereziki famatuak izan dira bere lanak Emir Kusturicaren pelikuletarako.\nBijelo Dugme.\n\"Bijelo Dugme\" izeneko rock taldea sortu zuen 1974an, eta 1989 arte jotzen ibili ziren."}
{"id": "48152", "revid": "119347", "url": "https://eu.wikipedia.org/wiki?curid=48152", "title": "Emir Kusturica", "text": "Emir Nemanja Kusturica (; Sarajevo, 1954ko azaroaren 24a - ) zinema zuzendari bosniar-serbiarra da.\nEstilo berezikoa, surrealismoan murgildu ditu bere lan gehienak. Pelikula ezagunenen artean \"Otac na slu\u017ebenom putu\", \"Crna ma\u010dka, beli ma\u010dor\" eta \"Podzemlje\" ditugu. Bere lehen lanen artean, ordea, azpimarratzekoa da Gernikari buruzko pelikula labur bat.\nSoinu bandak egitean, Goran Bregovi\u0107 musikariarekin batera lan egin du behin baino gehiagotan. Halaber, aipatzekoa da bere \"No Smoking Orchestra\", Ekialdeko Europako musika tradizionaletan oinarritutako kantak jotzen dituen taldea.\n2005ean Nemanja izenarekin bataiatu zuten Serbiako Eliza Ortodoxoan."}
{"id": "48153", "revid": "512", "url": "https://eu.wikipedia.org/wiki?curid=48153", "title": "Serbokroazierazko literatura", "text": "Serbo-kroazierazko literatura hizkuntza hartaz egindakoa da, hau da, gaur egungo serbiera, kroaziera eta bosnieraz.\nIvo Andritx idazleak irabazi zuen Literaturako Nobel Saria 1961an."}
{"id": "48154", "revid": "119347", "url": "https://eu.wikipedia.org/wiki?curid=48154", "title": "La Palma de Cervell\u00f3", "text": "La Palma de Cervell\u00f3 Kataluniako udalerria da, Baix Llobregat eskualdean eta Bartzelonako probintzian kokatua. 2009ko urtarrilaren 1eko erroldaren arabera 3.057 biztanle zituen.\nCervell\u00f3tik desanexionatu zen 1990eko hamarkadaren amaieran."}
{"id": "48157", "revid": "2048", "url": "https://eu.wikipedia.org/wiki?curid=48157", "title": "Euskal Herriko hedabideak", "text": "Euskal Herriko hedabideak Euskal Herrian zabaltzen diren hedabideak dira, euskarazkoak, gaztelaniazkoak, frantsesezkoak edo beste hizkuntza batekoak. Artikulu honetan, euskal hizkuntzaz egindakoak hartuko ditugu kontuan batik bat.\nAldizkariak.\nAldizkariei dagokienez, euskaraz egindako argitalpen hedatuena gaur egun \"Argia\" da, informazio orokorra ematen duena. Espezializatutakoen artean, ordea, \"Elhuyar zientzia eta teknika\", \"Entzun!\" (musika), \"Gaztezulo\" (gazteentzat), \"Bertsolari\" eta \"Ostiela!\" (umorea) ditugu.\nBestela, tokian tokiko aldizkari ugari daude kalean, Topaguneak koordinatutakoak.\nEgunkariak.\nEuskal Herri osoko egunkari bi ditugu: \"Berria\", euskaraz (\"Euskaldunon Egunkaria\"ren ondorengoa), eta \"Gara\", nagusiki gaztelaniaz (\"Egin\"en ondorengoa).\nProbintzia eremuan, Ipar Euskal Herriko hiruretan \"Le Journal du Pays Basque\" argitaratzen zuten. Bizkaian, \"El Correo\" eta \"Deia\" ditugu; Gipuzkoan, \"El Diario Vasco\" eta \"Noticias de Gipuzkoa\"; Araban, lehen aipatutako \"El Correo\" eta \"Noticias de Alava\"; eta Nafarroa Garaian, \"Diario de Navarra\" eta \"Diario de Noticias\".\nEskualde eremuko egunkariak ere badira, euskaraz. \"Hitza\" izenekoak dira: Tolosaldean, Lea-Artibain, Goierrin, Donostian, Oiartzualde,Bidaso Behere eta Lapurdiko kantonamenduan; Busturialdean eta Urola-Kostan.\nIrakurleei dagokienez, Hego Euskal Herrian hauexek dira egunkarietako zenbakiak 2018an, CIES enpresak egindako neurketaren arabera:\nIrratiak.\nEuskadi Irratia euskarazko katerik hedatuena da Hego Euskal Herrian, EiTB taldekoa dena. Ipar Euskal Herrian, bestela, Gure Irratia, Irulegi irratia eta Xiberoko Botza dugu eskualde osorako euskaraz emititzen duen bakarra.\nTokian tokiko kateen artean, nabarmentzekoak dira Euskalerria irratia Nafarroa Garaian, Bizkaia Irratia mendebaleko euskaraz, eta Bilbo Hiria Irratia.\nEuskadi Gaztea musika arloan espezializatuta dago.\nKate elebidunen artean ditugu Info7 lurralde osoan, Herri Irratia Donostian, Hala Bedi Gasteizen eta Eguzki Irratia Iru\u00f1ean.\nErdaraz, azkenik, EiTB taldeko Radio Euskadi Hego Euskal Herrian eta Radio Vitoria Arabako hiriburuan katerik entzunenak ditugu.\nTelebistak.\nETB 1 eta ETB 3 dira gaur egun euskaraz eta Euskal Herri osorako emititzen duten kate bakarrak, ETB 3 LTDaren bitartez. Tokian tokiko telebisten artean, bestela, Goiena Telebista (Debagoiena), Xaloa Telebista (Baztan), Ttipi-Ttapa Telebista (Bortziri), Goierri Telebista, Oizmendi Telebista, Zarauzko Telebista (Erlo Telebistaren bitartez) eta UK4 Telebista (Zarautz); iparraldean Kanaldude martxan da Aldudarrak Bideo kooperatibak eramanik. Arrosa herrian du egoitza nagusia\ngaztelaniazko kateen artean, Telecinco pribatua da Hego Euskal Herrian gehien ikusitako telebista, ETB 2ren aurretik."}
{"id": "48166", "revid": "105290", "url": "https://eu.wikipedia.org/wiki?curid=48166", "title": "Bizkaia Irratia", "text": "Bizkaia Irratia mendebaleko euskaraz egindako irrati kate nagusia da, batez ere Bizkaian hedatutakoa baina baita mugako eskualdeetan ere (Debagoiena, Debabarrena, Aramaio).\nBilbon dute egoitza nagusia.\nFrekuentziak.\nFM-ko frekuentzia hauetan emititzen du:\n- 102.6 Mhz Bilbo inguruan.\n- 98.1 Mhz Lekeition.\n- 89.1 Mhz Bakion eta Bermeon.\n- 97.3 Mhz Zornotzan, Elorrion eta Arrasaten.\n- 96.7 Mhz Durangon, Aramaion, Gernikan, Elantxoben eta Markinan.\n- 92.5 Mhz Ondarroan eta Mutrikun."}
{"id": "48169", "revid": "40778", "url": "https://eu.wikipedia.org/wiki?curid=48169", "title": "Aldizkari", "text": "Aldizkaria, agerkaria, albistaria, berripapera edo errebista maiztasun finkoa duen argitalpen idatzia da, eta argitaratze-maiztasun horren arabera hartzen du izen zehatzagoa: astekaria edo kazeta, hamaboskaria, hilabetekaria, bihilabetekaria, hiruhilabetekaria edo urtekaria, adibidez. Magazinak gai multzo zabala jorratzen duten aldizkariak dira, irudiekin eta dibulgaziorako. Gai zehatzak lantzen dituzten aldizkari berezituak ere badira. Egunkariak bezala, aldizkariak kiosko eta liburu-dendetan saltzen dira paperean, eta Internetez edizio digitalean.\nInformazio orokorra eskain dezake edo gai edo espezialitate bati buruzkoa izan: kirolak, ekonomia, natura, zientziak, jantziak, literatura eta abar.\nMotak.\nAldizkariak faktore ezberdinen arabera sailkatu daitezke: gaia (sukaldaritza, kirola, politika, erlijioa, denbora-pasa...), zuzentzen den adin tartea edo generoaren arabera (umeak, gazteak, helduak, gizonak, emakumeak...), alor profesionalaren arabera (zientzia, zuzenbidea, ekonomia...) eta abar.\nEuskal aldizkarigintzaren historia.\nEuskaraz egindako argitalpen hedatuenak gaur egun \"Argia\" eta \"Nabarra\" dira, informazio orokorra ematen dutenak.\nEspezializatutakoen artean, ordea, \"Elhuyar zientzia eta teknologia\", \"Entzun!\" (musika), \"Bertsolari\" eta \"Ostiela!\" (umorea).\nBestela, tokian tokiko aldizkari ugari daude kalean, Topaguneak koordinatutakoak.\nXIX. mendea.\nEuskarazko kazetaritzaren lehen urratsak almanakak eta egutegiak izan ziren, obratxo haien helburua, besteak beste, informazioa ematea ere izaten baitzen.\n1815ean agertu zen lehena, Ulibarri arabarraren eskutik, \"Egunari eusquerascoa\" izenburupean. Bizkaian, Josef Gorosabelek \"Eusquerasco pronosticua\" argitaratu zuen 1858 eta 1859an, eta \"Ferija principalac celebretan dirianac iru Provencijac onetan dira onechec\" zuen mintzagai nagusi.\nGai beraren inguruan, 1865ean, \"Euscaldun necazarien adisquidea eta guiaria\" kaleratu zen Tolosan. Erakusten zituen atalen artean denboraldiak, tenporak, eklipseak, feriak, nekazaritza\u2026 aipatzen ziren. Lan literarioren bat ere azaltzen zen halako egutegietan. Serafin Barojak, esaterako, bi egin zituen. Lehenengoa \"Santo Tomasco Feriya\" izenekoan agertu zen, 1877an. Hurrengoa, bi urte geroago, \"Almanaque biling\u00fce para el a\u00f1o 1879\".\nEuskararen agerpena prentsan, dena dela, ez zen almanaketara soilik mugatzen. \"El Correo del Norte\" donostiarrak, 1834an, nekazariak liberalen ideietara hurbiltzeko asmotan, euskarazko zenbait testu inprimatu zituen.\nIparraldean 1848an kaleratu zen euskara hutsean eginiko lehen kazeta. Agosti Xahoren eskutik \"Uscal Herrico Gaseta\" izenarekin plazaratu zen. Xahok berak \"L\u2019Ariel\" eta \"Le R\u00e9publicain de Vasconie\" aldizkariak \u2014bakartzat hartu beharrekoak, numerazio jarraitua baitute\u2014 bultzatu zituen. Hasiera batean \"Gaseta\" \"L\u2019Ariel\"en gehigarritzat hartua izan bazen ere, ez zen horrelakorik, aparte saltzen baitzen. Iritzia eta informazioa zubereraz argitaratzen zuen.\nUrte berean, 1848an alegia, Jean Baptiste Etcheberryk \"Escualdun laborarien adiskidea\" almanaka argitaratu zuen Baionan. \u00abEgunari edo almanaka hunen egileak ez du bertze xederik baizen ongi egitea eskualdun populu ainhitz maite duenari, guziei ahalaz kontseilu onen emaitea\u00bb zuen helburu. Izan ere, une hartan zurien (\u00abgirixtinoak\u00bb) eta gorrien (\u00aberlijionearen kontrakoak\u00bb) arteko borroka pil-pilean zegoen.\n1852an, Pauen, \"Egunari berria\" edo \"Conseillu oneco almanaca\" errepublikazalea argitaratu zen. Errepublikaren aldekoak \u2013gorriak alegia\u2013 ziren, era berean, 1879ko \"Almanaca berria edo egunaria\", 1885eko \"Almanaka berria, 1885eco urthecoa\" edo 1888ko \"Almanach berria\" izenekoak. Xuriek, bonapartistek, ere beren almanaka kaleratu zuten, \"Escualdun almanaca edo egunari berria\", 1885 eta 1886an agertu zena, Joan Piarres Duvoisinek zuzendua.\nBi jarrera politikoak erradikalizatuz joan ziren, eta, horren ondorioz, bi astekari ezagunen sorrera gauzatu zen: \"Le R\u00e9veil Basque\" gorrien aldekoa eta \"Eskualduna\" xuria.\n\"Le R\u00e9veil Basque\" Pauen zegoen talde errepublikazale batek bultzatu zuen. Elebiduna zen \u2013frantsesez eta euskaraz idazten zuten\u2013 eta astero kaleratzen zen. 1886an plazaratu zen lehen alea eta sortzailea Martial Henri Berdoly politikaria izan zen. Helburua nekazarien botoa eskuratzea zen eta, bertako orrialdeetan adierazten zenez behin eta berriro, errepublika aldarrikatzen zuten, erlijioaren eta euskalduntasunaren etsai izan gabe. Mezu politikoaz gainera, nekazaritzari buruzkoak eta berri laburrak ere bazetozen, guztiak behe-nafarreraz eta zubereraz. 1894an kaleratu zen azkeneko aldiz.\nErrepublikazaleen aldizkariari aurre egitearren, 1887an, Baionan, \"Eskualduna\" \u2013\"Escualduna\" hasieran, \"Eskualdun ona\" tartean\u2013 astekaria argitaratu zen. Louis Etxeberri politikariak sortu zuen eta xurien proiektu horrek etsaienak baino askoz gehiago iraun zuen, 1944an kaleratu baitzen azken alea. \"Eskualduna\"ren eragina handia izan zen Iparraldean, laborariengan bereziki, pentsamolde bat finkatu zuelako. Hasieran frantsesez eta euskaraz agertzen bazen ere, euskararen presentzia % 90 izatera iritsi zen, lapurtera eta behe-nafarrera erabiliz. Arnaud Pochelou izan zen lehen zuzendaria baina Jean Hiriart-Urrutirekin, bigarrenarekin alegia, lortu zuen astekariak gailurra jotzea: 10.000 irakurle. Lapurdi, Nafarroa Beherea eta Zuberoako herri gehienetako berriak biltzen zituen, eta Euskal Herriko albisteak ez ezik bestelakoak ere zabaltzen zituen, ideologia bertsuko \"Le Courrier de Bayonne\" egunkaritik jasotakoak gehienak. Fedea eta nekazaritza \u2013\"Laborarier\" zen bizitza osoan iraun zuen atalaren izena\u2013 izan ziren astekariaren bi ardatz nagusiak.\nIparraldeko zein Hegoaldeko euskaldun asko, bestalde, Ameriketara joan ziren XIX. mendearen erdialdean. Han euskaldunen topagune garrantzitsu batzuk sortu zituzten, euskal nortasuna gordetzearren, eta Montevideon, Argentinan, Kuban edo Estatu Batuetan gune indartsuak eratu ziren. Haien helburuetako bat hizkuntza ez galtzea zen, eta, horretarako, besteak beste, euskarazko aldizkariak argitaratzeari ere ekin zioten.\n1878an, Argentinan, \"Laurac Bat\" argitaratu zen, euskaraz oso gutxi zekarrelarik. Buenos Airesen, 1893an, \"La Baskonia\" kaleratu zen, euskararen agerpena zertxobait handiagoa zela. Euskara hutsez Estatu Batuetan azaldu zen lehenengo aldizkaria. Iparraldeko euskaldunen eskutik \"Escualdun Gazeta\" plazaratu zen 1885ean eta \"California-ko Eskual Herria\" 1893an, biak Los Angeles en inprimatuta. Ondoren beste zenbait aldizkari argitaratu zen, beti testu batzuk euskaraz idatzita: Argentinan \"La Euskaria\", \"Euzkotarra\", \"Naci\u00f3n Vasca\", Mexikon \"Euzkotarra\", Uruguain \"Euskal Herria\", Estatu Batuetan \"Aberri\".\nHegoaldeari begira, 1878an, Iru\u00f1ean, Arturo Kanpionek zuzenduriko \"Revista Euskara\" urtekaria kaleratu zen. Kultura alorrean lan handia egin zuen. Haren helburua \u00abgordetzea, galtzera utzi gabe, ta edatzea aldaiteken guzian euskarazco mintzairoa\u00bb zen. Ildo beretik, 1880an, Jose Manterolak \"Euskal Erria\" literatur hamabostekaria argitaratu zuen Donostian. Gaztelaniaz eta euskaraz idazten bazuten ere, tarteka frantsesa ere erabiltzen zen. Maila zientifikora, bestalde, igo zuen euskara Julio de Urquijok, 1907an Parisen eta ondoren Donostian \"Revista Internacional de los Estudios Vascos\" (RIEV) aldizkaria plazaratu zuenean. Urquijok aitzindari bat izan zuen, Alemanian \u2013Berlinen\u2013 1889tik argitaratzen zen \"Euskara\" filologia-aldizkaria. Han, euskarari buruz Europako filologo garrantzitsuenek egindako lanak zeuden, eta Urquijok espiritu harekin jarraitu nahi izan zuen, RIEVen gaztelania, frantsesa, euskara, alemana, ingelesa, portugesa edota arabiera irakur zitekeela.\nXX. mendea.\nGerra zibilaren aurreko kazetaritza.\n1908an, Gregorio Mujikaren zuzendaritzapean, \"Euskal Esnalea\" aldizkaria argitaratu zen Tolosan, izen bereko elkarteak bultzatuta. Euskararen aldeko euskaltzaleak bildu nahi izan zituen eta erakunde ireki bat antolatu. Aldizkariak hainbat atal jorratzen zituen: hizkuntza, erlijioa, historia, irakurgaiak, ipuinak, berriak, etab. 1911tik aurrera \"Euskalerriaren alde\"ren euskarazko gehigarria izan zen.\nKazetaritza politikoak ere bere esparrua eratu zuen, batik bat Sabino Aranaren eskutik. 1893an \"Bizkaitarra\" aldizkaria argitaratu zuen \u00abJaun-Goikua eta Lagi-Zarra\u00bb goiburuarekin.\nBi urte iraun zuen eta, 1895ean, \"Baserritarra\" astekariak bete zuen aurrekoaren lekua. Euskarari buruzko pentsamolde abertzalea erakusten zuen: \u00abEuskereari eutsi egixube zeuen Abenda ta odolaren izkerea dalako\u00bb. Aranak euskararen berpiztea abertzaletasunaren sorrerarekin lotzen zuen, eta bere ideologiak ez zuen etenik izan: \"La Patria\" (1901-1903), \"Patria\" (1903- 1906), \"Aberri\" (1906-1908) eta \"Aberrija\" (1908). Bestalde, lurralde bakoitzean aldizkari abertzale bana argitaratu zuen: Gipuzkoan \"Gipuzkoarra\", 1907an; \"Bizkaitarra\" Bizkaian, 1909an; Araban, \"Arabarra\" sortu zen 1912an eta Nafarroako \"Napartarra\" 1911n agertu zen \u2013haren jarraitzaileak \"La Voz de Navarra\" eta \"Amayur\" izan ziren\u2013. Lau orrialdeko astekariak izaten ziren, eta euskarak % 10 betetzen zuen. Lau lurraldeetako aldizkari haien ondoren, eta abertzaletasunaren gorakada nabarmena zenez, Euzko Alderdi Jeltzaleak egunkari bat argitaratzea erabaki zuen: \"Euzkadi\". 1913an kaleratu zen lehen zenbakia, Bilbon, eta 10.000 ale saltzera iritsi zen garairik onenean. Ebaristo Bustintza \"Kiriki\u00f1o\" izan zen euskarazko atalaren zuzendaria eta Aranaren hizkuntza-eredua erabili zuen. 1915ean, euskarak bi atal betetzen zituen, \u00abEgunekoa\u00bb eta \u00abEuzko Abendaren Elez\u00bb izenekoak.\nAldizkari politiko-kulturalak ere agertu ziren. 1907an, esaterako, Bilbon, \"JEL\" hamabostekaria kaleratu zen eta 1916an, \"Euzko Deya\" sortu zen, Bilbon hau ere. Euskara soilik erabiltzen zuen, eta bertan lehen komiki sorta kaleratu zen, \"Teles eta Niko\".\nAbertzaletasunaren inguruan, aipatutakoez gainera, foruen alde lan egin zutenen artean \"Euskalerria\" elkartea aurkitzen zen. Elkarte horrek, 1896an, \"Euskalduna\" izeneko astekaria kaleratu zuen Bilbon. Bertan Aranzadik, Arrese Beitiak eta aurrerantzean garrantzi handia izango zuen Resurrecci\u00f3n Maria Azkuek idatzi zuten. Azkuek, Aranaren hizkuntza-eredutik gero eta urrutiago, \"Euskalzale\" aldizkari ezaguna argitaratu zuen 1897an. Euskara hutsean idatzita zegoen, eta lehen aldizkari modernoa izan zen. Kultura eta informazioa, iritziak, ipuinak, olerkiak, testu zaharrak\u2026 agertzen ziren, irudi eta argazkiz hornituta. Idazle askoren laguntza lortu zuen: Karmelo Etxegarai, Urruzuno, Dodgson, Mokoroa, Txomin Agirre, etab. 1900ean desagertu zen, gobernadoreak ezarritako baldintzak onartu nahi izan ez zituelako Azkuek. Hala ere, 1902an, Azkuek berak eraginda, \"Ibaizabal\" euskara hutsezko astekaria kaleratu zen Bilbon.\n\"Ibaizabal\"ek \"Euskalzale\"ren jarraitzaile izan nahi zuen, baina bazen alderik bien artean: Ebaristo Bustintza zuzendariaren aholkuz, euskara errazago bat erabili zen, ahalik eta jende gehienak irakur zezan, gipuzkera eta bizkaiera euskalkiez baliatu ziren, Azkueren gipuzkera osotua paperetara eraman gabe, ez zen irudirik agertzen, etab. Azken batean, kazetaritza-eredu bati hasiera eman zion, zenbaitetan ondorengo \"Argia\" aldizkariak jarraituko zuena.\nErlijioak eta nekazaritzak, bestalde, bazuten berriak euskaraz \u2013gutxi edo gehiago\u2013 zabaltzeko biderik. Iparraldean \"San Frances Terziaren Hilabethekaria\" (1911) eta \"San Francesen Deia\" (1912) agertu ziren. Hegoaldean \"Irugarrengo Prantzisko\u2019tarra\" (1913), \"Irugarrengoen Irakaslea\" (1917) eta \"Aranzazu\" (1921) hilabetekariak kaleratu ziren. Haiekin batera, \"Jaungoiko-Zale\" (1912) eta \"Zeruko Argia\" (1919) ezagunak argitara eman ziren. Nekazaritzari zegokionez, berriz, Gipuzkoan \"Gipuzkoako Nekazaritza\" (1903) eta \"Baserritarra\" (1904) kaleratu ziren, Bizkaian \"Bizkai-Aldundijaren Abeluin-Baso-Ingurtija\" (1919) plazaratu zen bezala.\n1920ko eta 1930eko hamarkadetan euskarazko kazetaritza, informazioari dagokionez bereziki, gailurrera iritsi zen. Euskara erabiltzen zuten zortzi aldizkari zeuden 1919an, zazpi 1921 eta 1930ean, bost 1931n eta bederatzi 1932an. 1918an Eusko Ikaskuntza sortu zen, eta bere gain hartu zituen hiru aldizkari: Eusko Ikaskuntzaren \"Deia\", \"Anuario de Eusko Folklore\" eta lehenagoko \"RIEV\". Eusko Ikaskuntzaren eskutik, bestalde, sortu zen Euskaltzaindia, 1919an. Azkue izan zen lehenengo lehendakaria eta \"Euskera\" zen erakundearen aldizkaria, Pierre Lhandek zuzendua. Lanak euskaraz ez ezik, gaztelaniaz eta frantsesez ere argitaratzen ziren. Hasiera batean Donostian plazaratzen bazen ere, geroago Bilbon izan zuen egoitza. Euskaltzaindiari lotuta ere, \"Euskaltzaindiaren Laguntzalleak Deia\" aldizkaria agertu zen 1934an, ardatza euskararen irakaskuntza zelarik.\nGerra aurreko kazetaritzan, hala ere, aldizkaririk iraunkorrena \u2013eta eraginkorrena, agian\u2013 \"Argia\" izan zen. \"Argia\" Azkueren \"Euskalzale\" eta \"Ibaizabal\" aldizkariek jorratutako bideetatik abiatu zen, eta Iparraldeko \"Eskualduna\" zuen ereduetako bat. 1921ean argitaratu zen lehen alea, Donostian, eta Gerra Zibilak eman zion amaiera. \"Argia\"ren helburuak, hasiera batean, euskara suspertzea, nekazaritzaz arduratzea eta fedea eta kristautasuna mantentzea ziren. Egutegi bat kaleratzen zuten, \"Argia\u2019ren Egutegia\" izenekoa, eta umeentzat ere komiki bat agertu zen 1927an, \"Txistu\". Idazle askok hartu zuen parte \"Argia\"n \u2013Aitzolek, Lizardik, Irujok, Leizaolak, etab.\u2013 eta hamar orrialde izatera iritsi zen, argazki ugariz beteta. \"Argia\"koen egitasmoetako bat, dena den, euskara hutsezko egunkari bat kaleratzea zen, baina urte batzuk igaro behar izan zuten amets hura bete ahal izateko.\nAldizkari informatiboetan, prentsa abertzaleak bi aldizkari garrantzitsu argitaratzen zituen: \"Euzkadi\" (1913) eta \"Euzko\" (1932). \"Euzkadi\" gaztelaniaz eta euskaraz kaleratzen zen, eta euskarazko atalak Orixe eta Lauaxetaren esku egon ziren. \"Euzko\" euskara hutsez plazaratzen zen astekaria izan zen, eta, nolabait esan, jeltzaleek euskarazko egunkaria sortzeko egin zuten lehen saiakera. Hizkuntza-eredua aranatarra zen, neologismoz betetako bizkaiera. Iparraldean, jeltzaleen ideologiatik gertu, \"Aintzina\" aldizkari elebiduna sortu zen 1934an, Piarres Lafitteren eskutik. Lafittek berak, bestalde, zuzendu zuen 1944an agertu zen \"Herria\" astekaria \u2013ez nahastu 1921ean Jean Barbier kazetariak sortutako \"Gure Herria\" kultura aldizkariarekin\u2013, \"Eskualduna\" urte hartan bertan itxiarazi baitzuten.\nEuskararen alorrean lan egiten zutenen ahaleginak, bada, norabide berean zihoazen. Gauzatu nahi zen helburua euskarazko egunkari bat argitaratzea zen. Eta egoera ezin larriagoan gertatu zen hura, gerra zibila piztu zenean. Ordura arte kaleratzen ziren euskarazko aldizkariak itxi egin zituzten: Nafarroan \"Amayur\" eta \"Zeruko Argia\", Araban \"Gure Mixiolaria\", Gipuzkoan \"Antzerti\", \"Anuario de Eusko Folklore\", \"Argia\", \"El D\u00eda\", \"Eusko langille\", \"Igandeko Orria\", \"Poxpolin\" eta \"Yakintza\", Bizkaian \"Ekin\", \"Euskera\", \"Euzkerea\", \"Karmen\u2019go Argia\" eta \"Txistulari\". Aitzitik, aldizkari berri batzuk sortu ziren. Euskal Gobernuak \"Euzko Deya\" kaleratu zuen 1936an, eta egunkari ofizial bat legeak eta arauak gaztelaniaz eta euskaraz argitara emateko, \"Euzkadi\u2019ko Agintaritzaren Egunerokoa\".\nEgoera hartan, 1937ko urtarrilaren batean kaleratu zen \"Eguna\", euskarazko egunkariaren lehen alea. \"Euzkadiren\" inprimategian hasi zen egiten eta \"Euzkadiren\" euskarazko orrialdearen jarraipentzat hartua izan zen. Informazio iturria \"Euzkaditik\" eta Euskal Gobernutik zetorkion. Gerrako informazioa ez ezik, bestelakoak ere ematen zituen, eta egunkari-taxua zeukan. Bizkaieraz eta gipuzkeraz idazten zuten, eta halako batasun- eta kazetaritza-estilo bat finkatzea lortu zuten. 1937ko ekainaren 13an kaleratu zen \"Eguna\"ren azken zenbakia. Javier D\u00edazek dioen bezala, \"handik gutxira, faxistek Bilbo menderatu zuten, eta Euskal Gobernuaren historia hor bertan bukatu zen. Neurri haundi batean, euskarazko kazetaritzaren historiaren garai bat ere bai. Euskal kulturarako bide bakarra, eta kazetaritzarako ere bai, erbestean zegoen\".\n1939-1960 bitartea.\nGerra aurreko kazetaritzak gerra garaian jo zuen gailurra. Oparoa izan zen mugaz bi aldeetan bizi izan zen garaia, Espainiako Gerra Zibilak eta Bigarren Mundu Gerrak suntsitu zutena.\nGerra osteko Francoren diktadurak isilaldi luzea ekarri zuen euskarazko hezkuntza, kultura, liburugintza\u2026 zein beste edozein arlotara. Ezin zen euskaraz hitz ere egin kalean. Askok erbesterako bidea hartu zuten: Ipar Euskal Herrira, Europara edota Ameriketara. Beste askok, Espainiako gerratik ihesi, Bigarren Mundu Gerra ere ezagutu zuten. Garai nahasiak, aldaketa politiko sakonak\u2026 horrek guztiak ondorio latzak utzi zituen euskal kazetaritzan ere. Euskarazko egunkari guztiak \u2013eta erdarazkoak, Estatu berriaren aldekoak ez baziren\u2013 desagertu egin ziren, eta, haien ordez, erregimenaren aldeko komunikabideak ezarri ziren.\nBaionan, 1939an, erbesteratuek kazeta berri bat argitaratu zuten: \"Euzko Enda\". Urtarrilean kaleratu zen lehen alea \"Comit\u00e9 Basque de secours aux r\u00e9fugi\u00e9s\" talde eragileari esker. Jos\u00e9 Javier Legu\u00eda buru zela, bertan idatzi zutenen artean Jose Migel Barandiaran, Ixaka Lopez Mendizabal, Jesus Maria Leizaola, Basarri, Joseba Zubimendi, Orixe\u2026 aurkitzen ziren.\nGerra bukatu zenean, 1939an, zenbait euskal apaizek \"Anayak\" aldizkaria kaleratu zuten Parisen. Frantsesez eta euskaraz idazten zuten, besteak beste, Arzubiagak, Gabriel Manterolak edota Santi Onaindiak. Batzuk Frantzian bizi ziren bitartean beste batzuek Ingalaterratik bidaltzen zituzten beren lanak. Sei ale argitaratu ziren guztira.\nBien bitartean Iparraldean, Baionan hain zuzen, \"Eskualduna\" astekari arrakastatsuak biltzen zituen mugaz bestaldeko euskaldun gehienak. Urrunago, Parisen, Eusko Jaurlaritzak, propaganda eta informazioa zabaltzearren, \"Euzko Deya\" argitaratzen zuen. Bi aro ezagutu zituen, Bigarren Mundu Gerrak etenaldia ekarri baitzuen. Frantsesez, gaztelaniaz eta euskaraz idazten zutenen artean, Ixaka Lopez Mendizabal, Xabier Mitxelena, etab. zeuden. Nazien aldeko gobernua osatu zenean Vichyn, Eusko Jaurlaritzaren egoitza itxi egin zuten, eta aldizkariaren amaiera ekarri zuen horrek.\nGerra Zibilaren ondoren euskaldun asko Ameriketara joan zen. Bigarren Mundu Gerra ostean ere beste hainbatek hara jo zuen. Horrek euskaldunen topaguneak sortzeko aukera eman zuen, eta, horrenbestez, 1941-42an esate baterako, Txileko Santiagon Bernardo Estornes Lasak \"Batasuna\" aldizkaria argitaratu zuen, ia guztia gaztelaniaz idatzita bazegoen ere. 1943an Mexikon beste \"Euzko Deya\" bat jaio zen, Eusko Jaurlaritzak babesturik. Erdara zen nagusi aldizkari horretan: gaztelania Mexikon, frantsesa Parisen, ingelesa Londresen. Mexikon ere hasi zen argitaratzen, 1942an, alderdi komunistaren \"Alkartu\" izeneko hilabetekaria. 1945etik aurrera, Okzitaniako Tolosan jarraitu zen argitaratzen, eta beti zatiren bat agertzen zen euskaraz, \u00abEuzkel atala\u00bb izenburuarekin.\n1944an, \"Eskualduna\" desagertu berriaren jarraitzaile izateko asmotan, \"Herria\" aldizkaria sortu zen. Astekari katolikoa izan nahi zuen, baina aurrekoaren pentsamolde erradikaletik urrun. Piarres Lafitte izan zen lehen zuzendaria eta fedea, euskara eta nekazaritza ziren astekari honen gai nagusiak. 1950eko hamarkadan gailurra jo zuen: % 90euskaraz zetorren, frantsesari tarte bat utziz legea betetzearren. 10.000 ale argitaratzera iritsi zen, egunkari baten egituraz eta argazki ugariz hornitua.\nBigarren Mundu Gerra bukatuta, askatasunaren itzala poliki-poliki zabaltzen joan zen, Europan batez ere. Egoera horretan zenbait aldizkari kultural eta politiko argitaratzen hasi ziren. New Yorken, esaterako, euskara hutsezko bat kaleratu zen 1946an, \"Argia\" \u2013gerra aurrekoarekin zerikusirik ez zuena\u2013, eta bertan gai politikoak zein kulturalak irakur zitezkeen. Berri politikoak biltzen zituztenen artean, Parisko \"Euzko-Deya\", \"Alderdi\" eta \"Oficina de Prensa de Euzkadi\" zeuden.\nAlderdi politikoek ere beren aldizkariak kaleratu zituzten: Eusko Abertzale Ekintzak gerra aurreko \"Tierra Vasca\" plazaratu zuen, eta komunistek \"Euzkadi Roja\". Aldizkari kulturalen artean, \"Ikuska\" \u2014gerra aurreko \"Eusko Folklore\" eta \"Anuario de Eusko Folklore\" aldizkarietan oinarritua\u2014, \"Jakintza\" edota \"Gernika\" aipa daitezke.\nAldizkari erlijiosoak ere bere tokia izan zuen. 1945ean frantziskotarrak \"Anaitasuna\" kaleratzen hasi ziren, euskara batuaren alde lan sakona eginez. Iparraldean, berriz, hiru aldizkari agertu ziren: \"Etchea\", \"Gazte\" eta \"Oiarzuna\". Hirurek kutsu erlijiosoa zuten, lehenaren zutabea familia izanik. Parisen, 1948an, \"Elgar\" izeneko aldizkaria argitaratu zen bigarren aldiz, lehenengoz 1934an kaleratu baitzen. Frantsesez eta euskaraz idazten zuten, eta bertako talde eragilearen helburua Parisa joaten ziren euskaldunak hain bizkor ez frantsestea zen.\nDonibane Lohizunen, 1945ean, talde bat osatu zen Gernika izenekoa \u2013zerikusirik ez zuena Barandiaranen izen bereko taldearekin\u2013. Mugimendu apolitikoa eta askotarikoa izan nahi zuen. Ideologia ezberdineko jendea bildu zen talde honen inguruan eta 1948an \"Gernika\" aldizkaria argitaratzen hasi ziren. Rafael Pikabearen zuzendaritzapean Lafittek, Barandiaranek, Orixek, Ixaka Lopez Mendizabalek, Mirandek, Iratzederrek, Basarrik, Villasantek, Krutwigek\u2026 idatzi zuten bertan, era guztietako arloez: artea, olerkigintza, literatura, filosofia, filologia, etab.\nHegoaldean, kultura eta literatura lantzen zituen aldizkaririk ere sortu zen garai hartan. Hain zuzen, 1948an gaztelaniaz eta euskaraz hasi zen plazaratzen \"Egan\" ezaguna eta, urtebete geroago, 1949an, hain garrantzitsua izan zen \"Euzko Gogoa\" sortu zen erbestean, Ameriketan munduratu eta Iparraldean jarraitu zuena. \"Egan\" aldizkaria hasiera batean Real Sociedad Bascongada de Amigos del Pa\u00eds erakundearen boletinaren gehigarri gisa plazaratzen zen. 1948an poesia eta literatura testu batzuk hasi ziren euskaraz argitaratzen eta 1953tik aurrera euskara hutsean kaleratzen zen aldizkaria, Koldo Mitxelenaren lan isilari esker. Literatura ez ezik, itzulpenak, zinemari buruzko kritikak, hitzaldiak, iruzkinak, etab., azaltzen ziren.\n1949an Jokin Zaitegi \"Euzko Gogoa\", kultura-argitalpen garrantzitsuenetakoa \u2013agian garrantzitsuena\u2013, hasi zen argitaratzen Guatemalan. Bederatzi urtez euskara hutsezko bihilabetekari horrek eragin handia izan zuen 50eko hamarraldian, euskal kulturan oro har eta euskal kazetaritzan bereziki. Zaitegirekin batera, Andima Ibi\u00f1agabeitiak eta geroxeago Orixek \u00abeuskararik gabe ez dago Euskal Herririk\u00bb goiburuarekin jardun zuten. Egitasmo nagusia euskara berpiztea zen, eta helburu horren inguruan euskal kulturako eta politikako lagun asko aritu zen: Seber Altube, Telesforo Monzon, Jose Migel Barandiaran, Jon Mirande, Txillardegi, Villasante, Krutwig, Jose Antonio Agirre lehendakaria\u2026 Guatemalatik Miarritzera aldatu zuen \"Euzko Gogoa\"k bere egoitza, bigarren aro bati (1956-1959) ekinez. Garai hori izan zen, hain zuzen, eraginkorrena, filosofiaz, historiaz, erlijioaz, etab., idatzi arren literaturarako joera zen nagusi.\nHurrengo hamarraldian, 50ekoan alegia, euskal kazetaritzak indar berriak erakutsi zituen. Gorago aipatutako \"Egan\" eta \"Euzko Gogoa\" aldizkariez gainera, zenbait arlotako argitalpenak kaleratu ziren. Erlijio-munduari dagokionez, frantziskotarren \"Anaitasuna\" aldizkariarekin batera, karmeldarrak \"Karmel\" hasi ziren argitaratzen, mugaz bestaldeko Beloken \"Othoizlari\" agertu zen, kaputxinoek \"Zeruko Argia\" plazaratzeari berrekin zioten, \"Egiz\", \"Egi billa\", \"Elkartasuna\", \"Arnas\", \"Laiaketan\"\u2026 kalean ziren, eta, nola ez, 1956an hasi eta egun ere argitaratzen den \"Yakin\" \u2013\"Jakin\" orain\u2013 aldizkari ezaguna ere aipatu behar da.\nPolitikaren esparruan ere, aipatutako \"Euzko-Deya\", \"Alderdi\", \"Oficina de Prensa de Euzkadi\", \"Tierra Vasca\" edo \"Euzkadi Roja\" aldizkariez gainera, hortxe zeuden Mexikon inprimatutako \"Euzko Izketa\" edo komunisten \"Euzkadi Obrera\" edota Caracasen Frente Nacional Vascok argitaratzen zuen \"Irrintzi\".\nKultura arloan, bestalde, 1939an desagertu zen \"Gure Herria\" Iparraldeko aldizkaria berriro argitaratu zen 1950ean \u2013Jean Etxepareren lanak ikus daitezke bertan\u2013. Bordeleko Eskualdunen Biltzarrak \"Agur\" kaleratu zuen 1953an eta Baionako \"Ikas\" eta Bilboko \"Bizi nai\" ere ezagutzera eman ziren. Haiekin batera bi aldizkari agertu ziren euskara berriro goi-mailako kulturaren mundura igo nahi izan zutenak: Mitxelenaren adorez argitaratu zen \"Anuario del Seminario de Filolog\u00eda Vasca Julio de Urquijo\" eta sendotzen ari zen Euskaltzaindiaren \"Euskera\".\nBeste hainbat alorretan ere hasi ziren agertzen euskarazko aldizkariak: tokian tokiko berriak ematen zituztenak (\"Eibar\", \"Ondarribi\u2019ko Izparrak\", \"Gure Erria\", \"Sirimiri zornozano\"\u2026), nekazaritzaz arduratzen zirenak (\"Artzai Deya\", \"Luberri\", \"Goiz Argi\"\u2026), haurrei zuzendutakoak (\"Pottolo\", \"Umeen Deia\"\u2026), eta abar.\nGerra osteko euskal kazetaritzaren ibilbide luze horrek, bada, garratza eta samina izan bazen ere, aurrera jotzen jakin izan zuen"}
{"id": "48170", "revid": "1491", "url": "https://eu.wikipedia.org/wiki?curid=48170", "title": "Sustatu (bloga)", "text": "Sustatu euskaraz sortutako lehenengo weblog kolektiboa izan zen, gaur egun hedadura eta oihartzun handia duena Euskal Herrian. Teknologia berrien, Ekonomia eta Kultura gai orokorrak landu dituzte hasieratik, helburu nagusia hau izanik: Teknologia berrien inguruan\u00a0informatzea, euskaraz, guztia ere software librearekin, eduki libreak bultzatuz eta edozein erabiltzaileren ekarpenak onartuz.\n2001eko urriaren 29an sortu zuten Gipuzkoan \"Goiena Komunikazio Zerbitzuak\" eta \"CodeSyntax\" informatika-enpresek. Euskarazko \"blogintzan\" aitzindaria izan zen, garai hartan oso blog gutxi zegoen, eta blog-albiste gehienak Sustatun argitaratzen ziren, egile bakoitzak bakoitza bere izenarekin. Geroago blog andana sortu zirenean, gai orokorren inguruko albiste kopurua jaitsi zen, eta teknologia berrien inguruko gaiak bihurtu ziren gai nagusia.\nEstatistikak.\n2016ko azaroan 15 urte beteta, datu hauek erakutsi zituen Sustatuk: 10.987 artikulu argitaratuta (artxibo oso-osoa online dago). Artikuluekin batera, 9.500 argazki eta 20.000 erantzun baino gehiago. Urte hauetan guztietan, orotara, 5.000.000 bisita baino gehiago izan dituzte, eta 1.750.000 erabiltzaile, guztira\u00a010 milioi orrialde bistaratuz."}
{"id": "48171", "revid": "65203", "url": "https://eu.wikipedia.org/wiki?curid=48171", "title": "Dubravka Ugre\u0161i\u0107", "text": "Dubravka Ugre\u0161i\u0107 ( ahoskatua; Kutina, 1949ko martxoaren 27a - Amsterdam, 2023ko martxoaren 17a) idazle kroaziarra izan zen.\n\"Kultura lazi\" (\"Gezurren kultura\") 1996an argitaratu zuen, eta bere libururik ezagunena izango da ziur aski, politikaren gaineko kritika handia dena eta polemika bizia sortu zuena bere herrialdean.\nBizitza.\nLiteratura Konparatua eta Errusiar Hizkuntza eta Literatura ikasketak egin zituen Zagrebeko Unibertsitatean. 1991ean Jugoslavian gerra hasi zenean, gerraren aurkako jarrera garbia azaldu zuen eta oso kritiko nazionalismo kroaziar eta serbiarrekiko. Ondorioz, bazterketa publikoa jasan zuen, eta ondorioz, Kroaziatk alde egin zuen 1993an.\nHaren lanak hogeitik gora hizkuntzetara itzuli dituzte. Europako eta Estatu Batuetako hainbat unibertsitatetan aritu da klaseak ematen. "}
{"id": "48173", "revid": "1519", "url": "https://eu.wikipedia.org/wiki?curid=48173", "title": "Belgrad", "text": "Belgrad (serbieraz: \u0411\u0435\u043e\u0433\u0440\u0430\u0434, \"Beograd\"; \u00abHiri zuria\u00bb) Serbiako hiriburu eta hiri nagusia da. Sava eta Danubio ibaien elkargunean dago. Ibai portua eta industria zein salerostegune garrantzitsua da. 1.378.682 biztanle zituen 2018an, baina metropoli eremuan 1.670.000 lagun bizi dira.\nBelgrad etenik gabe jendea bizi izan den Europako eta munduko hiririk zaharrenetakoa da. Europako historiaurreko kultura garrantzitsuenetako bat, Vin\u010da kultura, Belgrad inguruan garatu zen Kristoren aurreko seigarren milurtekoan. Antzinaroan, traziar-daziarrak bizi izan ziren eskualdean eta, K. a. 279an zeltak hirian finkatu ziren, eta Singide deitu zuten. Erromatarrek konkistatu zuten Augustoren erregealdian, eta II. mendearen erdialdean hiri erromatarraren eskubideak eman zitzaizkion. Eslaviarrek kolonizatu zuten 520. urtean, eta hainbat aldiz aldatu zituen eskuak Bizantziar Inperioaren, Frankoen Inperioaren, Bulgariako Inperioaren eta Hungariako Erresumaren artean, Stefan Dragutin serbiar erregearen egoitza bihurtu baino lehen 1284. urtean.\nHistoria.\nZeltek sortua, hiri erromatarra izan zen eta, XIV. mendetik aurrera, Serbia eta Hungariako erresumen hiria (XV. mendea). 1456an Joan Hunyadik turkiar setiatzaileak ohiltzea lortu bazuen ere, Suleimanen osteak bertan sartu ziren 1521ean.\n1867an otomanoek alde egin eta aspaldidanik lehian ziren bertako serbiar eta austriarren arteko gatazkak areagotu ziren, Belgraden jabe egin nahirik. Lehen Mundu Gerran austriarrek eta Bigarrenean Alemaniako naziek (1941) hartu ondoren, Fiodor Tolbukhin mariskal sobietarrak askatu zuen 1944an.\n1999an, Kosovoko Gerraren baitan, NATOren hegazkinek hiria bonbardatu zuten. Bigarren Mundu Gerraz geroztik bonbardaketa bat jasan zuen Europako lehen hiriburu ofiziala izan zen (Sarajevok jasan zituen bonbardaketak lehenago Jugoslaviako gerren kontestuan, baina nazioarteko independentzia ezagupenik ez zuen Bosniak artean).\nAuzoak.\nHiria hamazazpi auzotan banatuta dago:"}
{"id": "48175", "revid": "105290", "url": "https://eu.wikipedia.org/wiki?curid=48175", "title": "Banja Luka", "text": "Banja Luka Bosnia-Herzegovinako hiririk jendetsuenetan bigarrena da (Sarajevo da lehena), herrialdeko iparraldean kokatua, Bosniako Serbiar Errepublikako lurraldeetan. 200.000 biztanle inguru zituen 1991n.\nAuzoak.\n\u2022 Agino Selo\n\u2022 Banja Luka\n\u2022 Barlovci\n\u2022 Bastasi\n\u2022 Bistrica\n\u2022 Bo\u010dac\n\u2022 Borkovi\u0107i\n\u2022 Bronzani Majdan\n\u2022 Cerici\n\u2022 \u010cokori\n\u2022 Debeljaci\n\u2022 Dobrnja\n\u2022 Drago\u010daj\n\u2022 Drakuli\u0107\n\u2022 Dujakovci\n\u2022 Gole\u0161i\n\u2022 Ivanjska\n\u2022 Jagare\n\u2022 Kme\u0107ani\n\u2022 Kola\n\u2022 Kola Donja\n\u2022 Krmine\n\u2022 Krupa na Vrbasu\n\u2022 Kuljani\n\u2022 Lokvari\n\u2022 Lusi\u0107i\n\u2022 Ljuba\u010devo\n\u2022 Melina\n\u2022 Motike\n\u2022 Obrovac\n\u2022 Pavi\u0107i\n\u2022 Pavlovac\n\u2022 Pervan Donji\n\u2022 Pervan Gornji\n\u2022 Piskavica\n\u2022 Ponir\n\u2022 Prijakovci\n\u2022 Prije\u010dani\n\u2022 Prnjavor Mali\n\u2022 Radmani\u0107i\n\u2022 Radosavska\n\u2022 Rami\u0107i\n\u2022 Rekavice\n\u2022 Slavi\u0107ka\n\u2022 Stratinska\n\u2022 Stri\u010di\u0107i\n\u2022 Subotica\n\u2022 \u0160argovac\n\u2022 \u0160imi\u0107i\n\u2022 \u0160ljivno\n\u2022 Veri\u0107i\n\u2022 Vilusi\n\u2022 Zalu\u017eani\n\u2022 Zelenci"}
{"id": "48177", "revid": "336", "url": "https://eu.wikipedia.org/wiki?curid=48177", "title": "Mostar", "text": "Mostar (zirilikoz: \u041c\u043e\u0441\u0442\u0430\u0440, ahoskatua) Bosnia-Herzegovinako hirugarren hiri nagusia da, Sarajevo eta Banja Lukaren ondoren. Herrialdeko hegoaldean kokatuta dago.\n125.448 biztanle zituen 2004an. Kroaziar komunitate handia bizi da hirian.\nAuzoak.\n1991n, Mostarrek 57 auzo zituen:\nBosniako gerra ondorengo Daytongo akordioaren ondorioz, Kamena, Kokorina eta Zijemlje auzoak Bosniako Serbiar Errepublikako Isto\u010dni Mostar udalerrira pasa ziren.\nBiztanleria.\n2010ean, 81.882 biztanle zituen, honela banaturik:"}
{"id": "48178", "revid": "48041", "url": "https://eu.wikipedia.org/wiki?curid=48178", "title": "Giza genoma", "text": "Giza genoma gizaki baten informazio genetikoaren bilduma da. 30.000 gene inguruk osatzen dute, hasieran uste zen baino pixka bat gehiago (lehenengo ikerketen arabera, kopuru hori 20.000-25.000 gene ingurukoa zen ). Genoma gorputzaren DNA guztia da. Genoman gorputza eraikitzeko behar den informazio osoa dago; proteinen sintesian gauzatzen den informazioa, alegia. Zelula nukleoan dago kokaturik, 46 kromosometan.\nGiza genomak 3.200 milioi base pare ditu, gutxi gorabehera. 30.000 gene inguru daudenez, 100 milioi base pare hartzen dituztenak, esan daiteke 3.200 milioi base paretik %3,2 bakarrik hartzen dituztela gene funtzionalek . Proteinak kodetzen dituzten DNAren zati horiei exoi deritze. Gainontzeko DNA guztiari \"DNA zaborra\" edo DNA ez-kodetzailea deitu zaio (introiez, transposoiez, DNAren sekuentzia errepikorrez eta DNA satelitez osatuta dago) . Garai batean DNA ez-kodetzaile horrek ez zuela inongo funtziorik uste bazen ere, gero eta zantzu gehiagok DNA mota horrek funtzio erregulatzaile bat betetzen duela ustera garamatzate \nHistoria.\nGiza Genomaren Proiektua, gizakiaren 23 kromosometan dagoen DNA guztia ezagutu nahi zuena, 1990ean hasi zen. Munduko laborategi askok parte hartu zuten egitasmo erraldoi horretan, modu koordinatu batean lan eginez. 2001ean Human Genome Project eta Celera Corporation erakundeek giza genomaren lehenengo zirriborroa aurkeztu zuten . Hala ere, 2004ra arte ez zen argitaratu giza genomaren sekuentzia ia osoa, 25.000 gene baino gehiago identifikatuz.\n2016an zientzialariek beste urrats garrantzitsu bat eman zuten giza genoma laborategian sintetizatzeko asmoa iragarri zutenean (Giza Genoma Idatziaren Proiektua) .\nGarrantzia.\nGenoma garai honetako zientziaren esparru nagusitzat hartu da. Azido nukleikoen (DNA eta RNA) funtzioa eta egitura argitu zen heinean, kodetzen duten informazioa irakurtzeko irrika sortu zen. Azken urteetan gizakion informazio genetikoa eskuratzeko proiektuari heldu diote zientzialariek. Tarte horretan, diru asko mugituko duen beste edozein gai bezalaxe, lehia politikoak, komertzialak, etikoak eta zientifikoak sortu dira.\nZientziaren historian 2000. urtea giza genomaren sekuentziarena izan zen. Gizakion zelula guzti-guztiek duten informazio genetikoa irakurri zela aldarrikatu zen. Informazio horren barne, gizaki osoa egiteko behar den guztia zehaztuta dago.\nLaborategi askotako lana biltzen zuen proiektu handi bat izan zen kontuaren jatorria. Diru publikoarekin babestu zen eta Human Genome Project (HGP) izena eman zitzaion. Geroago, hango langile batek sortutako enpresa pribatu batek, Celera Genomics enpresak, beste metodologia lasterragoa erabili zuen helburu berarekin. Bi erakunde horien lanaren eta lehiaren ondorioz, giza genomaren informazioa irakurtzen bukatu zutela iragarri zuten. Lana ez zegoen bukatuta, baina iragarpena bien interesetarako egokia zen.\nZientzialarientzat nahiz gizartearentzat giza genomaren proiektuak ondorio asko erantsita ekarri ditu. Gaurko gaixotasun nagusiekin, klonazioarekin, antropologiarekin, eboluzioarekin, auzitegi zientziarekin eta beste hainbat esparrurekin zerikusia handia du genetikak. Horretaz gain, arazo etiko eta soziologiko berri asko sortu ditu.\nHala eta guztiz ere, genoma ezagutzea zientziarentzat aurrera pauso handia da, ikerketa berri askotarako ateak zabaldu dituelako. Genomaren informazioa bera ez ezik, informazioaren egitura eta antolamenduak ere ezusteko asko ekarri die biokimikariei. Oraindik ere analisia ez da bukatu, izan ere, hasi besterik ez da egin.\nGenomarekin zerikusia duten gogoetak, beraz, esparru guztietara zabaldu dira. Hemen, aldiz, eduki gutxi batzuetara mugatu beharko gara.\nGenoma.\nPlaneta honetan behintzat, bizia proteinetan eta azido nukleikoetan oinarrituta dago. Azido nukleikoak, DNA eta RNA, proteinak egiteko informazioa gorde eta kudeatzen dute. Proteinak sortzeko kodea berez DNAn dago, kode genetiko deritzona da . Informazioa DNA-tik RNA-molekula batean kopiatzen da (transkripzio izeneko prozesuan) eta erribosometara garraiatzen da. Han beharrezko zatiak hautatu eta elkartu egiten dira proteinak sortzeko (itzulpen izeneko prozesuan). Proteinek gorputzeko prozesu guztiak egingo dituzte, azido nukleikoen sintesia eta kudeaketa barne.\nZelulen antolaketa hori ikusita, zientzialariek genomaren kodea ulertzeko eta irakurtzeko proiektuak garatu zituzten. DNA-puska batean zegoen sekuentzia proteinak nola kodetzen zuen aspaldian ulertu zuten. Morse hizkuntza balitz bezala, DNAren baseak hirunaka aminoazido jakinen kodeak osatzen dituzte. Hurrengo urratsa genomaren sekuentzia guztia irakurtzea zen. Horretarako, DNA zelulen nukleotik erauzi behar da, han bilduta baitago.\nIzan ere, zelula guztiek izakiaren informazio osoa dute, erabili behar duena zein behar ez duena. Adibidez, pertsona baten begietako kolorea zehazten duten geneak begietako zeluletan ez ezik, gibelaren zeluletan ere badago. Gibelak ez du informazio hori erabiliko, baina hantxe dago. Eta gorputzaren zelula guztietan dagoenez, ikertzaileek odol- edo semen-lagin bat nahikoa dute genoma erauzteko.\nProteoma.\nKomunikabideen saltzeko irrikak sustatuta handikeria asko argitaratu dira giza genomari buruz. Baina biokimikariek kontuz ibiltzeko behin eta berriz aholkatu zuten. Genoma ezagutzeak ez dakar giza biologiaren kontrola.\nHori lortzeko, gutxienez, genomak kodetzen dituen proteinak identifikatu, bakoitzaren egitura eta funtzioak zehaztu eta proteinen arteko elkarrekintzak ulertu egin behar dira. Hori guztia eginda ere, kontrol osoa izatea zaila izango da.\nZertarako balio du, bada, proteomak?\nProteoma gorputzeko proteinen multzoa da eta proteinak, oro har, biziaren erreakzio kimikoak errazten dituzten molekulak dira. Odolean oxigenoa garraiatzen duen molekula eta glukosa zelula barruan zatikatu egiten duena, zeluletan zein konposatu sar daitezkeen erabakitzen duena eta beste asko proteinak dira. Adibide asko dago. Gaixotasun asko proteinaren batek ez duelako lana ondo betetzen sortzen dira. Beraz, bai medikuntzan, biologian nahiz kimikan aurrerapen handiak izango lirateke proteomaren funtzionamendua ulertuz gero.\nGiza proteoma proteina askoz osatuta dago eta horixe da arazoa. Gainera, proteina bakoitzak lan egokia egiteko zeinekin elkartu behar duen jakitea ezinbestekoa da."}
{"id": "48182", "revid": "201", "url": "https://eu.wikipedia.org/wiki?curid=48182", "title": "Giza Genoma", "text": ""}
{"id": "48183", "revid": "1150", "url": "https://eu.wikipedia.org/wiki?curid=48183", "title": "Beograd", "text": ""}
{"id": "48186", "revid": "237", "url": "https://eu.wikipedia.org/wiki?curid=48186", "title": "Santa Maria de Garo\u00f1ako Zentral Nuklearra", "text": ""}
{"id": "48188", "revid": "56334", "url": "https://eu.wikipedia.org/wiki?curid=48188", "title": "Maria Antonia Azkue de Markina", "text": "Maria Antonia Azkue de Markina Azkoitiako (Gipuzkoa) komentu zaharreko moja bat izan zen.\nBiografia.\nTxikitan komentuko mojek ate aurrean aurkitu zuten kaxa zahar batean sartuta. Mojek zaindu eta mantendu zuten. Eskuetako azazkalik gabe jaio zen ume hau.\nHanditzean, mojen arabera \"deabruak hartuta\", krimen larri ugari egiten hasi zen. Itxuraz, mojek ukatu arren , komentuko mojek esklabotzat hartu zuten, eta etxeko lanak egitera behartu zuten janari gutxiren truke. Abenduko gau batean, moja bat bere ohean hilik agertu zen, ezkerreko eskuko lehen azazkala faltan zuelarik. Hilketa horren errua Maria Antoniari leporatu zioten, baina ez zen delitu bakarra izan, hilketa ugari gertatu ziren. Hamargarren hilketan, Maria Antonia desagertu egin zen, komentuko atean azazkal markak utziz, inoiz ez zuten aurkitu.\nKondairaren arabera, gaur egun ere gauez azazkal zarata entzuten da orain berrituta dagoen \"Kukuherri\" izeneko aterpetxean dagoen komentu zaharrean eta bertako ate batzuetan azazkal markak daude."}
{"id": "48189", "revid": "201", "url": "https://eu.wikipedia.org/wiki?curid=48189", "title": "Maria antonia azkue de marquina", "text": ""}
{"id": "48190", "revid": "119347", "url": "https://eu.wikipedia.org/wiki?curid=48190", "title": "Normandia (eskualde historikoa)", "text": "Normandia (frantsesez \"Normandie\", normandieraz \"Normaundie\") Frantzia iparraldeko eskualde historikoa da, gaur egun Normandia Garaiak eta Normandia Behereak osatua. Hala ere, antzina Eure-eta-Loir, Mayenne eta Sarthe departamentuetako zati batzuek ere osatzen zuten Normandia.\nEskualdeak.\nNormandiako eskualde natarual eta historiko nagusiak honako hauek dira:"}
{"id": "48191", "revid": "119347", "url": "https://eu.wikipedia.org/wiki?curid=48191", "title": "Nikolas Makiavelo", "text": "Nikolas Makiavelo \u2014jatorrizko izena: Niccol\u00f2 di Bernardo dei Machiavelli\u2014 (Florentzia, 1469ko maiatzaren 3a - Florentzia, 1527ko ekainaren 21a) Italiako politikaria, filosofoa, musikalaria, olerkaria eta idazlea izan zen, Pizkundeko pentsalari handienetakoa.\nBatik bat teoria politikoengatik ezaguna da: boterea kudeatzean, errealismoa eta pragmatismo hotza nabarmendu zituen, gizakiaren ikuspegi ezkor batean oinarrituz. Errepublika ezin hobea lortzeko modua gogoetagai izan zuen. \"Printzea\" izeneko tratatuan \u2014egun ere aipatua eta eztabaidatua da\u2014 bere ikuspegia ondu zuen. Haren idatziek hurrengo mendeetako politikari eta estatu-gizonetan aztarna utzi zuten: hari zor zaio 'makiavelismo' hitz eta ikuspegi politiko-filosofikoa.\nBizitza.\nNikolas Makiavelo San Casciano in Val di Pesa herrixkan jaio zen, Florentziatik 15 kilometrora, 1469ko maiatzaren 3an. Gurasoak Bernardo dei Machiavelli eta Bartolomea di Stefano Nelli zituen: biak ere familia aberatsetan jaioak izan arren, aitaren zorrengatik, pobrezian bizi ziren.\n1494 eta 1512 artean, bulego publiko baten arduradun izan zen. 1512an denbora labur batez preso izan zen Florentzian 22 egunez, baita gogor torturatua ere (ikus behean), eta gero erbesteratuta izan zen Sant Andreara. 1527an hil zen, Florentzian.\nGaztaroa.\nHaren gaztaroan, Florentzia bi kontrako joera politikoko hiria zen: batak Girolamo Savonarola zuen buruzagi, eta besteak, Lorentzo. Savonarolak Florentziaren aberastasunean botere handia izan zuen arren, Makiavelo eszeptikoa izan zen hari buruz, eta \"Printzea\"n zoritxarreko profetatzat jotzen du. Bere eskolako idazlerik hoberentzat hartu zuten.\nZerbitzu zibila.\nMakiavelo Florentziako zerbitzu militar askean zerbitzatu zuen. Lau urtez, bulego publiko batean izan zen idazkaria. Geroago, kantziler izendatu zuten. Errepublikaren zereginetako rol garrantzitsua hartu zuen: haren dekretuek eta bere erregistroek iraun egin dute. Lehen misioa 1499an izan zuen, Caterina Sforzarentzat, \u00abForliko nire damarentzat\u00bb. \"Printzea\"rako, Makiavelok irakaspen hau atera zuen: \u00abjendearen konfiantza irabaztea indarrarekin fidatzea baino hobe da\u00bb. Oso kontzeptu garrantzitsua izan zen harentzat, eta adierazi zuen boterea eraman nahi dutenentzat biziki garrantzitsua dela. 1500ean, Frantziara bidali zuten, Luis XII.a Pisaren kontrako guda haientzat onuragarria zela konbentzitzeko.\nAlejandro VI.a aita santuak eta bere seme Cesare Borgiak, Valentino dukeak, Makiaveloren bizitza publikoa markatu zuten. Bi pertsonaiek leku handia dute \"Printzea\"n. Makiavelo miretsita zegoen Cesare Borgiaren aginteraren eraginkortasunaz eta gupidagabekeriaz, Rimirro de Orco haren menpeko buruzagietako bat hiltzeko aginduz erakutsi zuen bezala, Borgiari iruditzen baitzitzaion Rimirro de Orcoren ankerkeria zentzugabea bere agintea arriskuan jartzen ari zela. Horregatik, kritikari batzuen ustez, \"Printzea\" idazlaneko heroia Cesare da. Hala eta guztiz ere, dukea \"Printzea\"n besteen dirutzaz aberasten eta modu berean erortzen den gizon bat dela agertzen da. Cesare Borgia humanista handia izan zen halaber, eta Leonardo da Vinci kontratatu zuen margolan batzuk egiteko. Hainbatetan, Makiavelok Leonardorekin bat egin zuen, eta berarekin luzeak solastatu.\nAlejandro VI.aren heriotzan, 1503an, Makiavelo hurrengo aita santua nola hautatzen zuten ikustera bidali zuten. Hor konturatu zen Giuliano delle Rovere (Julio II.a) aita santu hautatzeko Cesare Borgiak egindako maniobraz, dukeak kardinal horri beldur handia baitzion. Makiavelori hautu horrek komentario bat merezi izan zion; izan ere, aita santu hori Borgiaren etsai amorratu bihurtu zen harrezkero. 1507an, Makiavelo Alemaniara diplomatiko bidali zuten, Maximiliano I.arekin horrek hartu nahi zituen hedakuntzarako neurriei buruz solas egiteko. Maximiliano Makiaveloren adimen eta elokuentziaz harritu zen. Alemaniarrei buruz hau esan zuen Makiavelok: \u201cAlemaniak beti izango du indar militar handia, baina oso ahula izango da politikan\u201d.\nMaximiliano enperadorea garai hartako gizon interesgarrienetariko bat izan zen, eta haren izaera zenbaitek itxuratu zuten, baina Makiavelok deskribatu zuenez, ez zuen behar besteko izaera gogortasunik, ezta bere planak burutzeko edota bere nahiak betearazteko gaitasunik ere. Beste pertsonaia batzuk ere aztertu zituen; adibidez, Fernando II.a Trastamarakoa: erlijioaren aitzakian konkista handiak lortu zituen gizontzat jotzen zuen, eta harekiko beldurra ere agertu zuen.\nMakiaveloren azken urteak zerbitzu publikoan Cambraiko Ligaren inguruko ekintzetan pasatu zituen, hau da, Europako hiru potentzia garrantzitsuenekin. Liga hori Aita Santuarekin batera sortu zen 1508an, Veneziako errepublika suntsitzeko. Agnadelloko guduaren ondoren, Veneziak egun batean galdu zuen zortziehun urtean lortu zuena. Gudu horren ondorioz, Aita Santuaren eta Frantziaren arteko liskarra sortu zen, eta Florentzia babesik gabe utzi, Aita Santuaren menpe. Elizak Medici familiaren itzulera inposatu zuen 1512ko irailean. Horren ondorioz, errepublika gainbehera joan zen eta, horrekin batera, Makiavelo zerbitzu publikoetatik kaleratu zuten, eta haren ofizial ibilbidea bukatu.\nErbestea.\nMedicien itzuleran, Makiavelok lanpostua mantentzeko esperantza zuen, Florentziako agintari berriekin. Makiavelok Lorentzo Mediciren agintea miresten zuen; hainbeste, non \"Printzea\" Lorentzo Mediciri eskaini zion. Aldiz, 1512ko azaroaren 7an kaleratu, atxilotu eta torturatu egin zuten, 22 egunez, Medici jauntxoen kontrako matxinada batean parte hartu zuelakoan, faltsuki bada ere. Harekin batera, bere lagun Giovanni Battaini eta beste hogei pertsona gehiago ere atxilotu zituzten. Atxiloaldiak ondorio gogorrak utzi zizkion.\nAita santu berri Leon X.a Makiavelo askatzeko negoziazioetan aritu zen. Amnistia baten bitartez aske geratuta, familiaren Sant Andreako etxaldera erretiratu zen, Florentziatik hamaika kilometrora. Hor bizi izan zen bere jabetzako basoetako zuhaitzak mozteko kontratatutako langile batzuekin, haien nekazaritza eta abeltzaintzako lana gainbegiratzen, eta haiekin solasean, baita poesia idazten ere. Hiriko lagunek bizkarra ematen zioten. Gauero, langile arropak eranzten zituen, eta gorteko arropa dotoreak janzten, berberak idatzita utzi zuenez.\nMakiaveloren pentsamenduari buruzko ikuskerak.\nOro har, hiru ikuskera agertu dira Makiaveloren pentsamenduaren gainean:\nZinikoa, antrikristoa.\nLeo Straussen iritziz, Makiavelo gaizkiaren maisu bat da, batez ere moral kristauaren deuseztatzea bilatzen duena. Haren obrak, balioei balio berriak ematearen erakusgarri, irakaskuntza normatiboa, kristaua, beste batek ordezkatzen du: makiavelikoak. Horrela, erlijioa eta etika instrumentu bat gehiago baino ez dira, ordena eta segurtasuna bermatzeko interes oligarkikoei obeditzen dien tresna besterik ez, boterea mantendu eta handitzeko bidean inolako agindu moralen aurrean belaunikatzen ez dena, tiranikoa. Nietzschek Makiavelo goraipatu egin zuen, eta bere gustutik gertuen dagoen pentsalari gisa dakusa.\nAbertzalea.\nRisorgimentoan sorturiko ikuskera baten arabera, pentsaera makiavelikoa Italiaren batasuna bilatzeko borrokaren adierazpide goiztiar bat da. Bere arima baino maiteago omen zuen bere aberria (Florentzia, ez Italia), Vettoriri 1527an idatzitako eskutitzean zionez. Arriskuen aurrean ez omen da era moral eta justuan aritu behar, ustez nork bere bizia salbatu eta askatasuna bermatuko duen bidea hartu behar da, edozein dela ere. Hala ere, ikuspegi hori zalantzagarria da, gorago azaldu direnen mende baitago.\nZientzialari politikaria.\nPasioetan, sentimenduetan jartzen du oinarria. Arrazoimen hotza, sentimenduen, bulkaden menpeko gisa (Fleisherren ikuskera), nahiz eta helburu batzuk lortzeko ezinbestekoa den sentimenduak menperatzea, hondamendira eraman ez gaitzaten. Argi dago arrazoiak aldartean errotutaegon behar duela, moraltasunaz haraindiko bertutean. Horrela, bulkada oinarrizkoena, sentimendu eta borondatez osatuta egongo da, baina beharrezko arrazoimenaz horien erabilera zuzena egiteko."}
{"id": "48192", "revid": "1150", "url": "https://eu.wikipedia.org/wiki?curid=48192", "title": "Bandug-eko konferentzia", "text": ""}
{"id": "48193", "revid": "119347", "url": "https://eu.wikipedia.org/wiki?curid=48193", "title": "Soiuz", "text": "Soiuz (, \"batasuna\") Sobietar Batasunak eraikitako espazio-ontzia da.\nSoiuz espazio-ontzia Sobietar Batasun ohiaren Soiuz espazio-programaren parte den tripulatutako espazio-ontzien modeloa da. Soiuz espazio-ontziak, gehienez, hiru kideko eskifaia eraman dezake, eta Soiuz abiarazte-ibilgailuak jaurtitzen du. Abiarazte-ibilgailu hori Soiuz programatik kanpoko hainbat misio espaziora bidaltzeko erabili da, besteak beste, Europako Espazio Agentziaren (ESA) misio zientifikoak (esaterako, Mars Express zunda 2003an).\n1967an jaurti zen espaziora lehenengo aldiz, eta hiru kosmonauta eramateko gaitasuna zuen. Soiuz espazio-ontzia hiru ataletan bereiz daiteke:\nSoiuz espazio-ontziak hainbat aldaketa jasan ditu urteen poderioz (informatizazioaren eraginez, adibidez), baina orain arte gehien iraun duen espazio-ontzia da.\nAldaerak.\nMolinija-M ere Soiuz familiatik dator."}
{"id": "48194", "revid": "23317", "url": "https://eu.wikipedia.org/wiki?curid=48194", "title": "UEFA Europa League", "text": "UEFA Europa League, 2008-09 denboraldira arte UEFA Kopa bezala ezaguna, Europako futbol taldeentzako txapelketa da, UEFAk antolatua. Europako futbol taldeentzako bigarren txapelketa nagusia da, Champions Leaguen atzetik. Taldeak UEFA koparako tokian tokiko liga eta kopa txapelketetan lortutako emaitzen arabera sailkatzen dira.\nTxapelketaren irabazleak Europako Superkopa jokatzen du Txapeldunen Ligako irabazlearen aurka.\nHistoria.\nLehenengo UEFA Kopa 1971koa izan zen, Ferietako Kopa ordezkatuta. UEFA Errekopa 1999 amaitu zenean, tokian tokiko kopa txapelketen irabazleak UEFArako sailkatzen hasi ziren. 1998 arte, finala bi partidatan jokatzen zen.\nEgungo UEFA Europa Leagueren txapelduna Sevilla FC da, 2016ko maiatzaren 18ko Basileako finalean Liverpool FC gainditu baitzuen. Bosgarren garaipena izanik garaikurraren jabetza eskuratu zuen. Aipatzekoa da azken hirurak jarraian irabazi zituela Unai Emery hondarribitarra entrenatzaile zuela.\n2019-2020 denboraldian COVID-19 pandemiak erabat baldintzatu zuen txapelketa. Hiru hilabeteko etenaren ondoren abuztuan txapelketari berrekin zitzaion eta final laurdenetatik aurrera partida bakarrera jokatu ziren kanporaketa guztiak."}
{"id": "48195", "revid": "59723", "url": "https://eu.wikipedia.org/wiki?curid=48195", "title": "Teleskopio", "text": "Teleskopioa urrutiko astroak behatzeko tresna bat da, zeruko objektu horietatik datorren erradiazio elektromagnetikoa jasotzeko eta analizatzeko aukera ematen duena. Astronomian erabiltzen den tresna nagusia da, baina beste zenbait arlotan ere bai (esaterako, ornitologian eta argazkigintzan).\nHitza grezierazko \u03c4\u03b7\u03bb\u03b5\u03c3\u03ba\u03cc\u03c0\u03bf\u03c2\u00a0 (\"t\u0113lesk\u00f3pos,\" \u201currunera begira\u201d) hitzetik Errenazimentu ondorengo latin zientifikoan sortutako telescopium terminotik dator. Hain zuzen, XVII. mendearen hasieran asmatu zenetik, terminoa urruneko astroetatik iristen zen argiaren hargailu modura erabili izan da, beraren handiagotze optikoari esker begi hutsez nekez hauteman edo gehienetan ikus ez daitezkeen zeruko objektu puntualak behatzeko.\nLippershey-k eta Galileok lehen teleskopioak 1608. urte inguruan egin zituzten, eta geroztik tresna horiek garrantzi handia izan dute zientziaren historian. Hastepenetakoek \u2014eta gaur egun ere zabalduen daudenek\u2014 argi ikusgaia hautematen dute, eta teleskopio optiko deritze: horiek urrutiko objektuen irudiak hainbat aldiz handiagotzea lortzen dute.\nBi mota nagusiko teleskopio optikoak erabili izan dira oso aspalditik: \na) \"errefrakzio-teleskopioa\" (edo \"teleskopio errefraktorea\"), irudiak handitzeko leiar- edo lente-sistema darabilena, eta \nb) \"erreflexio-teleskopioa\" (\"islapen-\" edo \"ispilu-teleskopioa\" ere esaten zaio) argia fokalizatzeko ispilu-sistema darabilena. \u00a0 \nDena den, 1930eko hamarkadan, \u00a0Bernhard Schmidtek (1879-1935) \"teleskopio katadioptrikoa\" asmatu zuen, lenteen eta ispiluen kualitateak konbinatuz, horrela potentzia handiko baina tamaina txikiko teleskopioak fabrikatuz.\nXX. mendean, \"frekuentzia\" edo \"maiztasun\" guztietako erradiazio elektromagnetikoaz dabiltzan teleskopioak eraikitzen hasi ziren: irrati-teleskopioak, mikrouhin-teleskopioak, argi infragorri edo ultramorea jasotzen dutenak, X izpi edo gamma izpien teleskopioak.\nHistoria.\nAsmakuntza.\nHans Lippershey-k (1570-1619) asmatu zuen lehen teleskopioa 1608an. Lippersey Alemanian jaioa zen, baina Middelburg-era (Herbehereak) bizitzera joan, eta bertan leiar-fabrikatzaile eta optika-maisua izan zen. Asmakuntzari buruzko kondaira batek dioenez, haren lantegian bi haur (Lippersheyren seme-alabak, agian) leiarrekin jolasean zebiltzala, nahigabe egindako konbinazio bati esker, urruneko objektuak handiago ikustea lortu omen zuten. Hasierako teleskopioaren handipen-faktorea 3 eta 4 bitartekoa zen.\nFenomenoaren garrantziaz ohartuta, Lippersheyk Holandako agintariei eskaini zien bere asmakizuna, sekretupean. Tresna harrigarri \u00a0hura erakusteko hainbat demostrazio prestatu zituzten holandarrek. Erakustaldi horietako batean izan zen Jacques Badovere frantziarra \u2014Giacomo Badoer, c.1575 \u2013 c.1620\u2014, eta bere gaztetako maisu izandakoari gutun bat idaztea erabaki zuen, asmakizunaren berri emanez. Maisu hura Galileo Galilei zen, eta 1609ko maiatzean jaso zuen ikasle ohiaren eskutitza.\nGalileo.\nAsmakizunaren berriak jasotzean, Galileo Galileik printzipio berean oinarrituriko bi lentedun errefrakzio-teleskopio bat diseinatu eta eraikitzea erabaki eta 1609an lehen teleskopio astronomikoa erakutsi zuen. Lehen teleskopio errefraktore hark lente konbexu bat zeukan objektiboan eta lente konkaboa okularrean. Haren bidez, Galileok aurkikuntza handiak egin zituen astronomian: besteak beste, 1610eko urtarrilaren 7an Jupiterren lau ilargi ikusi zituen planetaren inguruko orbita batean biraka.\nKepler eta Huygens-en hobekuntzak.\nHandik gutxira, 1611n, Johannes Kepler-ek (1571-1630) bere \"Catoptrica\" liburuan azaldu zuen \u00ab\"bi lente konbexurekin eraikitako teleskopioaren teoria eta zenbait abantaila praktiko\"\u00bb, horrela Galileoren emaitzak hobetuz eta hortik aurrerako teleskopio errefraktoreen diseinu berria finkatuz. \nGeroago, 1655. urtearen inguruan, Christiaan Huygens (1629-1695) bezalako astronomoek irismen handiko eta formula_1 arteko handipen-ahalmeneko teleskopio errefraktore keplertarrak eraiki zituzten. Tresna horietako baten (formula_2-ko diametroa eta formula_3-ko foku-distantzia) bitartez, 1655ean Saturnoren sateliteetako distiratsuena \u00ad\u2014Titan izena jarri zioten\u2014 aurkitu zuen. Horretan oinarrituta, \"Systema Saturnium\" izeneko lana argitaratu zuen, eta bertan Saturnoren eraztunen benetako azalpena eman zuen lehen aldiz. \u00a0\nNewton-en islapen-teleskopioa.\nIsaac Newtonek erreflexio-teleskopioa asmatu zuen eta aurrerapen garrantzitsua izan zen garai hartako errefrakzio-teleskopioekin konparatuz, erraz zuzentzen baitzuen haien aberrazio kromatikoa.Newtonek 1668an prestatu zuen bere teleskopioaren lehen bertsioan, ispilu nagusi konkaboak islatutako argia behaketa-posiziora eraman behar zen ispilu lau batez, tresnaren azpira edo alde batera. Erreflexio-teleskopioetan, bestalde, ispilu nagusiak \u2014parabolikoa gehienetan\u2014 alderantzizko irudi erreala moldatzen zuen bere plano fokalean. Lehenengo ispilu horren fokuan kokatuta zegoen eta askoz txikiagoa zen bigarren ispilu batek albo batera edo ardatzaren norabide berean islatzen zituen argi-izpiak, teleskopioaren hoditik kanpora, behatzaileak irudiari antzemateko moduan. Antza denez, lehen erreflexio-teleskopioa 1671n moldatu zuen Newtonek.\nTresna haietan ispilu nagusia esferikoa zen; bigarren bigarrena laua, eta teleskopioaren ardatzarekiko formula_4 makurturik zegoen. William Herschelek bigarren ispilua kendu zuen bere teleskopioan (1783), ispilu nagusiari makurtze-maila egokia emanez. Laurent Cassegrain-en teleskopioan, bigarren ispilua konbexua zen, ispilu nagusiaren ardatz berean kokatua, eta ispilu horretan egindako irekigune batera islatzen zituen argi-izpiak; era horretara, distantzia fokala askoz luzeagoa zen (irudi handiagoak). Newton- eta Cassegrain- sistemak konbinaturik agertzen dira \"Foucault-Cassegrain\" izeneko tesleskopioan, baita geroago erabili direnetan ere.\nBi mende geroago, Henry Draperek astronomo amerikarrak erabateko islapeneko prisma bat erabili zuen Newtonen teleskopioaren ispilu lauaren ordez.\nXX. mendea.\nNolanahi ere, XIX. mendeko teleskopioek arazo bat zeukaten, teleskopioak zenbat eta gehiago handitu hainbat eta ikuseremu txikiagoa hartzen baizuten, eta ikuseremua zabaltzean, ispilu ahurrak srturiko deformazioa (esferizitate-aberrazioa) gero eta handiagoa zen. \nHori zuzentzeko eta ikuseremu handiak behatu ahal izateko, 1932an Bernhard Schmidt estoniarrak errefrakzioa eta erreflexioa konbinatzen zituen teleskopio bat sortu zuen. Hamar minutu inguruko arkuaren ordez, Schmidten teleskopioak hamarka graduko eremua hartzen zuen. Ispilu nagusia esferikoa zen, eta haren gainetik jarritako lente berezi batek ispiluak sortutako aberrazioa deuseztatzen zuen. Modu horren arazo nagusia eragindako eremu-kurbatura handia zen; horregatik, argazkiak pelikula edo plaka kurbatu esferikoetan hartzen ziren.\nTeleskopio erraldoiak.\nHurrengo pausoa teleskopio erraldoiak eraikitzea izan zen. Kaliforniako Wilson mendiko behatokiko formula_5-ko diametroa zuen teleskopioa izan zen aitzindaria. Edwin Hubble (1889-1953) astronomo amerikarraren lanetan balio izan zuelako egin zen ospetsu. Besteak beste, teleskopio honen bitartez nebulosa batzuk berez gure Esne Bidetik kanpoko galaxiak eta nebulosak ere bazirela zehazteko, galaxien elkarrekiko higidurak neurtzeko eta unibertsoa hedatzen ari dela fogatzeko. Teleskopio hau oso erabilia izan zen XX. mendean zehar, harik eta 1980ko hamarkadan poliki-poliki baztertu samar geratu zen, ekonomia arazoak tarteko.\nHubble teleskopio espaziala.\nHubble teleskopio espaziala (HST, ingelesezko siglengatik) teleskopio errobotiko bat da, 1990eko apirilaren 24tik Lurraren inguruko orbita ia-zirkularrean \u2014perigeoan formula_6, apogeoan formula_7\u2014 biraka ari dena, formula_8-ko periodoz. 1990eko maiatzaren 20an jarri zuten funtzionamenduan, hogeita hamar bat urtez aktiboki izateko asmoz. Beraren masa formula_9-koa da eta luze-zabalera formula_10-koa.\nVLT teleskopioa.\nGaur egun, European Southern Observatory-ren (ESO) Very Large Telescope (VLT) deritzon eta elkarrekin batera funtzionatzen duten lau teleskopioz osatutako superteleskopioa ari da unibertsoaren hasierako informazioa biltzen. Lau teleskopio horietako bakoitza formula_11-ko ispilua du. Txilen dago, Cerro Paranal mendiaren gailurrean, formula_12-ko altitudean. NAOS optika egokitzailearen sistema jarri zioten 2002an, eta, horri esker, Hubble teleskopio espaziala baino bi aldiz zehatzagoa da.\nIrrati-teleskopioak.\nIrrati-teleskopioa astronomian erabiltzen den norabidezko irrati-antena mota bat da. Irrati-teleskopioek zeregin handia izan dute espazioko hainbat fenomeno ulertzeko, hala nola quasarrak eta pulsarrak. Irrati-uhinez baliatuz galaxien erdiguneak aztertu ahal izan dira; hain zuzen ere, hauts kosmikoa dela eta teleskopio optikoentzat ikustezinak diren eskualdeak. \nOrain, Nazioarteko Astronomia Elkarteak (Europa, Ipar Amerika, Asia eta Australiako astronomoek osatzen dute) irrati-teleskopio erraldoia eraikitzeko asmoa zabaldu du. \"Square Kilometre Array\" (SKA) izeneko teleskopioak, hain zuzen, kilometro karratuko azalera izango du, gaur egun dagoen handiena baino 200 aldiz handiagoa. Irrati-teleskopio berria 2010ean hasiko ziren eraikitzen eta Big Bang ondorengo uneetan eratutako egiturek igorritako seinale ahulak ikertzeko balioko du.\nBereizmen-ahalmen handiagoa lortzearren, bi antena paraboliko edo gehiago loturik dituzten interferometro-sareak erabiltzen dira. Lurreko atmosferak formula_13 (alegia, hiru mila angstrom) baino gutxiagoko uhin-luzerako erradiazioari pasatzen uzten ez dionez, sateliteetan formula_14-ko garaiera inguruan ezarritako teleskopioak erabiltzen dira.\nUhin infragorriekin lan egin behar duten teleskopioak eraikitzeko zailak dira, ispiluek eta euskarriak berak izpi infragorriak igortzen baitituzte, zenbaitetan espaziotik datozenak baino indartsuagoak direnak, eta, gainera, zenbait uhin-luzerari dagokienez, garaiera handiagoak beharrezkoak dira erabateko gardentasuna lortu ahal izateko.\nTeleskopio arrunten osagaiak.\nOro har, teleskopio arruntek bi funtsezko sistema optiko dauzkate: objektiboa eta okularra. Horiez gain, beste zenbait tresna osagarri, jarraian aurkeztuak:\nObjektiboa.\nIslapen-teleskopioen objektiboa \"ispilu konkabo\" bat da, gehienetan forma parabolikoa duena. Bertan islatu ondoren, puntu berezi batean fokalizatzen da, zeinari \"irudi-fokua\" deritzon, eta hara iritsitako argi-sorta bigarren \"ispilu lau\" batera bideratzen da, Newton-en motako teleskopioen kasuan.\nOkularra.\nOkularra da objektiboak fokuan sortutako irudia handitzeko aukera ematen duen teleskopioaren partea, alegia, okularra lupa berezi baten lana egiten du. Fokatzea objektiboaren eta okularraren arteko distantzia doituz gauzatzen da. Okularrak aldagarriak izaten dira, eta horrela teleskopiaren ezaugarriak aldatu edo egokitu daitezke.\nElementu osagarriak.\nElementu horiez gain \u2014teleskopio bat erabiltzeko ezinbestekoak direnez gain\u2014, zenbait osagarrik tresna baten erabilera-eremua zabaltzeko aukera ematen dute.\nHodia.\nTeleskopioaren egiturako zati nagusia da. Barnean dauzka bi ispilu islatzaileak (primarioa eta sekundarioa). Hodiaren pisua orekatzeko eta errazago higitzeko, \"kontrapisua\" deritzon tresna ere badago, armazoiaren engranajeak ahalik eta gutxien higatzeko.\nArmazoia.\nArmazoia (\"montura\" ere esaten zaio) teleskopioari eusten dion eta teleskopioa orientatzea ahalbidetzen duen osagarria da. Bi mota nagusikoak erabiltzen dira:\nTeleskopio bilatzailea (edo bilagailua).\nIzatez, teleskopio txiki bat da, teleskopio nagusiaren hodiaren gainean paraleloki jarria, eta zeinaren ikuste-eremu zabalagoari esker zerualde baterantz apuntatzea ahalbidetzen duen, izarren arteko lokalizazioa errazteko.\nTripodea.\nTripodeak lurrazal gainean armazoiari tinko eusteko balio du. Aldi berean, multzo osoa orekatu eta egonkortzeko ere balio du, tresnaren oszilazio-arriskuak ahalik eta gehien saihesteko eta bibrazioak indargetu eta xurgatzeko.\nBarlow-en lentea.\nAstroak behatzean, normalean, okularraren handipena lortzeko erabiltzen da, bikoiztuz edo hirukoiztuz.\nPrisma edo diagonala.\nHodi nagusitik datorren irudia desbideratzeko baliatzen da, horrela posizio erosoago batetik behatu ahal izateko. Prismak \u00a0formula_4-ko ispilua du, eta formula_16-ko angeluaz desbideratzen argi-izpia behaketa erraztuz.\nIragazkia.\nOro har, astroaren irudia gehienetan opakuago bihurtzen duen osagarri txiki bat da, kolorearen eta materialaren arabera behaketa hobetzen duena. Okularraren aurrean kokatzen da, eta bi iragazki-mota hauek dira erabilienak: \"ilargi-iragazkia,\" gure satelitearen behaketan kontrastea hobetzen duena; eta \"eguzki-iragazkia\", Eguzkiaren argia xurgatzeko ahalmen handia duena begiaren erretina ez lesionatzeko.\nTeleskopioen ezaugarri teknikoak eta propietateak.\nEzaugarri nagusiak.\nObjektiboaren diametroa edo irekidura (\"D\").\nTeleskopioaren ispiluaren edo lente nagusiaren diametroa. Irekidura da teleskopien parametro garrantzitsuena, objektiborik sartzen den argi-kantitatea adierazten duena. Astronomia-zaleek erabiltzen dituzten teleskopio arruntek formula_17 arteko diametroa izaten dute, eta planeten xehetasun batzuk eta zeru sakoneko objektu asko (kumuluak, nebulosak eta galaxia batzuk) behatzeko aukera ematen dute. Eta formula_18-ko diametroa gainditzen duten teleskopioek ilargiaren xehetasun meheak, planeten xehetasun garrantzitsuak eta kumulu, nebulosa eta galaxia distiratsu ugari ikusteko aukera ematen dute. \nFoku-distantzia (\"F\").\nIspilutik edo edo lente nagusitik okularraren fokura arteko distantzia da.\nFoku-arrazoia (\"f\").\nZenbaki adimentsional bat da, formula_19 sinboloaz adierazten dena eta foku-distantziaren (formula_20) eta irekiduraren (formula_21) arteko zatidura adierazten duena:\nformula_22\nTeleskopioaren \"argitasuna\"ren adierazlea da. Irekiera zenbat eta handiagoa eta foku-distantzia zenbat eta txikiagoa izan, argitasun handiagokoa izango da teleskopioa. \nPropietate optikoak.\nHandipena.\nTresna batek behatutako objektuen itxurazko tamaina zenbat aldiz biderkatzen duen adierazten du propietate honek. Teleskopioaren foku-distantziaren eta okularraren foku-distantzia arteko zatidura da. Adibidez, formula_23-ko foku-distantziako teleskopio batek formula_24-ko okularra badu, formula_25 handituko du irudia.\nBereizmena.\nTeleskopioan sortzen diren irudietako puntuak bereizteko eta irudikatzeko duen doitasuna da. Objektiboaren diametroa zenbat eta handiagoa izan bereizte-ahalmena hobetu egiten da. Bereizmenak irudiko bi puntu bereizten dituen angelurik txikiena neurtzen du; alegia, bi puntu horiek desberdinak direla ikus daiteke. Gizakien begiaren kasuan, bereizte-angelu txikiena minutu sexagesimal batekoa da (formula_26) . Teleskopioaren bereizmenaren balioa kalkulatzeko, formula_27 zenbakiaz zatitu behar da beraren diametroa formula_28-tan emana . Adibidez, formula_29-ko diametroa duen teleskopio batek formula_30 balioko bereizmena izango du gutxi gorabehera, eta formula_18-ko teleskopio batek, formula_32 baliokoa.\nArgitasuna.\nAstronomian, zeruko gorputz batek norabide guztietan igortzen duen potentzia da argitasuna, hots, denbora unitateko energia-kantitatea (potentzia), eta watt (formula_33) unitatetan neurtzen da. Zerikusi zuzena du astroaren magnitude absolutuarekin. Bestalde, argitasuna deritzo, halaber, gorputz batek transmititzen edo islatzen duen argi erasotzailearen kantitatearen ikusizko sentsazioari. hautemandako erreflektantzia.\nObjektiboaren diametroaren handiagoa izatean, argitasuna handitu egiten da, eta, teorian, teleskopioaren sekzioaren azalerarekiko proportzionala da, bigarren mailako ispiluaren buxadura txikiagoa baita. Gutxi gorabeherako faktorea objektiboaren diametroaren karratuaren eta begi-niniaren diametroaren \u2014formula_34 inguru, beltzean\u2014 zatidura eginez kalkula daiteke. Adibidez, teleskopio batek formula_29-ko diametroa badu, begiak baino formula_36 aldiz argi gehiago lortuko du.\nKolorea.\nAstronomia-zaleek erabiltzen dituzten teleskopio gehienek kolore gutxiko irudiak ematen dituzte. Muga hori, berez, begiaren araberakoa da, ez baita behar adina sentikor teleskopioak koloreak bereizteko transmititutako argi txikiarekin (ez begiko makilatxoen estimulazioa, ez konoena). Berez, teleskopioak nahikoa fidelak dira kolorea erreproduzitzeko, eta, oro har, betaurreko astronomikoak baino hobeak dira. Tresna on batekin, planeten koloreak ikus daitezke."}
{"id": "48200", "revid": "201", "url": "https://eu.wikipedia.org/wiki?curid=48200", "title": "Fotoautotrofo", "text": ""}
{"id": "48201", "revid": "201", "url": "https://eu.wikipedia.org/wiki?curid=48201", "title": "Maria Antonia Azkue de Marquina", "text": ""}
{"id": "48203", "revid": "105290", "url": "https://eu.wikipedia.org/wiki?curid=48203", "title": "Normandiera", "text": "Normandiera o\u00efl hizkuntza-taldeko hizkuntza erromantze bat da.\nFrantziako Normandia eskualdean eta Erresuma Batuko Kanaleko irletan (Jersey, Guernesey eta Alderney dira handienak) mintzatzen da. Normandian ez du ofizialtasun estatusik, baina \"eskualdeko hizkuntza\" izendapena du. Kanaleko irletan, aldiz, aldaera desberdinak garatu ditu normandierak, baina egun bizirik dirautenak guerneseyera, jerseyera eta sercqera dira: azkena oso egoera gutxituan dago, baina lehen biek Britainiar Gobernuaren onarpena dute."}
{"id": "48204", "revid": "880", "url": "https://eu.wikipedia.org/wiki?curid=48204", "title": "Normandera", "text": ""}
{"id": "48205", "revid": "336", "url": "https://eu.wikipedia.org/wiki?curid=48205", "title": "Ko\u0144skowola", "text": "Ko\u0144skowola Poloniako hego-ekialdean dagoen hiria da. 2.188 biztanle zituen 2004an."}
{"id": "48206", "revid": "9412984", "url": "https://eu.wikipedia.org/wiki?curid=48206", "title": "Eneritz Artetxe Aranaz", "text": "Eneritz Artetxe Aranaz (Gernika, 1972ko otsailaren 7a) bizkaitar antzerkilaria eta idazlea da. Antzerki fisikoa, bufoia eta clownaren mundua ikertzen dituen, Dxusturi teatroaren sortzailea. Talde honekin Philippe Gaulierren \"Konpota\",\"Karramarroa\" eta \"Lakoste\" bakarrizketak eraman ditu oholtza gainera. Beste hainbat euskal antzerki talde zein antzokirentzat lan egindakoa eta ETB1eko Goenkale telesailean Julia Bilbaoren papera lau denboraldiz betetakoa."}
{"id": "48207", "revid": "96586", "url": "https://eu.wikipedia.org/wiki?curid=48207", "title": "Ane Pikaza", "text": "Ane Pikaza Ere\u00f1o (Bilbo, 1984ko urriaren 26a) bizkaitar aktorea, artista eta ilustratzailea da. \nBiografia.\nAnek, zenbait urtez dantza egin zuen, eta Arte Ederrak ikasten hasi zenean, lehenengo urtean, antzerki ikastaro batean hasi zen. Bi diziplinak landu zituen aldi berean: karrerako bigarren urtean jada lanean hasi zen Goenkalen. Arte Ederren ikasketak bukatu zituenean, Florentziara [Italia] joan zen Erasmus beka batekin, eta bueltan EHUren antzerki titulu propio bat egin zuen. Gerora, antzerki ikastaro asko egin zituen, eta, ondoren, ilustraziora bueltatu zen berriro.\nIlustraziora itzuli zen, ikuskizunen kartelak egiten hasi zelako; ilustrazioko eta arte plastikoetako ikastaro batzuk ere egin zituen. Ze, azkenean, nahiz eta biak diziplina artistikoak izan, mundu oso ezberdinak izaten dira batzuetan. Kabia teatrorekin egin genuen \"Alicia despu\u00e9s de Alicia\" antzezlana, eta ikuskizunaren emanaldietarako ilustrazioak egin zituen. Hainbat liburu ere ilustratu ditu.2020ko Durangoko Azokako afixaren irudia berak eginikoa da. \nAktore lanetan ETB1eko Goenkale telesailean aritu zen bi denboraldiz Arrateren papera egiten, Maria Luisaren biloba. Halaber, flashback sekuentzia batean Maria Luisaren papera egin zuen. Artista gisa, hainbat lan egin ditu, eta hainbat euskarritan erakutsi ditu bere lanak. Berriaren \"Trixertak\" egitasmoan parte hartutakoa da, eta hainbat liburu ilustratu ditu."}
{"id": "48210", "revid": "56334", "url": "https://eu.wikipedia.org/wiki?curid=48210", "title": "Joseba Usabiaga", "text": "Joseba Usabiaga Amondarain (Tolosa, Gipuzkoa, 1981eko urriaren 4a) aktorea da, ETB 1eko \"Goenkale\" telesailean Tximista pertsonaia jokatzeagatik ezaguna. Hamaika urtez egon zen telesailean, 2001 tik 2011 rarte.\n2008ko abenduaren 3an, Euskararen Nazioarteko Egunean, Bego\u00f1a Bilbaok zuzendutako \"Ate joka\" antzezlanean antzeztu zuen Gasteizko Principal antzokian.\nGoenkalek 3000 atal bete dituela eta Goenkalek izan duen cameorik aipagarrienean hartu zuen parte Iker Galartzarekin batera, Astiazaran eta Lamikiz, Erreala eta Athleticeko lehendakariekin, prentsako portada asko hartu zituelarik, \"Marca\" besteak beste, eta estatuko albistegi askotan ere bai.\n2015ean bere lehen pelikula egin zuen, \"Pikadero\", Donostiako Zinemaldian estrenatu zena, eta 2017an \"Handia\" pelikula protagonizatu zuen, 10 goya irabazi zituelarik pelikulak.\n2017an Gure Zirkua martxan jarri zuen Iker Galartza eta beste kide batzuekin batera eta 2017ko irailean Tolosan estreinaldiko emankizuna eman ondoren Euskal Herriko herriz herri ibili ziren.\n2021 an \" el vasco \" pelikula protagonizatu zuen, Eduardo Blancorekin batera."}
{"id": "48211", "revid": "56334", "url": "https://eu.wikipedia.org/wiki?curid=48211", "title": "Kiko Jauregi", "text": "Kiko Jauregi Bereziartua (Beasain, Gipuzkoa, 1963ko uztailaren 29a) aktore gipuzkoarra da. Besteak beste, ETB1eko Goenkale telesailean agertzen da."}
{"id": "48216", "revid": "336", "url": "https://eu.wikipedia.org/wiki?curid=48216", "title": "Aitor Karanka", "text": "Aitor Karanka de la Hoz (Gasteiz, 1973ko irailaren 18a), Bilboko Athletic Klubeko eta Real Madrilgo euskal herritar jokalaria izan zen, atzelaria zehatz mehatz. Anaia David futbolaria ere bazen.\nBiografia.\nOlabide ikastetxean ikasi ondoren Deportivo Alav\u00e9s eta Athletic Clubeko harrobietan izan zen, bertan jokatu zuen 1993 eta 1997 artean. Real Madridek fitxatu eta 93 partida jokatu zituen han. Bilbora itzuli eta hantxe egon zen Major League Soccerreko Colorado Rapidsek 2006an fitxatu arte. AEBtan bukatutzat eman zuen bere karrera.\n1996ko Olinpiar Jokoetan aritu zuen Espainiako futbol selekzio nazionalarekin eta partida ofizial bakarra jokatu zuen talde nagusian. Euskal Herriko futbol selekzioarekin, berriz, sei aldiz ere aritu zuen."}
{"id": "48218", "revid": "155074", "url": "https://eu.wikipedia.org/wiki?curid=48218", "title": "Kebab", "text": "Kebab (turkieraz: \"kebap\", \"kabob\" edo \"kibob\" bezala idatzita) Ekialde Ertaineko eta Asiar Ipar-ekialdeko haragiz egindako plater multzo bat da. Normalean ardiki eta behikiarekin eginda dago baina askotan ere oilasko edo arraina erabiltzen da. Txerri haragia ez da inoiz erabiltzen herri musulman edo juduetan baina ekialdeko beste herrialde batzuetan erraz aurkitu daitezke. Haragia biraka dagoen aparatu batetik mozten da, labain edo tresna espezial batekin. Normalean, Europan \"D\u00f6ner kebab\" eta Amerikan \"Shish kebab\" platerari buruz ari garela ulertzen da \"kebab\" esatean.\nKebabaren haragi tradizionala arkumea da, baina tokiko gustuen eta erlijio debekuen arabera, gaur egun behi, arkume, ahuntz, oilasko, zerri edo arrainarekin prestatzen da. Gehienetan gantz-ehuna izaten da, eta askotan hitza berdina edo antzekoa den arren, ez dira nahastu behar kebab izeneko pintxoa eta keppe izeneko kuxin-antzeko karnea-espeziea, keppea haragi gordin xehatu edo ehoetan oinarritzen baita, nahiz eta oso marinatuak edo beratuak izan.\nHistoria.\nDuela 790.000 urte hasi ziren Ekialde Hurbilean haragia suarekin prestatzen, eta duela 250.000 urte sortu ziren historiaurreko etxeak, buztinezko labeak eta Ekialde Hurbilean eta Europan erretako animalien hezurrak. Akrotiri hirian Kretako zibilizazioan aurkitutako burdinazko oinarriak (laberako) K.a. XVII. mendekoak dira gutxienez. C. Homerok brotxetetan erretako haragi zatiak aipatzen ditu Iliada lanean. Mahabharatan, antzinako Indian idatzia, brotxetetan erretako haragi zati handiak aipatzen dira.\nX. mendeko Ibn Sayyar al-Warraq Kitab al-Tabikh-en sukaldaritza liburuan, Mesopotamiako sukaldaritzaren, persiar sukaldaritzaren eta arabiar sukaldaritzaren legatuaren zati handi baten laburpena, kab\u0101b haragi zatitu gisa deskribatzen da, zartaginean frijitu edo sutan errea.\nHala ere, nahiz eta kebab edo shish kebab hitza batzuetan ingelesez erabil daitekeen, brotxeta batean prestatutako edozein haragi-zati txikiri erreferentzia egiten dion sukaldaritza-termino gisa, kebab hitza Persiako eta Anatoliako Erdi Aroko sukaldeetan sortutako haragi-plateren aniztasunarekin lotzen da nagusiki. Hitzak antzinako jatorria duen arren, turkiarrek Mendebaldean zabaldu zuten, paparreko eta txingarretako haragi-sorta hori aipatzeko, brotxetetan kozinatu baitaitezke, baina baita gisatuak, albondigoak eta beste forma batzuk ere. Ibn Battuta bidaiari marokoarraren arabera, kebab errege-etxeetan zerbitzatzen zen Delhiko sultanerrian (1206-1526 d. Kebbab platerak tokiko sukaldaritza-estilo eta -berrikuntzekin hartu eta integratu dira, gaur egungo d\u00f6ner kebab janari lasterretik hasi eta shish kebab bariazio ugarietaraino, hala nola Asiako hego-ekialdeko satayak.\nLitekeena da kebab hitza ingelesera iristea XVII. mendearen amaieran, kab\u0101b arabieratik abiatuta, hein batean hizkuntza indostanikoaren, persieraren eta turkieraren bidez. Sevan Ni\uffee anyan hizkuntzalariaren arabera, turkierazko kebap hitza arabierazko kab\u0101b hitzetik dator, haragi errea esan nahi duena. Turkiar testuetan agertzen da jada XIV. mendean, Kyssa-i Yusuf-en (tdl. \"Frijitu, erre\" hitzak \"kab\u0101bu hizkuntza zaharrean\" akadia \"esan nahi du, eta\" kbabu \"hitzak\" arameeraz \". Aitzitik, Gil Marks elikaduraren historialariak dio arabiera eta turkiera Erdi Aroko terminoak kabab persieratik hartuak izan zirela, ziurrenik arameeratik eratorriak.\nHitzaren jatorria.\n\"Kabab\" hitza (\u06a9\u0628\u0627\u0628) persiera edo arabieratik dator. Jaiotzazko esanahia \"haragia parrilan\" da, baina esanahi zehatza asko aldatu da mendeen zehar.\nKebab motak.\n\"\u015ei\u015f kebap - Aldaera Turkiarra\".\nMetalezko edo egurrezko makilatxo bat da, hainbat motatako haragiz edo arrainez (batez ere ezpata-arrainez) egindako bloke txikiak dituena, barazkiekin edo gabe, eta parrilla batean erretzen da. Txahalaren, ardiaren, arkumearen edo oilaskoaren haragiarena egiten dute. Metalezko fierritoetan nahiz zurezko makilatxoetan prestatzen dira. Azken bertsio honetan, turkieraz \"\u00c7\u00f6p\" deitua, haragi zatiak txikiagoak dira. Normalean berenjenak, tomatea, piperminak, azenarioa eta azken aldian txanpinoiak erabiltzen dira. Plater hau \"pide\" turkiar ogi lauarekin batera jaten da.\n\"Shish kabab - irandar\".\nIranen kebabs mota asko daude, hala nola koobideh, barg, soltany, boryani, senjeh eta shish kabab. Arkumez, oilaskoz edo txahalez eginak egon daitezke. Azken joeretako bat arrainarekin edo indioilarrarekin ere prestatzea da, eta horrek barg mota baztertzen du. Iranen kebabak zerbitzatzeko modurik ohikoena kabab txeloa da (arroza eta kebab), koobideh edo barg barietatea barne, parrillan egindako tomateekin eta arrozarekin batera (batzuetan, azafrai zapore leunarekin).\n\"Doner Kebab\".\nKebab d\u00f6nerra prestatzeko metodo tipikoa erretegi birakari bertikal bat da.\nHaragia (normalean arkumearena, txahalarena edo oilaskoarena, merkeagoa, inoiz ez txerriarena, Islamak debekatzen baitu), xerratan moztua, brotxeta bertikalean zehar moldeatu eta sastatu egiten da, goiko aldean beherantz estutzen den zilindro handi bat osatzeko. Zilindro horretan gantz-zatiak sastatzen dira, haragia gehiegi ibil ez dadin eta urtu eta xukatu ez dadin. Ondoren, erretegia bero-iturri batetik gertu birarazten da. Erretegiaren inguruan bertikalki jarritako saretetan jarritako txingar beroak izaten ziren iturri horiek, eta gaur egun, berriz, makina berezi bat da, erresistentzia elektrikoen edo gas-erregailuen bidez beroa sortzen duena.\nPrestatu eta prestatu aurretik, haragia ondu edo itsasoratu egiten da; erabilitako belarrak edo espezieak tokiaren arabera aldatzen dira, eta zapore mediterranear ugari aurki daitezke: oreganoa, menda, pipermina, kanela, kominoa, zilindroa, ozpina, etab.\nHaragiaren ebaketa haragi-zilindroaren kanpoaldetik egiten da, kozinatu ahala, barrualderantz, behetik gorako mugimendu batekin, goialdetik tantaka doan gantz urtua haragian ahalik eta gehien gera dadin ziurtatzeko, hura bustiz eta txigortu bitartean lehorregi eta gogorregi bihurtzea saihestuz. Antzina, ebaketa eskuz egiten zen aizto zorrotz batekin, eta gaur egun, berriz, makina elektriko bat erabiltzen da ia beti, zilindroaren gainean hortz birakari bat duena, xerra finak ateratzen dituena.\nHorrela prestatutako haragia ogitartekoen eta piadinen barruan zerbitzatzen da edo plater batean jartzen da. Tradizionalki, ogi arabiarra erabiltzen da sandwicherako. Barazki mistoak eta hainbat saltsa gehitzen dira, hala nola apaingarriak: tradizionalenak harissa pikantea, garbantzuen eta tahiniaren hummusa (sesamo-orea) eta jogurt eta baratxuriaren tzatzikia dira. Hala ere, saltzaileak berehala hasi ziren barbakoa, maionesa edo ketchupa bezalako saltsak ere eskaintzen, mendebaldeko bezeroen eskaria asetzeko.\nEuropan, espezialitate honek ospe berezi bat aurkitu zuen Berlinen, Kadir Nurmani esker, kebab izeneko ogitartekoaren asmatzailetzat hartzen dena. Alemaniako hiriburua ezaguna da bere d\u00f6neraren zapore eta eskuragarritasunagatik.Garapen eta hedapen hori Turkiako etorkinen kopuru handiak erraztu du (ez bakarrik hiriburuan, baita Mendebaldeko Alemania osoan ere), hiriko inbisak ('kioskoak') gidatu ohi dituztelak.\nPrestakuntza.\nEuropan, kebaba sandwich moduko janari bat izan ohi da. Haragiz osatuta, txingarretan egina eta xerra meheetan moztua, ogia gordinkiekin zerbitzatua. Patata frijituak eta saltsa gehigarri modura egon daitezke. \nKebaberako erabiltzen den parrilla motari \"d\u00f6ner kebap\" turkieraz edo \"d\u00f6ner\" laburki esaten zaio, eta hitzez hitz \"parrilla birakaria\" esan nahi du.\nHaragia milimetro batzuetako lodierako xerratan moztu eta torloju bertikal batean pilatzen da. Haragi-dorrearen atzean dagoen erresistentzia elektrikoko sistemak edo gas-erregailuek kozinatzeko aukera ematen dute. Haragia prestatu ondoren, xerra meheetan mozten da bertikalki.\nHainbat haragi mota erabil daitezke herrialde bakoitzeko ohituren arabera: ardia, txahalkia, indioilarra, oilaskoa, txerria\nKebab d\u00f6nerra turkiar ogi biribil batean, ogi oso edo ogi erdi batean zerbitzatzen da. Kebab \u201cklasikoaren\u201d kasuan, sarritan d\u00fcr\u00fcm edo pita batean ere zerbitzatzen da, baita makilatxo batean ere. Bereziki letxugaz, tomateaz eta tipulaz osatzen da, baina beste elikagai batzuk ere gehitu daitezke. Hainbat saltsek lagun dezakete. Ohikoenetako bat saltsa zuria edo sesamo-saltsa (tahina), saltsa hau pikante samarra da. Samurai saltsa, koktel-saltsa, maionesa saltsa, harissa, tzatz\u00edki, ketchupa, ziapea, barbakoa-saltsa edo andaluziar saltsa ere badaude. Saltsa bakoitza detektatu egin daiteke... biber, piper gorria malutatan gehituz. \nHigienea.\n2007an, Lehiaren, Kontsumoaren eta Iruzurraren Errepresioaren Zuzendaritza Nagusiak (DGCCRF) Frantzian egindako ikerketa baten arabera, janari lasterreko higienean zabarkeria-kasu ugari egon ziren (evasif), batez ere kebabak saltzen dituzten ekialdeko jatetxeen %61,5ean. Konparazio gisa, ikerketa beraren arabera (1.133 sandwich-saltoki hartzen zituen), sandwich tradizionalen %34,5 eta okindegien %46,9 baino ez ziren betetzen."}
{"id": "48220", "revid": "119347", "url": "https://eu.wikipedia.org/wiki?curid=48220", "title": "Gero (Axular)", "text": "Gero, bi partetan partitua eta berezia liburua \u2014laburturik, maiz Gero izenaz aipatua\u2014 Pedro Agerre Azpilikueta \u2014Axular deitua\u2014 euskal idazleak idatzitako lan nagusia da, bai eta euskal literatura osoko maisulan handienetarikoa ere. Axular hil baino urtebete lehenago argitaratu zen, 1643an, Bordelen, lapurtera klasikoan idatzirik.\nLehenengo edizio hartatik zenbait ale kontserbatzen dira, bost edo sei apika. Urte batzuk geroago bigarren edizio bat kaleratu zen. Aldi honetan, izenburua aldatu eta \"Gueroco guero\" izenburupean argitaratu zuten, inprimategi berean, hots, Bordeleko Milangues inprimatzailea, baina hainbat aldaketatxo eginik.\nErlijio betekizunak geroko uzteak dakartzan kalte eta zorigaitzez dihardu liburuak; gizakiak, luzamendutan ibili gabe, Jainkoarengana bihurtu behar duela, alegia. Izenburuak \u00abbi partetan partitua\u00bb dela aipatzen duen arren, liburu bakarra baizik ez da ezaguna (Piarres Lafittek bi parteak batera eta nahasian ageri direla dio, baina iritziak bereiz dabiltza, Luis Villasante bigarren partea betiko galdu delakoan baitago). Obrak ez du mistizismo apurrik ere erakusten; aszetikako egia bat azaldu, erakutsi eta frogatu nahi du, eliz pulpitutik ari bailitzan taxutua.\nEuskal literaturako liburu klasiko bat da, maisulana: eduki aberatsa, literatura ederrekoa, egitura dotorez taxutua, antzinatasuna eta originaltasuna dituena. Estiloari dagokionez, euskal sena du, egileak betiere abiapuntu eta maila literario egokia erakutsi zuen bere euskalkian; hitz jokoak, argudioak, errefrauak, ateraldiak, eta abar, denak euskal hizkera dotorez eta ulergarriz moldatuak daude. Ideiak hobeto adierazteko, Axularrek adibideak erabiltzen ditu sarritan, sinonimoak pilatuz eta autore klasikoen aipuak tartekatuz.\nEzaugarriak.\nEuskal literaturaren historian lehen prosazko liburu original argitaratua da. Joannes Leizarragak eginiko Bibliaren itzulpena eta 2004an aurkitu ziren Lazarragaren testu laburrak alde batera utzirik, \"Gero\" dugu euskarazko lehen liburu mardula. Euskal idazle klasikoek, Iparraldekoek nahiz Hegoaldekoek, euskal maisulan gisan goraipatu zuten, eta denbora luzez euskara jasoaren eredu izan da. XIX. mendean Pedro Antonio A\u00f1ibarrok bizkaierara itzuli zuen liburua ia osorik; beraz, Axularren ospeak bizkaierazko literaturan ere eragina izan zuen, bai zuzenean, bai A\u00f1ibarroren itzulpenaren bidez.\nAxular hil baino urtebete lehenago inprimatu zen, 1643an. Inongo mistikarik gabe, irakurlearen jokabidea aldarazi nahi du: Kristauari zeinen arriskutsu izan dakiokeen arimaren zereginei berehala ez atxikitzea, erlijioarekiko betebeharrak biharko uztea, beti \"gerotik gerora luzamendutan ibiltzea\". Liburuaren gai nagusia \u00abgero dioenak bego dio\u00bb atsotitzarekin laburtzen delarik, hori ez da izan, noski, kritikoek maisulan gisa hartzeko arrazoia, ezpada Axularren estilo bizi eta aldi berean landuagatik.\nSinonimia ez darabil, maiz pentsatu den bezala, ahalik eta euskaldun gehienek uler dezaten, perpaus-periodoen erritmoa kontrolatzeko baizik. Bestalde, argudioak sendotzeko autore klasikoen eta testu sakratuen aipuak tartekatzen ditu. Nabarmena da latinezko aipuak euskaratzean erakusten duen sena eta dotorezia.\nEdizioak.\nLehen edizioa argitaratu eta hirurogeita zortzi urte beranduago bigarren edizioa egin zen izenburua aldatuta: \"Gveroco Gvero\", datarik gabe eta zuzenketa eta aldaketa urri batzuekin.\nHirugarren edizioa 1864koa da; Baionan inprimatu zen Intxauspe kalonjearen eskutik, Bonapartek hala proposatuta. Hirugarren edizio horrek badu berezitasun bat: gaien hurrenkera aldatu egin zen eta testuan hainbat aldaketa barneratu ziren, errealismoa oso agerikoa zenean, bereziki.\nLaugarren edizioa Zarautzen inprimatu zen 1954an. Bertan ortografia modernoagoa baliatu zen eta bigarren edizioan egindako aldaketak ageri dira oraindik. Nazioarteko Eusko Ikaskuntzen Aldizkarian (1910) lehenengo edizioa argitaratzeari ekin zitzaion faksimile modura baina lana amaitu gabe geratu zen, aldizkaria argitaratzeari utzi baitzitzaion 1936an.\n1964. edizioa elebiduna da eta Donostian inprimatu zen 1643ko jatorrizkoari jarraiki. Itzulpena Aita Luis Villasantek egin zuen. Axularren lana Gipuzkoa, Bizkaia eta Nafarroara ere hedatu zen nahiz eta lapurtarrez idatzita egon.\n1820an, Aita A\u00f1ibarrok bizkaierazko bertsioa egin zuen baina ez zen argitaratu. Euskal-Esnalea delakoan hasi zen gipuzkerazko bertsioa ematen 1909an, baina hori ere lehenengo kapituluetan amaitu zen. Gaur egun \"Gero\" balio handiko liburutzat jotzen da eta aipagarria da edizio elebiduna Aita Luis Villasanteren hitzaurre batekin hornitzen dela. Axular eta bere obra goitik behera aztertzen da bertan. 1988an Euskaltzaindiak faksimile bat argitaratu zuen 1643an Bordelen argitaratutakoan oinarritua.\nSarrera.\nHauxe da liburuaren sarrera, hitzez hitz:\nIzenburuaren \u00abbi partetan partitua eta berezia\u00bb azpitituluak hainbat eztabaida ekarri ditu adituen artean. Axularrek \u00abIrakurtzaileari\u00bb izeneko atarikoan dioenez, bere nahia liburua bi liburukitan argitaratzea zen, baina liburuaren bigarren zatirik ez da inon ageri. Batzuen ustez, argitaratu gabeko bigarren zatia betiko galdutako testua da, antza. Beste batzuen iritziz, ostera, bi \"parte\" haiek liburuki bakarrean batera argitaratu bide ziren, bata bestetik bereizi gabe.\nGaiak.\nLiburu horretan aditu gorenetakoa Patxi Salaberri Mu\u00f1oa filologoak zortzi ataletan biltzen ditu pasarte antologiko nabarmienak:"}
{"id": "48221", "revid": "46380", "url": "https://eu.wikipedia.org/wiki?curid=48221", "title": "Lazarragaren eskuizkribua", "text": "Lazarragaren eskuizkribua edo Joan Perez Lazarragaren eskuizkribua paper sorta bat da, Joan Perez Lazarraga arabar idazleak 1567-1602 bitartean, gutxi gorabehera, idatzitako lanak biltzen dituena. XVI. mendetik iritsi zaizkigun euskarazko testu bakarretakoa dugu, eta Hego Euskal Herriko literatura idazlan zaharrena. Halaber, \"Euskal Herria\" (\"eusquel erria\") izena dakarren lehen testua dugu: eskuizkribu osoan, hiru aldiz ageri da.\nArtzain nobela batek eta 21 koplak osatzen dute. Guztira, 51 orri dira (111.000 karaktere inguru, 52 orrialde estandarren parekoa edo), gehienak euskaraz idatziak (%\u00a088 inguru), eta gainerakoak gaztelaniaz; baina pleguak ez daude osorik eta ezagutzen dugun zatian, gutxienez beste hamasei orri galdu dira, gehi aurretik agian zeudenak, artzain eleberria \"in media res\" hasten baita.\nEz dago garbi idazlana garai hartan argitaratu zen ala ez. \u00abPleguetan, txori paperetan, litekeena da[; b]aina koadernoa bera, orain ezagutzen dugun bezala, ez [zen] orduan argitaratzekoa\u00bb dio Gidor Bilbaok. \u00abIdazle ona [...] baina badirudi ez zituela bere euskarazko testuak argitaratu\u00bb idatzi zuen Henrike Kn\u00f6rrek.\nAurkikuntza eta aurkezpena.\nArgitaratu denez, Borja Aginagalde Olaizola donostiar artxibozain eta historialariak aurkitu zuen, Madrilgo zaharki-salerosle batenean; Gipuzkoako Aldundiak erosi zuen, eta 2004ko otsailaren 18an aurkeztu zuen jendaurrean.\nEskuizkribuaren aurkezpena gertakizun mediatiko garrantzitsua izan zen, erabat berria euskal filologiaren historian: hedabide guztietara iritsi zen aurkikuntzaren oihartzuna, eta berehalakoan izan zen denek ikusteko moduan, prentsaurrekoaren egun berean CD-ROM batean, eta handik egun gutxira Interneten. Adituen lehenbiziko txosten teknikoak ere handik bi egunera zeuden Interneten: Borja Aginagalderen estreinako paleografia- eta datatze-azterketa (1564tik 1567rako tartean Joan Perez Lazarragakok idatzia dela proposatzen zuen) eta Joseba Lakarra filologoaren atariko filologia azterketa (XVII. mendea baino lehenagoko euskal testu altxorraren tradizioan eskuizkribuak hizkuntzaren, dialektologiaren eta literaturaren azterketetarako duen garrantzia nabarmendu zuen).\nHedabideetan eman zitzaion oihartzun handi horrek, bada, badu izateko arrazoirik, euskal testuen tradizioan aspaldian izandako aurkikuntzarik garrantzitsuena izan baitzen, besteak beste arrazoi hauengatik:\nEskuizkribuaren datazioa.\nEskuizkribuaren datazioa ez da ziurra, baina badirudi Lazarragak gutxi gorabehera 1567tik 1602ra bitartean idatzitako lanak kopiatu dituela eskuizkribuan, ziur aski bere bizitzako azken urteetan. Baieztapen horren atzean, bi argudio nagusi dira: batetik, poema batzuk gaztetan idatziak direla iduri luke. \"Canci\u00f3n y copla echa por La\u00e7arraga en servicio de Madalena\" poemaren aurretik idatziriko sarrera gisakoa argia da 1567ko data zehaztean:\nBestetik, gutxienez poema baten arabera, eskuizkribua Lazarragaren bizitzaren bukaeran data liteke \"Mari Lopezco ederreza\" poeman, poetaren ama hilik dela aditzera ematen da: \u00abjuramentu eguiten jagot / obian da\u00e7an amari\u00bb. Hobian datzan ama Joan Perez Lazarragakoren ama baldin bada, datu horrek ezartzen du poeman \u2014eta ziur aski eskuizkribu osoan\u2014 data daitekeen azken gertaera, goizenik 1602. urtekoa izan litekeena. Izan ere, Elena Saez Erdo\u00f1akoa, poetaren ama, 1602ko \u00abAHPA. Protocolos Notariales, 2486, ff. 85-86\u00bb dokumentuan oraindik bizirik azaltzen baita, Gervasio di Cesarek jakinarazi zuenez.\nAzkenik, beste poema batzuek data ez hain zehatzak ezartzen dizkiote eskuizkribuari:\nEuskara.\nEuskalkia.\nEuskalkiari dagokionez, oso lan interesgarria da, Arabako euskararen testigantza delako. Orain arte egin diren azterketetan, mendebaleko euskalkiari \u2014eta, zehazkiago, Debagoiengo euskarari\u2014 lotuta dagoela ikusi da, baina beste euskalkietako ezaugarri askorekin. Bereziki, gipuzkeraren eta Nafarroa Garaiko Sakanako euskararen hainbat bereizgarri ditu. Rosa Miren Pagolaren hitzetan, \u00abmugako hizkera denik ere zail da ukatzen\u00bb. Izan ere, euskalkien arteko muga zen eskualde hori. Gainera, kontuan izan behar da garai hartan mendebaleko euskara orain baino askoz hurbilago zegoela beste euskalkietatik.\nEstatusa.\nManuel Larramendiz geroztik (XVIII. mendea), euskarak bazterreko erabilera izan du Hego Euskal Herriko eliteetan, eta lehenagoko garaietan ere Hegoaldean erabilera molde hori nagusi zela uste izan da. Lazarragaren eskuizkribuak eskema hori hautsi du:\nHitano zahar oinarrizkoaren lekukotasuna.\nXabier Kintana euskaltzainak azaldu duenez, Lazarragak bigarren pertsonari hika egiten dionean, horrek ez dakar gainerako adizki guztiak ere alokutibozko forman (hitanoan) jarri beharra. Konparazio baterako, Lazarragak bazekien \"hi haiz\" formaren ondoan \"ni nauk\" esan zitekeela, baina aldi berean zilegi zuela \"ni naiz\" ere erabiltzea. Hau da, Lazarragak hitanoaren bi eredu darabiltza:\nDirudienez, oinarrizko hitano hori (alokutiborik gabekoa) erabilera zaharrena da. Alokutibozko forma adizki guztietara XVI. mendea baino lehentxeago hasi zitzaigun hedatzen eta, hasieran, Euskal Herriko toki zehatz batzuetan baino ez. Euskaltzaindiak, bestalde, adizki alokutiboak arautu dituen arren, oraindik ez du arautu noiz eta nola erabili behar diren (\u00abEuskaltzaindiaren lana adizkeren formaren finkatzea izan da, eta ez da sartu erabilera arazoetan\u00bb). Beraz, euskara batuko araurik ez luke urratuko oinarrizko hitanoa erabiltzeak, nahiz eta aspalditik euskaran erabili ez den molde bat den.\nHori guztia kontuan hartuta, eta hitanoa izaten ari den atzerakada larria ikusirik, Xabier Kintanak proposatu du haurrei eta euskara ikasleei oinarrizko sistema hori irakastea, galbidean den hitanoa indarberritzearren, eta alokutibozko sistema konplexua errazago ikasteko oinarria izan dadin.\nHona hemen adibide batzuk, oinarrizko hitanoa (alokutibogabea) eta hitano osoa (alokutiboduna) euskara batuan aplikatuz:\nBerriz ere, Lazarragaren eskuizkribura etorrita, hona hemen erabilera alokutibodunaren adibide bat (hikako lau adizkiak letra lodiz nabarmendu ditugu; erdiko biak alokutiboak dira):\nEta hemen, erabilera alokutibogabea (hau da, \"oinarrizko hitanoa;\" hikako adizki bakarra \u2014lehenengoa\u2014 eta hitano osoan alokutiboak izan litezkeen hiru adizkiak letra lodiz nabarmendu ditugu):\nTestuaren egitura.\nEdukiari dagokionez, eskuizkribuko testu nagusian bi atal bereizten dira: lehenik artzain liburu bat (testu nagusiaren %\u00a032), gehienbat prosan idatzia, kantu moduko poemak tartekatuak dituen arren; bigarrenik, askotariko poema eta kantuen bilduma, haietarik 37 euskaraz idatziak, eta gainerako 9ak gaztelaniaz.\nArtzain liburua.\n\"Artzain liburua\"ren hasiera eta bukaera galdu dira. Artzain nobelak genero arrakastatsua izan ziren Europan XVI. mendean, eta Jorge de Montemayor portugaldarrak gaztelaniaz idatzitako \"Los siete libros de la Diana\" (1559) Europa osoan itzuli eta imitatu zuten; badirudi ildo horretan kokatu behar dela Lazarragaren prosa lana.\n\"Artzain liburua\"k, funtsean, amodio nahasien istorioa kontatzen du: Silberok Sirena maite du, Sirenak Doristeo (Dorido goitizena hartzen duena), Doristeok Silbia (Clarian goitizena hartzen duena), eta Silbiak Silbero (baina amodio kateak ez du beste alderako biderik). Beste pertsonaia batzuk hauek dira: ugazaba, Narvaez, Marte eta Kupido.\nPoema eta kantuen bilduma.\nAskotariko poema eta kantuak dira, haietarik 37 euskaraz idatziak, eta gainerako 9ak. gaztelaniaz. Baliteke hiru poema, beste letra batekin jaso direnak, bereak ez izatea, Estibalitz Sasiolarenak baizik; kasu horretan, euskaraz idatzi zuen lehenengo emakumezko izango litzateke.\nBilduma hori artzain liburua baino zailagoa da deskribatzeko eta sailkatzeko: gaiak, neurriak, jatorriak, poema herrikoiak eta kultu izan nahi dutenak... Gehienetan, erdiak baino gehiago, maitasun kontuak gai nagusia dira, baina badira erlijiozkoak, narratiboak, isekazkoak...\nPoema batzuen neurriak eta moldeak oso herrikoiak dira (eta ez dakigu Lazarraga den egilea ala herri tradiziotik jasoa bildu duen), baina beste batzuetan gaztelaniazko \"cancionero\" zahar eta berrietako neurriak eta moldeak hartzen ditu. Gaztelaniazko poema batzuetan, ziur dakigu ez direla Lazarragak asmatuak, plegu horietan bilduma osatzearren kopiatuak baizik. Euskarazko poema batzuei, berriz, aurkitu zaizkie ordainak beste hizkuntza batzuetan. Hortaz, azterketa sakonagoak behar dira ezer ziurrik esateko, baina badirudi koaderno berean bildu dituztela idazle batek baino gehiagok berek asmaturiko lanak eta beste nonbait ikasiak. Testu nagusiari dagokionez, badirudi Lazarraga dela idazlea; eta alboetako testuetan, agian Lazarraga eta geroagoko beste esku batzuk egon litezke."}
{"id": "48227", "revid": "105290", "url": "https://eu.wikipedia.org/wiki?curid=48227", "title": "1977ko Alemaniako Sari Nagusia", "text": "1977ko Alemaniako Sari Nagusia urte horretako Uztailaren 31n ospatu zen Hockenheimring zirkuituan."}
{"id": "48229", "revid": "1545", "url": "https://eu.wikipedia.org/wiki?curid=48229", "title": "Niki Lauda", "text": "Andreas Nikolaus \"Niki\" Lauda (Viena, Austria, 1949ko otsailaren 22a - Zurich, 2019ko maiatzaren 20a) auto-gidari profesional eta enpresaburua izan zen, 1 Formulako gidari izandakoa. Hiru aldiz irabazi zuen 1 Formulako munduko txapelketa.\nBizitza.\n1 Formulako gidari gisa, 1968an hasi zen automobilismoan, eta hurrengo urteetan 3 Formulan eta 2 Formulan aritu zen. 1 Formulako lasterketei dagokienez, hasieran March taldearekin parte hartu zuen (1971-1972 urteetan), eta gero BRM (1973), Ferrari (1974, 1975, 1976 eta 1977), Brabham (1978-1979) eta McLaren (1982-1985) taldeekin. 1974an lehen garaipenak erdietsi zituen Ferrarirekin Espainiako eta Herbehereetako sari nagusietan, eta 1975ean lehen aldiz izan zen 1 Formulako munduko txapelduna. 1976an bizitza galtzeko zorian izan zen Alemaniako Sari Nagusian izandako istripuagatik, eta erredura-orbainak geratu zitzaizkion aurpegian, baina hurrengo urtean munduko txapeldun izan zen bigarren aldiz. 1979an Brabham-Alfa taldean zegoela, 1 Formula utzi eta Lauda Air bere hegazkin-konpainiako lanetan murgildu zen, baina bi urte geroago konpainiak porrot egin zuen, eta berriro ere lasterketetara itzultzea erabaki zuen. 1984an hirugarren aldiz irabazi zuen 1 Formulako Munduko Txapelketa, baina hurrengo urtean betiko utzi zuen automobilismoko lehiaketa nagusia."}
{"id": "48230", "revid": "71150", "url": "https://eu.wikipedia.org/wiki?curid=48230", "title": "2007ko Letoniar Hauteskunde Presidentzialak", "text": "2007ko Letoniako hauteskunde presidentzialak 2007ko maiatzaren 31n izan ziren. Hauteskunde hauetan Valdis Zatlers, Aivars Endzi\u0146\u0161 garaitu zuen."}
{"id": "48232", "revid": "6327", "url": "https://eu.wikipedia.org/wiki?curid=48232", "title": "Letoniar Hauteskunde Presindentzialak (2007)", "text": ""}
{"id": "48233", "revid": "58701", "url": "https://eu.wikipedia.org/wiki?curid=48233", "title": "Ayrton Senna", "text": "Ayrton Senna da Silva (Sao Paulo, Brasil, 1960ko martxoaren 21a - Imola, Italia, 1994ko maiatzaren 1a) 3 munduko txapelketa eskuratu zituen 1 Formulako gidari brasildarra zen. 1984. urtean parte hartu zuen aurrenekoz munduko 1 Formula lehiaketa batean, bestelako mailetako lasterketetan garaipen ugari lortu ondoren. Aditu askoren ustez Juan Manuel Fangio ondoren izan den handiena izan da Senna; ikusgarria eta ausarta zen. Mundu lehiaketako 141 lasterketetan parte hartu zuen; horietako 65etan \"pole position \"izan zen irteeran, eta 41etan, berriz, lehena helmugan. Hiru aldiz izan zen irabazle munduko txapelketan (1988, 1990, 1991). 1994ko San Marinoko Sari Nagusia zela hil zen istripuz Imolako zirkuituan.\nLehen urteak eta hastapenak.\nSenna 1960ko martxoaren 21ean, astelehen batean, jaio zen, gaueko 2:35tan, S\u00e3o Pauloko Santana auzoko Pro-Matre amatasun ospitalean. Familia brasildar aberats bateko erdiko umea zen: bere aita (Milton Guirado da Silva) lurjabea eta fabrikajabea zen, eta ama Neide Senna da Silva zen. Arreba zaharrago bat zuen (Viviane) eta anai gazteago bat (Leonardo). Ezkertia zen. Sennaren ama inmigrante italiarren biloba zen, eta aitak T\u00edjolako (Almer\u00eda, Espainia) ama eta S\u00e3o Pauloko aita zituen."}
{"id": "48234", "revid": "512", "url": "https://eu.wikipedia.org/wiki?curid=48234", "title": "2007ko Siriako Hauteskunde Presidentzialak", "text": "2007ko Siriako hauteskunde presidentzialak maiatzaren 27an izan ziren eta Bashar al-Assad hautagai bakarra izan zen. Gobernuaren aurkako siriarrak abstentzioaren alde egin zuten.\nEmaitzak.\nBassam Abdel Majeed barne ministroaren arabera Assad botoen %97,62 lortu zuen.\nErantzun internazionala.\nEstatu Batuak gogor kritikatu zuten Siriar gobernua eta hauteskundeak, hautagai bakarra izatean askeak ez zirela esanez."}
{"id": "48237", "revid": "201", "url": "https://eu.wikipedia.org/wiki?curid=48237", "title": "Belgrado", "text": ""}
{"id": "48238", "revid": "201", "url": "https://eu.wikipedia.org/wiki?curid=48238", "title": "Espektro elektromagnetikoa", "text": ""}
{"id": "48239", "revid": "16242", "url": "https://eu.wikipedia.org/wiki?curid=48239", "title": "Maratoi", "text": "Maratoia lasterketa mota bat da, zehazki 42,195 km luze dena. Errepideko lasterketa nagusitzat jotzen da. Atletismo programan sartu zen Atenasen 1896an ospatu ziren Olinpiar Jokoetatik aurrera, gizonezkoen kategorian, eta 1984tik Los Angelesen emakumezkoen kategorian. 1908ko Olinpiar Jokoetan 40 km-tik 42,195 km-ra aldatu zen distantzia, Ingalaterrako Erreginak Errege Jauregiaren paretik igarotzea nahi baitzuen.\nBere jatorria Filipides soldadu greziarrari buruzko istorioan oinarrituta dago. Nekeak jota hil zen, Maratoitik Atenasera 40 kilometro egin ondoren, Persiar armadaren garaipenaren berri emateko. Egia esatera, Filipidesek Atenastik Espartara arteko bidea egin zuen laguntza eske, 213 kilometro inguru.\nEliud Kipchoge kenyarrak garai guztietako gizonezkoen maratoi-markarik onena du (2:01:39), 2018ko irailaren 16an Berlinen lortutakoa; eta Brigid Kosgei kenyarrak emakumezkoen markarik onena du (2:14:04), 2019ko urriaren 13an Chicagon lortutakoa.\nJatorria.\nKondairaren arabera, K.a. 490. urtean Greziak Persia garaitu zuen Maratoiko guduan. Garaipenaren berri albait arinen eman behar zioten Atenasi, eta Fidipidesen esku utzi zuten egiteko hori. Greziakoak lasterka egin zituen Maraton eta Atenas artean dauden 42 bat kilometroak, baita lehertuta amaitu ere. Helmugara iritsi zenean, \"\u201cirabazi dugu\u201d\" esan eta han bertan hil zen.\nHerodoto greziar historialariak, ordea, bestelako istorioa kontatu digu: Fididipesen egitekoa Espartako armadari laguntza eskatzea omen zen. Persiar soldaduek bidean aurkitu zuten guztia suntsitu eta Atenasera iritsiak ziren. Espartaren babesa lortu ezean, jai zuten greziarrek. Fidipesek bi egun behar izan zituen Atenastik Espartara zeuden 240 kilometroak egiteko; alferrik, gainera, zeren eta Artemisaren omenezko jaialdia antolatzen ari zirela-eta Atenasi laguntzea uko egin baitzioten Espartakoek. Fidipesek 240 kilometroak egin behar izan zituen atzera, burumakur, albiste txarrak baitzeramatzan etxera.\nMunduko Maratoi Nagusiak.\n\"World Marathon Majors\" (WMM) izenarekin ezagutzen dira munduko maratoi lasterketa nagusiak. Zortzi probak osatzen dute."}
{"id": "48240", "revid": "201", "url": "https://eu.wikipedia.org/wiki?curid=48240", "title": "Maratoilari", "text": ""}
{"id": "48243", "revid": "1150", "url": "https://eu.wikipedia.org/wiki?curid=48243", "title": "Marylin Monroe", "text": ""}
{"id": "48244", "revid": "499", "url": "https://eu.wikipedia.org/wiki?curid=48244", "title": "Molotov", "text": ""}
{"id": "48245", "revid": "446016", "url": "https://eu.wikipedia.org/wiki?curid=48245", "title": "Po ibaia", "text": ""}
{"id": "48246", "revid": "446018", "url": "https://eu.wikipedia.org/wiki?curid=48246", "title": "Marshall uharteak", "text": ""}
{"id": "48247", "revid": "446020", "url": "https://eu.wikipedia.org/wiki?curid=48247", "title": "Ozeano Artiko", "text": ""}
{"id": "48248", "revid": "62526", "url": "https://eu.wikipedia.org/wiki?curid=48248", "title": "Lammi", "text": "Lammi herriari buruz lehen datuak, 1374. urteko esku-izkribu batzuetan aurkitzen ditugu. Herriak bere ohiturak jarraitu egin ditu ordudanik, baina egoera berrietara ongi moldatzen den herria dela ikusi dugu. 5 584 biztanleko herri txikian zerbitzuetan, basogintzan eta nekazaritzan lan egiten dute biztanle gehienek eta Lammi bere garagardo beltz goxoagatik ere dugu ezaguna.\nZer ikusi.\nLammi eta Mommilako Elizak.\nLehenengoa 1490-1510 urte bitartean eraikia. Erromaniko eta gotiko estiloak nahasten ditu. Duela gutxi berreskuratua izan da.\nMommilako eliza berriz, 1904. urtean eraikia izan zen, eta gaur egungo eliza nagusia da, izan ere Lammikoan debekatua dago sartzea eta kanpo-estrukturagatik ezaguna da.\nEvo zentroa.\nTuristentzako zentro paregabea da. Bertan txangoak antolatu egiten dituzte basoetan zehar, eta arrantza egiteko aukera dago, garaiaren arabera. Udaberria da urtarorik onena."}
{"id": "48249", "revid": "201", "url": "https://eu.wikipedia.org/wiki?curid=48249", "title": "Vyacheslav Molotov", "text": ""}
{"id": "48250", "revid": "15795", "url": "https://eu.wikipedia.org/wiki?curid=48250", "title": "Nafar Legebiltzarkideen zerrenda", "text": ""}
{"id": "48253", "revid": "15795", "url": "https://eu.wikipedia.org/wiki?curid=48253", "title": "Nafarroako parlamentarien zerrenda 2003-2007ko legegintzalidan", "text": ""}
{"id": "48254", "revid": "56334", "url": "https://eu.wikipedia.org/wiki?curid=48254", "title": "Hermann Hesse", "text": "Hermann Hesse, , (Calw, Baden-W\u00fcrttemberg, Alemania, 1877ko uztailaren 2a - Collina d'Oro, Ticino, Suitza, 1962ko abuztuaren 9a ) Alemanian jaiotako poeta, idazle eta margolaria izan zen, suitzar nazionalitatea ere eduki zuena. Thomas Mannekin batera, Hesse alemaniar literaturaren berritzaile nagusien artean dago. 1946an Literaturako Nobel Saria jaso zuen. \nBizitza.\n1877an, Alemaniako Cawl herrian jaio zen, protestante erlijioko familia elizkoi batean, gurasoak Indian misiolariak izandakoak ziren. Aitak horrela nahi zuelako, apaizgaitegi batean egin zituen ikasketak. Oso ikasle ona izan zen, baina elizako arauak ez zituen atsegin. Munduak ezarritako betebeharrak bete nahiaren eta bere buruarekin ados bizi izan nahiaren arteko borroka izan zen bere pentsamenduaren aztergai eta idazgai nagusia, bere lehen eleberrian azaltzen den bezala: \"Peter Camenzind\" (1904)\nApaizgaitegia utzi ondoren, hainbat lanbidetan aritu zen, eta kazetari moduan hasi zen azkenean. Garai hartan, bere bigarren eleberria argitaratu zuen: \"Unterm Rad\" (1906, \"Gurpilaren azpian\"), gizarte arauei aurre egin behar dion idazle baten patuari buruzkoa. Ondoren, \"Gertrud\" (1910) eta \"Rosshalde\" (1914) argitaratu ziren. \n1911n, Sri-Lanka eta Indonesiara bidaiatu zuen, arrazoi hauengatik: bere ezkonbizitza krisian zen, eta krisian ziren, halaber, Europako kultura eta politika. Bidaiak eragin handia izan zuen bere pentsamenduan. \nLehen Mundu Gerran, Suitzara joan zen, eta militarismoaren, nazionalismoaren eta gerraren aurka egin zuen. 1923an, Suitzako herritartasuna hartu zuen eta Ticinon jarri zen bizitzen. Bertan, nazismoaren aurka borrokatuko zuen, hainbat lan idatzi zituen eta nazioarteko korrespondentzia mantendu zuen. \nBizitza pribatua.\nHiru aldiz ezkondu zen: 1904an Mar\u00eda Bernouille-rekin, 1924an Ruth Wenger-rekin eta 1931an Ninon Dolbin-ekin. Lehenengo ezkontzatik hiru seme-alaba jaio ziren. B\u00e4rbel Reetz idazleak Herman Hesseren emazteei buruz idatzi zuen liburuan jasotzen du pertsona zaila zela senideekiko harremanetarako, eta hiru emakume horiek idazlearen obran izandako garrantzia ere azpimarratu zuen.\nSuitzan hil zen, 1962ko abuztuaren 9an, 85 urte zituela.\nLana.\nIdazlearen ospea \"Demian\" (1919) eleberriarekin zabaldu zen mundu osoan. Eleberrian nabarmena da Hesseren identifikazioa bere lagun Carl Jung-en psikoanalisi aldaera berriarekin. Bere bi hurrengo eleberriekin ere izugarrizko arrakasta izan zuen: \"Siddhartha\" (1922), Budaren lehen urteei buruzko parabola bat, eta \"Der Steppenwolf\" (1927, \"Estepako otsoa\"), bere kontraesanek erotzeraino daramaten artista bati buruzko lekukotasun urragarria. Azkeneko eleberria, \"Das Glasperlenspiel\" (1943), idatzi zuen zailena eta luzeena da, bizitza kontenplatiboaren eta egunerokotasunaren arteko gatazken beste azterketa bat. 1946an Literaturako Nobel saria irabazi zuen.\nLirika sutsuz eta aberatsez idatzitako prosa landuan, Hessek arrazoiaren eta sentimenduen, sentsualitatearen eta espiritualitatearen arteko dialektika zabala azaldu zuen. Europako abangoardiazko jarrerei aurrea hartu zion pentsamenduaren osagai irrazionalengana zuen jakin-minagatik, eta baita sortaldeko mistizismoaren forma batzuengana zuen interesagatik. Agian, horregatik izan du horrenbesteko arrakasta belaunaldi gazteen artean."}
{"id": "48255", "revid": "62526", "url": "https://eu.wikipedia.org/wiki?curid=48255", "title": "Loppi", "text": "Loppi 7 973 biztanleko herri txikia da. Finlandiera da hizkuntz nagusia eta bakarra bertan. Herria, hiru \"auzo\" desberdinetan ezberdintzen da: \"Loppi\" (Kirkonkyl\u00e4), \"Launonen\" eta \"L\u00e4yli\u00e4inen\". Biztanleen gehiengoa bertan bizi da baina beste erdigune batzuk ere bereizten dira \"Kormu\" eta \"Tev\u00e4nt\u00f6\" bezalakoak.\nZer ikusi.\nKareliatik Loppira iragan zuten \"Marshal Mannerheim\" ehiza elkartea eta Punelia lakuaren hertzean dago kokaturik honen sedea.\nFSAA.\n\"FSAA\"-ren (Finlandiako Kirol Hegazkintza Akademia) kokalekua da ere, eta hegazkin militarren esposizio batzuk egon ohi dira, R\u00e4ysk\u00e4l\u00e4 pistan.\nSanta Pirjo eliza.\nSanta Pirjo eliza Finlandiako zurazko eliza zaharrenetakoa da, 300 bat urte ditu."}
{"id": "48256", "revid": "105290", "url": "https://eu.wikipedia.org/wiki?curid=48256", "title": "Renko", "text": "Renko Finlandiako munizipio bat da. Kanta-Hameko eskualdean dagoena, Hegoaldeko Finlandian. Herria, kondaira eta inguruko basoen misterioen nahasketa da.\nBikingoak ezarri ziren lehenbizi Finlandiako leku misteriotsu honetan eta beraien merkataritza-bidearen parte bihurtu zen berehala.\nZer ikusi.\nSt. Jacob eliza.\n1487. urtean eraikitako eliza Donejakue Bidean parte da Finlandian, Turku gaztelua eta H\u00e4me gazteluaren erdian kokaturik. Uztailaren 25a da elizako patroiaren eguna.\n1985. urtean berregiratua izan zen eliza.\nOxen Tren museoa.\nBertatik igarotzen zen antzinako trenaren erakusketa interesgarria. Trenak antzinean Finlandiako herrixkak batzeko balio izan zuen eta bere garrantzia kontuan hartuta, oso ohikoa da tren erakusketaren bat aurkitzea bertako herrietan, eta Renkokoan itxura honeko trena iraunarazia izan da gaurdaino."}
{"id": "48277", "revid": "512", "url": "https://eu.wikipedia.org/wiki?curid=48277", "title": "Isotopo taula (zatikatua)", "text": "Ondorengo isotopo taulek elementu kimikoen isotopo ezagun guztiak azaltzen dituzte zenbaki atomikoaren arabera ezker-eskubi eta neutroi kopuruaren arabera goitik-behera antolaturik. (Isotopoei buruz gehiago jakiteko ikusi isotopo arikulua).\nBiziraupena isotopoaren kolorearen arabera antzeman liteke. Hertz koloreztatua duen isotopoa elementu horren isotopo egonkorrena da.\nTaula guzti hauek bat eginik isotopo taula bateratu batean ikus litezke.\nTaula hauetako datuak Brookhaven National Laboratory (Brookhaven-eko Laborategi Nazionala) instituziotik datoz. Laborategi honen web orrialdean (Table of Nuclides) gutxi gorabehera 3000 nukleidori buruzko datuak eskuragarriak dira."}
{"id": "48280", "revid": "105290", "url": "https://eu.wikipedia.org/wiki?curid=48280", "title": "Afrika Erdiko Errepublikaren banaketa administratiboa", "text": "Afrika Erdiko Errepublikaren banaketa administratiboa 14 prefektura administratibotan (\"pr\u00e9fectures\"), 2 prefektura ekonomikotan (\"pr\u00e9fectures economique\") eta autonomia udalerri baten banatua dago.\nPrefekturak azpiprefekturatan (\"sous-pr\u00e9fectures\") osatua daude, guztira 71.\nPrefekturak.\n14 prefekturak (hiriburuak parantesi artean):\nBi prefektura ekonomikoak:\nHiriburua, Bangui, udalerri banandua da.\nAzpiprefekturak.\n71 azpiprefekturak prefekturaka:"}
{"id": "48283", "revid": "1545", "url": "https://eu.wikipedia.org/wiki?curid=48283", "title": "CFA libera", "text": "\"Artikulu hau Afrikako zenbait herrialdeetako dibisari buruzkoa da; beste esanahietarako, ikus \u00abLibera\u00bb.\"\nCFA frankoa (Frantsesez \"Franc CFA\") kolonia frantsesak izan ziren hamabi herrialde afrikarretan erabiltzen den dirua da. Zenbait kolonia portugaldar eta espainiar ohitan ere erabiltzen da. ISO kodea XAF da Afrikako Erdialdeko bankuarentzat eta XOF Afrikako Mendebaldeko bankuarentzat.\nEuroarekin truke neurri tinkoa dauka: 100 CFA francs = Franko 1 = 0,152449 euro; edo euro 1 = 655,957 CFA Frankoak.\nBalio bera izan arren, ekialdeko CFA frankoak ez dira mendebaldeko CFA frankoko herrialdeetan onartzen, ezta alderantziz ere.\nIzena.\n1945 eta 1958 artean CFA \"Colonies fran\u00e7aises d'Afrique\" (Frantziako Kolonia Frantsesak) esan nahi zuen. 1958 eta herrialde horien independentzia arte, \"Communaut\u00e9 fran\u00e7aise d'Afrique\" (Frantziako Komunitate Frantsesa) esan nahi zuen. Egun, \"Coop\u00e9ration financi\u00e8re en Afrique centrale\" (Erdi Afrikako Kooperazioa) esan nahi du.\nSorrera.\n1945an sortu zen, CFP Frankoarekin batera, Bigarren Mundu Gerra ondoren Frankoaren ahultasuna baitzen."}
{"id": "48284", "revid": "105290", "url": "https://eu.wikipedia.org/wiki?curid=48284", "title": "Genoma", "text": "Genoma espezie edo banako baten material genetikoaren multzoa da, hau da gene multzoa. Hauek azido nukleikoko molekulaz osatuak daude: azido desoxirribonukleikoz (ADN edo DNA) eta azido erribonukleikoz (ARN edo RNA).\nGiza genoma 46 kromosomatan banatua dago, hau da, 22 autosoma pare eta bi kromosoma sexual.\nHitza 1920an sortu zuen Hans Winkler-ek, Hanburgoko Unibertsitateko Botanika irakasleak, gene eta kromosoma hitzak elkartuz.\nEzaugarriak.\nPlaneta honetan behintzat, bizia proteinetan eta azido nukleikoetan oinarrituta dago. Azido nukleikoak, DNAa eta RNAa, proteinak egiteko informazioa gorde eta kudeatzen dute. Kodea berez DNAa da. Informazioa RNA-molekula batean kopiatzen da eta erribosometara garraiatzen da. Han beharrezko zatiak hautatu eta elkartu egiten dira proteinak sortzeko. Proteinak gorputzeko prozesu guztiak egingo dituzte, azido nukleikoen sintesia eta kudeaketa barne.\nZelulen antolaketa hori ikusita, zientzialariek genomaren kodea ulertzeko eta irakurtzeko proiektuak garatu zituzten. ADN-puska batean zegoen sekuentzia proteinak nola kodetzen zuen aspaldian ulertu zuten. Morse hizkuntza balitz bezala, ADNaren baseak hirunaka aminoazido jakinen kodeak osatzen dituzte. Hurrengo urratsa genomaren sekuentzia guztia irakurtzea zen. Horretarako, ADNa zelulen nukleotik erauzi behar da, han bilduta baitago.\nIzan ere, zelula guztiek izakiaren informazio osoa dute, erabili behar duena zein behar ez duena. Adibidez, pertsona baten begietako kolorea zehazten duten geneak begietako zeluletan ez ezik, gibelaren zeluletan ere badago. Gibelak ez du informazio hori erabiliko, baina hantxe dago. Eta gorputzaren zelula guztietan dagoenez, ikertzaileek odol- edo semen-lagin bat nahikoa dute genoma erauzteko.\nOsagaiak.\nADNa zelularen nukleoan dago bere buruaren inguruan kiribilduta eta X-itxura duten egiturak osatzen. Egitura horiek kromosomak dira. Kromosoma-kopurua ezberdina da beste espezieetan, genomaren tamainaren arabera. Bakterioek, adibidez, izaki bizidun sinpleenak dira eta informazio genetiko osoa \u2018kromosoma\u2019 bakar batean dute antolatuta.\nGeneak.\nKromosoma bakoitzak informazio jakin bat du. Izan ere, ez dira denak tamaina berekoak. Baina informazio hori ez dugu oraindik guztiz ulertzen. Badira zati handiak informazio erabilgarririk ez dutenak edo guk interpretatzeko modukoak ez direnak (introi izenekoak).\nDena dela, jakina da beste zati askok proteinak osatzeko kodea gordetzen dutela (exoi izenekoak). Proteina bat kodetzen duen kromosoma zatiari gene deritzo. Zelulak une bakoitzean behar duen proteina sintetizatzeko, beraz, gene egokiaren informazioa irakurri eta erribosometara bidaltzen du. Hortik abiatuta erribosomak osatuko du proteina. Prozesu horri genearen adierazpena deritzo.\nTeoria oso sinplea bada ere, genea adierazteak urrats konplexuak ekartzen ditu. Gene bat ez da beti kromosomaren zati bakarra izaten. Askotan, informaziorik gabeko zatiak dituzte tartekatuta. Gainera, hainbeste informazioren artean gene egokia bilatzea oso lan geometriko zaila suertatzen zaigu. Zientzialarien ustez, kromosomen hiru dimentsioko egitura zehazki jakitea ezinbestekoa da prozesua ulertzeko.\nBestalde, generik kodetzen ez duten genomaren zatia ere handia da. Horri ADN-zaborra deitu izan zaio. Baina zati horrek betetzen dituen beste funtzio batzuk ere daude tarteka.\nADNaren egitura.\nGeneak ADN-puskak besterik ez dira. Azken batean, zelulak duen informazioa ulertzeko molekulari so egin behar zaio.\nInformazio genetikoa gordetzen duen molekula luzea bata bestearen inguruan kiribilduta dauden bi adarrez osatuta dago. Bi adarrak hidrogeno-zubiez lotuta daude, hau da, oso sendoa ez den lotura, baina egitura asko egonkortzeko balio duena. Lotura hori ez da ausazkoa; adar batean dagoenak bestean egon behar duena zehazten du eta, horregatik, informazioa bikoiztuta dago.\nInformazioa bi adarretan bikoiztuta antolatzea oso estrategia egokia da zelularentzat. Ugaldu behar duenean, informazio hori guztia kopiatu behar du, eta hori egiteko, bi adarrak banatu eta bakoitzari une horretan egindako adar berri bat eransten zaio. Adar berria egiteko, zaharraren informazioa hartzen da eredutzat eta hasierako egituraren kopia zehatza lortzen da.\nAdar bakoitzak bi osagai ditu: kiribil-itxura ematen dion euskarria eta informazioa bera kodetzen duten base nitrogenatuak. Euskarria fosfatoak eta desoxirribosa-molekulak aldizkatzen dituen katea da. Bi osagai horien egiturek helize-itxura ematen diote. Base nitrogenatuak informazioa kodetzen duten egiturak dira. Adar baten base bakoitzak bestean dagoen batekin lotzen da. Horrela, euskarria kiribilaren kanpoaldean kokatzen da eta baseak (informazioa) barrualdean.\nBase nitrogenatuak.\nADNaren bi adarrak erdialdean kokatuta dauden base nitrogenatuek lotzen dituzte. Loturak hidrogeno-zubien bitartekoak dira, hau da, adar batean dagoen hidrogeno-atomo baten eta gertu dagoen bestearen oxigeno- edo nitrogeno-atomo baten arteko elkarrekintza elektrostatikoa.\nEz dira oso lotura sendoak. Izan ere, DNAaren funtzioak horrelako egitura eskatzen du. Alde batetik bi adarrek elkarri helduta egon behar dute, baina, bestetik, entzima-talde batek informazioa irakurtzeko edo kopiatzeko banatu behar dituenean ez du eragozpen handirik izan behar.\nADN-kateak lau base nitrogenatu erabiltzen ditu informazioa kodetzeko, adenina (A), guanina (G), zitosina (C) eta timina (T). Baseen artean oso lotura espezifikoak sortzen dira eta arrazoia horien egituretan dago. Adenina eta guanina bi eraztunez osatutako molekulak dira eta beste biak eraztun bakarrekoak. Gainera, adeninak eta timinak bi hidrogeno-zubi sortzeko ahalmena dute eta guaninak eta zitosinak, aldiz, hiru.\nHorrek esan nahi du azken biek adeninak eta timinak baino lotura zertxobait sendoagoak sortzen dituztela. Horrela, lotzen diren bikoteak A-T eta G-C dira eta, gainera, ez dago beste konbinazioa gertatzeko aukerarik.\nBaseen barne-egitura horren bitartez, DNAaren molekulak informazio kodetua gordetzen du. Entzimek baseen segida irakurri, interpretatu eta informazio hori erribosometara bidaltzen dute han proteina berriak egin daitezen. Azpimarratzekoa da naturak kode genetikoa baseen lotura-sistema horren eskutik antolatu duela eta oso konponbide interesgarria dela, DNAaren adar bateko kodeari beste adarrean kode osagarri espezifikoa dagokiolako.Adibidez, adar bateko GCCTCAT base-sekuentzia, nahitaez, beste adarreko CGGAGTA sekuentziarekin parekatuta dago. DNA-katea kopiak egiteko egitura ezin egokiagoa da. Eginkizun horretan jarduten diren proteinek kodea erraz irakurtzen dute, baseen tamainan eta lotura-indarrean oinarriturik. Esate baterako, hiru lotura egiten dituen molekula handia (bi eraztunduna) nahitaez guanina izango da; bi loturako molekula txikia timina; eta abar.\nHidrogeno-zubiak.\nBaseen nitrogenoak eta oxigenoak elektroiak (karga elektriko negatiboa) erakartzeko joera handia dutenez, neurri batean bere ingurua negatiboki kargatuta gelditzen da. Hidrogeno-atomoetan aurkako efektua gertatzen da, elektroiak erakartzeko joera txikia dutelako. Horrela, hidrogeno-atomo baten ingurua positiboki kargatuta izaten da. Beraz, bi atomo horiek elektrostatikoki elkar erakartzen dute eta lotura fisikoa sortzen dute. Lotura hori, ordea, ez da lotura kimikoak bezain indartsu edo sendoa eta, horregatik, aktibitate biologikoan beharrezkoak diren lotura ahulak sortzen dituzte."}
{"id": "48285", "revid": "512", "url": "https://eu.wikipedia.org/wiki?curid=48285", "title": "Silvia Jato", "text": "Silvia Jato (Lugo, Espainia, 1971ko ekainaren 6a - ) espainiar modelo eta telebista aurkezlea da. Madrilgo CEU San Pablo Unibertsitatearen bitartez Ekonomia eta Enpresa Zientzietan lizentziatua da. Hainbat telebista saio aurkeztu ditu, tartean Noche de Impacto, Pasapalabra eta Alla t\u00fa."}
{"id": "48286", "revid": "105290", "url": "https://eu.wikipedia.org/wiki?curid=48286", "title": "Alliance Fran\u00e7aise", "text": "Alliance Fran\u00e7aise frantsesa eta Frantziako kultura sustatzeko helburua duen erakundea da. Bere zeregin nagusia frantsesa bigarren hizkuntza bezala irakastea da. Aliantzaren egoitza nagusia Parisen dago.\nErakunde hau Parisen 1883ko uztailaren 21ean sortu zuten gizon ospetsu talde batek. Haien artean Jules Verne, Louis Pasteur, Ferdinand Marie Lesseps, Ernest Renan eta Armand Colin zeuden. Dirua aretoak alokatzetik, eskolak eskaintzetik eta Frantziako gobernutik lortzen du.\n440.000 ikasle baino gehiago ikasten dute frantsesa erakunde honekin. Aliantzak hizkuntza hau erabiltzeko gaitasuna frogatzen duten agiriak ematen ditu. Maila eta azterketa ugari eskaintzen dira."}
{"id": "48288", "revid": "1545", "url": "https://eu.wikipedia.org/wiki?curid=48288", "title": "1988ko Frantziako Hauteskunde Presidentzialak", "text": "1988ko Frantziako Hauteskunde Presidentzialak apirilaren 24an eta maiatzaren 8an izan ziren. Fran\u00e7ois Mitterrand eta Jacques Chirac izan ziren hautagai nagusiak. Mitterrand lehenengo itzulian lehenengo alderdia izan zen, bigarrenetik urrun, alderdi komunistaren beherakadari esker. Bigarren itzulian berriz gehiengoa estuagoa izan zen. Hala ere Mitterrand presidentea bilakatu zen.\nEmaitzak.\nLehenengo itzulian:\nBigarren itzulia:"}
{"id": "48289", "revid": "96586", "url": "https://eu.wikipedia.org/wiki?curid=48289", "title": "Kira Mir\u00f3", "text": "Kira Garc\u00eda-Beltr\u00e1n Mir\u00f3 (Santa Br\u00edgida, 1980ko martxoaren 13a - ) espainiar aktore eta telebista aurkezlea da."}
{"id": "48291", "revid": "58701", "url": "https://eu.wikipedia.org/wiki?curid=48291", "title": "Juan Manuel Fangio", "text": "Juan Manuel Fangio (Balcarce, Buenos Airesko probintzia, 1911ko ekainaren 24a - Buenos Aires, 1995eko uztailaren 17a) 1 Formulako argentinar gidaria izan zen, 1950eko hamarkadako onena eta historiako onenetakoa. Bost munduko txapelketa irabazi zituen, 46 urte geroago Michael Schumacherrek hautsi zuen errekorra ezarriz. Munduko txapelketa lau talde ezberdinekin (Alfa Romeo, Maserati, Mercedes eta Ferrari) irabazi duen bakarra da.\nBiografia.\nGurasoen nahiaren kontra hasi zen auto lasterketetan parte hartzen. 1939an lehen automobila erosi ahal izan zuen herriko bizilagunen laguntzari esker. Argentinako lasterketetan hasi zen lehenengo, eta ondoren, nazioartean. 1951n 1 Formulako munduko lasterketa irabazi zuen lehen aldiz. Gerora, beste lau aldiz izan zen munduko onena, 1954tik 1957ra. 60 titulu baino gehiago lortu ondoren, 1958an utzi zituen lasterketak, 47 urte zituela.\nArgentinan heroitzat izan dute. Hil zenean, Argentinako lehendakari Carlos Sa\u00fal Menemek haren gorpua Casa Rosadan beilatuko zela erabaki zuen."}
{"id": "48293", "revid": "201", "url": "https://eu.wikipedia.org/wiki?curid=48293", "title": "Anglet Hormadi Elite", "text": ""}
{"id": "48294", "revid": "1830", "url": "https://eu.wikipedia.org/wiki?curid=48294", "title": "Jon Abril", "text": "Jon Abril Olaetxea (Bera, Nafarroa, 1975) kazetaria, bertsolaria, politikaria, idazlea eta dokumentalgilea da. 2019an Elhuyar Fundazioko zuzendari nagusi izendatu zuten.\nKazetari eta kultur dinamizatzaile gisa jardun ondoren, Aralarren politikari hasi zen. Berako alkateordea izan da 2003 eta 2007 urteen artean, eta baita 2011 eta 2015 urteen artean ere. 2007-2011 legegintzaldian ere zinegotzi gisa jardun zen.\nBiografia.\nAralarreko koordinatzaileordearen kargua hartu zuen 2006ko azaroan Bilboko Euskalduna jauregian ospatu zen \"Ezkerraberri\" Aralarren III. kongresuan zuzendaritzakide hautatua izan eta gero.\nKazetari gisa hainbat hedabidetan jardun izan da, erredaktore eta kolaboratzaile lanetan, besteren artean, Argian, Egunkarian, Xorroxinen, Nabarran, Euskalerria Irratian eta Bortzirietako Ttipi-Ttapa telebistan. Azken honetan ari zela, 2000ko abuztuaren 17an, Audientzia Nazionalaren kanpoaldean akreditazio gabe grabatzeagatik, ETA erakunde armatuarekin kolaboratzeagatik epaitu zuten.\n2002an Mariano Izeta elizondoarraren biografia argitaratu zuen Bidegileak sailean (Eusko Jaurlaritza)\n2003an \"Helloak Txinan\" liburua argitaratu zuen Txalaparta argitaletxearekin, Asiako herrialdera egindako bidaiaren kronika.\n2016. urtean zerbitzari lanera erbesteraturiko emakumeen lekukotasun eta omenaldi den \"Neskatoak\" izeneko dokumentala zuzendu zuen.\nNafarroako eta Euskal Herriko Bertsolari Txapelketetako epaile lanetan jardun da 1995etik gaur egun arte.\nEuskokultur Fundazioan ari da, lehenik aholkulari gisa eta gero patronatukide, eta 2019ko ekainean, Elhuyar Fundazioko zuzendari nagusi izendatu zuten.\n2021eko Tene Mujika sariaren bidez, 2022anm \"Isildutako eskuak\" liburua argitaratu zuen. Bertan gerra osteko emakume langileen kontakizuna egiten da."}
{"id": "48295", "revid": "15795", "url": "https://eu.wikipedia.org/wiki?curid=48295", "title": "Pilota (kirola)", "text": ""}
{"id": "48296", "revid": "201", "url": "https://eu.wikipedia.org/wiki?curid=48296", "title": "Kali joko", "text": ""}
{"id": "48297", "revid": "201", "url": "https://eu.wikipedia.org/wiki?curid=48297", "title": "Kali-joko", "text": ""}
{"id": "48298", "revid": "105290", "url": "https://eu.wikipedia.org/wiki?curid=48298", "title": "Isotopo taula (osoa)", "text": "Ondorengo isotopo taula elementu kimikoen isotopo ezagun guztiak azaltzen ditu zenbaki atomikoaren arabera ezker-eskubi eta neutroi kopuruaren arabera goitik-behera antolaturik. (Isotopoak zer diren jakiteko ikusi isotopoei buruzko artikulua).\nBiziraupena isotopoaren kolorearen arabera antzeman liteke. Hertz koloreztatua duen isotopoa elementu horren isotopo egonkorrena da.\nTaula hau zatikaturik ikusi nahi baduzu joan zaitez isotopo taula zatikatuaren orrialdera.\nTaula honetako datuak Brookhaven National Laboratory (Brookhaven-eko Laborategi Nazionala) instituziotik datoz. Laborategi honen web orrialdean (Table of Nuclides) gutxi gorabehera 3000 nukleidori buruzko datuak eskuragarriak dira.\nTaula hau .png formatuan ikusi nahi baduzu sakatu hemen."}
{"id": "48299", "revid": "96586", "url": "https://eu.wikipedia.org/wiki?curid=48299", "title": "Pilar Rubio", "text": "Pilar Rubio (Torrej\u00f3n de Ardoz, Madril, Espainia, 1978ko martxoaren 17- ) espainiar aktore, modelo eta erreportaria da. Telebistan eta filmetan parte hartu baino lehen, iragarkietan agertzen zen. 2007ko ekainaren 30ean bere lehenengo programa aurkezten zuen: \"La Ventana Indiscreta\"."}
{"id": "48300", "revid": "1659", "url": "https://eu.wikipedia.org/wiki?curid=48300", "title": "Gene", "text": "Genea DNAaren zati bat da (edo RNAaren zatia, hainbat birusen kasuan), kate polipeptidiko bat edo proteina bat sortzeko beharrezkoa den informazioa duena. DNA molekula zeluletako kromosometan dagoenez, geneak ere kromosometan daude. Horregatik, geneak herentziako informazioa duten unitate biologikoak direla ere esaten da, kromosometako leku finko batean daudenak (locus izeneko lekuetan). Espezie baten geneen multzoari genoma deritzo.\nHistoria.\nWilhelm Johannsen izan zen lehena gene hitza aipatzen, 1909an, Gregor Mendelek garatutako kontzeptuan oinarrituta. Haren arabera, genea herentziaren unitate diskretua da. Gene terminoaren etimologiari dagokionez, hitza grekotik eratorria da \"genesis\" (jaiotza) edo \"genos\" (jatorria); eta genetika hitza William Batesonek erabili zuen, 1905ean. Genearen kontzeptuak lehen aldiz proposatu zenetik gaur egunera arte bilakaera sakona izan du, eta, horren ondorioz, gene terminoaren definizio bat baino gehiago dago.\nTerminoaren hasierako deskribapenen arabera, genea ezaugarri jakin bat zuzentzeko ahalmena duen faktorea da, eta ezaugarri horren heredagarritasuna bideratzen du. Mendelek erakutsi zuen landareak gurutzatutakoan, zenbait ezaugarri, hala nola ilarren kolorea edo forma, ez direla nahastuta agertzen ondorengoetan, horren ordez, entitate bereizgarri eta diskretu modura transmititzen direla ondorengoetara. Haren lanak honako hau ere erakutsi zuen: ezaugarrietan behatutako aldaketak faktore heredagarrien aldaketek sortzen zituztela (egun esango genukeen bezala, fenotipoa genotipoak sortzen duela). Hasierako genetistentzat, beraz, geneak entitate abstraktuak ziren, eta haien existentzia fenotipoak belaunaldiz belaunaldi transmititzen ziren eran islatuta geratzen zen (fenotipoa organismo batean behagarri den edozein ezaugarri da, hala nola haren nolakotasun morfologikoak, biokimikoak, fisiologikoak, garapena, portaera, etab; genotipoa, berriz, zelula edo indibiduo baten eduki genetikoa da, hots, indibiduoaren alelo-osaketa espezifikoa).\nHandik gutxira, Morgan eta bere ikasleak gai izan ziren geneak kromosometan linealki antolatuta zeudela azaldu eta lehen gene-mapa eraikitzeko. Haientzat, geneak kromosometan, arrosario-bihien modukoak ziren. Bestalde, Beadle eta Tatumek, 1941ean, frogatu zuten gene espezifikoek proteina espezifikoak kodetzen dituztela, eta gene bat, entzima bat deritzon hipotesia zabaldu zuten. Honela, genearen ikuspuntu klasikoak zera dio: \"genea kromosometan lerrokatuta dagoen informazio heredagarriaren unitatea da, eta proteina bakarra kodetzen du\".\nHerentziak oinarri fisikoa eta molekularra duela Mullerrek 1927an frogatu zuen, X izpiek mutazioak sor ditzaketela frogatu baitzuen. Griffithek areagotu zuen ebidentzia bakterioen transformazioa aurkitzean, 1928an egiaztatu baitzuen \"Pneumococcus andui\" abirulentoa birulento bihur zitekeela \"Pneumococcus andui\" birulento hiletik zerbait hartuz. Aurrerago frogatu zen DNAsa entzima substantzia zerbait hori suntsitzeko gai zela. 1955ean, Hershey eta Chasek ezarri zuten bakteriofagoek beren ondorengoei transmititzen zieten substantzia DNA zela, eta ez zirela proteinak.\nDNAren egituraren aurkikuntza.\nWatsonek, Crickek eta Franklinek 1953an, DNAren egitura tridimentsionala deskribatu zutenean argitu zen nola funtziona zezakeen DNA-molekulak herentzia-molekula gisa. Baseen arteko parekatze espezifikoak adierazten zuen nola kopiatu ahal den informazio genetikoa, eta bi harizpien existentziak argitzen zuen erreplikazioan gerta daitezkeen akatsek nola ekar dezaketen mutazioa DNA-molekularen kopia ume batera.\n1960tik aurrera biologia molekularrak garapen azkarra izan zuen eta, honekin batera, baita gene-adierazpenari buruzko ezagutzak ere. Francis Crickek, 1958an, gene-adierazpenean gertatzen den informazioaren fluxua honela laburbildu zuen: azido nukleikoetatik proteinetara (dogma zentralaren hasiera-puntua). Honek zera laburbildu nahi du: proteinak kodetzen dituzten DNA-sekuentzietatik hasita, RNA transkribatua kopiatu eta itzulia da aminoazido-sekuentzia batera, kode genetikoa erabiliaz. Dena den, segituan agertu ziren salbuespenak, zenbait genek ez dute eta proteinarik kodetzen, RNA-molekula funtzionalak baizik, rRNA eta tRNA barnean harturik. Honetaz gain, RNA-birustan geneak RNAz daude eginak. 1960. hamarkadan garatutako genearen ikuspuntu molekularra honela laburbildu daiteke: genea kode bat da, azido nukleikoetan dagoena eta produktu funtzional bat ematen duena.\nSekuentziazioak.\n1970ean izandako klonazio- eta sekuentziazio-tekniken garapenek, gene-kodearen ezaguerarekin batera, biologia molekularraren eremua irauli zuten, eta geneen antolaketa eta adierazpenari buruzko informazio ugaria eman zuten. Sekuentziatutako lehen genea MS2 bakteriofagoarena izan zen, zeina guztiz sekuentziatutako lehen organismoa ere izan baitzen. Orduz geroztik, organismo ugariren genomak sekuentziatu dira. Honela, genearen definizioa egun, hots, Giza Genomaren Sekuentziazio Proiektuaren ondokoa, sekuentziaren ikuspuntuan oinarritzen da: sekuentzia genomikoaren eskualde kokagarri bat da, herentzia-unitateari dagokiona, zeina erlazionatuta baitago eskualde erregulatzaileekin, eskualde transkribatuekin eta/edo beste sekuentzia-eskualde funtzionalekin.\nLaburbilduz, genearen kontzeptua biziki aldatu da. Jatorriz, herentziaren unitatea izan zena, orain DNAn oinarritutako unitate bihurtu da, zeinak RNAren edo proteina-produktuen bidez eragina baitu organismoan. Lehenago, onartuta zegoen baita gene bakoitzak proteina bana ekoizten zuela ere; baina kontzeptu hori gaindituta dago, aukerazko \"splicing\"a eta \"trans-splicing\"a aurkitu zirenetik.\nGaur egungo definizioan aldaketak.\nEta genearen definizioa aldatzen ari da orain ere. RNAn oinarritutako herentzia zabalki ezaguna da. Gene jakin baten eskualde erregulatzaileek ez dute sekuentzia kodetzailearekiko hurbil egon beharrik, ez DNA-molekula linealean ezta kromosoma berean ere; baieztapen honek dioena argitzen duten frogak asko dira egun. Geneak guztiz mugatuak daudelako kontzeptua ere ezabatua izan da. Ikusi da proteina bana ekoizten duten ondoz ondoko bi geneek proteina fusionatuak ere sor ditzaketela. Gene fusionatuen aurkikuntza baino berritzaileagoa da ondokoa: zenbaitetan, proteina jakin bat osatzen duten exoiak urrutiko eskualdetan kokaturik daude, are gehiago, kromosoma desberdinetan ere egon daitezke.\nDatu berri horiek guztiek genearen definizio eguneratuagoa eta ausartagoa eskatzen dute: DNA-molekulan dagoen \"locus\" espezifikoaren ikuspegitik hasita, gene-produktu funtzioaren ikuspegia ekarriko lukeena. Hala nola Gersteinek eta kideek 2007an proposatutakoa: potentzialki gainezarritako produktu funtzionalen taldea kodetzen duen sekuentzia genomikoen bilduma da. Definizio honetan molekula-produktu funtzionalak bai RNA zein proteinak dira, eta sekuentzia genomikoa DNA zein RNA da. Are gehiago, sekuentzia genomikoen bildumak aparte uzten ditu DNAn dauden elementu erregulatzaile guztiak, geneei asoziaturiko eskualde gisa ezagutzen direnak, hain zuzen ere.\nDenboran zehar kontzeptualki aldatu ez dena zera da, genotipoak fenotipoa zuzentzen duela, eta maila molekularrean horren esanahia hauxe da: DNAren sekuentziek molekula funtzionalen sekuentziak zuzentzen dituztela. Kasu sinpleenean, DNA-sekuentzia batek proteina bakarra edo RNA bakarra kodetzen du. Baina kasu orokor gehienetan, produktuak sortzeko era askotan konbina daitezkeen sekuentzia-moduluek osatzen dute genea.\nZehazki hitz eginda, egun onartuta dago indibiduo baten fenotipoa ondoko faktoreen eragin-trukeak determinatzen duela: heredatutako genotipoa, transmititutako faktore epigenetikoak eta ingurumenaren aldakuntza heredaezinak.\nEzaugarriak.\nSexu bidez ugaltzen diren izakiek (animalia eta landare gehienek) kromosoma homologoak dituzte (pare bat) haien zelula somatikoetan (gametoetan ez). Kromosoma homologoetako bat aitarengandik eta bestea amarengandik jasotzen dituzte. Kromosoma homologoetako pare bakoitzak gene baten bi kopia ditu, bana kromosomako. Karaktere biologiko bera erabakitzen duen gene pare horri alelo deritzo.\nKaraktere biologiko bat erabakitzen duten bi gene horiek (aleloak) informazio bera baldin badute organismoa homozigotoa da gene horrekiko; bi gene horiek informazio desberdina badute, aldiz, organismoa heterozigotoa izango da.\nEra berean, aleloetako gene bat besteari gailentzen bazaio (alegia, duen informazio genetikoa ondorengoen fenotipoan agertzen bada gehienetan) gene horri gainartzailea deritzo. Beste geneari, berriz, gene azpirakor esaten zaio (gene horrek duen informazio genetikoa ez da adierazten -gehienetan- ondorengon fenotipoan).\nBestalde, jakina da zelula eukariotoetan gene askok ezertarako balio ez duten zatiak dituztela (introiak). Hots, introi horietan dagoen informazio genetikoak ez du parte hartzen proteinen sintesian. Aldiz, informazio genetiko baliagarria duten geneen zatiei (proteinen sintesian parte hartzen dutenei) exoi deritze. Introiak eta exoiak tartekatu egiten dira DNAren molekulan. Introiei ere DNA zaborra deitzen zaie.\nGene bat-proteina bat.\nGeneek entzimen eta proteinen sorrera eragiten dute. Edo zehatzago esanda, kate polipeptidikoak osatzeko informazioa dute (proteina batzuen sintesian -proteina konplexuetan- gene ezberdinek parte hartu baitezakete, gene bakoitzak kate polipeptidiko baten sintesia zuzenduz)\nGene batzuek ez dute proteinen sintesia kontrolatzen, RNA erribosomikoa (RNA-r) edo transferentziako RNA (RNA-t)-ren sintesia baizik.\nGeorge Beadle genetistak, 1945ean, lehenbizikoz lotu zituen geneak eta proteinak. Bere ustez, geneak heredagarriak diren eta proteinen sintesia kontrolatzen duten unitateak ziren. Beadlek oraindik ez zekien geneak DNAren zatiak zirenik, DNAren molekularen egitura geroago aurkitu baitzen (1953an).\nGaur egun badakigu geneen informazio genetikoa (DNAn dagoena) zelula nukleoan RNAm-ra pasatzen dela transkripzio izeneko prozesuan. Geroago, sortutako RNAm hori zitoplasmara abiatzen da, eta erribosometan proteinak sortzen ditu itzulpen deritzon prozesuan.\nOperoiak.\nOrganismo eukariotoengan proteinen sintesia eta geneen adierazpena kontrolatuta dago. Organismoaren beharrak erabakitzen du transkripzioa eta itzulpena noiz egin. Gene baten jarduera aktibatuta edo blokeatuta egon daiteke beste gene batzuen partez.\nGeneen erregulazioa ikertu zuten estreinakoz F. Jacob-ek eta J. Monod-ek 1961ean Escherichia coli bakterioarekin, operoi kontzeptu berria sartuz.\nBi ikerlari horiek agerian jarri zuten gene askok ez dutela etengabe transkripzioa burutzen; soilik burutuko dute zelulak gene horiek kodetzen dituzten proteinak behar dituenean. Adibidez, laktosa azukrea metabolizatzen dituzten proteinak (entzimak) sintetizatuak izango dira soilik azukre hori zelularen ingurugiroan dagoenean. Jacob-ek eta Monod-ek fenomeno horren atzean dagoen egiturari operoia deitu zioten.\nOperoia aldamenean dauden eta batera transkribitzen diren geneen multzoa da, RNA-m bat sortzen dutenak."}
{"id": "48302", "revid": "336", "url": "https://eu.wikipedia.org/wiki?curid=48302", "title": "Ion Erro", "text": "Ion Erro Armendariz (Beltzuntze, Nafarroa, 1968ko urtarrilaren 22a) Nafarroako Ezker Batua alderdiko koordinatzailea da.\n1990etik NEBeko exekuzio-batzordeko kidea da. 1993 eta 2004 artean, alderdiaren arduradun nagusia izan zen. 2004a geroztik, alderdi honen koordinatzailea da. Gainera, 1995 eta 1999 artean, Nafarroako Parlamentuan egon zen."}
{"id": "48303", "revid": "6327", "url": "https://eu.wikipedia.org/wiki?curid=48303", "title": "Miroslaw Treciak", "text": ""}
{"id": "48304", "revid": "59723", "url": "https://eu.wikipedia.org/wiki?curid=48304", "title": "Goi-ordoki", "text": "Goi-ordoki edo goi-lautada eskualde geografiko lau, zabal eta garaia da, hau da, ordoki edo zabaldi garaia. Bertan ibaiek beheragune edo haranak sortzen dituzte.\nGoi-ordokien mugak garaiera aldaketez osatuta daude, hots, mendiz edo amildegiz.\nEzaugarriak.\nGoi-ordokiek hainbat ezaugarri dituzte:\nMotak.\nEzaugarrien arabera, hiru goi-ordoki mota bereiz daitezke:\nSorrera.\nGoi-ordokiek eratze mota desberdinak izaten dituzte, bai plaka tektonikoen igoeragatik, bai inguruko lurren higaduragatik.\nItsaspeko goi-ordokiak ere badira, batzuetan urazal gaineko ordokien hondoratzetik sortuak. Adibidez, Seychelleak uharteak kontinentetik banandu eta urperatu zen ordoki edo plataforma batean daude.\nAdibideak.\nMunduko goi-ordoki garaiena eta zabalena Tibeteko Chang Tang da, \"munduko sabaia\" izenez ezaguna, oraindik eratzen ari dena Indo-Australiar eta Eurasiar plaken talkak bere hartan baitirau. Bigarrena Andeetako goi-ordokia edo altiplanoa da, 3600-4000 m garai. Bertan Titikaka aintzira dago.\nEspainian Erdialdeko Goi-Ordokiak (\"Meseta Central\" izenekoa) herrialde hartako erdialde osoa harten du, batez besteko 600-700 metroko garaieran, eta ia guztiz mendilerroz inguratua."}
{"id": "48306", "revid": "201", "url": "https://eu.wikipedia.org/wiki?curid=48306", "title": "Goi ordoki", "text": ""}
{"id": "48307", "revid": "201", "url": "https://eu.wikipedia.org/wiki?curid=48307", "title": "Goi-ordeka", "text": ""}
{"id": "48308", "revid": "201", "url": "https://eu.wikipedia.org/wiki?curid=48308", "title": "Goi ordeka", "text": ""}
{"id": "48309", "revid": "201", "url": "https://eu.wikipedia.org/wiki?curid=48309", "title": "Plateau", "text": ""}
{"id": "48311", "revid": "27333", "url": "https://eu.wikipedia.org/wiki?curid=48311", "title": "Eurovision Abesti Lehiaketa", "text": "Eurovision Abesti Lehiaketa edo Eurovision (ofizialki ingelesez \"Eurovision Song Contest\" eta frantsesez \"Concours Eurovision de la Chanson\") 1956an hasita urtero ospatzen den Europa mailako abesti lehiaketa da. San Remoko Abesti Lehiaketan oinarrituz sortua izan zen. Bertan Europako Irrati-Telebista Batasunaren kide diren herrialde ugarik hartzen dute parte beraien telebista publikoen bitartez. Herrialde partaide bakoitzak abesti bat aurkezten du, saioan zuzenean kantatua izango dena, eta beste herrialdeen ordezkaritzen artean botoak banatzen ditu, lehiaketako abesti gustukoena aukeratua izan dadin.\nKirol txapelketez aparte, munduan ikusle gehien lortzen dituen telebista saioetako bat da. Europaz gain munduko beste zenbait lekutan ere telebistaz ematen da, besteak beste Txina eta Estatu Batuetan. Australian bereziki jarraipen nabarmena du, eta honen ondorioz 2015an ezohikoz Australia parte hartzera gonbidatu zuen Europako Irrati-Telebista Batasunak. 2000 urtetik, lehiaketa Internet bidez ere jarraitu daiteke.\nHistoria.\n1950. hamarkadan, Europako Irrati-Telebista Batasunak Europako herrialdeak elkartuko zituen \"entretenimendu arin telesaio\" bat sortzeko komitea antolatu zuen. 1955an Monakon egindako bilera batean, Marcel Bezen\u00e7on telebista suitzarreko buruak nazioarteko abesti lehiaketa bat proposatu zuen, Sanremoko kantu jaialdian oinarriturik. 1956ko maiatzak 24an gauzatu zen lehen edizioa, Luganon.\nZentzu hertsian lehiaketa osatzen duten kantetaz gain, Eurovisionen beste askotariko ikuskizun eta jarduerak ematen dira: ospatzen den hirian, jarraitzaileentzako merkataritza-eremuak instalatzen dira, eta baita EuroVillage eremua ere, non lehiaketa pantaila erraldoietan segi daitekeen. Lehiaketaren aurreko igandean, alfonbra gorriarekin irekiera zeremonia ospatu ohi da, eta emanaldietan herrialde ospatzailearen kultura ikusarazten duten saioak, lehiaketaren historiari lotutako emanaldiak eta artista gonbidatuen ikuskizunak ere txertatzen dira. Hauen artean aipatzekoak dira Madonna, Justin Timberlake, Cirque du Soleil, Aqua edo Riverdance irlandar dantza.\nKultura musikalean izandako eragina.\nKasu askotan, Eurovisionen parte hartzeak artista ugarirentzat musika-industrian leku bat segurtatzea suposatu du, haien herrialdean, eskualdean zein globalki. Azken hau izan da, adibidez, ABBA, C\u00e9line Dion, Julio Iglesias, Olivia Newton-John, Domenico Modugno edo M\u00e5neskinen kasua. Azken urteotan, sare sozialen laguntzarekin ere, lehiaketako kanta ugari biralizatu egin dira, hala nola, Getter Jaaniren \"Rockefeller Street\" (Estoniaren ordezkaria 2011an), Duncan Laurenceren \"Arcade\" (Herbehereentzat irabazlea 2019an) edo Rosa Linnen \"Snap\" (Armeniaren ordezkaria 2022an).\nLehiaketatik pasatu diren beste izen lokalki edo mundialki ezagunak Franco Battiato, Al Bano, Svitlana Loboda, Nana Mouskouri, Raphael, T.A.T.u., Las Ketchup, Polina Gagarina, France Gall, Plastic Bertrand, Cliff Richard, Bonnie Tyler, Cascada, Kate Ryan, Katrina and the Waves, Engelbert Humperdinck, Patricia Kaas, Umberto Tozzi, Lena, Manizha, Dana International, Dima Bilan, Loreen, Lordi, Lulu, Toto Cutugno, Sergio Dalma, Carola H\u00e4ggkvist, Secret Garden, Charlotte Perrelli, Eleni Foureira, Ricchi e Poveri, Conchita Wurst, Salvador Sobral, Mahmood, Mia Martini, Hadise, Baccara, Anna Vissi, Ani Lorak, Sergey Lazarev, Zeljko Joksimovic, Samira Sa\u00efd, Tajci eta Ofra Haza dira.\nKritikak.\nLehiaketak kritika ugari jasotzen ditu, bai musikaren kalitate ikuspuntutik, eta bai herrialdeen arteko lotura politiko, kultural eta demografikoek sailkapenean omen duten eraginagatik 2000 eta 2010ko hamarkadetan bereziki.\nMusikari dagokionez, abesti partaide gehienak pop erraz eta itsaskorrenetik ateratzen ez direla leporatzen zaio lehiaketari, izan ere herrialde oso ezberdinetako ikusleen oniritzia lortzea dute helburu. Askotan hala nola deigarritasuna lortzeko musikarekin zerikusirik ez duten antzezpenak edo trikimailu ikusgarriak erabiltzea ere egotzi zaie maiz partaideei.\nFestibalean irizpide politiko eztabaidagarri batzuk egon direla ere adierazi izan da. Hauetako asko puntuen distribuzioarekin dute zerikusia, salatu izan baita eskualde berdinetako herrialdeek (Eskandinabia, Balkanak, Ekialdeko Europa) puntu gehienak haien artean banatzen dituztela. \nBesteetan, politikak eragin garrantzitsuagoak izan ditu lehiaketan, herrialde ezberdinen partaidetzak zailduz. 70. hamarkadan, Zipreko gatazkaren harira, Turkia eta Greziak ez zuten inoiz urte berean parte hartzen. Era berean, Israelen partaidetzak Mediterraneoko herrialde arabiarren partaidetza blokeatu izan du historikoki. Hau bereziki bizi zen 1980ean, non Israelen faltak Marokoren partaidetza bakarra ahalbidetu zuen, eta 2005ean, non Libanok parte hartzeko intentzioa zeukan, baina azkenean uko egin zioten EBUk Israeldar kanta emititzera derrigortu zielako.\nAzken urteotan, bereziki famatuak izan dira Ukraina eta Errusiak protagonizatutako gatazkak, hala nola 2017an, lehiaketa Ukrainan ospatu zenean, eta bertako legediaren eraginez errusiar kantariaren sarrera debekatu zenean. Egoera antzekoa bizi izan zen 2022an, non Errusiak Ukrainian eragindako inbasioarengatik Errusia lehiaketatik kanporatu zen. Beste adibideak honakoak dira:\nAzkenik, herrialdeen arteko erlazioak ez ezik, hauen partaidetza berak zalantzan jarri dira, hala nola Azerbaijan, Errusia, Ukraina, Turkia eta bereziki Israelen kasuetan. Herrialde hauek haien urteroko partaidetzetan eta bereziki lehiaketa ospatzen dutenean haien irudia errepresioetaz, genozidioetaz, gerretaz eta beste ekintza politikoetaz garbitzeko erabiltzen dutela salatu da.\nIslada historiko eta geopolitikoa.\nLehiaketa, askotan, europar historiaren parte aktiboa izan da, eta urte ezberdinetako kantak eta ikuskizunak behatuz, kontinentearen momentuko egoeraren adierazle direla ikus daiteke. Hau ikus daiteke adibidez 90. hamarkadan, Berlingo harresia eta altzairuzko oihalaren erorketarekin, herrialde ugarik laguntasunari, esperantzari eta etorkizunari buruzko kantak bidali baitzituzten, hala nola Alemania 1988 eta 1990ean, Italia 1990ean, Bosnia-Herzegovina 1993 eta 1995ean edo Kroazia 1993ean. Besteetan, lehiaketaren bidez mezu zuzenak bidali izan zaizkie ikusleei. Adibidez, 1974ean, Portugaldar kantaren hasiera Krabelinen Iraultzarekin ekiteko seinalea izan zen, Salazar diktadorea boteretik ateratzea lortu zuena; edo 1993an, Bosnia-Herzegovinako kantaren zati handi bat ikusleei bizkarra emanda kantatu zen, Europak herrialde horretan zirauen gerraren aurrean egiten ari zena salatzeko.\nEra berean, aretoan lehiaketa behatzen ari den publikoaren erreakzioek honen islada dira. Aipatzekoa da 90. hamarkadan, Europa ekialdeko herrialdeak lehen aldiz parte hartzen zutenean, txalo luze eta animo oihuak entzun zitezkeen kantak hasi baino lehen. Hauek herrialde horiek puntuak lortzean errepikatu ohi ziren. Bereziki esanguratsua izan zen 1994an Bosnia-Herzegovinako puntuak ematen ari ziren bitartean aretoak ekindako txaloka zaparrada, Sarajevoko setioa zirauelako momentu horretan. Beste kasu aipagarria 2014 eta 2015ean Errusiaren kantariei egindako txistuak dira, Ukrainako gatazkaren kontestuan.\nAldi bakarrean soilik ez da ospatu, 2020ean, COVID-19 pandemiak eragotzita. Azkenik, mundu osoan musika eta dantzari lotutako emanaldi ugari inspiratu ditu, hala nola Junior Eurovision Abesti Lehiaketa, Eurovision Dantza Lehiaketa eta formatu beraren esportazioari esker, Estatu Batuetan, Kanadan, Asian zein Latinoamerikan lehiaketaren bertsioa adaptatzea.\nIdentitatea eta LGBT kolektiboarengan inpaktua.\nEurovisionek bere espazio kultural propioa segurtatu du urteen poderioz. Esate baterako, kitsch identitateraren inguruan erreferentzia ugari aurkitzen dira, eta pop kulturan inpaktu handia du, elementu kulturalak (bereziki musika eta dantza) eta modernotasun internazionala aldi berean erakusteko daukan gaitasuna ugaritan goraipatuz. Gaur egun, lehiaketak jarraitzaile ugari dauzka bereziki sare sozialetan, eta LGBT mugimenduaren barruan bereziki maitatua da. Izan ere, LGBT identitateen adierazpenerako bozgorailu garrantzitsua bihurtu da, bereziki 1998an, lehen irabazle transexuala izan zuenean (Israeleko Dana International) eta 2014ean, lehen drag queen irabazlearekin (Austriako Conchita Wurst). LGBT mugimenduarekiko izan duen jarrerak herrialde askotan polemikak piztu dituzte, hala nola Turkia zein Hungariaren partaidetza eta emititzeak bertan behera uztea.\nAurrerapauso teknologikoak.\nEgoera historikoa ez ezik, lehiaketak urte guzti hauetan zehar emandako aurrerapen teknologikoak islatzen ditu, bereziki ikus-entzunezko komunikazio, emanaldien produkzio eta telekomunikazioko arloetan. Hauetako garrantzitsuenak koloreetako irudiak (1968), satelite bidezko emanaldia (1985), telefono bidezko bozka publikoa (1998), internet bidezko streaming-a (2000) eta irudi definizio altua (2007) edo sare sozialen bidezko emanaldia (2016) izan dira, adibidez.\nFormatua.\nPartaideak.\n1956an ospaturiko lehen edizioan herrialde bakoitzak bi kanta aurkeztu zitzakeen, baina bigarren ediziotik hasita herrialde partaideen zenbakia hasi zen heinean, herrialde bakoitzak kanta bat bakarrik aurkeztu dezake. 1990. hamarkadatik aurrera, aldaketa politikoen ondorioz, Europa ekialdeko herrialde gehienek parte hartzeko interesa adierazi zuten, gau bakar baterako partaide kopurua handiegia izanik. Hori zela eta, partaide kopurua bakoitzak aurreko urteetan lortutako emaitzen arabera murriztea erabaki zen, emaitza txarrak lortutako herrialdeak kanpoan utziz. Hala ere, 2004 urtean parte hartu nahi zuten herrialde kopurua hain handia zen non txapelketa bi gauetan banandu behar izan zen denei lekua emateko: finalaurrekoa eta finala. Europa mendebaldeko herrialdeak sistemak ekialdeko herrialdeak laguntzen dituela kexu ziren haien kopuru handiagoa zela eta, 2008an sistema berriz aldatzea erabaki zen, bi finalerdirekin. Finalerdi bakoitzetik hamar herrialde pasa daitezke final handira. Horrez gain, herrialde antolatzailea (normalean aurreko urteko irabazlea) eta \"Big 5\" delako herrialdeak (Alemania, Espainia, Erresuma Batua, Frantzia eta Italia) finalerako zuzenki sailkatuak daude, azken bost hauek Europako Irrati-Telebista Batasunari ematen dioten ekarpen handiagoagatik.\n2008, 2011 eta 2018 izan dira partaide gehien izan dituzten urteak, 43 partaiderekin. Gutxienez behin 52 herrialdek egin dute agerraldia. Hurrengo taulan lehen partaidetzaren arabera zerrendatzen dira:\nOrdezkarien hautaketa.\nHerrialde bakoitzeko telebista publiko erakundeak bere kabuz erabakitzen du herrialdeko ordezkaria hautatzeko prozesua. Herrialde batzuetan, ez dago prozesu finkorik eta telebista erakundeak aldatu egiten du urte gutxiro: telebista erakundeak artista bat aukeratzeko barne-erabakia har dezake, abesti lehiaketa propio bat antolatu dezake, edota \"talent show\" formatuko lehiaketa bat erabili dezake. Herrialde batzuetan abesti lehiaketa nazionalak existitzen dira, batzuk Eurovision bezain errotuak, irabazlearen saria Eurovisionera joatea delarik: \"Melodifestivalen\" Suedian, \"Dansk Melodi Grand Prix\" Danimarkan, \"Melodi Grand Prix\" Norvegian, \"Uuden Musiikin Kilpailu\" Finlandian, \"Festival da Can\u00e7\u00e3o\" Portugalen, \"S\u00f6ngvakeppnin\" Islandian, \"EMA\" Eslovenian, \"Dora\" Kroazian, \"Eesti Laul\" Estonian, \"A Dal\" Hungarian, \"Supernova\" Letonian, edo \"Festivali i K\u00ebng\u00ebs\" Albanian, besteak beste. Italian, Eurovision sortzeko eredu izan zen Sanremoko kantu jaialdia ordezkari italiarra aukeratzeko modu bezala erabili izan ohi da, 2015etik aurrera Sanremoko garaileak Eurovisionera joateko aukera irabazten duelarik.\nIrabazlearen hautaketa.\nUrteetan zehar sistema ezberdinak erabili dira garailea hautatzeko. 1975. urtetik aurrera irabazlea herrialde guztien artean erabakitzen da: bakoitzak lehiakideen artean 12 puntu ematen dizkio gustukoenari, 10 puntu bigarren gustukoenari, 8 puntu hirugarrenari, 7, 6, eta horrela puntu bat eman arte hamargarren gustukoenari. Herrialdeek ezin dizkiote punturik eman bere buruari.\n2016. ediziotik aurrera , herrialde bakoitzak bi aldiz ematen ditu 12, 10, 8-1 puntu. Herrialdez herrialdeko epaimahai bakoitzak, alde batetik, eta ikusleen telebozketak, bestetik, guztiz bereizita, 12, 10, 8-1 puntu ematen ditu. Horrela, herrialde bakoitzak bi aldiz ematen ditu 12, 10, 8-1 puntu.\n1997 arte puntu hauek herrialde bakoitzeko epaimahai batek ematen zituen soilik, baina urte hartan zenbait herrialdetan ikusleen bozketak ordezkatu zuen epaimahaia puntuen banaketa, telefono bidezko bozketa erabiliz. 1998tik 2008ra herrialde gehienen puntuak telefono eta sms bidezko boto bidez erabakitzen ziren, eta 2009tik hasita, telefono bidezko botoari musika munduan lanean ari den epaimahai baten botoa gehitu zitzaion. Bi hauek kontuan hartuta, sailkapen bateratu bat sortu eta hori aurkezten zen. Honela egiteko arrazoia aurretik aipatutako teleboto-lagun horren eragina sailkapen \"objektiboago\" batekin konpentsatzea izan zen. \nHala ere, epaimahaiarekin zein telebotoarekin emaitza ona baino ez nahikoa lortzen zuten kantek puntu asko galtzen zituztela ikusi zen, eta emaitzak kanten popularitatearen adierazle ez osoa zirela erabaki zen. Horregatik, 2016tik hasita, herrialde bakoitzeko ikusleen bozketa eta epaimahairena %50ean jasotzen dituen sailkapen bakar bat kalkulatu beharrean, epaimahai eta ikusle bozketa bakoitzaren puntuak bereizita gehitzen dira.\nAzkenik, herrialde ugarik puntu berdinak lortzeko kasuan, hau hausteko arauak badaude. Hauek 1969an ezarri ziren, urte horretako lehiaketan 4 herrialdek (Espainia, Erresuma Batua, Frantzia eta Herbehereak) puntu berdinak lortu baitzituzten. Ordura arte araurik ez zegoenez, laurak irabazle izendatu ziren. Hala ere, orduz geroztik, bi eredu egon dira berdinketak hausteko:\nArau hauei esker, beste irabazpen bat erabaki izan da, 1991koa hain zuzen. Lehiaketan, Suediak zein Frantziak 146 puntu lortu zituzten. Hortaz, jasotako 12 puntuak begiratu ziren, baina bakoitzak 4 aldiz jaso zituenez, 10 puntuak izan ziren irabazlea erabaki zutenak: Suediak halako 5 jaso zituen, eta Frantziak, aldiz, 2.\nHizkuntzak.\nHasiera batean ez zegoen araurik herrialde bakoitzak zein hizkuntzatan abestu behar zuen esaten zuenik, baina Suediak 1965ean ingelesez kantatu zuenez, herrialde bakoitza bere hizkuntza ofizial batean abestera behartu zen. 1973-1976 urte bitartean arau hau ez zen indarrean egon, eta 1999tik aurrera ere ez. Horrela, azken urteotan ordezkapen gehienek ingelesez abesten dute, beste batzuek hizkuntza ezberdinak nahasten dituzten bitartean.\nHona hemen Eurovisionen entzun diren hizkuntza guztien taula bat, non hizkuntza bakoitzaren lehen agerpena adierazten den.\nHizkuntza hauetaz gain, dialekto ugari entzun izan dira leihaketan, hizkuntza nagusitik gehiago zein gutxiago desberdintzen direnak.\nGainera, lehiaketan agertu ez izan arren, beste hainbat hizkuntza zein dialekto entzun izan dira herrialdeen selekzio-prozesuetan, hala nola, Faroera, Livoniera, Mendebaldeko frisiera, Silesiera, Gagauzera, Groenlandiera, Tagaloa, Lingala, Hegoaldeko Samiera, Jorubera, Japoniera, R\u00e9uniongo kreolera, dialekto Erromatarra, Pitjantjatjara, Hutsulera, Galiziera eta baita Euskara ere. 1999an Kukumiku taldea Frantzia ordezkatzeko finalista izan zen \"Irradaka\" euskarazko kantuarekin. Hautatzeko 12 abestitik, Kukumiku 10. postuan geratu zen.\nEgoitzak.\nLehiaketaren lehen bi edizioak Suitzak eta Alemaniak antolatu ondoren, handik aurrera urte bakoitzeko herrialde irabazleak hurrengo urteko lehiaketa antolatzeko gonbidapena jasoko zuela erabaki zen. Ordundik, herrialde irabazleak sei alditan egin behar izan dio uko hurrengo urteko edizioaren antolaketari:\n2015an EBUk Australia parte hartzera gonbidatu zuenean, Australiak irabazten badu, Australiar SBS irrati-telebistak hurrengo urteko edizioa Europako hiri batean ekoitziko zuela iragarri zen, bere aukerako EBUko kide aktibo batekin batera.\nBehin baino gehiagotan irabazi duten artistak eta abestigileak.\nHurrengo pertsonek behin baino gehiagotan irabazi dute lehiaketa artista eta/edo abestigile bezala:"}
{"id": "48318", "revid": "15795", "url": "https://eu.wikipedia.org/wiki?curid=48318", "title": "Irish Republican Army", "text": ""}
{"id": "48319", "revid": "1545", "url": "https://eu.wikipedia.org/wiki?curid=48319", "title": "1981eko Frantziako Hauteskunde Presidentzialak", "text": "1981ko Frantziako hauteskunde presidentzialak apirilaren 26an eta maiatzaren 10an izan ziren. V. errepublikan lehen aldiz sozialista bat, Fran\u00e7ois Mitterrand, presidentea bilakatu zen. D'Estaingek lehenengo itzulia irabazi arren bigarren itzulian Mitterrandek alderdi ezkertiar txikien botoak jaso zituen eta botoen %51 baino gehiago lortu zuen."}
{"id": "48320", "revid": "46380", "url": "https://eu.wikipedia.org/wiki?curid=48320", "title": "Josep Trueta", "text": "Josep Trueta i Raspall (Bartzelona, 1897ko urriaren 27a- 1977ko urtarrilaren 19a) kataluniar medikua izan zen.\nEspainiako Gerra Zibilean arduratu zen Bartzelonak pairatu zituen bonbardaketek eragindako zaurietaz. Hauek tratatzeko moduak erakarriko zituen Erresuma Batuko sendagileak, Bigarren Mundu Gerraren atarian.\n1939an erbestera joan behar izan zuen Francoren diktaduraren bitartean, ideologikoki nazionalista zenez. 1947an \"The Spirit of Catalonia\" idatzi zuen, ingelesezko mundura Kataluniako historia azalduz.\n1966an jubilatu egin zen, eta ordu arte Oxfordeko Unibertsitatean irakasle ibili zen Traumatologia arloan.\nGaur egun, Gironako ospitale nagusiak bere izena darama."}
{"id": "48323", "revid": "237", "url": "https://eu.wikipedia.org/wiki?curid=48323", "title": "Amorebieta", "text": ""}
{"id": "48324", "revid": "119347", "url": "https://eu.wikipedia.org/wiki?curid=48324", "title": "Mill a h-Uile Rud", "text": "Mill a h-Uile Rud 2003. urtean Seattlen (Estatu Batuak) sortutako punk musika taldea da. Bakarrik eskoziako gaeleraz abesten dute. Taldearen izena \"Guztia suntsitu\" esan nahi du gaelera tradizionalean.\nTaldea 2003an sortu zen eta hasierako taldekidez osatuta dago: Tim Armstrong, Sgrios a h-Uile Rud eta S\u00ecne Nic Anndrais (Oharra: Seattleko Tim Armstrong ez da Tim Armstrong Berkeleykoarekin nahastu behar, Rancid punk taldean abesten duena).\n2005eko apirilean Oi Polloi taldearekin Europatik bira egin zuten eta BBC Albak ia gehiena grabatu zuen, taldeari eta punk gaelikoari buruzko dokumentala egiten ari zelako. Gainera, BBC Radio nan Gaidheal irratiko 'Rapal' irratsaioan zuzeneko emanaldia egin zuten.\n2005ean, Tim Eskoziara bizitzera joan zen soziolinguistika eta hizkuntz-suspertzea ikastera, horrexegatik Tim Seattlen dagoenean soilik, kontzertuak ematen dituzte."}
{"id": "48325", "revid": "336", "url": "https://eu.wikipedia.org/wiki?curid=48325", "title": "Jakub Blaszczykowski", "text": "Jakub B\u0142aszczykowski (Cz\u0119stochowa, 1985eko abenduaren 14) - futbolari poloniarra, hegaleko erdilaria. Alemaniako BV Borussia Dortmund futbol taldeak 2007.urtean fitxatu zuen. 2007ko Ekainaren 1 arte Poloniako futbol selekzio nazionalarekin 7 aldiz jokatu du."}
{"id": "48326", "revid": "336", "url": "https://eu.wikipedia.org/wiki?curid=48326", "title": "2007ko Esku Huskako Buruz Buruko Pilota Txapelketa Nagusia", "text": "2007ko Esku Huskako Buruz Buruko Pilota Txapelketa Nagusiaren emaitzak hauek izan ziren:"}
{"id": "48327", "revid": "105290", "url": "https://eu.wikipedia.org/wiki?curid=48327", "title": "Gorky's Zygotic Mynci", "text": "Gorky's Zygotic Mynci musika talde Galesdar bat zen. Carmarthen, Mendebaldeko Galesen osatu zen taldea 1991ean. Galeseraz eta Ingelesez abesten zuten, eta folk galesdarraren eragina nabarmen zen, bereziki bere lehenengo diskoetan. Euros Childsek sortu zuen taldea lagun batzuekin batera eskolan zegoenean. Bi cassette grabatu zituzten Ankst diskoetxeak bere diskak argitataratzen hasi baino lehen. Diskoetxe berriarekin 1992 eta 1995 artean egin zuten lan eta ospea lortu zuten Erresuma Batuan. Estatu batuetan ere konpilazio berezi bat argitaratu zuten. 1997an \"Barafundle\" diska Fontana diskoetxea handiagoaren bidez argitaratu zuten. Spanish Dance Troupe, The Blue Trees eta How I Long to Feel That Summer in My Heart, bere diska arrakastatsuenak Mantra diskoetxearekin argitaratu zuten. 2003an Sleep/Holiday, bere azken diska grabatu zuten, kritika txarrak jaso zuena. 2006an taldea desegin egin zen."}
{"id": "48329", "revid": "105290", "url": "https://eu.wikipedia.org/wiki?curid=48329", "title": "Fanout", "text": "Fanout ate logiko batek zenbat mota bereko ate logiko elika ditzakeen adierazten duen zenbakia da.\nformula_1\n(Non formula_2 minimoa eta formula_3 Tartekatuko funtzioa den).\nTransistore-transistore logika edo TTL ateei 2 eta 10 ate artean konektatu diezaiokegu. MOS osagarri edo CMOS ateen fanouta, berriz, askoz handiagoa da."}
{"id": "48330", "revid": "447171", "url": "https://eu.wikipedia.org/wiki?curid=48330", "title": "Fan-out", "text": ""}
{"id": "48331", "revid": "119247", "url": "https://eu.wikipedia.org/wiki?curid=48331", "title": "Fan-in", "text": "Fan-In ate logiko baten sarrera kopurua da. Adibidez, irudiko ETA ateak biko Fan-Ina dauka. Zirkuitu batek zenbat eta Fan-In altuagoa izan, orduan eta motelagoa da."}
{"id": "48332", "revid": "447184", "url": "https://eu.wikipedia.org/wiki?curid=48332", "title": "EDO", "text": ""}
{"id": "48333", "revid": "105290", "url": "https://eu.wikipedia.org/wiki?curid=48333", "title": "EDO ate logikoa", "text": "EDO edo OR ate logikoa disjuntzioak inplementatzen dituen zirkuitoa da eta egia-taulan irudikaturik dagoen moduan lan egiten du. Sarreretako batek maila Altua (1) edukiz gero, irteerak ere maila Altua (1) edukiko du. Bestela, maila Baxua (0) edukiko du.\nIkurrak.\nIkurrak irudikatzeko bi modu daude, lehenengoa \"ikur militarra\"rekin eta bigarrena, berriz, \"ikur angeluzuzena\"rekin:\nHardwarearen deskribapena.\nEDO ate logikoak TTL zein CMOS zirkuitu integratuekin bateragarriak dira. CMOS 4000 serieko EDO ate logiko estandarra 4071 zenbakiduna da. 4071k bi sarrerako lau ate logiko independente dakartza (ikus bedi irudia).\nSarrera gehiagoko EDO ate logikoak nahi baditugu ondorengo CMOS zirkuitu integratuetara jo dezakegu:\nTTLn, berriz:\nInplementazioa.\nEDO funtzioa NMOS 1 zein PMOS 2 transistoreekin inplementatu daiteke.\nAukera gehiago.\nEZ-ETA ate logikoak konbinatuz 3, EDO funtzioa betetzen duten zirkuituak egin daitezke."}
{"id": "48337", "revid": "105290", "url": "https://eu.wikipedia.org/wiki?curid=48337", "title": "Diari de Girona", "text": "Diari de Girona Kataluniako (Espainia) Girona probintziako katalanezko egunkaria da.\n1943an sortu zen, \"Los Sitios\" izenarekin. Hasiera batean, gaztelaniaz argitaratzen zen. 1980ko hamarkadatik aurrera, katalana sartu zuten, beranduago, osotasunean hizkuntza honetan idazteko."}
{"id": "48338", "revid": "1545", "url": "https://eu.wikipedia.org/wiki?curid=48338", "title": "1974ko Frantziako Hauteskunde Presidentzialak", "text": "1974ko Frantziako Hauteskunde Presidentzialak Georges Poumpidou hiltzean aurreratu ziren maiatzaren 5era. Lehenengo itzulia Fran\u00e7ois Mitterrandek irabazi zuen, baina 19an Giscard d'Estaingek V. errepublikako gehiengo estuena irabazi zuen 430.000 botoengatik."}
{"id": "48339", "revid": "512", "url": "https://eu.wikipedia.org/wiki?curid=48339", "title": "Supereroankortasun", "text": "Supereroankortasuna tenperatura oso txikian material batzuek daukaten propietate fisikoa da, zeinak material hauen erresistentzia elektrikoa zero bihurtzen du eta Meissner efektuaren bidez bere barneko eremu magnetikoa kanporatu egiten du.\nEroale metaliko baten erresistentzia elektrikoa tenperatura txikietan monotonoki jeitsi egiten da baina zero absolutuaren inguruan, kobrea adibidez, erresistiboa da. Aldiz, supereroale baten erresistentzia formula_1 tenperatura kritiko baten azpitik hoztean zerora joaten da zuzenean. Erresistentzia elektrikoa ez da batere desiragarria energia galerak sortzen dituelako korrontea garraiatzen den bitartean, aldiz supereroale batek eragindako energia galera zero (edo \"ia-ia\" zero) dugu. Adibidez, eroale zirkular batean korronte bat jarriko bagenu elektroiak etengabe higitzen egongo lirateke, naturan etengabeko higiduraren aproximazio onena izango litzatekelarik. Ferromagnetismoa eta atomoen lerro espektroaren antzera, gertaera kuantiko makroskopikoa dugu supereroaletasuna.\nPropietate hau material mota desberdinetan gertatzen da, arruntzat ditugun aluminio edo eztainuan adibidez, hala nola beste zenbait aleazio eta astunki dopatutako erdieroaleetan. Aldiz propietate hau ez dugu material ferromagnetiko edo metal nobleetan aurkitzen (zilarra edota urrea).\n1986. urtetik aintzinerat material exotiko berriak aurkitu dira, zeramika bereziak, zeinen tenperatura kritikoa formula_1 nitrogeno likidoaren tenperatura baino altuagoa den. Aurkikuntza honen bidez, ikerlarien interesa supereroalengana zuzendu da era harrigarrian, material mota hauetan ez baitakigu supereroankortasun propietatearen zergatia oraindik azaltzen. Gainera formula_1 altuko materialek erraztu egiten dituzte gure eguneroko bizitzan garrantzitsuak izan daitezkeen aplikazioak bilatzen.\nPropietate fisikoak.\nSupereroaleen propietate gehienak material batetik bestera aldatzen dira, tenperatura kritikoa eta bero ahalmena esate baterako. Baina beste batzuk orokorrak dira, eta horregatik esan dezakegu supereroankortasuna fase termodinamikoa dugula.\nErresistentzia elektrikoa zero da.\nErresistentzia elektrikoa korronte elektrikoaren garraiapenari material batek jartzen dion traba da. Ohmen legearen bidez kalkula daiteke \"R=V/I\", non \"V\" eta \"I\" potentzial tentsioa eta korronte elektrikoa diren hurrenez-hurren. Erresistentziaren unitatea nazioarteko sisteman ohmnioa dugu, Georg Simon Ohm fisikari alemaniarraren omenez, ikurra formula_4. Berau neurtzeko korronte bat pasarazten da materialetik eta tentsioa erorketa neurtzen da, \"V\"=0 bada orduan erresistentzia zero dugu eta material hori egoera supereroalean dagoela esan genezake.\nSupereroaleek korronte elektriko bat mantendu dezakete tentsiorik aplikatu gabe, elektroimanak egiteko erabiltzen den propietatea dugu, adibidez medikuntzan erabiltzen diren erresonantzia magnetiko nuklearrak egiteko makinetakoak. Neurketek diote 100.000 urtez iraun dezakela korronte batek harila batean biraka, beste kalkulu teorikoek diote unibertsoaren adina baino luzeagoa den denbora periodo batean egotera irits zitekeela.\nEroale arrunt batean, korronte elektrikoa metaletan zehar doan elektroien higidura dela jo dezakegu. Elektroiek etengabe talka egiten dute metalean dauden ioi positiboekin, eta garraiatzen duten energiaren zati bat ioiak xurgatzen du bibrazio energiatzat (beroa). Horrela, korrontearen energia denbora guztian barreiatzen ari da. Aldiz, supereroaletarako ezin dugu ikuspegi hori erabili.\nSupereroankortasunera fase trantsitzioa.\nSupereroaleek tenperatura kritiko baten azpitik soilik jokatzen dute era berezi horretan. formula_5 hori materialetik materialera aldatzen da, adibidez supereroale \"arruntetan\", merkurioa kasu, 1 K eta 20 K arteko balioak hartzen ditu tenperatura kritikoak, merkurioan zehazki 4.2 K. 2001 urterarte formula_6 zen 39 K-etako tenperatura kritikoarekin material arruntetako tenperatura kritiko handiena zuena, eta dirudiena baino exotikoagoa da, beste boranoekin konparatuz formula_5 oso altua baitauka.\nKobrearen oxidoekin osatutako supereroaleek 92 K-eko tenperatura kritikoak dituzte, adibidez formula_8, eta merkurioz egindakoak 130 K-etako tenperatura kritikora heldu dira. Badirudi 150 K-etakoa dela gaur egungo errekorra. Material supereroale arruntetarako (lehengo motakoetarako) badago azalpen teorikorik propietate hau azaltzeko, aldiz ezin da azken hauetara hedatu (bigarren motakoak). Supereroankortasunera daramatzan prozesua fase trantsiziotzat hartzen da beste propietate fisiko batzuk aldatu egiten direlako ere bai. Materialaren bero espezifikoak, kasu, jauzi bat jasaten du; supereroale izatera pasatzen den trantsizioan lineala izatetik formula_9 bezalako menpekotasuna izatera pasatzen da, formula_10 konstante arbitrarioa izanik.\nMeissner efektua.\nSupereroale bati formula_11 eremu magnetiko ahul bat aplikatzen badiogu, eremua materialean formula_12 distantzia bat sartuko da, Londonen sartze-sakonera deritzona, baina segituan eremua barruan zerora joango. \"Meissner efektua\" deritzo supereroaleen barruan eremu magnetikoak egotearen ezintasunari, baina ez da diamagnetismo perfektuarekin nahastu behar, supereroaleen propietate esklusiboa baita. Egia da supereroaleak suszeptibilitate magnetiko perfektua dutela, formula_13, iragazkortasuna zero balitz bezala. Baino Meissner efektua haratago doa.\nDiamagnetismo perfektuarekin duen ezberdintasuna zera da, Lenz-en legeari esker material diamagnetiko perfektu bat magnetizatzen saiatuko bagina, honek kontrako eremu magnetikoa sortuko lukeela bere gainean aplikatutakoa deuseztatzeko. Baina egoera supereroalera iritsi aurretik materialaren barruan eremu magnetikorik balego hortxe jarraituko luke. Aldiz Meissner efektuagatik, supeeroalearen barruan, hozketa aurretik zuen eremua kanporatuko luke, guk aplikatuko geniokenaz aparte.\nMeissner efektuaren azalpen teorikoa Maxwellen ekuazioetako bat eta Londonen ekuazioa erabilita lortzen dugu:\nformula_14\nHauxe dugu Maxwellen ekuazioa.\nformula_15\nHau Londonen ekuazioa da. Maxwellen ekuazioa eta nabla eragilearen arteko biderkaketa bektoriala eginez, formula_16 dela jakinda eta analisi bektoriala erabilita:\nformula_17\nHala bada, berdinduz:\nformula_18\nEkuazio hori xafla erdi-infinitu batean ebazten badugu, dimentsio bateko emaitza ondokoa dugu:\nformula_19\nEkuazio horretan ikus dezakegunez formula_11 eremu magnetikoa zerora jaisten da xaflan sartzen den bitartean. Lambdaren magnitude ordena nanometro ingurukoa dugu, esan daiteke benetan azkarra izan daitekela ekuazio horren abiadura. Beraz argi dago eremua barnean, Londonen lambdako sakoneratik barrura, formula_21 dugula eta sakonera hori arbuiatu dezakegu orokortuz barruan eremua zero dela.\nEfektu hau da fisikako dibulgatzaileek erabiltzen dutenetako bat jendea erakartzeko esperimentu harrigarri baten bidez. Material supereroale bat, formula_5 altukoa, hoztu egiten dute nitrogeno likidoa erabiliz eta magneto txiki bat jartzen dute gainean, argi ikusi daiteke nola iman txiki horrek lebitatu egiten duen sarritan jendea ahozabal utzirik, gainera guztiz geldi egon daiteke edo mugitzen aritu marruskadurarik gabe.\nMaterial supereroaleak.\nI motako supereroaleak.\nLehenego motako supereroaleak ingurugiro tenperaturan eroankortasunik erakusten duten metal edo erdi-metaletaz osatzen da. Tenperatura ikaragarri baxuak behar dituzte bibrazio molekularrak geldiarazteko, elektroi-pare askeei erraztasunez ibiltzen uzteko BCS teoriak aurresaten duen bezala. BCS teoriak dio elektroiak \"Cooper pareetan\" biltzen direla, hau da, binaka, elkarri trabak saihesten laguntzeko.\nMekanika kuantikoaren arabera elektroi bikoteen fluidoaren energia espektroak tarte debekatu bat dauka. Hau da, formula_23 minimo bat gainditu behar da fluidoa kitzikatzeko, energia hori sarearen energia baino handiagoa bada, sareak ez du fluidoa sakabanatuko eta Cooperren elektroi pareetako fluido hori superfluidoa izango da marruskadurarik gabe ibili ahalko delarik sarean barna. Honela azaltzen du lehenego motako materialen supereroankortasuna mekanika kuantikoak.\nMaterial hauen gainean supereroankortasun egoeran daudenean eremu magnetiko handiegia aplikatzen bada, balio kritiko batetik gorakoa, Meissner efektua eta berarekin supereroankortasuna desagertu egiten dira zuzenean.\nBeruna, merkurioa, indioa, lantanoa, eztainua, uranioa, titanioa, kromoa, galioa, aluminioa besteak beste dira lehenego mota hontakoak. Ingurugiro tenperaturan eroankortasun handiena aurkezten duten metalek aldiz, kobrea, zilarra, urrea, ez dira supereroaleak. Presio altuak aplikatuz beste elementu batzuk supereroale izatera pasa daitezke, adibidez fosforoa 2.5 Mbar-etako presioan formula_5 handiena duen I motako materiala da.\nII motako supereroaleak.\nVanadio, teknezio eta niobioaz aparte bigarren motako supereroaleak konposatu eta aleazio metalikoak dira. Orain dela gutxi aurkitutako perovskiten taldea hemen sartzen da, perovskitak metal oxidotaz osatutako keramikak dira, topatu ziren arte oxidoek erresistibo fama zeukaten, eta ez edonolakoa, baina gaur egun material hauen propietate supereroaleek txunditurik ditu ikertzaileak eta ezin izan dute oraindik teorikoki argitu.\nMaterialaren egitura mikroskopikoa dela eta, tarteko egoerak sortzen dira bigarren motako konposatuetan. Egoera konbinatuak non supereroale diren zatiak eta eroale arrunt direnak nahasten diren. Hau da, meissner efektua soilik egituraren atal batzuetan gertatzen da guztiz supereroale izan arte\nGainera, supereroale egoerara iristeko gradualki joaten da euren suszeptibilitatea lehenego motakoak ez bezala, hauen erresistibitatea kolpean jaisten da. Bigarren motako materialak supereroaletasuna lortzeko tarteko egoera batean egon behar dute lehenik, lehen azaldu duguna hain zuzen.\nSupereroaleen historia.\nPropietate honen aurkikuntzarako ezinbestekoa izan zen helioa likidotzea, eta hau 1908. urtean urtean Heike Kamerlingh Onnes zientzialariak egin zuen. Onnesek ere supereroankortasuna topatu zuen merkurio solidoaren erresisentzia neurtzen ari zela tenperatu baxuak lortzeko helio likidoa hozgarritzat erabiliz. 4.2 Ketako tenperaturan erresistentzia zerora zuzenean jaisten zela ikusi zuen.\nHurrengo hamarkadetan aurrerapen txikiak egon ziren oraindik ere tenperatura kriogenikoetako supereroaleak topatu zituztelarik.\n1950eko hamarkadan supereroankortasuna azaltzeko Ginzburg eta Landauren teoria agertu zen, makroskopikoa, 2003an nobel saria jaso zuten horregatik. Azkenik 1957an supereroaleen propietateak mikroskopikoki azaltzen zituen teoria osotua sortu zuten, Bardeen, Cooper eta Schrieffer zientzialariek. Teoriari BCS deritzo, sortzaileen abizenen lehenengo hizkiekin. Horregatik 1972. urtean Fisikako Nobel Saria jaso zuten.\nSupereroaleak modan jarri ziren eta elementu eta konposatu desberdinetarako egoera honen bilaketa sistematikoari ekin zitzaion. 1980 hamarkadara arte supereroankortasuna 30 K azpiko tenperaturan soilik ematen zela suposatzen zen, baina konposatu bereziak agertu ziren muga horren gainetik, lantanoz osatutako kobre oxidoaren perovskiten supereroankortasun egoera 35 Ketan topatu zen. Orokorrean metalen oxidoak, eta oxidoak orokorrean eroale ezin txarragotzat hartzen ziren, baina hamarkada horretatik aintzinerat mota honetako (ondoren bigarren motakoak deituak) material mordoa topatu dira, bilaketa sistematikoan jardun baitute zientzialariek. Hala ere, oraindik argitzeke dago zergatik ematen den propietate harrigarri hau bigarren motako materialetan.\n2007ko martxorarte gutienez topatu izan den tenperatura altueneko supereroaleak 138 Ketakoa da.\nAplikazioak.\nSupereroaleen aplikazioak anitzak dira, gaur egun asko erabiltzen dira teknologia modernoa egiteko. Azken urteotako aurrerapenik erabilgarrienetakoa dugu.\nGarraioa.\nLebitazio magnetikoa, Maissner efektuarekin ulertzen dena, oso erabilgarria da gaur egun. Batez ere propietate honen erabilerak garraioan topatu daitezke. Magneto poteretsuek tren bat lebitatzen jar dezakete eta marruskadurarik gabe trena higiarazi itzelezko abiadurak lor daitezkelarik energia gastu urriarekin. Trenen trakatra ezeroso hori desagertu egingo litzateke mota honetako trenetan. Japonen egun horrelako tren experimentala topa dezakegu, Yamanashi Maglev Test Line deritzona. Hau bera ere iman arruntekin egin zitekeen baina energia elektriko handia xahutuko litzateke bero modura. 2003ko abenduan MLX01 ibilgailuak 581 Km/H abiadura lortu zuen, supereoaleen bidez lebitatzen duen trenetako prototipo batek hain zuzen ere. 1997. urtean Birmingham hiri inglesean 11 urtez era komertzialean ibilitako munduko lehenego \"MAGLEV\" trenak itxi behar izan zuen horrexegatik. Shangain, Pudong International Airporten maglev motako tren bat dabil 30 Km-ko ibilbidea eginez.\nMedikuntzako aplikazioak.\nMedikuntzarako oso erabiliak dira supereroaleen bidez egindako elektroimanak. Erresonantzia magnetikoak egiteko adibidez, gorputzari eremu magnetiko bat aplikatzen zaio eta gure barneko hidrogeno atomoak (uran daude) eta beste zenbait molekula astunek erradiazio detektagarria igortzen dute. Honela gure gorputzeko atal desberdinen barruko irudiak ikusi ditzazkegu X-izpiak aplikatu ezin daitezken tokietan, edo X-izpiek ikusten ez dituzten gauzak ikusi. Magnetoenzefalografiak egiteko erabiltzen dira ere bai.\nKorea Research Institute of Standards ans Science, \"KRISS\" delakoaren barruko supereroankortasunaren aplikazioak ikertzen dituen taldeak \"SQUID\" (Superconducting QUantum Interference Device) delako makinaren bidez, gauss bat baino ehun miloi aldiz ahulagoa den eremu magnetiko baten aldaketa topa dezake, hau da, formula_25 teslatako zehaztasuna du. Honen bidez gure gorputzean eremu magnetiko txikiak aplikatuta ere \"SQUID\"aren bidez detaile txikienak ere ikus daitezke, arrisku biologikoa minimizatuz.\nOinarrizko fisikan aplikazioak.\nPartikula azeleragailuetan, nola ez, elektroimanen erabilera zilegi da, eta elektroiman hauek egiteko supereroaleak erabiltzen dituzte. Adibidez CERN famatuan, \"Large Hadron Collider\", edo \"LHC\" delako partikula azeleragailuak honelako imanak erabiltzen ditu partikulak argiaren abiadurarekin konparagarriak diren abiadetara irits daitezen, energia handiko talkak gertarazteko. Talka hauen bidez partikula berriak sortzen dira, eta horiek dira detektagailuetan ikusten direnak, gero euren ibilbidea eta beste zenbaitatu prozesatuz ikertu egiten dute euren natura, eta identifikatu egiten dituzte teoriak osatu, eraiki edo frogatzeko.\nEguneroko bizitzarako aplikazioak.\nformula_5 altuko supereroaleez egindako sorgailu elektrikoak oso eraginkorrak dira gaur egun. Kobrezko hariaz egindakoak baino askoz etekin handiagoa lortzen dute, %99 baino handiagoa. Gainera euren tamaina, sorgailu arrunten erdia da."}
{"id": "48340", "revid": "201", "url": "https://eu.wikipedia.org/wiki?curid=48340", "title": "Superkonduktibitate", "text": ""}
{"id": "48341", "revid": "201", "url": "https://eu.wikipedia.org/wiki?curid=48341", "title": "Supereroaletasun", "text": ""}
{"id": "48342", "revid": "201", "url": "https://eu.wikipedia.org/wiki?curid=48342", "title": "Supereroale", "text": ""}
{"id": "48346", "revid": "447403", "url": "https://eu.wikipedia.org/wiki?curid=48346", "title": "Ion Erro Armendariz", "text": ""}
{"id": "48347", "revid": "447404", "url": "https://eu.wikipedia.org/wiki?curid=48347", "title": "Partido Socialista de Navarra", "text": ""}
{"id": "48348", "revid": "447405", "url": "https://eu.wikipedia.org/wiki?curid=48348", "title": "Nafarroako Legebiltzar", "text": ""}
{"id": "48349", "revid": "1982", "url": "https://eu.wikipedia.org/wiki?curid=48349", "title": "Kubako probintzien zerrenda", "text": ""}
{"id": "48351", "revid": "201", "url": "https://eu.wikipedia.org/wiki?curid=48351", "title": "Kubako iraultza", "text": ""}
{"id": "48353", "revid": "336", "url": "https://eu.wikipedia.org/wiki?curid=48353", "title": "Maribel Garc\u00eda Malo", "text": "Mar\u00eda Isabel \"Maribel\" Garc\u00eda Malo (Castej\u00f3n, 1967ko azaroaren 5a) nafar politikaria da. Nafarroako Unibertsitatean zuzenbidean lizentziaturik, Ongizate sailburua izendatu zuten 2006ko ekainean, Jose Ignacio Palaciosen ordez. 2007ko Nafar Parlamenturako hauteskundeetarako zerrendan, UPNk Miguel Sanzen atzetik kokatu zuen. Urte horretan Familia, Gazteria, Kirol eta Gizarte Gaietarako kontseilari izendatu zuten."}
{"id": "48362", "revid": "237", "url": "https://eu.wikipedia.org/wiki?curid=48362", "title": "Miguel Sanz Sesma", "text": ""}
{"id": "48363", "revid": "237", "url": "https://eu.wikipedia.org/wiki?curid=48363", "title": "Nafarroako Parlamentu", "text": ""}
{"id": "48364", "revid": "237", "url": "https://eu.wikipedia.org/wiki?curid=48364", "title": "Javier Otano Cid", "text": ""}
{"id": "48366", "revid": "237", "url": "https://eu.wikipedia.org/wiki?curid=48366", "title": "Nafarroako Gobernu", "text": ""}
{"id": "48367", "revid": "237", "url": "https://eu.wikipedia.org/wiki?curid=48367", "title": "Gabriel Urralburu Tainta", "text": ""}
{"id": "48368", "revid": "6327", "url": "https://eu.wikipedia.org/wiki?curid=48368", "title": "Nafarroako Lehendakarien zerrenda", "text": ""}
{"id": "48371", "revid": "237", "url": "https://eu.wikipedia.org/wiki?curid=48371", "title": "Antonio Karmona Herrera", "text": ""}
{"id": "48376", "revid": "119347", "url": "https://eu.wikipedia.org/wiki?curid=48376", "title": "Doctor Deseo", "text": "Doctor Deseo euskal rock musika taldea da, 1980ko hamarkadan Bilbon sortua.\nDoctor Deseok euskaraz argitaratutako kantak.\n2016an Bergaran izan zen Kilometroak euskararen jaiean eman zuten aurreneko aldiz euskara hutsezko kontzertua."}
{"id": "48377", "revid": "6327", "url": "https://eu.wikipedia.org/wiki?curid=48377", "title": "Ladinoa", "text": ""}
{"id": "48378", "revid": "59723", "url": "https://eu.wikipedia.org/wiki?curid=48378", "title": "Ladino (erretorromaniera)", "text": "Ladinoa edo ladiniera (ladinoz eta latinez, \"ladin\"; italieraz, \"ladino\"; eta alemanez. \"Ladinisch\") erretorromanieraren dialekto nagusietako bat da, erromantxearekin eta friulierarekin batera. 40.000 hiztun inguru ditu Ladinia lurraldean, Italiako Dolomita mendietan; zehazki, Veneto eta Trentino-Adige Garaia eskualdeetan.\nHiztunen geografia.\nHiztunak Bellunoko probintzian (Veneto) eta Bolzano eta Trentoko probintzietan (Trentino-Adige Garaia) bizi dira, udalerri hauetan:"}
{"id": "48379", "revid": "119347", "url": "https://eu.wikipedia.org/wiki?curid=48379", "title": "Ladino (judu-espainiera)", "text": "Ladinoa, judu-espainiera edo judu-gaztelania (ladinoz, \"djudeo-espanyol\" edo \"ladino\") erromantze hizkuntza da, gaztelania zahar, hebreera, turkiera eta grezieratik sortutakoa. Batez ere, XV. mendeko gaztelanian oinarritzen da. Hiztunak judu sefardiak dira ia soilik, batez ere Israelen, Tesalonikan (Grezia), Istanbul eta Izmirren (Turkia) bizi direnak.\nEgoera.\nLadinoaren hiztunak gero eta gutxiago dira. Bigarren Mundu Gerraz geroztik, ladinoaren hiztun asko Israela joan ziren, eta hizkuntzaren transmisioa eten zuten. UNESCOren \"Europako arriskupeko hizkuntzen liburu gorria\" argitalpenean, \"arrisku larrian\" dagoen hizkuntza gisa sailkatua dago.\nAdibidea.\nLadinoz\nEl djudeo-espanyol, djudio, djudezmo o ladino es la lingua favlada por los sefardim, djudios ekspulsados de la Espanya enel 1492. Es una lingua derivada del espanyol i favlada por 150.000 personas en komunitas en Israel, la Turkia, antika Yugoslavia, la Gresia, el Maruekos, Mayorka, las Amerikas, entre munchos otros.\nEuskaraz\nJudu-espainiera, \"djudio\", \"djudezmo\" edo ladinoa sefardiek, 1492an Espainiatik egotzitako juduek, mintzatzen duten hizkuntza da. Espainieratik eratorritako hizkuntza bat da, eta 150.000 lagunek hitz egiten dute Israelen, Turkian, Jugoslavia ohian, Grezian, Marokon, Mallorcan, Ameriketan eta beste hainbat lekutan kokaturiko komunitateetan."}
{"id": "48380", "revid": "1545", "url": "https://eu.wikipedia.org/wiki?curid=48380", "title": "Ladinia", "text": "Ladinia Alpeetako lurralde bat da, Italiako Belluno, Bolzano eta Trento probintzietan kokatua.\nLadinia ladiniarren lurraldea da, ladinoa mintzatzen dute biztanle gehienek, alemanarekin eta italierarekin batera. Gizatalde horrek herrialdearekiko atxikimendu handia erakusten badu ere, Ladiniak ez du inolako onarpen instituzionalik.\nLurraldea.\nLadiniak 1.200 kmazalera du, eta Dolomita mendien inguruan dago. Ladinia \"bost ibarrek\" osatzen dute, ibar horiek dira herrialdeko banaketa geografiko naturala: Val di Fassa () Trentinon, Val Gardena () eta Val Badia () Bolzanon, eta Livinnalongo () eta Ampezzo () Veneton (ikus mapa).\nAdministrazioaren aldetik, Ladinia Italiako bi eskualdetan banatuta dago: Veneto eta Trentino-Adige Garaia eskualdeetan, alegia.\nHalaber, 18 udalerrik osatzen dute Ladinia."}
{"id": "48386", "revid": "105290", "url": "https://eu.wikipedia.org/wiki?curid=48386", "title": "Metrika (informatika)", "text": "Metrika (metrika 3) administrazio publikoko Ministerioaren Informatika Kontseilu Gorenak eskatuta, El Corte Ingles-eko informatika sailak egin du. Metrika 2.1 eta azken metodo eta estandarrak betetzen duelarik: software-ingeniaritza estandar nagusiak (IEEE eta ISO 9000-3) eta metodologiak. Metrika-k bai garapen egituratutako bai objektuei zuzendutako egiturak ditu, metodologia mistoa sortuz. Baita bezero/zerbitzari teknologia eta ingurune grafikoko interfazea ere dituelarik.\nMetrika 3-ren helburuak:\nHelburu hauen artean bakarrik kontuan hartuko ditugu Sistema Informatikoen planifikazioari dagozkionak."}
{"id": "48387", "revid": "1491", "url": "https://eu.wikipedia.org/wiki?curid=48387", "title": "Metrika (olerkigintza)", "text": "Literaturan, metrikak olerkietako erritmoa eta ahoskera edo prosodiazko beste zenbait elementu nola osatzen diren aztertzen ditu. Zehatzago, erritmozko segida batean, olerkia esaterako, errepikapen ziklikoaren egitura finkoa da metrika. Zentzu hertsiagoan, bertso baten metrika bertsoaren neurria edo bertsoa osatzen duten silaba segida eta kopurua da, silaba luzeak eta laburrak bereiziz. \nMetrikak bertsolaritzan.\nBertsolaritzan, \"neurri\" kontzeptua erabiltzen da metrika ordez. Horrela adibidez, zortziko handian bertsoak lau neurtitz ditu eta horietako bakoitzak 18 silaba eta bi etenaldi ditu.\nZortziko handia.\nLau aldiz errepikatzen da egitura hori:Aita semeak tabernan daude (10)\nAma-alabak jokoan (8)\nAita semeak tabernan daude (10)\nAma-alabak jokoan (8)\nBerriz ikusi beharko dugu (10)\nBehi gizena auzoan (8)\nBerriro ere ez da faltako (10)\nTrapu zaharrik kakoan (8)\nZortziko txikia.\nZortziko txikiak 13 silaba ditu eta etenaldi bakarra zazpigarren silabaren ondotik.\nLau aldiz errepikatzen da egitura hori:"}
{"id": "48388", "revid": "6327", "url": "https://eu.wikipedia.org/wiki?curid=48388", "title": "Erdieroalezko memoria", "text": ""}
{"id": "48389", "revid": "448534", "url": "https://eu.wikipedia.org/wiki?curid=48389", "title": "Zakurra", "text": ""}
{"id": "48390", "revid": "336", "url": "https://eu.wikipedia.org/wiki?curid=48390", "title": "Alberto Catal\u00e1n", "text": "Alberto Catal\u00e1n Higueras (Corella, 1962ko azaroaren 7a) nafar politikaria da. Gaur egun, Nafarroako Parlamentuko presidentea da.\nNafarroako Unibertsitatean farmatzian lizentziaturik, 1987an UPNn sartu zen. Bi urte geroago, alderdiko gazteriaren presidenteorde bihurtu zen. Azaroan Juan Ojembarrena presidenteak dimititu ostean, presidente izendatu zuten Catalan. 1991an berriro hautaturik, 1994 arte jarraitu zuen karguan.\nParlamentuan 1991n sartu zen lehen aldiz. Berriz, 1995ean hautatuta atera zen, eta 1996ko irailean Miguel Sanzek Nafarroako lehendakaritza lortu ostean, Alberto Catalan taldeko bozeramaile bilakatu zen. Hurrengo legegintzaldian kargua errepikatu zuen. 2001eko otsailean Rafael Gurrea ordezkatu zuen alderdiko Idazkaritza Orokorrean, eta 2005eko martxoan, berriro atera zen hautaturik. 2003ko hauteskundeen ostean, Tokiko Administrazio sailburua eta Gobernuko bozeramailea izan da."}
{"id": "48391", "revid": "448545", "url": "https://eu.wikipedia.org/wiki?curid=48391", "title": "Or", "text": ""}
{"id": "48392", "revid": "336", "url": "https://eu.wikipedia.org/wiki?curid=48392", "title": "Jes\u00fas Mar\u00eda Pajares", "text": "Jesus Maria Pajares Azpiroz (Iru\u00f1ea, 1946ko urtarrilaren 14a) 2007ko hauteskundeetan UPNko Nafarroako Parlamenturako zerrendan laugarren postua bete zuen politikari independentea da. Ogibidez ekonomialaria da."}
{"id": "48393", "revid": "336", "url": "https://eu.wikipedia.org/wiki?curid=48393", "title": "Mar\u00eda Kutz", "text": "Maria Kutz Peironcely (Donostia, Gipuzkoa, 1954ko uztailaren 13a) UPNko politikaria da.\nZaragozako Unibertsitatean medikuntzan lizentziatuta eta mikrobiologian espezialista, 1979tik Nafarroako Ospitalean aritu zen lanean. 1995 eta 1999 bitartean ospitale horretako zuzendaria izan zen. 1999-2003ko legegintzaldian, Ekonomia eta Funtzio Publikoko zinegotzia izan zen Iru\u00f1eko udalean, baita alkateordea eta UPNko bozeramailea ere. 2003ko uztailean Nafarroako Gobernuko Osasun sailburua izendatu zuten. Egun Nafarroako Parlamentuko kidea da."}
{"id": "48394", "revid": "6327", "url": "https://eu.wikipedia.org/wiki?curid=48394", "title": "Jesus Maria Pajares Azpiroz", "text": ""}
{"id": "48395", "revid": "336", "url": "https://eu.wikipedia.org/wiki?curid=48395", "title": "Javier Caballero Mart\u00ednez", "text": "Javier Caballero Martinez (Iru\u00f1ea, 1961eko irailaren 13a) UPNko politikaria da.\nNafarroako Unibertsitatean zuzenbidean lizentziaturik, abokatua da ogibidez. Iru\u00f1eko Abokatuen Elkargo Ofizialeko burua izan zen, baita Audenasa elkarte publikoena ere. Tomas Caballero ETAk hildako Iru\u00f1eko zinegotziaren semea, 2003-2007ko legegintzaldian Nafarroako Gobernuko Justizia eta Barne sailburua izan da. Egun, Nafarroako Parlamentuko kidea da."}
{"id": "48397", "revid": "56334", "url": "https://eu.wikipedia.org/wiki?curid=48397", "title": "Carlos Garc\u00eda Adanero", "text": "Carlos Garc\u00eda Adanero (Talavera de la Reina, Toledo, Espainia, 1967ko otsailaren 7a) UPNko politikaria da.\nNafarroara hiru urte zituelarik etorria, abokatua da ogibidez, zuzenbidean Nafarroako Unibertsitatean lizentziatu baitzen. UPNn 1987an sartu zen. Bara\u00f1aingo zinegotzia 1991 eta 1996 bitartean izan zen, baita Nafarroako Parlamentuko kidea 1991tik ere. 2003-2007ko legegintzaldian alderdiko bozeramailea izan zen. UPN barruan, ordea, baztertzeko prozesuan jarri zen Javier Esparzarekin lerrokatu ez zelako.\nTransfuga.\nJavier Esparzak ez zuen berarengan konfiantzarik, ez baitzion lagundu alderdi barruan sortutako liskarretan, eta Madrilera bidali zuen, hainbeste traba egin ez ziezaion. Sergio Sayas alderdikideak bezala, beren alderdiak baztertu egin zituela jakinda, geratu zitzaien aukera erraz bakarra politikan jarraituko zutela agintzen zien beste alderdi bati saltzea izan zen. Lan Erreformaren bozketarekin iritsi zitzaien aukera, eta PPk egin zien eskaintza, orduan Pablo Casadok zuzenduta. Garc\u00eda Adanerok eta haren alderdikide zen Sayasek Esparzaren jarraibideak ez zituzten bete bozketa hartan, eta jakin bazekiten hura gorria eta kanporatua zela, hala gertatu baitzen. Hortik aurrera, halako ke-gortina batzuk sortu ziren, hala nola herritarren plataforma bat sortzea, kanporatzearen aurkako errekurtsoa eta abar. Zorabiatu egin ziren, baina PPra joateko txartela Lan Erreformaren aurka bozkatu zuten egun berean erosi zuten. PPren ordainketa politikan jarraitzea izan zen. 2023ko hauteskundetan, azken unean eta kanpotik heldutako bozkeei esker, alderdi horrekin diputatu atera zen Madrilen."}
{"id": "48398", "revid": "96586", "url": "https://eu.wikipedia.org/wiki?curid=48398", "title": "Bego\u00f1a Sanzberro", "text": "Bego\u00f1a Sanzberro Iturriria (Almandoz, 1962ko maiatzaren 11) UPNko politikaria da. 2007-2011 bitartean Nafarroako Gobernuko Landa Garapen eta Ingurumen kontseilaria izan zen.\nBizitza.\nOgibidez abeltzaina, UPNn 1994an sartu zen. UAGN sindikatuko kidea, Laborantza Ganbarako presidenteordea izan zen. Almandozko lehendabiziko emakumezko alkatea izan zen. 1991-1996 eta 2002-2007 bitartean, eta 2011tik aurrera Baztango Udaleko zinegotzia izan da; eta 2002-2007 eta 2011-2015 bitartean Nafarroako Parlamentuko kidea. Euskalduna izanda, garai hartan UPNko parlamentukide euskaldun bakarra, Euskadi Irratiko kolaboratzailea ere izan da. 2007-2011 bitartean Nafarroako Gobernuko Landa Garapen eta Ingurumen kontseilaria izan zen. Demokraziako lehen kontseilari euskalduna izan zen."}
{"id": "48399", "revid": "1150", "url": "https://eu.wikipedia.org/wiki?curid=48399", "title": "Euskadi Irrati", "text": ""}
{"id": "48401", "revid": "336", "url": "https://eu.wikipedia.org/wiki?curid=48401", "title": "Laura Alba", "text": "Laura Alba Cuadrado (Madril, 1971ko uztailaren 9a) UPNko politikaria da.\nMadrilen jaio arren, Zaragozan bizi da bereziki Laura Alba, eta Nafarroara ezkondu zen. Marketing-ean lizentziaturik, Emakumezko Enpresarien elkarteko kidea da. Egun Nafarroako Parlamentuko kidea da."}
{"id": "48402", "revid": "237", "url": "https://eu.wikipedia.org/wiki?curid=48402", "title": "Laura Alba Cuadrado", "text": ""}
{"id": "48403", "revid": "336", "url": "https://eu.wikipedia.org/wiki?curid=48403", "title": "Fibrosi kistiko", "text": "Fibrosi kistikoa edo mukobiszidosia gorputz osoa kaltetu dezakeen gaixotasun hereditarioa da, ezintasun progresiboa eta heriotz goiztiarra eragiten duena. Lehenago pankreako fibrosi kistikoaren izena hartzen zuen, baina gaur egun F.K. baino ez.\nEritasuna umeek jasaten dute nagusiki, eta pediatria arloan tratatzen dituzte. Baina badago mota bat helduek pairatzen dutena, neumologiaren zerbitzuetan tratatutakoa.\nSintoma eta zeinuak.\nGaixotasun honek eragiten ditu Arnas aparatuaren infekzioak, heste meheko buxadura, pankreatitisa, diabetea eta ernalezintasuna.\nDiagnostikoa.\nIzerdiaren testak ematen du diagnostikoa normalean. Bertan, kloro eta sodioaren kopuru handiak antzematen dira.\nGenetika.\nGaixotasun honek oinarri genetiko dauka, eta herentzia azpirakorraren bidez transmititzen da. Gaitza gene baten mutazio batean du jatorria, 7. kromosoman dagoen gene batean. Ondorioz, zelula mintzetan kloro ioiaren garraioan parte hartzen duen proteina okerra sortzen da, bere lana zuzen egiten ez duena eta gaitza eragiten duena.\nTratamendua.\nEz dago gaixotasuna sendatzen duen tratamendurik. Gaur egun antibiotikoak erabiltzen dira gerta daitezkeen infekzioak tratatzeko batez ere, bai eta bestelako sintomak sendabide batzuk ere.\nBiriketako transplantea eta terapia genetikoa kasu batzuetan lagungarriak izan daitezke."}
{"id": "48405", "revid": "237", "url": "https://eu.wikipedia.org/wiki?curid=48405", "title": "Fibrosi Kistiko", "text": ""}
{"id": "48406", "revid": "237", "url": "https://eu.wikipedia.org/wiki?curid=48406", "title": "Mukobiszidosi", "text": ""}
{"id": "48407", "revid": "10891", "url": "https://eu.wikipedia.org/wiki?curid=48407", "title": "Leo von Klenze", "text": "Franz Karl Leopold von Klenze (1784ko otsailaren 29a - 1864ko urtarrilaren 27a) Neoklasizismo garaiko arkitekto, margolari eta idazle alemaniarra zen. Bavariako gorteko arkitekto zela nabarmendu zen, Ludwig I.a Bavariakoaren erregetzaren garaian.\nLeo von Klenze arkitekto neoklasikoa izan zen. Bere joera greziar inspirazioan oinarritu zuen."}
{"id": "48408", "revid": "769", "url": "https://eu.wikipedia.org/wiki?curid=48408", "title": "Leo Von Klenze", "text": ""}
{"id": "48413", "revid": "512", "url": "https://eu.wikipedia.org/wiki?curid=48413", "title": "Zirkulazio-argi", "text": "Zirkulazio-argi \u2013batzuetan, argi soilik\u2013 edo semaforoa () errepide eta kaleetan dagoen trafiko-seinale argiduna da eta igaro daitekeen ala ez adieraztean du. Eskuarki, hiru edo bi argiz osatua egoten da.\nZirkulazio-argiak, teknikoki trafikoa kontrolatzeko seinale gisa ere ezagutzen direnak, bide elkarguneetan eta trafikoa erregulatzeko beste toki batzuetan kokatzen diren seinale gailuak dira, eta, beraz, oinezkoen zirkulazioa arautzeko ere balio du. Lehen zirkulazio-argia, sortua, Londresen ezarri zen 1868an.\nTrafiko-seinaleen gorakada automobil-trafikoaren hazkunde azkarrari lotuta dago, batez ere Estatu Batuetan, Henry Fordek 1908an t eredua sartu eta 1913tik aurrera seriean ekoizten hasi ondoren. Lehen aldiz, autoak merkeak ziren eta batera joan-etorriak egiteko behar bezain fidagarriak.\nMunduko lehen zirkulazio-argiak bizitza laburra izan zuen. Laspel bidez pizten zen, eskuz, eta Londresen instalatu zen 1868ko abenduan. Hilabete batzuk beranduago eztanda egin zuen eta kudeatzen zuen polizia zauritu zuen. 1890ko hamarkadatik aurrera beharrezko bilakatzen hasi zen trafikoa kontrolatzea, baina ez zen izan 1910era arte Earnest Sirrinek lehenbizikoa patentatu zuena, Chicagon. \"STOP\" eta \"PROCEED\" hitzak zituen, baina ez ziren pizten.\nKolorezko argiak zituen lehen zirkulazio-argia 1914an, Alfred Benesch-ek asmatu zuen, Estatu Batuetako Cleveland hirian. Lau urte geroago Britainia Handiko zirkulazio-argietan hiru margoko sistema erabiltzen hasi ziren.\nZirkulazio-argia, trafikoa eta oinezkoak kontrolatzeko egina da. Autoek oinezkoak pasatzen uzteko, edo alderantzizko helburuarekin jartzen dira. Beste batzuetan ere, auto desberdinak (bidegurutze batean...) kontrolatzeko, eta gidatzea errazagoa izan dadin jartzen dira, istripurik ez gertatzeko etab.\nEtimologia.\nSemaforo hitza argi seinaleen bidez ibilgailu eta oinezkoen zirkulazioa arautzen duen tresna elektrikoa izendatzeko Hegoaldean baino ez da erabiltzen. Iparraldean, (zirkulazio-)argi esateaz gain, argigorri edo su (gorri) hitzak erabiltzen dira. Hala ere, semaforo hitza nazioartekoa da burdinbideetako eta itsas semaforoei dagozkienetan.\nSemaforo hitza, grezieratik dator, \u03c3\u00f1\u03bc\u03b1 (sema), seinalea esan nahi duena, eta\u00a0 \u03c6\u03cc\u03c1\u03bf\u03c2\u00a0 \"foroak\", eramailea esan nahi duena, hau da, semaforo bat \u201cseinaleak daramatzana\u201d da.\nGaztelaniaz, duela mende batzuk, semaforo deitzen zitzaien lurralde osoan zehar hedatzen ziren seinale-dorreei, eta haietatik, seinale optikoen bidez (argiak gauean,\u00a0koloretako banderak egunean), albiste garrantzitsuak jakinarazten ziren, zaldi bat lauhazka baino azkarrago. Era berean, itsasertzetan eta portuetan ezarritako telegrafo optikoaren seinaleak transmititzen ziren geltokiei ere horrela deitzen zitzaien, horien helburua itsas zabaletik zetozen edo bistatik itsasoan ibiltzen zuirn ontzien iritsieren eta maniobren berri ematea, bolen edo banderen bidez premiazko ohartarazpenak ematea edo haiengandik jasotzea baitzen. Semaforoa masta batean zetzan, non zelatariek seinaleak egiten zituzten, langen bidez, bola edo banderekin, eta, gaua bazen, esku-argiekin. Oro har, semaforoak inguruko estazio telegrafikoekin komunikatzen ari ziren.\nHistoria.\n1868ko abenduaren 9an lehen zirkulazio-argia ezarri zen Londresen. John Peake Knight trenbide ingeniariak diseinatu zuen, garaiko trenbide seinaleetan oinarritu zena. Lehen zirkulazio-argia gaur egungoaren oso desberdina zen, bi beso altxatzen baitziren gelditu behar zuen noranzkoa adierazteko. Gainera, kolore gorri eta orlegiko laspelezko lanpak erabiltzen ziren gaueko funtzionamendurako. Hala ere, lehen zirkulazio-argi hau eskuzkoa zen, eta, beraz, polizia batek kontrolatu behar zuen denbora guztian. Lehen zirkulazio-argi hau, soilik hilabete geroago lehertu zen, 1869ko urtarrilak 2an, kontrolatzen zuen polizia larri zaurituz.\n1910ean, Ernest Sirrinek zirkulazio-argia hobetu zuen, automatiko bihurtuz. Sirrinen sistemak Stop (gelditu) eta proceed (jarraitu) hitzak erabili zituen argiztapenik gabe. 1912an, Lester Wirek, Salt Lake Cityko polizia ofizial batek, aurreko sistemara itzultzea erabaki zuen, argi gorri eta berdeekin. Eskuzkoa zen arren, berrikuntza argi elektrikoak eta burrunbagailu bat erabiltzea izan zen, egoera aldaketaz ohartarazteko, eta, gainera, polizia eta suhiltzaile estazioei zirkulazio-argiaren egoera aldatzeko aukera ematen zien larrialdietan. AEBetako gobernuko langile bat izateagatik, bere asmakuntza ez zen inoiz patentatua izan.\nT ereduaren ondorengo trafiko-kontrolaren berrikuntza aroa Estatu Batuetan gertatu zen batez ere, han trafiko gehiago zegoelako. Estatu Batuetako mendebaldeko hiriek ekialdeko hiriek baino autoen jabetza tasa altuagoak zituzten, autoa gizon aberats baten jostailu bat baino zerbait gehiago bihurtu ondoren. 1910ean, Los Angelesek munduko per capita autoen erregistrorik altuena izan zuen, kale sistema ona zuen hiri aberats bat baitzen, bere klimak urte osoan gidatzeko aukera ematen zuelarik (auto irekiak 1923ra arteko araua ziren).\nIngeniaritza elektrikoaren teknologian egindako aurrerapenek seinaleztapena hobetzea ahalbidetu zuten: ingeniariek Lehen Mundu Gerran komunikazio sistema militarretarako programatzaile automatikoak garatu zituzten. Elektrikoak ziren argi gorri eta berdak erabiltzen zituen lehen zirkulazio-argi automatikoa William Ghiglierik patentatu zuen San Frantziskon, Kalifornian, 1917an. Bere diseinuak eskulan modu bat ere bazuen.\nOinezkoek zailtasun gehiago izan zituzten argi automatiko berrietara egokitzeko, izan ere, jada ezarrita zegoen portaera baten erregulazio berri bati aurre egin behar izan zioten, portaera berrientzako arau berriei aurre egitea baino (gidatzea, adibidez). Oinezkoak ez ziren inoiz antolatu, ezta auto-gidariak ere. Oinezko estatubatuarrek ez zuten Britainia Handiko Peatoien Elkartearen baliokiderik, gaur egun Living Streets (UK) edo Deutsche Verkehrswacht-DVW, Alemaniako Bide Segurtasunerako Elkartea. Haiek eragin nahikoa zuten Missouriko San Luis hirian 1936an emandako puntuan (jaywalking) agindutako puntuan errepidea gurutzatzearen aurkako ordenantza bat blokeatzeko, baina bere ezintasun politikoaren salbuespen isolatu bat dirudi. Trafikoko ingeniariek bigarren mailako hiritar gisa tratatzen zituzten oinezkoak. 1921ean, adibidez, ingeniari batek \"oztopo oso larri\" gisa deskribatu zituen. Alderdi juridikorik funtsezkoenean, Zuzenbide anglosaxoiak (Common law) kaleko erabiltzaile guztiak berdinak zirela defendatu zuen. Trafikoko ingeniariak behin eta berriz ari zirenez, ordea, udalek arau zahar hori ordeztu zuten, autoei bide-eskubidea eman zieten ordenantza berriekin, elkarguneetan izan ezik. Trafiko-ingeniaritzako lehen testuliburuak ikusi zuen bizitzaren babesa garraioaren abiadura baino garrantzitsuagoa zela, baina gero erantsi zuen segurtasuna eta istripuen prebentzioa funtzionarioen azken kezka ziruditela. Lan bera oinezkoak \"matxinada\" egoeran zeudelaz kexatu zen.\n1920an, William Pottsek, une horretarako zenbait zirkulazio-argi asmatu zituenak, zirkulazio-argiari argi horia gehitu zion. Une horretarako, zirkulazio-argiak munduan zehar hedatuak zeuden, baina, bi etapakoak ez bezala, hiru etapakoak, gidariari, argi gorriaren aldaketa hurbilari buruz hobeto ohartaraztea ahalbidetzen zion. Potts Detroiteko polizia ofizial bat zen, eta, beraz, Wirek bezala, ez zuen inoiz bere asmakuntza patentatu. Garrett Morgan hiru etapa elektrikoko zirkulazio-argi baten bidez patentea lortu zuen lehen pertsona izan zen 1923an. Hala ere, zirkulazio-argia oraindik gaur egungotik urrun zegoen, bi beso baitzituen eta hitz argitsuak erabiltzen baitzituen. Bere diseinua General Electric-i saldu zion 40.000 USD ingururengatik.\n1936an, Charles Marshallek zirkulazio-argiaren egoera aldatu aurretik geratzen zen denbora adierazten zuen txandakako seinale bat sortu zuen.\nOsagaiak.\nZirkulazio-argia honako osagaiek osatzen dute:\nFuntzionamendua.\nOinezkoen argiak bi argi izaten ditu, kolore gorrikoa eta kolore berdekoa. Kolore gorriak itxaron egin behar dela adierazten du eta berdeak pasa daitekeela.\nAutoen argiak, berriz, bi edo hiru argi eduki ditzazke, oinezkoen kolore berdinak bi, eta bestea laranja. Kolore honek kontuz ibili behar dela adierazten du, anbar izenarekin ezagutzen dena, eta orlegitik gorrirako pasabidean kolore naranja honek 3 segundu irauten ditu. Tenporizadore baten bidez, argiak txandaka pizten joaten dira. Oinezkoen argian berdea dagoenean autoenean gorria egongo da. Oinezkoen argia gorria dagoenean, autoenean hasieran berdea egongo da eta ondoren laranja. Horrela behin eta berriz, ziklo osoa errepikatzen joango da.\nEgungo zirkulazio-argiak.\nZirkulazio-argiak eboluzionatuz joan dira denborak aurrera egin ahala, eta, gaur egun, errentagarritasuna dela eta, led lanpak erabiltzen ari dira argi-seinaleztapenerako; izan ere, Led lanpek lanpa goriek kontsumitutako energiaren % 10 baino ez dute erabiltzen, 50 aldiz bizitza handiagoa dute gutxi gorabehera, eta, beraz, energia eta mantentze-lan asko aurrezten dituzte, fidagarritasun eta segurtasun publiko handiagoa lortzeko helburua betez. Led duten argi-seinaleek honako abantaila hauek dituzte, besteak beste:\nLed optika zirkuitu inprimatuko plaka batek, babes-polikarbonatoak eta E-27 zorro hariztatzaileak osatzen dute. Elementu horiek guztiak kono-euskarri batean integratuta daude. Zirkuitu inprimatuak, babes-polikarbonatoak eta inguratzaile konikoak aireztapen-zuloak dituzte, barneko beroa errazago ebakuatzeko.\nLedeek bonbilla tradizionalen aldean abantaila ugari eskaintzen dituzten arren, euren eragozpen handienetako bat bat-bateko energia-aldaketak ez jasatea da, argi bakoitza pizten edo itzaltzen denean gertatzen dena, gainera, argi bakoitza azkar itzali behar baita gainerako argiekin nahasterik ez sortzeko, eta, ondorioz, diodo batzuk urtu egiten dira.\nDuela urte batzuetatik hona, zirkulazio-argietan haririk gabeko teknologia erabiltzen da, zirkulazio-argi adimendunek espero zen moduan funtzionatu ez dutelako. Espainiako hainbat hiritan, garraiobideek eta larrialdietakoek oso irismen laburreko irrati-seinaleak igortzen dituzten ekipo informatikoak eta hargailu digitalak eransten dituzte. Unitate horiei esker, ibilgailua beste ekipo batekin hornitutako zirkulazio-argi batera hurbiltzen denean, bi gailuak elkarrekin konektatzen dira, eta, baimen-kodea egiaztatu ondoren, elkargunea arautzen duten zirkulazio-argiak autobusari edo anbulantziari bidea libre emateko koordinatzen dira. Horrela, garraio publikoaren trafiko arina lortzen da, edo bidegurutzeetan zerbitzuan dagoen anbulantzia bat seguru igarotzea lortzen da.\nNahiz eta ez den oso teknologia hedatua, litekeena da gero eta gehiago erabiltzea, etorkizunean lortzen diren emaitzen arabera.\nZirkulazio-argi espezializatuak.\nZirkulazio-argi atzerako kontaketaduna.\nLed-erako atzerako kontaketa duen zirkulazio-argia edo denbora-unitatean aldatzeko ohartarazten duen ibilgailu eta oinezkoentzako zirkulazio-argia trafikoa kontrolatzeko seinale bat da. Horren helburua bide-zirkulazioa arautzea da, argi-alderdiak aldatzeko geratzen den denbora oinezkoei eta gidariei adierazita. Helburua bide-segurtasuneko neurriak osatzea da, automobilistek bat-batean edo ustekabean balaztatzea edo bidegurutze bat argi gorriz gurutzatzea saihestuz. Bere bertsio erabilienak, oinezkoen argiak, oinezkoek kalea modu seguruan zeharkatzeko geratzen diren segundo kopurua ezagutzea ahalbidetzen du.\nErreiaren kontrola.\nZirkulazio-argiak erabil daitezke errei bakoitzaren jarioa kontrolatzeko. Hau, gidariei, erreietako bat itxita dagoela edo bertatik zirkulatzea segurua ez dela ohartarazteko erabil daiteke. Zirkulazio-argi mota hau bide itzulgarri bat dagoenean ere erabiltzen da, trafikoaren norabidea aldatzen duena, eta, beraz, gidariei esan behar zaie zein errei erabil daitezkeen.\nOhiko argiez gain, zirkulazio-argi gehienek \"x\" batekin konbinatutako geziak erabiltzen dituzte errei bakoitzaren egoera adierazteko.\nNorabidearen kontrola.\nKasu batzuetan, zirkulazio-argiak jar daitezke noranzko espezifiko baterako. Eskuarki, zirkulazio-argi horiek erabiltzen dira kontrako noranzkotik datorren trafikoak biratzen duten ibilgailuen fluxu egokia saihesten duenean, edo biratzen duten ibilgailuek kontrako noranzkoan datozen ibilgailuen fluxu egokia eragozten dutenean. Horrek auto-pilaketak sor ditzake eta istripu-arriskua areagotu.\nOinezkoak.\nBidegurutze askotan, gainera, oinezkoentzako argiak erabiltzen dira, oinezkoei elkargunea gurutzatu ahal izateko une segurua adierazteko. Oinezkoei bideko gainerako trafikoaren gainetik lehentasuna emateko ere erabil daitezke.\nSemaforo hauetako gehienek ez dute berdearen eta gorriaren arteko argirik, eta, beraz, normalean argi berdeak edo gorriak bizpahiru aldiz kliskatzen du hurrengo aldaketa iragartzeko.\nKasu batzuetan, oinezkoentzako argiek denbora-kontagailuak izan ditzakete, oinezkoak bidea gurutzatzeko denbora nahikoa duen ala ez erabaki ahal izan dezan, kontagailua zerora iristen den unean berehala oinezkoentzako argigorrira aldatzen baita.\nKasu batzuetan, zirkulazio-argiak sakagailu bat izan dezake oinezkoak eskuz igarobidea eskatu ahal izateko. Horrek balio dezake ibilgailuak beharrik gabe gelditzea saihesteko, baldin eta, egia esan, bidea gurutzatu nahi duen oinezkorik ez badago, edo oinezkoen itxaronaldia murrizteko.\nTxirrindularientzat.\nBizikleta bidea badago edo txirrindulariek partekatzen badute bidea, semaforo bereziak erabil daitezke haientzat, eta, horrela, haien segurtasuna eta ingurukoena hobetzea lortuko da. Normalean, txirrindulariei lehentasuna emateko edo beste bide-erabiltzaile batzuengandik (oinezkoak edo ibilgailuak) urrun mantentzeko erabiltzen dira.\nGarraio publikoa.\nKasu batzuetan semaforoak erabiltzen dira lehentasuna emateko edo garraio publikoko ibilgailuen fluxua modu independentean kontrolatzeko. Zenbait kasutan, garraio-bidea beste garraio-mota batekin partekatzen denean, tranbiak kasu, seinale desberdinak erabiltzen dira garraio horietarako. Zirkulazio-argi hauek ohikoagoak dira Europan, baina mundu guztian zehar ikus daitezke. Kasu askotan ez dituzte ohiko hiru argiak erabiltzen (gorria, horia eta berdea) sistema konplexuagoen truke gidariei argibide hobeak emateko.\nZirkulazio-argiak nazioartean.\nHaien oharrak interpretatzeko modua alda daiteke herrialde batetik bestera, baina ohikoena da herrialdeek Bide-seinaleei buruzko Vienako Konbentzioa betetzea. Zirkulazio-argi arruntena hiru argi dituena da: gorria, anbarra - Batzuetan horia deitua - eta berdea. Argitzen denean, gorriak ibilgailuei eta oinezkoei gelditzeko adierazten die, anbarrak erne egoteko eta berdeak jarraitzeko. Estandar unibertsala - Zirkulazio-argiak zut - anbarra erdian egotea da, gorria goian eta berdea behean. Zirkulazio-argi horizontaletan, gorria berdearen ezkerrean dago. Hala ere, estandarrak herrialdeen gidaritzaren arabera aplikatzen dira.\nHerrialde bakoitzak zirkulazio-arau ezberdinak ditu, zirkulazio-argien interpretazioa barne. Adibidez, herrialde batzuetan, argi hori batek adierazten die motorzaleei errepidea hutsik badago gidatzen jarrai dezaketela, oinezkoei eta errepide elkarzutetako ibilgailuei bidea libre emanez.\nHerrialde batzuetan, argia berde bihurtu baino lehen, argi gorria eta argi anbarra piztuta daude.\nErresuma Batuan, Zeelanda Berrian eta Kanadan, anbarrak, ofizialki, \"Stop\" esan nahi du, baina, praktikan, \"Stop\" erako prestaketa bat da. Errusian, Serbian, Austrian, Israelen eta Kanadako eta Mexikoko zenbait tokitan argi berdea argiztatzen da anbarra agertu baino segundo batzuk lehenago. Beste kolorerik gabeko argi anbarren seinalea Erresuma Batuan, Irlandan eta Australian erabiltzen da. Serbian eta AEBetan ere erabiltzen da, arreta non jarri behar den adierazteko. Kanadan, argi anbarrak \"arretaz gidatu\" esan nahi du, eta, normalean, argi gorriarekin konbinatuta dago lau bideko elkarguneetan. Asiako herrialde batzuetan, Thailandian adibidez, argi anbarraren arabera, ibilgailu batek kontuz ibili behar du bide-gurutzatze batean, non seinaleek aldi arrotzetan bakarrik funtzionatzen duten.\nTianjinen zirkulazio-argi bat dago, honela funtzionatzen duena: barra gorrian dagoenean, gelditu egin behar da. Gero, barra txikitzen hasten da eta zenbat denbora egongo den gorri erakusten du. Gorria kliskatu eta desagertu egiten da, eta barra berde bihurtzen da. Berdearen ordez, kolore horia jartzen da, segundo batzuk irauten duena. Barrak argia kliskatzen du eta horia desagertu egiten da, gorri koloreari bidea emanez."}
{"id": "48414", "revid": "90523", "url": "https://eu.wikipedia.org/wiki?curid=48414", "title": "Semaforoa", "text": ""}
{"id": "48419", "revid": "201", "url": "https://eu.wikipedia.org/wiki?curid=48419", "title": "San Petri Vatikanokoa", "text": ""}
{"id": "48420", "revid": "9431908", "url": "https://eu.wikipedia.org/wiki?curid=48420", "title": "Hirigintza", "text": "Hirigintza hiriaren antolaketaz arduratzen den diziplina da. Diziplina konplexua izaki, beste hainbat jakintza-arlorekin erlazio zuzena du, besteak beste, arkitektura, lurraldearen antolakuntza, zuzenbidea, ingeniaritza, ekologia, soziologia eta politikarekin.\nEgile batzuk artearen esparruan kokatzen dute hirigintza, arkitekturarekin lotura nabarmenduz. Beste batzuk, aldiz, teknikatzat dute, hots, helburu bat lortzeko (kasu honetan, hiria edo lurraldea antolatzea) erabiltzen diren prozedura edo baliabide sorta gisa, adibidez, arestian aipatutako esparruak.\nHirigintza interes orokorraren aldeko jarduera da. Lehenbiziko hiri-plangintzek motibazio defentsiboa edo militarra izan zuten helburu, eta, dudarik gabe, horrek kolektibitatearen aldeko jarrera argia azaltzen du. Egungo legedietan funtzio publikoa argi eta garbi azaltzen da, Euskal Autonomia Erkidegoko Lurzoruaren Legeak erakusten duen moduan: hirigintza, hain zuzen, interes orokorraren alde diharduen funtzio publikoa izango da, eta ez \u00abhirigintzaren arloan sortzen diren gainbalioak esku pribatuek lortzeko bidea\u00bb .\nHirigintza diziplinaren atalak.\nNagusiki bi alor ezberdindu beharko genituzke hirigintzaren hausnarketa gauzatzerakoan, begirada bakarra ezartzea zaila bada ere: batetik, hiri edo lurralde ereduen azterketa, eta, bestetik, hiri edo lurralde-eredu horiek gauzatzeko beharrezko diren teknika eta egitasmoak.\nHiri edo lurralde-ereduak.\nLehenbiziko multzoan, lurralde edo hiri-ereduetan hain zuzen ere, diziplina eta gauzatzeko beharrezkoa den jakintza alorrak izango genituzke aztergai: Arkitektura, Paisaiagintza, Artea, Historia, Soziologia eta Ekologia, besteak beste. Bigarren multzoan, diziplina teknikoak nagusituko lirateke, hala nola Zuzenbidea, Ingeniaritza edo Ekologia.\nArestian aipatutako bi esparruok, historikoki, kausa eta ondorio erlazioa bazuten ere, egun Lurralde-antolamendua deritzon diziplinan bateratzen dira. Berton, balizko lurralde batek bere garapenerako nahi duen lurralde-eredua erabakitzen da, eta neurri aproposak hartzen dira asmoa aurrera ateratzeko. Euskal Herrian, Nafarroako Lurralde-Estrategia (NLE), edo EAEko Lurralde-Antolamendu Artezpideak (LAA) lurralde-eredu jakin bat proposatzen dute, eta, aldi berean, eredu hori gauzatzeko lanabesak edo gidalerroak aurkeztu. Legedi horren esanetan:\n1997an argitaratutako 28/1997 dekretuan, otsailaren 11koa, Lurralde-Antolamendurako Artezpideak edo gidalerroak argitaratzen dira Euskal Autonomia Erkidegoan. Hauek aurrean jartzen zituzten ereduak Euskal Hiria ezizena hartu zuen, eta euskal hiriburuen gune-anitzeko sistema zuen helburu. Egitura polinuklearra proposatzen zuten gidalerrook, inguru abiotikoa eta biotikoa gainjarriz eta EAEko lurralde eskualde funtzionaletan zatituz. Nafarroako Foru Erkidegoan, aldiz, 35/2002 foru-legeak lurralde-antolakuntzaren kezka azalarazten zuen, eta Nafarroako Lurralde Estrategiari irekitzen zion bidea.\nHirigintza teknikak.\nHerri bakoitzaren legediak bere egitasmo eta teknika bereziak azaltzen baditu ere, orokorrean eta XIX. mendetik aurrera hiri-plangintza bilakatu da hiri edo lurralde-eredu bat gauzatzeko lanabesa. Plangintzaren diseinua hasierako datuen analisitik hasten da, bete beharreko minimoak ebazteko; udalerri batek, adibidez, etxebizitza askoren beharra izango du, edo industria-gune baten premia. Ondoren, ordenazio hori diseinatu egiten da planoan, hainbat faktoreen menpe: topografia, azpiegiturak, eguzkitapena, aurrekoarekin harremana, erabileren egokitasuna... Azkenik, plangintza teoriko hori gauzatzeko egin beharreko kudeaketa legalak eta ekonomikoak aztertzen dira.\nHistoria.\nHiria eta zibilizazioaren sorrera.\nHirigintzaren jarduerak hiria edo lurraldearen antolaketa du helburu; ekimen antolatuon hastapenak identifikatzea, ordea, zaila suertatzen da, Historian zehar planifikazio gabeko hiriak eraiki direlako. Horrela, hirigintza diziplina aditzeko, ezinbestekoa da zibilizazio baten euskarria. Zibilizazioa, aldiz, hainbat modutan definitu daiteke. Gideon Sjoberg arabera zibilizazio bat:\nLehenbiziko giza kokalekuen sorrera azaltzeko bi teoria daude: alde batetik, teoria sorta batek argudiatzen du behin betiko finkatzearen arrazoi nagusia nekazaritza izango litzatekeela. Bestetik, kontrako tesia defendatzen da, eta nekazaritza hain zuzen ere finkatze horren ondorio dela arrazoitu.\nEdozein kasutan, komunitate zientifikoak aho batez onartzen du aldaketa bortitz bat jazo zela K.a.-ko 7.000. urtean, aldaketa klimatikoa zela-eta. Garai horretan kokatu daitezke lehenbiziko hirien sorrera. Turkiako hegoaldean den Anatolia lurraldean, adibidez, K.a.-tik 6.500. urtean \u00c7atal H\u00fcy\u00fck hiria jaio zen. Hiri honek 10.000 biztanle izatera heldu zen mila urteren buruan. \nAntzinako hiriak.\nMendebaldeko kulturak Mediterraneo itsasoan kokatu du hiriaren kontzeptuaren jatorria, Kristo aurreko Grezia eta Erromako garaian hain zuzen ere. Alta, lehen lurralde planifikatuak K. a. 3000. urtean kokatu ditzakegu, Mesopotamiako hiri-guneetan. Besteak beste, Eridu, Ur, Erech, Babilonia, Assur eta Arbela hiriak izango genituzke adibide. Sumerko hiriok hiri-estatuen antolaketa eratu zuten, eta \"beraien artean gutxienez hamaika hirietan, Ur, Erech, Larsa, Kish eta Nippur barnean zirela, aparteko dinastiak mantentzen ziren, eta batzuetan beraien arteko liskarretan sartzen ziren\".\nUr hiriak, adibidez, hiru zati nagusi zituen: antzina harresiz babestutako hiri zatia, \"temenos\" edo leku sakratua, eta kanpoko hiria. Ur hiria Sumer inperioa buru izan zen K. a. 2110 eta 2015 bitartean, eta Sumerko hiri-eredutzat hartzen da. Eraikuntza patioaren inguruan antolatzen zen, eta hiri-bilbearen dentsitate handiaren ondorio jo dute zenbait egileek. \u00abBarnetik kanporako\u00bb eraikuntza hau, non gune pribatuek publikoek baino garrantzi handiagoa hartzen duten, hiri islamiarretan errepikatuko da orduz geroztik. Mendebaldeko kulturako hirietan, kalea eta, oro har, espazio publikoak dira hiriaren antolatzaileak; aldiz, mesopotamiar hirietan aurretik, eta islamiar hirietan ondoren, etxetik kalera antolatzen zen hiria, horrek dakarren kale-bilbe irregularrarekin. \nAntzinako hirietan topa dezakegu bai hazkuntza organikoko hiriekin eta baita hiri planifikatuekin ere. Hiri organikoan, herrixka batetik abiatutako hiriak hazkuntza-arau ez finkatuak jarraituko ditu. Horren adibideak Ur, Jeriko edo \u00c7atal H\u00fcy\u00fck hirietan topa ditzakegu. Egile batzuen arabera, plangintzaren gabezia horrek zibilizaziorik ez zela egon erakusten du.\nHiri planifikatuan, ordea, aldez aurretik erabakitako irizpideek lurraldea nola antolatu eta banatzeko gidalerroak ematen dituzte. Retikula izan da, tradizionalki, planeamenduaren ikurretako bat. Nahiz eta tradizio arkitektonikoak Hippodamo Miletokoari egozten dion retikularen estreinako erabilpena, milurteko bat lehenagoko jarduerak topa daitezke, Egipton eta Indiako Harappa zibilizazioan batez ere.\nTel-el-Amarna antzinako hiri egiptoarrak, adibidez, Nilo ibaiaren ondoan kokatu zen, K. a. XIV. mendean. Retikula argi eta garbi agertzen da Akhenaten faraoiaren esanetan zeuden langileen auzoan. Kahun hirian ere, K. a. 2670an, retikula agertzen da, berriro ere langileen kanpamentu batean.\nGrezia klasikoko hirigintza.\n\"Sakontzeko, ikusi Greziar arkitektura\"\nMendebaldeko hirigintzaren hastapenak Grezian aurkitu ditzakegu, K. a. VI. eta III. mendeen bitartean. Bertan, polis edota hiri-estatuak hedatu ziren, topografia eta sistema politiko berezia \u2013demokrazia\u2013 zirela medio. Hiri-estatuok elementu txiki eta independenteak ziren; orokorrean, nekazaritza-lurrez inguratuta zeuden.\nHiri hauetan plangintza landua eratu zen, hainbat arrazoi bitarteko; batetik, eguraldi epelak kaleko bizitza indartzen zuen, arlo publikoa hain zuzen ere. Populazioa hiri-guneetan ez zen inoiz handiegia suertatu, eta 20.000 biztanle baino gehiagoko hiru polis besterik ez ziren ezagutu; Atenas, Sirakusa eta Akraga (egungo Agrigento), hain zuzen ere. Azkenik, eta jada hiri-plangintzen kalitate arkitektonikoari dagokionez, polis anitzek izan zuten eskuragai kalitatezko, eta, hortaz, gauzatu beharreko eraikin publiko eta plazak material ikusgarri horrekin eraiki ziren.\nGreziar klasikoen ekarpena deskribatzeko, hiru elementu nabarmenduko dira: kolonia berrien fundazioa, akropoli eta agoraren artikulazioak hiri-bilbean, eta, azkenik, retikularen erabilera.\nKolonien fundazioa.\nK. a. 750. urtetik aurrera, greziar hiri-estatuek populazioaren hazkunde prozesuan sartu ziren. Populazioaren gorakada kudeatzeko hiri berriak sortu zituzten: Siracusa, Marseilla, Napoli, Ponpeia edota Mileto adibide batzuk dira. Prozesu berri hauetan\u00a0, hiria modu planifikatuan planteatuko da, bai sozialki, bai hirigintza aldetik ere\nGreziar hiri-elementuak.\nHiri-estatu greziarrean oinarrizko elementuak honako hauek dira:\nRetikula.\nMileto eta Priene hirietan topatu ditzakegu Grezia klasikoaren hirigintza adibiderik esanguratsuenak. Asia Txikiko kosta joniarrean kokatzen da Mileto, eta eskualdeko buru izan zen K. a. X. eta VI. mendeen bitartean. Persiarren Joniako inbasioaren ondorioz, V. mendean, Mileto arpilatua izan zen, eta erabat suntsitua suertatu ere. Kristo aurreko 479an Hippodamo Miletoko arkitektoak hiria erabat berreraikitzeko plangintza diseinatu zuen.\nEgitura erretikulatua zen Hipodamok diseinatutako plangintzaren ardatza. Miletoko hiritarrek, hiriaren hazkundea ahalbideratzeko, retikula sistema balizkotzat jo zuten, gerorako handiagotzea bermatzeko nahian. Erromatar inperioaren garaian, K. o. I. mendean hain zuzen ere, Miletok 6 mende aurretik ezarritako oinarri hori erabiltzen jarraitu zuen, populazioa 80.000 eta 100.000 biztanle bitartean zela.\nBeste adibidea Priene hiria da. Kristo aurreko 350ean hasi zen bere eraikuntza; ondorioz, Miletoko plangintza eta gero. Kasu honetan, plangintza 7 kaleko retikulan oinarritzen da, sestra-kurbak jarraikiz ekialdetik mendebaldera ezarrita daudenak. Horiei elkarzut, gune maldatsura moldatzen diren 15 bide ditugu. Bide nagusiek 7 metro ziren zabal, eta, aldiz, bide elkarzutak 4 metrora ailegatzen ziren. Retikulak definitutako etxe-irlak 46 bider 35 metroko azalera dute, eta 4 etxebizitza zituzten batez beste .\nErromatar hirigintza.\n\"Sakontzeko, ikusi Erromatar arkitektura eta Hirigintza erromatar artikuluak\"\nKondairaren arabera, Erromaren sorrera k.a. 753an izan zen. Hortik aurrera, hiru garaitan banatu ohi da Erromatar Inperioaren historia: Monarkia (K. a. 753\u2013510), Errepublika (K. a. 509\u201327) eta Inperioa (K. a. 27-k.o. 330).\nErromatar Inperioaren hedapen handiena Trajano enperadorearekin batera heldu zen, Kristo ondorengo 98 eta 117 urteren bitartean. Orduantxe, Tigris ibaiak definitu zuen ekialdeko muga. Hadrianok, K.o. 117\u2013138an heldu zena, atzera bota behar izan zuen eta, Marko Aurelioren garaia heldu zenerako, K. o. 161\u2013180an, Erromak jada, erasoaren ordez, defentsarako estrategiak hartu behar izan zituen.\nHondamen honen ondoren, gutxika-gutxika Erromako hiriburua ekialdera mugitzen hasi zen, Konstantinok (K.o. 306-337) azkenik ekialdeko Konstantinoplara gobernua eraman zuen arte. Aldaketa jazo zen garaian, Erromako hiriak milioi eta laurden laguneko biztanleria zuen.\nHirigintza militarra.\nInperialismoaren garaian, Erromak milaka kokaleku militar eraiki zituen, \"castra\" izenekoak. Kokaleku hauek, kasu askotan, behin betikoak izan ziren eta Europako hiri anitzen hasieratzat jotzen dira.\nCastrak retikula zorrotz batekin zeuden eraikiak; normalean, lauki edo laukizuzen batek eratzen du perimetroa. Bere barnean bi ardatz nagusiek ibilbideak egituratzen dituzte; alde batetik, \"decumanus-a\", eta, bestetik, \"cardo-a,\" zeinek \"decumanusa\" elkarzut zeharkatzen duen. Bi maila ezberdinen artean gelditzen diren etxe-irlek, hain zuzen ere, \"insulae\" hartuko dute izena (aurrerago ikusi daitekeen bezala, izendapen horrekin etxebizitzen blokeak ere izendatuko dira). Bi ardatzek elkar moztean, foroa sortzen da, elkar-harremanetarako toki publikoa.\nHirigintza inperialista.\nBatzuetan, Inperioaren zabalkundearen logikaren arabera, tokiko tribuen kokalekuak erromatar eran urbanizatu ziren, konkistak zekarren onura erakusteko asmoz. Inperio garaian hiru motatako hiri-kokalekuekin topa genitzakeen:\nHiri ezberdinen izaerok ez zuen beraien tamainarekin erlazio zuzenik. Modu horretan, Londres, zeinek 132 hektareako lurraldea zuen, \"colonia\" bat zen, eta, berriz, 82 hektarea besterik ez zuen St. Albans herria Erresuma Batuko \"municipium\" bakarra zen.\nErdi Aroko hirigintza.\n\"Sakontzeko, ikusi Arkitektura erromaniko eta Arkitektura gotiko\"\nAurrekariak eta Erdi Aroko testuingurua.\nEuropa Erdi Aroan deritzon milurtekoan sartu zen, Erromatar Inperioaren gainbehera K. o. 395ean heldu eta gero. Hiriaren kontzeptuaren garrantzia gutxitu zen aro berri honetan, Erromatar Inperio garaian aparteko garrantzia izan bazuen ere. Aroaren lehenbiziko urteetan merkataritzak maila minimoak bizi zituen, eta, ondorioz, hiriek garai batean izandako erabilera komertziala ere jaitsi egin zen. X. mendeaz geroztik, ordea, merkataritzaren susperraldiak eta egoera politikoaren orekak ahalbideratu zuten antzinako erromatar kokaleku askoren berpizkundea.\nMerkataritzaren susperraldi hori heldu baino lehen, aldiz, Europako lurraldea nekazaritza-lurren \"continuum \"batean bihurtu zen. Hiriak, hortaz, modu organikoan txertatu ziren lurraldean; hiriek ez zuten tamaina handiegirik berenganatu. Erdi Aroaren bukaeran, germaniar Inperioaren populazio osotik, %10 edo %15 bizi zen hirietan; hiri horiek, aldiz, ugariak (3.000 inguru) eta tamaina txikikoak ziren (gutxi batzuk izan zituzten 10.000 lagunetik gorako errolda).\nOndorioz, herriz herriko saleroste gabeko kontsumo mota sortu zen Europan, dentsitate baxuko lurralde-antolamendu horrek eta IX. mendea arte jazo zen herrien arteko merkataritzaren beherakada bitarteko; eredu berri bat sortu zen, mundu klasiko eta, hegoaldean, Arabiatik zetorren Islamaren ereduetatik asko aldentzen zena. Nekazaritza \u2013eta, batez ere, barne-kontsumorako ekoizpena\u2013 izan zen jarduera ekonomiko funtsezkoena.\nMerkataritzaren susperraldi honen erakusle Done Jakue bidea izan zen, eta, bereziki,\u00a0 iberiar penintsula zeharkatzen duen \"frantziar bidea\". Alfontso VI.a 1085 Toledo konkistatu zuenean, hiri horren kokaleku estrategikoak bidearen segurtasuna bermatzeko balioko du. XI. eta XIII. mende bitartean agintariek hiri berrien sorrera bultzatu zuten bidean zehar, erromesen mesederako. Biztanle berriak berenganatzeko, bizitza berria hastera zetozenei abantaila edota pribilegio bereziak eskaintzen zitzaizkien: zerga-salbuespenak, estatutu legal bereziak, merkataritza eskubideak, etab..\nErromatar Inperioaren desagerpena eta gero, antzinako kokaleku askok bere biztanleriaren zati nabarmena galdu zuten, ia hutsik gelditu arte. Herri berriak sortu egin ziren; beste batzuk, ordea, testuingurua aldatu arte hutsik jarraitu zuten. Testuinguru horren aldagaiak sozialak, politikoak eta ekonomikoak dira. Paul Hofer arte historialariaren hitzen arabera:\nOndorioz, egun ezagunak zaizkigun hirien jatorria eta bilakaera hainbat aldagaien bitartez ebatzi da.\nEuskal Herriko hirigintza Erdi Aroan.\nGarai honetako lehenbiziko mugarri historikoa, hirigintzari dagokionez, Antso VI.a nafarraren eskutik etorri zen: XII. mendearen bigarren erdialdean Gaztela eta Nafarroa arteko muga sendotzeko borondateak hiri berriak sortzera eraman zuen Antso VI.a. Jakituna. Modu horretan sortu ziren, esate baterako, Araban, Guardia, 1161ean, eta Guardia, 1164an. Gasteizko herrixkan \"Nova Victoria\" hiribildua eraiki zuen 1181ean. Gipuzkoan, aldiz, Donostia 1180an sortu zen, beste hainbesterekin batera (Segura, Ordizia edota Tolosa).\nAro gotikoari dagokionez, komertzioa areagotu zen eta, ondorioz, hiri berriak sortzen hasi ziren; \u00abhirien sorrera prozesua bereziki indartsua izan zen gotikoaren garaian, XIII. mendearen bigarren erdian eta XIV. mende osoan zehar\u00bb. Hiri berrien sorrera eta eraikuntza, hasiera batean, Gaztelako koroak ordaintzen bazuen ere, XIV. mendetik aurrera egoitza eskatzen zutenei egokituko zitzaien hiriaren eraikuntzaren finantziazioa, zergen bidez.\nFern\u00e1ndez Altunaren aburuz, hiru multzotan banatu daitezke gotikoan sortutako hiri-eredu euskaldunak. Geroago ikus daitezkeen beste klasifikazioetan ere agertuko dira ondoren zerrendatzen diren zenbait ezaugarri:\nFormaren araberako hiri moten klasifikazioa.\nNahiz eta Erdi Aroko hiriaren izaerak berak analisi tipologikoa ezinezkoa bihurtzen duen, Luigi Piccinato arkitekto italiarraren sailkapen batek gutxi gorabeherako hurbilketa bat eskaini dezake. Horrela ba, sailkapen honen arabera, honako forma topa genitzakeen Erdi Aroko hiri-morfologian:\nIslameko hiriak iberiar penintsulan.\nEuropako lurraldeak, Erromatar Inperioaren porrota eta gero, hazkunde organikoko garapen bat bizi izan zuen. Hegoaldeko lurretan ordea, Islamaren influentzia jaso zuena, bestelako hiri-garapena topatu dezakegu, ekialdeko tradizioari so egiten dion garapena hain zuzen ere.\nIslama, VII. mendetik aurrera, mundu-mailako potentzia bilakatu zen. 711. urtean, Guadaleteko gudua eta ondoren, Islamak iberiar penintsularen kontrola bisigodoei kendu zien, zortzi mende iraungo zuen garaiari hasiera emanez.\nEdozein kasutan, eta beste hainbeste konkistatzaile ez bezala, iberiar penintsula konkiskatu zuen Islamak baterako existentzia baketsua sustatu zuen, eta, modu horretan, Espainiako hegoaldeko hiri askoren bereizgarritasun bakunak sortu ziren, arestian aipatutako kulturen arteko hartu-eman horretatik, hain zuzen ere.\nHazkunde organikoa eta ordenik gabekoa da, edozein kasutan, musulman hirien nagusitasunik handiena; aditu batzuen arabera, gizartea \"bi mailetan dago antolatua: biotikoa eta kulturala, eta musulmana maila biotikoaren ondorio da, islamiar gizartean nagusitzen baita\" .\nEdozein gizartetan bezala, gizarte islamiarrak zituen berezitasun sozial eta erlijiotsuek hiriaren morfologian zuten ondorioa. Pribatasunaren kontzeptuaren ondorioz, gune eta eraiki publiko gutxi zeuden islamiar hirian; barrutik kanporako mugimenduarekin eraikitzen den hiria da. Kaleak etxeen artean gelditzen ziren hutsuneak dira (hortik islamiar hiriaren irudi \u00aberromantikoa\u00bb, kale-karrika estu eta okertuz jositako alde zaharrarena), eta ez alderantziz, mendebaldeko joera jarraiki. Chueca Goitiaren hitzen arabera:\nIslamiar hiriaren ezaugarri nagusiak ondoko hauek dira:\nBerpizkundetik geroko hirigintza.\nAurrekariak eta XIV. mendeko testuingurua.\nSakontzeko, ikusi Berpizkunde, Barroko, Neoklasikoa\nBerpizkundea mugimendu kulturala izan zen, XIV. mendean Italian sortutakoa. Hirigintzan bere bilakaera beste diziplinetan eman zenaren bestelakoa izan zen, eta zenbait adituen ustetan XVIII. mende arte luzatu zen. Edozein kasutan, artikulu honetan hirigintzari dagozkion epeei buruz jardungo da, beste arte plastikoak alde batera utzita.\nItalian sortu bazen ere, Europako beste herrialdetara modu eta denbora ezberdinetan igaro zen; Florentzia hirian sortu zen estiloa, XIV eta XV mende bitartean (\"Quattrocento\" eta \"Cinquecento\" izenekin ezagunak, hurrenez hurren), baina Frantziara 1606an heldu zen, \"Place Dauphine\" proiektuarekin batera, ia mende bat gerorago, alegia. Erresuma Batura beranduago helduko zen, 1630eko \"Covent Garden\" proiektuarekin, eta, batez ere, Londres hiria suntsitu zuen 1666eko sutea eta gero.\nBerpizkunde adiera Giorgio Vasari artista eta kritikoak erabili zuen estreinakoz, \"Vite de' pi\u00f9 eccellenti pittori, scultori e architettori italiani\", \"da Cimabue insino a'tempi nostri\" obran. Liburua 1550an izan zen argitaratua, mugimendua jada indarrean zegoen garaian, eta arte gotikoaren \u00abbasakeriekin\u00bb etendura bat aldarrikatzen du: italiar artearen pizkunderako, arte klasikora zuzendu behar zen begirada.\nHumanismoa izan zen garaian sortutako korronte ideologikoa. Giza historia Jaungoikoak ordenatutako osotasun bat zela pentsatzeari utzi zioten humanistek, bata bestearen ondoren zetozen garaien pilaketa bezala ulertuz. Garai bakoitzak bazuen, ondorioz, bere berezitasuna eta momentuan bizi zirenen eskuetan zegoen garaiko edukien trakeskeria edota bikaintasuna. Arkitektura gotikoa (iparraldeko franko-germaniar arkitekturari emandako mespretxuzko izena, \"godo\" hitzetik eratorria) elementu bakanen metaketa hutsa zen bitartean, Berpizkundeak espazio eta materiaren ordena arrazionala bilatuko du.\nHumanismoaren bilakaeran hainbat faktoreek hartu zuten parte; Johann Gutenberg-ek, 1450ean, inprenta asmatu eta liburugintza moderno aroari eman zion hasiera. Teknologia berri honi esker, oso hedapen azkarra izan zuen 1521ean argitaratu zen Vitrubio arkitektoaren \"De Architectura Libri Decem\" tratatuak. Augusto enperadorearen garaiko arkitekto erromatarra zen Marco Vitrubio, eta gure garaietara heldutako eraikuntza eta arkitektura klasikoko tratatu bakarraren egilea dugu. Hau guztiarekin batera, 1453an turkoek Konstantinopla konkistatu zuten, bertako artista eta eruditu greziar ugarik Italian izan zutelarik babesleku.\nBerpizkundeko hiriak.\nDemografia hazkunde bat pairatu zuen Europak, Izurrite Beltzak sortutako hondamena eta gero. XV. mendetik aurrera, hiriek biztanleak irabazten bazuten ere, oso hiri gutxi sortu ziren, eta ondorioz ez zen hiri-plangintza modu zabalean erabiltzeko betarik izan. Suteak eta lurrikarak izan ziren plangintzaren aliaturik handienak: Londres 1666ean izan zen sute bategatik suntsitua, eta Siziliako Grammichele eta Avola hiriak lurrikara batek hondatu zituen.\nHiri berrien sorrerak arrazoi militarrei erantzuten zuen (Palmanova Italian, edota Christiansand Norvegian), edota erabaki autokratiko baten ondorioak ziren, beranduko sortuko zen Versailles kasu. Beste guztietan harresien hazkundearen menpe gelditu zen hiriaren garapena; harresiak handitu arte, hiria bertikalean hazteko beste erremediorik ez zuen.\nVitrubioren liburuan hiri idealaren deskribapena topa zitekeen. Bertan, oktogono itxurako harresi batek egitura zentripetoko erretikula bat gordetzen du. Vitrubioren deskribapenean ardura militarrak ziren nagusi. Edozein kasutan, testuak hainbat hirigileentzako inspiraziotzat balio izan zuen: Francesco di Giorgio Martini, Danese Cattaneo eta Vicenzo Scamozzi bezalako arkitektoek beraien hiri idealak proposatu zituzten.\nZenbaiten ustetan , azken honek bere teoriak Palma Nova hirian frogatu zituen. Venezia errepublikako defentsa-gerriko parte izan behar zuen hiria, eta Scamozziri egotzitako diseinuak\" \"vitrubiotar printzipioak betetzen zituen.\nElementu hauek izan ziren erabakigarri, besteak beste, Berpizkundeko hirietan:\nBarroko garaiaz geroztik europar hirigintza.\nAipatu bezala, Berpizkundearen hastapenak ezartzea ez da batere erraza, Europako bazter bakoitzak momentu ezberdinetan eten baitzuen Erdi Aroa. Maiz onartua dago Berpizkundeak Barroko garaiari eman ziola txanda XVII. mendearen hasieran, eta XIX. mendera arte iraun zuela, bai bere estreinako itxuran, edo bere eboluzioa izan zen Rokokoan. Beste egile batzuek, ordea, Barrokoa, Rokokoa eta ondoren etorriko zen Neoklasiko garaia Berpizkundearen baitan sartzen dute.\nHirigintzaren plangintza, egun ulertzen den bezala, Barrokoan sortu zen. Pierre Lavedan-en esanetan, hirigintza \u00abklasikoak\u00bb (hots, Frantzian XVIII. mendean eman zena) ondorengo karakteristikak izango ditu: lerro zuzena, monumentuen perspektiba eta programa edota uniformetasuna. Geroago azalduko dugun bezala, horien guztien baitan perspektibaren erabilpena sumatu daiteke.\nMende hauetan sortzen da egungo hiriburu kontzeptua. Estatuen burokrazia-beharren gorakadak gorteen mugimenduei traba egiten zien, kokaleku finko baten beharra areagotuz. Herrien oinarrizko partikula zen hiribilduak boterea galdu zuen hiriburuaren aurrean. Fernando Chueca Goitiaren hitzetan:\n\"Resindentzst\u00e4dt\" hauek, erregeren behin betiko kokalekuak, hirigintza laborategietan bihurtu ziren, hala nola Aranjuez, Versailles edota El Prado.\nGobernu absolutuek bilatzen zuten, hortaz, zenbat eta botere zentralizazio handiagoa; garai horietan sortu zen merkataritza-kapitalismoa, armada profesionalak eta burokrazia zentralizatua. Asmakizun berri horiek guztiek udaletxeen boterea txikitu zuten, hau da, XVI. mende arte nagusi izan zen erakunde politikoarena, hain zuzen ere.\nOndorio bezala, nahiz eta demografia gora egin, ez ziren hiririk kasik sortu, eta bazeudenak, aldiz, sekulako biztanleria gorakada bizi izan zuten: XVI. mendean bertan, 100.000 lagunetik gorako 14 hiri izango du Europak.\nBarroko hiriaren ezaugarri nagusienak ondoko hauek dira:\nAmerikako hiri kolonialak.\nFilipe II. Espainiakoaren garaian, Amerikan hiri berriak eraikitzeko beharrak araudi berezi bat eskatzen zuen. 1573an Indietako Legeak jarri ziren indarrean, batzuen ustez munduko lehenbiziko hirigintza-araudia. Araudiaren laugarren liburuan hiri berriak eraikitzeko baldintzak zehazten dira: \"Beti eraman beharko da eraiki beharreko hiriaren oinplanta\". Morfologia aldetik, hiriok Plaza Nagusitik izango dute kaleen sorrera, bertara helduko baitira ateek irekitzen dituzten etorbide nagusiak. Hau guztia balizko hazkunde bat aurreikusiz egiten da, \u00abnahiz eta populazioa handitze handian joan, hedatu eta modu berean jarraitzea izango da beti\u00bb.\nXIX. mendeko hirigintza Euskal Herrian.\nAldaketa politiko eta ekonomikoen garaia izan zen XIX. mendea, eta hirigintza horren isla bilakatu zen. Pedro Bidagor-en esanetan, hauek dira garaia definituko duten ezaugarriak, hirigintzari dagokionez:\nEuskal Herriko hiri gehienetan antzeman zen Ildefons Cerd\u00e0\u00a0 katalanak edota Haussmann baroi frantsesak Bartzelona eta Parisen bultzatutako zabalgune proiektuen oihartzuna. Euskal Herriko zabalguneak, Jos\u00e9 Javier Fern\u00e1ndezen ustetan, \u00abdiseinu orokorraren \"laukiteria\" \u2013retikula\u2013 errespetatuz eta eraikinetan gehiegikeriarik gabeko historizismoak konbinatuz diseinatu ziren\u00bb.\nKatalanak hirigintza teknikaren oinarri modernoak ezarri zituen 1867ko \"Teor\u00eda General de la Urbanizaci\u00f3n\" liburuan. Momentu horretan plangintza egitura orokorra bilatzeko lanabes bilakatzen da. Teknika honen berrikuntza aldez aurretiko analisian datza, lan horrek proiektuan duen eraginarekin batera: momentuko datuen analisia, hortik aurrera, hirigintza diziplinaren oinarri bihurtuko da.\nOndoren, euskal hiri nagusien zabalguneen azalpen labur bat aurkezten da:\nAro modernoko hirigintza.\nIndustrializazioa.\n\"Sakontzeko, ikusi Industrializazio, Industrializazioa Euskal Herrian\"\nXIX. mendetik aurrera emandako prozesua da industrializazioa. Ingalaterran izan zuen hasiera, batez ere ehungintzan. Industriak bizitako iraultzaz aparte, nabarmengarriak dira ere nekazaritzan, garraiobide, hedabide eta ideia berrien sorrera. Hauek guztiek zenbait teknologia berrien sorrerekin egin zuten bat, hala nola lurrun-makina (George Stephenson-en tren-makina 1829an heldu zen), altzairuaren hobekuntza (Bessemer prozesua 1858an asmatu zen) edota igogailuaren asmakuntza (Elisha Otis-ek segurtasun igogailua aurkeztu zuen 1852an).\nHiriek demografia hazkunde ikaragarria jasan zuten. Manchester, adibidez, 1760 eta 1800 urte bitartean, 30.000 lagun izatetik 70.000 izatera igaro zen. 1850ean 400.000 biztanle izatera ailegatu zen. Garraiobideek berebiziko papera jokatu zuten hazkunde honetan, nekazaritza-guneetatik hirira populazio-mugimenduak erraztu zuten heinean. Hiriaren eskala, momentu horretan, kokaleku fisikoak ezartzen zuen eragin-esparrutik lurralde-mailako eragin-eskala igaro zen, hein handi batean garraiobideen eraginpean.\nXIX. mendean sortutako burgesiak industri-kapitalismoaren balioak bere egin zituen, hots, indibidualismoa eta lehiakortasuna. Garapen eredu horrek langile-klasearen sorrera bultzatu zuen. Herri txiki eta hirietako zenbait auzoek sekulako eztanda demografikoa jasan zuten, hirira lan bila zetozen etorkinen eraginez. Industria sistema berria elikatzen zuen langile-masa honen etorrerak, sistemak behargin ugarien beharra baitzuen.\nBehargin hauen egoitza ebaztean jazo zen lehenbiziko arazoa edota problematika. Fabriken jabeak hiri-zoruaren jabe bihurtu ziren. Momentu horretan sortu ziren langileri-auzoak, New Yorken hazi ziren \"slum-\"ak kasu: Railroad Houses etxeetako proiektuak hormarte 8 metro baino gutxiagoko hormarte bat definitzen zuen (25 oin), planta estua eta barne-patiorik gabekoa. Argiztapen eta aireztapen naturala ez ziren kontutan hartu, osasun baldintza guztiz desegokiak sortuz; New Yorkeko haurren heriotza-tasa, 1870an, 1000 jaiotzetik 260koa izatera heldu zen. \nBaldintza latzon aurrean, eta hiri modernoak Naturarekin erakusten zuen etendura ikusita, burgesia liberalaren baitan hainbat erreakzio sortu ziren. Robert Owen enpresariak, ehungintza fabrika baten jabeak, 1816an nekazaritza eta industria bilduko zituen langileentzako hiria planifikatuko zuen. Ildo horretan, hainbat enpresariek egoitza-eredu berriak sortzeko ekimenak bultzatu zituzten Europa osoan zehar: New Lanark (Glasgow, Eskozia, 1815), Saltaire (City of Bradford, Ingalaterra, 1850), Mulhous-eko langile-hiria (Frantzia, 1853) eta Familistare (Guise, Frantzia, 1859) egitasmoak dira aipagarriak lana, aisialdia eta hezkuntzaren bateratze alderako prozesuan .\nHasierako ekimen hauek jarraitasuna izan zuten Ebenezer Howard-en \"Garden City\" edo Lorategi-hiriaren ideian, hots, hiritik gertu eraikitzen den kokaleku bat, naturarekin harreman estuarekin eta populazio finko batekin, eta hiri-zentroarekin errepide baten bidez komunikatzen dena. Espainian, Arturo Soriak (1844-1920) \"Ciudad lineal\" edo Hiri-lineala proposatu zuen; bertan, Madriletik 7 kilometrotara kokatuz, barne ardatza batek trenbidearen bi aldetara etxebizitzak kokatzen ditu. Modu horretan, hiriak Naturarekin kontaktua ahalik eta gehien handituko luke, herritar bakoitzari, aldi berean, intimitate esparruak bermatuz.\nMundu Gerrate osteko hirigintza funtzionalista.\nBi Mundu Gerrateek munduaren itxura politikoa aldatu zuten, eta baita europar lurralde eta hirigintza ere. Lehen Mundu Gerran hamar miloi hildako inguru suertatu ziren, eta bigarrenean, ia hirurogeita hamar miloi hildako izan ziren. Biztanlerian egindako sarraskiak hirien txikizioen isla ziren; Berlin, Essen, D\u00fcsseldorf, Hamburg, Nurenberg, Dresden edo Munich bezalako hiriak bonbardaketa masiboen biktimak bilakatu ziren. N\u00fcremberg hiriak pairatutako bonbardaketan, 1945eko urtarrilaren 2an, 6.000 zibil hil ziren, eta hiriko alde zaharraren %90a birrinduta suertatu zen ordu beteko bonba-zaparrada baten ondoren.\nBi gerrateen ostean, mundua oreka politiko baten menpe egongo da. Suntsitutako hiriak berreraiki beharko dira, eta hondatutako azpiegiturak osotu. XX. mendeko hasierako hamarkadetan garatutako ideiak agertuko dira hiri berriak eraikitzeko gidari. Beraien artean esanguratsuena funtzionalismoa dugu, CIAM egitasmoa izaki bere aitzindari.\nCIAM akronimoak \"Congr\u00e9s International d'Architecture Moderne\" esan nahi du, hau da, \u00abArkitektura Modernoaren Nazioarteko Biltzarra\u00bb. 1928an sortu zen, eta mende hasierako arkiteko eta hirigile ospetsuak bildu zituen bere baitan, hala nola: Karl Moser, Alvar Aalto, Hendrik Berlage, Le Corbusier, Gerrit Rietveld eta beste hainbeste. 1959an desegin bazen ere, ordurako hirigintza modernoaren oinarri teorikoak ezarrita ziren.\nXX. mendeko abangoardia arkitektonikoa Mugimendu Modernoa zeritzon pentsamoldean bildu zen. Mugimendu Modernoaren arkitektoek \"etorkizuneko hirira\" begira sortu zuten beraien pentsamoldea. Beraien ustetan, hirigintza funtzionalak izan behar zuen, eta hirien hazkunde kaotikoari erantzun bat emateko betebeharra zuen; hirigintzak erantzun behar zion industrializazio garaiak sortutako kontrolik gabeko hazkunde eta tipologia berrien sorrerari, bai tipologia aldetik, bai eta klase sozial berrien jaiotzari ere. Gerrateosteko txikizioaren aurrean, hortaz, logikoa izan zen agintariek pentsamolde berriztatzaile honi heldu izana.\nCIAMek garatutako hirigintza funtzionalistaren ezaugarriak horrela laburbildu daitezke:\nEtxebizitza eta, oro har, hiriaren inguruko ikuspegi honek gizartearen jarduera oro kontrolpean izateko gurarian islatu ziren, makina baten funtzionamenduarekin parekatuz. Modernoen kezkak hiri-dentsitate eta gune irekien arteko loturan agertuko dira, pasa zen mendeko higienismoaren kezka berdinak, hain zuzen ere. Horretaz gain, modu azkarrean garatzen ari ziren komunikabide azpiegiturek -automobila, trenbidea, hegazkina- hiriaren trazan ekar zezaketen aldaketak ere izan zuten ardura.\nAgiriak hiri-plangintza lurralde-plangintzaren zatitzat jotzen du. Industrializaziotik, Europar kokalekuak eraikitako \"continuum\" batean mantendu zituen orekak estropezu egin zuen industriaren beharrekin: industriak lehengaiak zeuden tokietara joaten ziren, eta jendea atzetik. Lurralde desoreka sortu zen.Inguru fisikoaren ardura, berriro ere, Industrializazioan sortutako desoreken ondorio da. Bilboko itsasadarra adibide aparta dugu: Ezkerraldeko bizitegi-auzoak gune maldatsu eta garaietan kokatzen ziren bitartean, industriak itsasadarrak lagatako eremu laua eta egokiak okupatzen zituen. CIAMeko hirigileen aburuz:\nHiri-zentroen berpizkundea.\nFuntzionalisten irizpideak hitzez-hitz segituz, Lucio Costa hirigileak eman zion hasiera, 1956an, Brasilia Brasilgo hiriburu berriaren plangintzari; bost urte lehenago, 1951an, Le Corbusierrek Chandigarh Indiako hirian Atenasko Agirian agertutako postulatuak erabili zituen. Proiektu batak zein besteak agirian agertutako lau funtzioak banatzen zituzten: lana, bizia, aisialdia eta hauek egiteko beharrezkoa zen garraioa. Era berean, bi proiektuok mugarri-arkitektura erabili zuten, demokraziaren adierazgarri ziren erakundeak irudikatzeko.\nGerraosteko CIAM kongresuaren baitan, ordea, hamarkada batzuk lehenago ezarritako irizpideen kontrako ahotsa altxatu ziren. Josep Llu\u00eds Sert-en esanetan, adibidez, \u00abahantzitako bosgarren funtzioa\u00bb kontutan hartu behar zen, hots, hirian bizi den biztanleria hiriko eraldaketa-prozesuaren parte sentiarazi.\nChandigarhreko proiektua zehaztasunez jorratu zen, biztanleriarentzako erreakzio-esparru gutxi utzitaz: Le Corbusierrek hiriko miloi erdi lagunak \u00absektore\u00bb deituriko guneetan banatu zituen, bere buruarekin aski izateko proiektatuak. Sektore bakoitzak bizi, lan eta olgatzeko guneak zituen, 800x1200 metrotako retikula osotuz, eta hiru mila lagunetik hogei mila lagun arteko biztanleria biltzeko diseinatu ziren. Sektore bakoitzak, ibilgailuentzat, lau sarrera besterik ez du. Zazpi garraio maila daude: ibilgailu azkarretik oinezko eta bizikletentzako eskalak betetzen dituzte.\nBi hiri hauek eskala handiko entseguetan bihurtu ziren. Zenbait egileen ustetan, funtzionalismoaren ereduak hiri bikoitza sortzen zuen: batetik monumentu eta mugarri arkitektoniko handiekin apaindutako hiria, gobernu eta enpresa handien eskuetan erortzen zena; bestetik, jende xumearen hiria, arkitektura funtzional bezain interes gabekoa zuten auzoetan. Era berean, arkitektura eta hirigintza, Mugimendu Modernoaren azkeneko urteetan \u201360ko hamarkada\u2013, krisian sartu zen, funtzionalismoaren hiriak ez baitzituen \u00abbizigarri\u00bb suertatu zitezkeen hiririk sortu.\nBrasilia eraikitzen hasi eta hamar urteren buruan Aldo Rossi arkitekto italiarrak \"Architettura della citt\u00e0\u00a0 \"argitaratu zuen. 60ko hamarkadan bogan zegoen estrukturalismoaren eragin handia jaso zuen obrak, eta hiriaren morfologia aztertzea proposatzen zuen, horretarako haren \"morfemak\" aztertuz, hots, hiriaren egitura osotzen zuten zati txikienak, tipoak. Charles Jencks-ek arkitektura kritikoak izendatu zuen, Rossiren obra arkitektura edo hirigintza postmodernoa estreinako aldiz arkitekturarako erabiliz.\nRossi \"La Tendenza\" deituriko talde neo-errazionalistaren parte zen, Carlo Aymonino, Manfredo Tafuri, Giorgio Grassi edota Vittorio Gregotti arkitektoak bezala. Talde honek hirigintza postmodernoaren oinarriak ezarriko ditu.\nOinarri hauek hiru zutabez zeuden osotuta: bat, hirigintza diziplina zientifikoan bilakatzea, eta diziplina honen lanabesekin teoria koherente bat eratu. Bi, estrukturalismoak emandako analisirako tresnetaz baliatuz, hiriaren egitura aztertzea. Azkenik, identitatearen garrantzia goraipatzen da, sekulako garrantzia hartu zuen tipo edo tipologia bizitzeko eraren erakusletzat hartu baitzen, eta ez bakarrik formaren inguruko zerbait. \nAipatu ezaugarri hauek hainbat tokitan probatu baziren ere, Boloniako Gune Historikoaren Plan Arautzailea hartzen da hirigintza postmodernoaren mugarri bezala. Plan honek, lehen puntu bezala, Boloniako historia aztertu zuen, Brontze Arotik gaur egunera. Azterketa horren ondorioz eraikitze-tipoak ebatzi ziren, eta informazio horrekin hiriko jatorrizko alde zaharra berreskuratzea bihurtu zen xede, esku-hartze garaikideek \u00abkutsatu\u00bb baino lehenagoko egoerara bihurtuz. Helburu hori gauzatzeko alde zaharraren ideiarekin bat ez zetozen eraikinak eraitsi egin ziren, errepidea eta trafikoa kudeatu, eta alde zahar barruko monumentuetan jorratu zitezkeen erabilerak mugatu egin ziren.\nEuskal Herrian, metodologia hori Euskal Herriko alde zaharretako Barne-Eraberrikuntzako Plan Berezietan islatu zen. Bilbon, adibidez, 1988an izan zuen hasierako onespena Kasko Zaharra eraberritzeko planak. Bere bereizgarritasunen artean, gune eta eraikin historikoen birgaiketa, ondareare arkitektonikoaren erabileraren aldaketa, ekipamendu eta gune berdeen gauzatzea eta diru-laguntza programa zabal bat topa daiteke. Behin betiko onespena 1998an izan zen.\nLurralde antolamendua.\n\"La Tendenza\" taldeak hasitako hirigintza motak plangintza izan zuen ardatz. Laurogeiko hamarkada igaro ondoren, hiriaren konplexutasun maila altuegia bihurtu zen, eta laurogeita hamarreko hamarkada heltzerako Europa osoan Lurralde antolamenduak berebiziko garrantzia hartu zuen.\nLurralde Antolamenduak aurrekariak izan zituen aurreko mendeetan: Patrick Geddes biologoak edo Vidal de la Blache geografoak bezalako hiriaren garapena kokatua dagoen lurraldearen garapenarekin batera pentsatu behar zela argudiatzen zuten.\nHonela definitzen du Europar Lurralde Antolamendurako Gutunak kontzeptua:\nHortaz, definizioaren arabera, hirigintza tradizionalaz harago doan diziplina da Lurralde antolamendua. Bere baitan, hortaz, diziplina zientifikoak zein ekonomikoak eta kudeaketari dagozkionak topatu daitezke: Ekonomia, Soziologia, Hirigintza, Geografia, Ekologia, Eskubidea, Ingeniaritza edo Marketing-a.\nEuropar Batasunak 1999an Europar Lurralde Estrategia onartu zuen; \u00abLurraldearen garapen orekatu eta jasangarri baten alde\u00bb lelopean, agiriak hiru artezpide jarraituko ditu: zentro anitz eta orekatuen hiri-sarea, hiri eta landa-guneekin harreman berri bat ezarriz; jakintza eta azpiegituretara heltzea modu berdinean; eta, azkenik, garapen jasangarria. Europar Batasunan partaideak beraien artean desberdintasun handiak dituzten heinean, estrategia hau interesgarria da oso oreka egoki bat lortze aldera."}
{"id": "48422", "revid": "59723", "url": "https://eu.wikipedia.org/wiki?curid=48422", "title": "Franz Liszt", "text": "Franz Liszt (; Doborj\u00e1n, Austriako Inperioa, gaur egun Austria, 1811ko urriaren 22a - Bayreuth, Alemaniar Inperioa, 1886ko uztailaren 31) erromantizismo garaiko hungariar musikagile, piano-jotzaile eta zuzendaria izan zen.\nBizitza.\nLehen piano-kontzertua bederatzi urterekin eman zuen. 1821. urtean, Carl Czerny eta Antonio Salieriren ikasle izan zen Vienan. 1823-1835 urteetan, Parisen, Anton Reicha eta Ferdinando Pa\u00ebren ikasle izan zen. Bere garaiko artista eta idazle askoren lagun izan zen: Hector Berlioz, Fr\u00e9d\u00e9ric Chopin, Richard Wagner, Victor Hugo, Alphonse de Lamartine, George Sand eta Eug\u00e8ne Delacroix, besteak beste.\n1848. urtean Weimarko gorteko kapera-maisu izendatu zuten, eta han izan zen 1859 arte. Weimarren, Wagner (\"Lohengrin\", 1850), Schumann, Berlioz, Mendelssohn, Weber eta Schuberten musika-lanak estreinatu zituen. Garrantzi handiko musikagune egin zuen Weimar hiria. Garai hartan idatzi zituen \"Fausto\" (1853-1861) eta \"Dante\" (1856) sinfoniak; bizitzako aldirik emankorrena izan zuen hura.\n1860tik aurrerako musika-lanek erlijioa dute gaitzat: \"Santa Isabelen kondaira\" (1862) eta \"Christus\" oratorioa (1866). 1869 urtetik aurrera, Erroman, Weimarren eta Budapesten bizi izan zen. Bizitzako azken bost urteetan irakaskuntza izan zuen zeregin nagusia. Alexander Siloti, Frederic Lamond, Moriz Rosenthal eta Felix von Weingartner ikasle izan zituen, besteak beste.\nLiszten musikagintza.\nMende-erdi batez liluratu zituen Lisztek musikazaleak pianoan zuen abileziagatik. Abiadura izugarria zuen, eta indar handia. Musikagile gisa berrikuntzak egin zituen, eta orkestrarako genero berri bat sortu zuen: poema sinfonikoa. Azken lanetan inpresionismoari eta espresionismoari aurrea hartu zien. Liszten ekarpenik handiena hizkuntza harmonikoa eta tonalitatea zabaltzea izan zen, eta XX. mendeko musikagile askori aurrerabidea erakutsi zien.\nAurrekoez gainera, haren lan aipagarrienak dira pianorako idatzitako \"Harmonia poetikoak eta erlijiosoak \"(1834-50), \"Joaldi traszendentezko estudioak\" (1838), hiru \"Kontzerturako estudio handi\" (1848), hobekuntza-estudioak, \"Ab irato\" izenekoak, partitura ezagunei egindako transkripzioak eta bere garaiko opera famatuen bariazioak (Bellini, Donizetti, Verdi), \"Rapsodia hungariarrak\", \"Maitasunezko ametsak\", baladak.\nOrkestrarako lanak hiru taldetan bereizten dira. Lehenak hamabi poema sinfoniko biltzen ditu, \"Prometheus\" (1850), \"Orpheus\" (1854-56) eta \"Hamlet\" (1859), besteak beste. Bigarren taldekoak sinfoniak dira, koruekin batera, eta hirugarrenean orkestrari trebetasun handiagoa eskatzen dioten lanak: \"Mefisto balsa\", \"Dibertimentua hungariar erara\", Schubert-en martxak eta R\u00e1k\u00f3czy-ren martxa. Eliz musikaren barruan, \"Graneko Meza\" (1855), \"Missa choralis\" (1865), \"Koroatze Meza Hungariarra\" (1867), kantatak, requiem bat eta organorako \"Misa pro Organo\" aipatu behar dira."}
{"id": "48423", "revid": "1028", "url": "https://eu.wikipedia.org/wiki?curid=48423", "title": "Bake", "text": "Bakea da gizarte batek justiziaz, askatasunaz eta berdintasunaz bizi duen egoera bat, indarkeriarik edo gerrarik gabekoa.\nNazioarteko zuzenbidearen ikuspegitik, nazioarteko harremanak zuzentzeko eta estatuen botere politikoa arrazionalizatzeko tresna den aldetik, nazioarteko zuzenbideak bakea du oinarrizko balioetako bat, eta, beraz, funtsezko printzipio juridiko gisa ezartzen du indar armatua erabiltzeko debekua. Hitzarmen edo itun batean \"bakea\" terminoa txertatzen bada, gerra amaitzen dela ulertzen da, adibidez, Westfaliako Bakean gertatu zen bezala.\nBake sozialaz hitz egin daiteke, herrialde batean gizarte talde, klase edo estamentuen artean ulermena eta harreman onak daudenean. Norbanakoen eremuan, \"bakeak\" barne egoera bat aipatzen du, gorrotorik edo haserrerik gabea. Alde horretatik, agur tradizionalean aurki dezakegu \u00abbakea zuekin\u00bb (edo hebreeraz \"xalom\", edo arabieraz \"salam\") esaten denean.\nBake kontzeptuarekin lotuta dago bakezaletasuna, hau da, gerrak ez dituela inoiz arazoak konpontzen, negoziazioak egin dezakeen bezala.\nHistorian, gizarte eta egile bakoitzak bakea eta bortizkeriarik eza ezberdin ulertu izan du. Esaterako, erromatarrek gudaren ukazio gisa ulertzen zuten. Bakea zentzu negatibo batean definitzen zuten: guda ez dena bakea da. Borrokarik ez dagoenean, \u00abbakea\u00bb dago. Latinez \"pax\" = \"absentia belli\" da. Antropologia tradizionalak (dagoeneko zaharkitua) uste zuen kultura-eboluzioaren estatu zibilizatuak bakarrik jotzen zuela baketzat bakea modu positiboan, eta basakeria eta basakeria estatuek kultura-lehentasuna ematen ziotela gerrari, beste herri batzuk arakatzea eta gerra-bertuteak goraipatuz; muturreko kasuetan, antropofagia erritualizatuz. Horrela deskribatzen ziren herri primitibo batzuen ohiturak (kolonizazioa justifikatuz), herri historiko batzuen memoria historiografikoa (bikingoak edo hunoak, esaterako) eta \u00abiluntzat\u00bb jotako garai historiko batzuena, hala nola Goi Erdi Arokoa.\nGaur egun bakea, era positiboago eta zabalago batez ulertzen da, indarkeria materialik eza ez baita bakearen sinonimotzat hartzen. Hau da, bortxakeria fisikorik eza (indarkeria zuzena, hilketak, pertsonen edo taldeen aurkako errepresio bortitza...) eta egiturek (juridikoek, administratiboek eta sozio-ekonomikoek) sortzen duten bortizkeriarik ez ematea esan nahi du. Azkenengo definizio honi gagozkiola, bakerik ezaren adibide pobrezia genuke, izan ere, honakoak bere jatorria egitura ekonomiko bidegabe batean dauka.\nEra berean, Nazio Batuen Erakundea (NBE) eta nazioarteko beste hainbat antolakunde bakea zentzu positiboago batean definitzen eta honako kontzeptuan sakontzen saiatu dira.\nIrailaren 21ean ospatzen da Munduko Bakearen Eguna nazioarte-mailan.\nEtimologia.\nEuskal Hiztegi Historiko-Etimologikoaren arabera, \"bake\" hitzak latinezko \"pax\" hitzaren \"pacem\" akusatiboan du jatorri. Gainera, \u00abaski antzinako mailegua behar du, bigarren silabako herskari ahoskabea gorde baitu, latinezko hitzaren egitura bisilabikoarekin batean\u00bb.\nSabindarren euskara garbian \"bake\"ari gentza esaten zaio, eta bertatik eratorritakoa da \"Gentzane\" emakume-izena.\nBakearen nozioa Biblian.\nItun Zaharrak \"shalom\" (\u00abbakea\u00bb hebreeraz) adierazpena erabiltzen duenean, batez ere agurretan, ongizate material eta espirituaz ari da: \u00abBakea zurekin\u00bb edo \u00abzuekin\u00bb (cf. Gn 29, 6) eta, alde horretatik, ez da gerraren aurkakoa. Bake hori Jainkoarengandik baino ezin da etorri, bere herriak Aliantzarekiko duen leialtasunaren ordain gisa eman nahi baitu, nahiz eta bakea, bere adierarik osatuenean, \"Bakearen Printzea\" deitzen zaion Mesiasen garairako espero den (cf. Is 9, 6). Gainera, aukeratutako herrikoak ez direnek ere aldarrikatzen du (cf. Zc 9, 6, 72, 7).\nKristorekin elkartzeagatik eta berak lortu duen adiskidetzeagatik esan daiteke guztien arteko benetako bakeaz hitz egin daitekeela judu edo jentil horiek (cf. Rm 5, 1-5, Ef 2, 14-22). Oro har, adiera positiboan, lasaitasun- edo gelditasun-egoera gisa definitzen da, eta, kontrako noranzkoan, egonezinik, indarkeriarik edo gerrarik eza gisa.\nBibliako \"bakea\" hitzak esanahi asko ditu. The New International Dictionary of New Testament Theology-n ageri den bezala, batzuk hauek dira: \"Itun Zaharrean zehar, [shalom] (bakea) ongizatea barne hartzen du hitzaren zentzurik zabalenean (Jud. 19:20); oparotasuna (Sal 73, 3), gaiztoei dagokienez ere; gorputz-osasuna (Isaia 57:18[, 19]; Sal. 38:3); kontent [...] (Gen. 15:15, etab.); nazioen eta gizonen arteko harreman onak ([...] Jud. 4:17; 1 Kron. 12:17, 18); salbazioa ([...] Jer. 29:11; cf. Jer. 14:13)\u00bb.\nBestalde, Jesusek zentzu mistikoa ematen dio bakeari Itun Berrian, Bera dela haren jabea eta bere ikasleei eman diezaiekeela esanez (Jn 14:27). Bake hori ez da munduak eskaintzen duena bezalakoa (ondasun materialak, oparotasuna, osasuna, etab.), eta Beragan fedearen eta obedientziaren bidez bakarrik lor daiteke. Jainkozko eta naturaz gaindiko bake baten bertsio hori Pablo de Tarsok bere gutun batean berresten duela dirudi (Flp 4:7), bertan idazten baitu Jainkoaren bakeak ulermen guztia gainditzen duela eta, beraz, giza logikatik kanpo dagoela.\nBarne-bakea Eliza Katolikoan.\nEliza katolikoak dio munduan bakerik ez izatea gizakiaren barruko bakerik ezetik datorrela. Eta esaten dute, halaber, Jainkoarekiko harremanak ekarriko duela arimaren bakea.\nJaunartze hori lortzeko modu asko proposatzen dituzte, eta horien artean dago zenbait autorek irakatsitako espirituaren bereizketa, baina Ignazio Loiolakoak bere Ariketa Espiritualetan modu berezian sistematizatua.\nAre gehiago, esaten dute deabruak bakea kendu nahi diola gizakiari, eta Jainkoarengandik datozen gauzen ikurra dela.\nPax erromatarra.\nPax Romana (\u00abbake erromatarra\u00bb) Erromako Goi Inperioan (Kristo ondorengo I. eta II. mendeak) Mediterraneoaren arroan lortutako bake egoera erlatiboa izan zen, eta adierazpen horren zenbait parafrasi aplikatu zaizkie (\"Pax Mongolica\", \"Pax Hispanica\", \"Pax Britannica\", \"Pax\" Americana) bere potentzia duen egoera historikoei.\nBakezaletasuna eta indarkeriarik eza.\nBakezaletasuna gerra, militarismoa (zerbitzua barne) edo indarkeriaren aurkakoa da. Bakezaletasuna hitza \u00c9mile Arnaud bakezale frantziarrak sortu zuen eta beste bakezale batzuek onartu zuten 1901ean Glasgown egindako hamargarren Bakearen Kongresu Unibertsalean. Erlazionatutako terminoa ahimsa da (ez egin kalterik), Indiako erlijioetan filosofia nagusia dena, esate baterako. Hinduismoa, budismoa eta jainismoa. Konnotazio modernoak berritsuak diren arren, XIX.mendeaz geroztik azalduta, antzinako erreferentziak ugariak dira.\nGarai modernoetan, Le\u00f3n Tolstoik bere azken lanekiko interesa piztu zuen, batez ere Jainkoaren Erreinuan zure baitan dago. Mahatma Gandhik proposatu zuen indarkeriarik gabeko oposizio sendoa egitea \u00absatyagraha\u00bb deitu zion horri, funtsezkoa Indiako Independentzia Mugimenduan duen zereginean. Haren eraginkortasuna inspirazio-iturri izan zen Martin Luther King Jr., James Lawson, Mary eta Charles Beard, James Bevel, Thich Nhat Hanh eta beste askorentzat eskubide zibilen aldeko mugimenduan.\nIndarkeriarik eza norberari edo besteei kalterik ez egitea da, edozein baldintzatan. Pertsonei, animaliei eta/edo ingurumenari min egitea emaitza lortzeko beharrezkoa ez delako ustetik etor daiteke, eta indarkeriaren abstentzioaren filosofia orokorraz hitz egin dezake. Printzipio moral, erlijioso edo espiritualetan oinarritu daiteke, baina arrazoiak ere estrategikoak edo pragmatikoak izan daitezke.\nIndarkeriarik ezak elementu \u00abaktiboak\u00bb edo \u00abekintzaileak\u00bb ditu, hau da, sinestunek, oro har, onartzen dute indarkeria ezaren beharra aldaketa politiko eta soziala lortzeko bitarteko gisa. Hala, adibidez, tolstoiar eta gandhista biolentziarik eza filosofia bat eta gizartea aldatzeko estrategia bat da, indarkeriaren erabilera baztertzen duena, baina, aldi berean, indarkeriarik gabeko ekintza (erresistentzia zibila ere esaten zaio) zapalkuntzaren onarpen pasiboaren edo haren aurkako borroka armatuaren alternatiba gisa ikusten du. Oro har, indarkeriarik ezaren filosofia aktibistaren aldekoek hainbat metodo erabiltzen dituzte gizarte-aldaketarako kanpainetan, hala nola hezkuntzarako eta pertsuasiorako forma kritikoak, lankidetza masiborik eza, desobedientzia zibila, indarkeriarik gabeko zuzeneko ekintza eta gizartean, politikan, kulturan eta ekonomian esku hartzeko moduak.\nTeoriak.\nBakearen azterlanen munduan \u00abbakeari\u00bb buruzko teoria asko daude. Teoria horiek deseskalada, gatazken eraldaketa, desarmea eta indarkeriaren amaiera aztertzen dituzte. \u00abBakea\u00bb hitzaren definizioa aldatu egin daiteke erlijioaren, kulturaren edo aztergaiaren arabera.\nBotere-oreka.\nJarrera \u00aberrealista\u00bb klasikoa da estatuen arteko ordena sustatzeko eta, beraz, bake-aukerak areagotzeko giltzarria estatuen arteko botere-orekari eustea dela; egoera horretan, estatu bat bera ere ez da hain menderatzailea, \u00ablegea gainerakoei\u00bb ezarri ahal izango diena. Ikuspegi horren erakusleek Metternich, Bismarck, Hans Morgenthau eta Henry Kissinger sartu dituzte. Hugo Grotiusen tradizioan, Thomas Hobbes-en tradizioan baino gehiago, zerikusia duen ikuspegi bat \"nazioarteko harremanen teoriaren eskola ingelesa\" delakoak artikulatu zuen, hala nola Martin Wightek Power Politics (1946, 1978) liburuan eta Hedley Bullek The Anarchical Societyn (1977).\nEgoera batzuetan botere-oreka mantentzeak gerrara joateko borondatea eska zezakeenez, zenbait kritikarik botere-oreka baten ideia ikusi zuten, bakea sustatu beharrean gerraren sustapen gisa. Hori erabateko kritika izan zen Lehen Mundu Gerran sartzea justifikatu zuten Aliatuen eta Elkartuen Potentzien aldekoen artean, Alemaniak hegemoniaren alde egindako apustu baten Europako botere-orekari eustea beharrezkoa zelako.\nXX. mendearen bigarren erdian, eta bereziki gerra hotzean, boterearen oreka-modu berezi bat sortu zen, elkarrenganako disuasio nuklearra, potentzia handien arteko bake-gakoari buruz asko onartutako doktrina gisa. Kritikariek argudiatu zutenez, armategi nuklearrak garatzeak areagotu egiten zituen gerrarako aukerak, eta \u00abaterki nuklearrak\u00bb, berriz, \u00abseguru\u00bb egiten zituen gerra txikiagoetarako (adibidez, Vietnamgo gerrarako eta Txekoslovakiako inbasio sobietarrerako, Pragako Udaberria amaitzeko), eta, horren ondorioz, gerra horiek probableagoak dira.\nMerkataritza librea, interdependentzia eta globalizazioa.\nLiberalismo klasikoaren printzipio nagusia zen, adibidez, . mendearen amaierako eta XX. mendearen hasierako pentsalari liberal ingelesena, merkataritza libreak bakea sustatzen zuena. Adibidez, Cambridgeko John Maynard Keynes ekonomialariak (1883-1946) ideia horretan \u00abhezi\u00bb zela esan zuen, eta zalantzan jarri gabe mantendu zuen 1920ko hamarkada arte, gutxienez. Lehen Mundu Gerraren aurreko hamarkadetako globalizazio ekonomikoan, Norman Angell eta beste idazle batzuek argudiatu zuten potentzia handien arteko interdependentzia ekonomikoaren hazkundeak haien arteko gerra alferrikakoa eta, beraz, ezinezkoa zela. Argudio hori 1913an egin zuen. Handik urtebetera, ekonomikoki elkarrekin lotuta zeuden Europako estatuak geroago Lehen Mundu Gerra izenez ezagutuko zirenen barruan sartu ziren.\nIdeia horiek garrantzia hartu dute berriro internazionalista liberalen artean XX. mendearen amaierako eta XXI. mendearen hasierako globalizazioan. Ideia horiek kapitalismoa bakearekin koherentetzat hartu dute, eta harentzat ere egokia dela ikusi dute.\nGerra-jokoa.\nBakearen eta gerraren jokoa jolasen teoriaren ikuspegia da, bakearen eta gatazken arteko harremana ulertzeko.\nJokoaren hipotesia, hasiera batean, talde akademikoek eta ordenagailu bidezko simulazioek erabili zuten, lankidetza- eta eraso-estrategiak aztertzeko.\nBakegileak denborarekin aberatsago bihurtu ziren heinean, argi geratu zen gerra egiteak hasieran uste baino kostu handiagoak zituela. Ondotxo aztertutako estrategietako bat, aberastasuna azkarrago lortu zuena, Genghis Khanen oinarritu zen, hau da, etengabeko erasotzailea, gerrak etengabe baliabideak lortzeko egiten duena. Horren ondorioz, ordea, \u00abprobokatzaile atseginaren estrategia\u00bb deritzona garatu zen, hau da, baketzaile bat, eraso egin arte, eta, besterik gabe, noizbehinkako barkamena lortzeko hobetu zen, baita erasoa jasaten duenean ere. Jokalari bakoitzarentzat bikoteka egindako joko guztien emaitzak gehitzean, ikusten da zenbait jokalarik aberastasuna irabazten dutela elkarren artean lankidetzan arituz, etengabe oldarkorra den jokalari bat sendatzen duten bitartean.\nSozialismoa eta kapitalismo administratua.\nXIX. eta XX. mendeetako idazle liberal sozialistak, komunistak eta ezkerrekoak (adibidez, Lenin, J.A. Hobson-ek, John Stracheyk) argudiatu zuten kapitalismoak gerra eragin zuela (adibidez, nazioarteko gatazketara eramaten duten lehia inperialak edo ekonomikoak sustatuz). Horren ondorioz, batzuek argudiatu zuten nazioarteko sozialismoa funtsezkoa zela bakerako.\nHala ere, 1930eko hamarkadan kapitalismoak gerra eragiten zuela zioten idazle horiei erantzunez, John Maynard Keynes ekonomialariak (1883-1946) argudiatu zuen administratutako kapitalismoak bakea bultza zezakeela. Horrek politika fiskal eta monetarioen nazioarteko koordinazioa ekarri zuen, herrialdeen interesak elkarren artean aurrez aurre jarri ez zituen nazioarteko moneta-sistema eta merkataritza-askatasun handia. Ideia horiek dira Keynesek Bigarren Mundu Gerran egindako lanaren oinarria. Lan horren ondorioz, Nazioarteko Moneta Funtsa eta Munduko Bankua sortu ziren 1944an Bretton Woods-en, eta, geroago, Aduanetako Muga-zergei eta Merkataritzari buruzko Akordio Orokorra (ondoren, Munduko Merkataritza Erakundea).\nJustizia eta osotasuna.\nJohan Galtung teorialari norvegiarraren ('Bake positiboari' buruzko bakearen ikerketaren arloko aitzindarietako bat) eta Maine Gray Cox-en koadreroaren idatzietatik ikasita, teorialari, ekintzaile eta profesionalen partzuergo batek, John Woolman College-ren ekimen esperimentalean, \u00abbake aktiboaren\u00bb teoria lortu du. Teoria horrek, hein batean, aldarrikatzen du bakea triada baten zati dela, justizia eta osotasuna (edo ongizatea) ere badituena, hebea temprana shalom hitzaren esanahiaren interpretazio biblikoekin bat datorren interpretazio bat.. Gainera, partzuergoak Galtung-en irakaskuntza integratu du bakea ezartzearen, bakea mantentzearen eta bakea finkatzearen esanahien gainean, formulazio edo egitura triadiko eta interdependente batean ere sar daitezen. Vermont John V. Wilmerdingeko koadreroak bost hazkunde-etapa proposatzen ditu, gizabanakoei, komunitateei eta gizarteei aplika dakizkiekeenak. Etapa horietan, lehenik eta behin, jende gehienak horrelako arazoez duen kontzientzia \u00abazalekoa\u00bb gainditzen da, eta elkarren segidan agertzen dira baiezkotasuna, bakezaletasuna, erresistentzia pasiboa, erresistentzia, eta, azkenik, bake aktiboa, bakea finkatzeko eta finkatzeko.\nNazioarteko zuzenbidea eta antolaketa.\nBakearen teoriarik eragingarrienetako bat, batez ere Woodrow Wilson-ek 1919ko Parisko Bake Konferentzian Nazioen Elkartearen sorrera zuzendu zuenetik, hau da: bakeak aurrera egingo du estatuen nahitako anarkia ordezkatzen bada, sustatutako nazioarteko zuzenbidea garatuz. eta nazioarteko erakundeen bidez aplikatzen da, hala nola Nazioen Liga, Nazio Batuak eta nazioarteko beste erakunde funtzional batzuk. Ikuspuntu horren lehen adierazle garrantzitsuenetariko bat Alfred Eckhart Zimmern izan zen, adibidez, 1936ko Nazioen Liga eta Zuzenbide Estatua liburuan.\nNazioz gaindiko elkartasuna.\nNazioarteko harremanei buruzko pentsalari \u00abidealista\u00bb askok \u2015adibidez, Kant-en eta Karl Marxen tradizioetan\u2015 argudiatu dute bakerako gakoa herrien arteko elkartasun-moduren bat (edo pertsona-motak) haztea dela, gerra eragiten duten nazioen edo Estatuen arteko banaketa-lerroak barne hartzen dituena.\nHorren bertsio bat nazioen arteko nazioarteko ulermena sustatzea da, ikasleen nazioarteko mugigarritasunaren bidez; Cecil Rhodesek Rhodes Bekak eta haien ondorengoak sortzeko ideia are aurreratuagoa, hala nola J. William Fulbright.\nBeste teoria bat da bakea herrialdeen artean garatu daitekeela baliabide hidrikoen kudeaketa aktiboan oinarrituta.\nLyotard-en postmodernismoa.\nWolfgang Dietrich, Wolfgang S\u00fctzl eta Innsbruck-eko Bakearen Ikasketa Eskolari jarraituz, bake-pentsalari batzuek bakeari buruzko edozein definizio bakar eta orokor alde batera utzi dute. Aitzitik, adiskide askoren ideia sustatzen dute. Bake-definizio bakar eta egokirik ez dagoenez, bakea pluraltasun gisa hauteman behar dela diote. Bakearen ulermen postmoderno hori Jean Francois Lyotard-en filosofian oinarritu zen. Bake transarrazionala eta eragindako gatazken eraldaketa kontzepturik berrienean oinarritu zen.\n2008an, bakea interpretatzeko bost familia deiturikoetara zabaldu zuen bere ikuspegia Dietrichek: ikuspegi energetikoa, morala, modernoa, postmodernoa eta transarrazionala. Transarrazionaltasunak bake modernoaren ulermen arrazionala eta mekanizista batzen ditu, modu erlazionalean eta kulturan oinarrituta, narrazio espiritualekin eta interpretazio energetikoekin. Transraziozko adiskideen ulermen sistemikoak bezeroa ardatz duen gatazken eraldaketa-metodo baten alde egiten du, ikuspegi elektibo deritzonaren alde.\nBake-sariak.\nBakearen Nobel saria.\nBakearen Nobel Saria (Norvegieraz eta suedieraz, \"Nobels fredspris\") Alfred Nobel arma fabrikatzaile, asmatzaile eta industrial suediarrak ezarri zituen bost Nobel sarietako bat da, Fisika, Kimika, Fisiologia edo Medikuntza, Literatura sariekin batera. 1901az geroztik urtero ematen da (salbuespen batzuk salbuespenetan emateari utzi dio) \"nazioen arteko anaitasunaren, altxatutako armadak ezabatzearen edo murriztearen eta bake akordioen ospakizun eta sustapenaren alde gehiago edo hobeto lan egin duenari. \u00bb, Alfred Nobelen beraren borondatearen arabera.20 21 Nobelen borondatez, Norvegiako Nobel Batzordeak hautatzen du hartzailea, Norvegiako Parlamentuak erabakitako bost pertsonako batzordeak.\nSari hori Oslon (Norvegia) ematen den bakarra da \u2014beste laurak ordu geroago ematen dituzte, Stockholmen\u2014. 1990az geroztik, saria urtero ematen da abenduaren 10ean Osloko Udaletxean \u2014lehen, Osloko Unibertsitateko Zuzenbide Fakultatean (1947-1989), Norvegiako Nobel Institutuan (1905-1946) eta Institutuan ematen zen. Norvegiako Parlamentua (1901-1904).\nIzaera politikoa dela eta, sariak hainbat polemika izan ditu bere historian zehar.\nBakearen neurketa.\nBakearen kontzeptua definitzen saiatzean agertzen diren zailtasunek azal dezakete zergatik diren hain gutxi munduko nazioetako bake-egoera neurtzeko saioak. Bake Globalaren Indizea munduko herrialdeetako bake-mailak neurtzeko eta bakea bultzatzen duten indar batzuk identifikatzeko ahalegina da. Indizeak indarkeriarik eza bezala definitutako bakea neurtzen du. Proiektuak bi aldeetatik neurtzen du bakea. Lehenengo helburua da puntuazio-eredu bat eta munduko bake-indize bat sortzea, 149 nazio beren bake-egoera erlatiboen arabera ordenatzeko. Horretarako, 23 adierazle erabiltzen ditu: nazioaren gastu militarrak, inguruko herrialdeekiko harremanak eta giza eskubideekiko errespetua. Adierazleak aukeratu dira, datu multzo onenak baitira, bakerik badagoen edo ez adierazten dutenak, eta bi datu kualitatibo eta kuantitatiboak dituzte, iturri fidagarri batzuetatik lortuak. Bigarren helburua Bake Globalaren Indizetik lortutako datuak erabiltzea da, gizarte baketsuen sorreran eta mantentzean eragina izan dezaketen determinatzaile edo indar posible batzuen garrantzi erlatiboari buruzko ikerketak hasteko \u2014demokrazia- eta gardentasun-mailak, hezkuntza eta ongizate nazionala barne\u2014, bai barnetik bai kanpotik.\nBakearen kultura.\nBakearen kultura da bizitzari, gizakiari eta haren duintasunari buruzko balioak, jarrerak eta portaerak biltzen dituen ideia multzoa, lehen mailan ipintzen dituena giza eskubideak, indarkeria mota guztiak baztertzea eta askatasunaren, justiziaren, elkartasunaren eta tolerantziaren printzipioekiko atxikimendua, herrien, taldeen eta pertsonen arteko ulermenarekin batera.\nBigarren Mundu Gerra amaitzean, Nazio Batuen Erakundea sortu zen, bakea mantentzeko, lankidetza ekonomikoa, kulturala, soziala eta humanitarioa sustatzeko, estatuen segurtasuna bermatzeko, berdintasun eta autodeterminazio printzipioetan oinarrituta, eta giza eskubideak zaintzeko. Arma nuklearren lasterketa hasi eta gutxira, mundu osoan gerra nuklearra izateko arriskuarekin, bakearen aldeko ikerketa sortu zen. Bakea balio absolututzat hartzen hasi zen, eta haren ikerketak nazioarteko gizartea komunitate global bihurtzea du helburu.\nIkurrak.\nBakea edo mugimendu bakezalea irudikatzen duten hamar ikur baino gehiago daude: olibondoaren adarra, uso zuria, zirkulua lau lerroekin (\u262e), hatzekin egindako garaipenaren ikurra, bakearen edo \"ortzadarraren\" bandera, edo mitxoleta zuriak, besteak beste.\nCNDren ikurra.\nZirkulua lau lerro zuzenez banatua, oro har nazioartean bakearen ikurtzat hartzen dena, 1958ko otsailaren 21ean diseinatu zuen Gerald Holtomek, CND (\"Campaign for Nuclear Disarmament\", \u00abArmagabetze nuklearrerako kanpaina\u00bb) britainiarraren protesta ekitaldi baterako. Geroago, 1960ko hamarkadan, ikurra beretzat hartu zuten gerraren aurkako mugimenduak, kontrakulturak eta, orobat, garaiko herri kulturak.\nIkur hori Estatu Batuetara eraman zuen 1958an, Albert Bigelow ekintzaile bakezaleak, eta 1960an, Philip Altbach ikasleak ospetsu egin zuen, Bakearen aldeko Ikasleen Batasunari proposatu zionean ikur hori zuten afixak campusetan banatzeko. 1960ko hamarkadaz geroztik, ikur ezaguna izan zen nazioartean, \"Baby boom\" garaian jaiotakoek gerraren aurka protesta egiteko erabili baitzuten.\nUso zuria.\nUso zuria, mokoan olibondo adartxo bat duela, tradizio biblikoan dago, nahiz unibertsalki onartua izan zen XX. mendean izandako gerren ondoren, bakearen ikur gisa. Judaismoan, kristautasunak eta islamak olibondo ziri batek bakea irudikatzen du.\nPentateukoak, Itun Zaharrak eta Koranak azaltzen dute ezen, Noeren ontziaren kontakizunean (Genesiaren 8:11 Liburua), hark uso bati eskatu ziola ikusteko zein zen munduaren egoera, Uholde Handiaren ondoren; itzuli zenean, mokoan olibondo ziri bat zuela agertu zen, adierazi nahirik urak beheratuta zeudela jada, hori da, uholdea amaitua zela eta, hala, olibondo baten adartxoa hartu ahal izan zuela.\nBakearen beste ikur batzuk.\nBakearen beste ikur bat izan daiteke garaipenaren ikurra; Vietnamgo gerraren aurkako protestetan \u2015eta, oro har, gerren aurkako ondorengo protestetan\u2015, bakearen sinbolo bihurtu zen. Hippy mugimenduari esker zabaldu zen, eta gaur egun oraindik ere erabiltzen da.\nBakearen bandera zazpi zerrendaz egina dago, ostadarraren koloreekin, eta \u00abbakea\u00bb hitza letra zuriz erdian idatzia (ez da nahasi behar LGTB banderarekin, sei zerrenda besterik ez baititu: ez dauka turkesa koloreko zerrenda eta lehen zerrenda gorria da). Era horretako lehen banderak italieraz idatzitako \u00ab\"pace\u00bb\" hitzarekin egin ziren, eta Picassok marraztutako uso bat zeramaten. Diseinu berria 1961ean agertu zen Italian, bakearen aldeko martxarako. 2003an Iraken inbasioaren ondorioz, bakearen banderak ospe handiagoa hartu zuen: Amnistia Internazionalaren arabera, urtean mila bat ekoiztetik milioi batzuetara igaro ziren.\nBakearen ikurtzat erabili izan dira hebreerazko \"xalom\" (\u05e9\u05b8\u05c1\u05dc\u05d5\u05b9\u05dd) eta arabierazko \"salam\" (\u0633\u0644\u0627\u0645) hitzak; bietan, hitzak \u00abbakea\u00bb besterik ez du esan nahi. Bi hitzen bateratzeak adierazten du \u00abbakea Ekialde Hurbilean\u00bb eta arabiar-israeldar gatazkaren amaiera.\nBakearen beste sinbolo batzuk izan daitezke: mitxoleta zuriak, kurrilo hegaztiak, Japoniar kanpaia, bakearen aldeko kulturaren logoa (edo Roerich itunaren logoa), datil palmondoak, fusil apurtua (antimilitarismoa eta indarkeria eza), eta kasko bat barruan lore bat duela (kontzientzia eragozpena eta intsumisioa).\nBakearen aldeko kantak eta ekitaldi zehatzak.\nUlerturik bakea ez dela, soilik, gerrarik ez izatea, baizik, gainera, justizia, aukera-berdintasuna eta giza eskubideekiko errespetua nagusi den egoera orokor bat, ekimen erabat bakezale gisa sailka daitezke aldarrikapen ekintza zehatz batzuk. Irizpide horri jarraiki, kanta eta ekitaldi hauek zerrendatu daitezke:"}
{"id": "48424", "revid": "56334", "url": "https://eu.wikipedia.org/wiki?curid=48424", "title": "Elisabet I.a Gaztelakoa", "text": "Elisabet I.a Gaztelakoa \"Katolikoa\" (Madrigal de las Altas Torres, \u00c1vila, 1451ko apirilaren 22a - Medina del Campo, Valladolid, 1504ko azaroaren 26a) 1474tik 1504ra Gaztelako erregina izan zen. Fernando II.a Aragoikoaren emaztea zenez gero, 1479tik aurrera Aragoiko koroako erregina ezkontidea izan zen.\nElisabet eta Fernando \"Errege-erregina Katolikoak\" izenaz ezagunak dira, Alexandro VI.a aita santuak hala izendatu zituenez geroztik.\nBizitza.\nJoan II.a Gaztelakoaren eta Elisabet Portugalgoaren alaba zen. Bere anaia Alfontso hil zenean, 1468an koroaren jaraunsle izendatu zuten, Guisandoko itunaren bidez. Erreginaren anaiorde Henrike IV.a Gaztelakoak, beronen alaba Joana Beltranejaren eskubidea baztertuz onartu zuen delako itun hori.\n1469an Fernando printzearekin ezkondu zen. Ezkontza isilpean egin behar izan zen, besteak beste, Luis XI.a Frantziakoak arriskutsua ikusten zuelako Gaztelaren eta Aragoiren arteko batasuna.\nJoana Beltranejak Gaztelako koroa eskuratu nahi zuenez, Portugalen laguntzarekin Gerra Zibilari hasiera eman zion. Elisabeten aldekoek garaitu ondoren (1476), 1479an Gaztela, Aragoi eta Portugalek bakea sinatu zuten, Alc\u00e1\u00e7ovasko itunaren bitartez.\nBestalde, Elisabet eta Fernandoren helburu nagusia monarkiaren boterea indartzea izan zen. Hartarako, nobleei indarra kendu zieten, errentak gutxitu, etab. Granadako gerran irabazle izan zen, eta Kristobal Koloni lagundu zion, Ameriketarako bidaia egiteko bideak errazturik. Bera erregetzan zegoela beretu zuen Espainiak Melilla (1497).\nTestamentua.\nTestamentuan, Joana alabari utzi zion Gaztelako koroa, baina Fernando izendatu zuen erregeorde, Joana ezin zelako erregina izan. Hala ere, Fernandok uko egin behar izan zion, eta Filipek, Joanaren senarrak, hartu zuen bere gain erregeordetza. Filipe hil zenean, Fernandori itzuli zioten erregeordetza. Orduan, Joana kartzelean sarrarazi zuen."}
{"id": "48425", "revid": "512", "url": "https://eu.wikipedia.org/wiki?curid=48425", "title": "Alcobendas", "text": "Alcobendas Madrilgo Erkidegoko (Espainia) hiria da. Madrilgo hiriaren iparraldean dago kokatuta, 13 kilometrora. San Sebastian de los Reyesko hiriarekin egiten du muga iparraldean, bien arteko bereizketa kale batek egiten duelarik.\n2007an 109.484 biztanle zituen, 45,02\u00a0km\u00b2-ko azalerarekin.\nMugakideak.\nAlcobendasek honako udalerriekin egiten du muga: San Sebasti\u00e1n de los Reyes iparraldean, Madril mendebalde eta hegoaldean eta Paracuellos del Jarama ekialdean.\nXX. mendearen amaierako hazkunde demografikoa dela eta gaur egun San Sebasti\u00e1n de los Reyes eta Alcobendaseko hiriguneek bat egiten dute eta litekeena da etorkizunean bi herriak elkartzea udaletxe bakarra eratuz."}
{"id": "48426", "revid": "512", "url": "https://eu.wikipedia.org/wiki?curid=48426", "title": "San Sebasti\u00e1n de los Reyes", "text": "San Sebasti\u00e1n de los Reyes Madrilgo Erkidegoko (Espainia) hiria da. Madrilgo hiriaren iparraldean dago kokatuta, 18 kilometrora. Alcobendasko hiriarekin egiten du muga hegoaldean, bien arteko bereizketa kale batek egiten duelarik.\n2006an 67.351 biztanle zituen eta 59 km\u00b2-ko azalera. Udalerrian Jaramako zirkuitua dago."}
{"id": "48429", "revid": "512", "url": "https://eu.wikipedia.org/wiki?curid=48429", "title": "Metro segundoko", "text": "Metro segundoko Nazioarteko Unitate Sistemako unitatea da abiadura edo lastertasuna neurtzeko. Unitate hau eratorria da segundo bakoitzeko higitutako metro kopurua neurtzen baitu. Orokorrean m/s idazten da.\nBeste unitate sistema batzuetako unitateekin gordetzen duen erlazioa hauxe da:"}
{"id": "48430", "revid": "6327", "url": "https://eu.wikipedia.org/wiki?curid=48430", "title": "Donostia Ospitale", "text": ""}
{"id": "48431", "revid": "15795", "url": "https://eu.wikipedia.org/wiki?curid=48431", "title": "Angelua", "text": ""}
{"id": "48432", "revid": "512", "url": "https://eu.wikipedia.org/wiki?curid=48432", "title": "Abiadura angeluar", "text": "Abiadura angeluarra deritzon magnitude fisikoak objektu bat biraketa-zentro edo biraketa-ardatz baten inguruan gauzatzen ari den biraketaren lastertasun angeluarra adierazten du. Magnitude bektoriala da, \"bektorea\" alegia (zehatzago hitz eginda, \"ardatz-bektorea\" edo \"sasibektorea\" dela esan beharko genuke), eta modulua, norabidea eta noranzkoa dituen lerro gezidun batez adierazten da era grafikoan. Abiadura angeluarra formula_1 sinboloaz adierazi ohi da formuletan, eta formula_2 unitatetan neurtzen da. Magnitude eratorria da, formula_3\u00a0egitura dimentsionala duena.\nOhar bat egitea komeni da lerro gezidunaren noranzkoari dagokionez, zeren, sasibektorea izanik, kontuan hartu behar baita nolakoa den erreferentzia-sistemaren ardatzen noranzkoa definitzeko harturiko hitzarmena. Ohitura nagusia da torloju arrunten irizpidea hartzea, alegia, \"eskuin-eskuaren erregela\"ren araberako aurrerapena duena. Baina ezker-eskuaren irizpidea hartuz gero, noranzkoa alderantzizkoa litzateke.\nDefinizioa.\nBi pausotan definituko dugu abiadura angeluarra zer den. Batetik, planoko puntu baten inguruko biraketari dagokion abiadura angeluarra aztertuko dugu, eta ondoren, espazioan, ardatz baten inguruko biraketari dagokiona.\nAbiadura angeluarren modulua.\nLehen pauso batean bi dimentsiotan definituko dugu magnitude hau, eta horretarako planoko \"higidura zirkular uniformea\" aztertuko dugu, alboko irudiko eskemari jarraituz. Hortaz, biraketa-zentro baten (formula_4 puntua) inguruan modulu konstanteko formula_5 abiaduraz formula_6 balioko erradiodun zirkunferentzia formako ibilbidea egiten ari den partikula kontsideratuko dugu. Agerikoa denez, abiaduraren modulua konstantea izan arren, abiaduraren norabidea beti da zirkunferentziaren ukitzailea; hau da, erradioaren perpendikularra.\nAldiune bakoitzean partikularen formula_7 posizioa definitzeko, nahikoa da formula_8 arkuaren luzera ematea, eta horren balioa lortzeko, kontuan har dezakegu hasierako formula_9 puntutik erradioak ekorturiko formula_10 angelua. Honelaxe kalkulatzen da arkuaren luzera:formula_11Zer esanik ez, adierazpen horretan formula_10 angelua erradianetan eman behar da, eta ez gradutan. Gauzak horrela, abiaduraren modulua era honetan lortuko da:formula_13Hain zuzen ere, definizioz, hauxe da abiadura angeluarraren modulua:formula_14alegia, \"angeluaren denborarekiko deribatua\"; izan ere, deribatu denborala denez, \"abiadura\" izena du, eta angeluarena denez, \"angeluar\" adjektiboa hartzen du. Horren arabera, higidura zirkularraren kasuan, erlazio hau dago abiadura linealaren (abiaduraren modulua) eta abiadura angeluarraren moduluaren artean:formula_15Bestalde, definiziotik bertatik ondoriozta daitekeenez, hauxe da abiadura angeluarraren osaera dimentsionala:formula_16\nAbiadura angeluar bektorea.\nBigarren pauso batean, planoko higidura zirkular hori espazioan aztertuko dugu, hiru dimentsiotan. Alboko irudian ikus daitekeenez, higidura zirkular uniformea formula_17 plano horizontalean gertatzen da, eta espazioan biraketa-ardatz bat kontsidera dezakegu, formula_18 ardatz bertikala izango dena. Ardatz horren norabidea duen formula_1 bektoreaz adieraziko dugu plano horretan ardatz horren inguruan higidura zirkularra egiten ari den partikularen abiadura angeluarra.\nAlboko irudian ikus daitekeenez, formula_1 bektorearen norabidea formula_17 planoaren perpendikularra da formula_22eta modulua, abiadura angeluar eskalarrarena formula_23. Eta erraz froga daitekeenez, erlazio hau dago formula_24 abiadura linealaren eta formula_1\u00a0abiadura angeluarraren artean:formula_26Hain zuzen, adierazpen bektorial horren alde bietako bektoreen moduluak kalkulatuz,formula_27lortzen da. Agerikoa denez, emaitza hori bat dator abiadura angeluar eskalarraren kasuan azaldutakoarekin.\nUnitateak.\nNazioarteko SI sisteman, abiadura angeluarraren unitatea formula_28 da. Unitate eratorria da, formula_29 angelu-unitate adimentsionalaren eta formula_30 segundoaren arteko zatiduraz definitzen dena.\nDena den, \"bira minutuko\" (edo \"birabete minutuko\") deritzon unitatea ere erabiltzen da praktikan, ardatz baten inguruko biraketan ari diren objektuen kasuan; adibidez, motorren ardatzen biraketa-abiadura neurtzeko. Izenak berak dioenez, minutu bakoitzean objektuak osatzen dituen bira osoen kopurua adierazteko erabiltzen da. Nazioarteko sisteman rpm sinboloaz adierazten da, ingelesezko \u201c\"revolution per minute\"\u201d esamoldetik ateratako sigla dena. Kontuan izanik bira osoa formula_31 balioko angelua dela eta minutua hirurogei segundo direla, erlazio hau dago bi unitate horien artean:formula_32Halaber, erabiltzen da \"bira segundoko\" unitatea, aurrekoaren antzera definiturik.\nAbiadura angeluarrarekin erlazionaturiko magnitude batzuk.\nPlanoko higidura zirkular uniformearen kasuan, higidura hori periodikoa da, eta fenomeno periodiko edo errepikakor guztietan bezala, beste bi magnitude fisiko defini daitezke higidura zirkular uniformea aztertzeko: \"periodoa\" eta \"maiztasuna\" (edo \"frekuentzia\"). Honelaxe definitzen dira:\nAbiadura angeluarra, indar zentrifugoa eta zentrifugazioa.\nErreferentzia-sistema ez-inertzialaren abiadura angeluarra erlazionaturik dago bertako behatzaileek objektuen dinamika aztertzean kontuan hartu behar duen indar zentrifugoarekin eta zentrifugazioa deritzon prozesuarekin.\nIndar zentrifugoa.\nHigidura zirkularrean formula_42 abiadura angeluarraz higitzen ari den sistema batean geldi dagoen objektuak kanporanzko indar zentrifugoa jasaten du norabide erradialean, bertako behatzailearen ikuspuntutik. Horrek esan nahi du, sistema horretan finko itsatsirik ez dagoen edozein partikulak norabide erradialean higitzeko joera izango duela, kanporantz gainera. Indar zentrifugo horren balioa partikularen posizioari dagokion formula_43 erradioaren proportzionala da eta formula_42 abiadura angeluarraren karratuaren proportzionala.formula_45Horrek esan nahi du abiadura angeluarra handiagotzean, indarra askoz gehiago handiagotzen dela, bigarren ordenako potentziaren arabera hain zuzen. Efektu hori oso erabilgarria da zentrifugazioan. \nZentrifugazioa.\nBiraka ari diren objektuen kasuan, indar zentrifugoaren eraginezko efektuari \"zentrifugazioa\" deritzo. Azken batez, hitz horrek esan nahi du ezen, abiadura angeluar handiz higiaraziz gero, sistema finkotik kanporantz atera daitezkeela sistemari erabat itsatsita ez dauden osagaiak; beste hitzekin esanda, zentrifugatu egiten dugu objektua. Efektu horretan oinarritzen dira \"zentrifugagailuak\" deritzen tresnak\".\" Abiadura angeluarraz, tresna horietan banandu egin daitezke dentsitate desberdineko nahaste likidoetako osagaiak, edo solido baten barnean tartekaturik dauden likidoak.\nAbiadura angeluarraz baliatzen diren tresnen adibideak.\nHainbat gailuk eta makinak biraka ari diren osagaiak dituzte, eta horietan funtsezkoa izaten da abiadura angeluarraren balioa. Jarraian, eguneroko bizitzan ezagutzen ditugun zenbait tresnaren aipamena egingo dugu, kasu bakoitzean zein ordenako abiadura angeluarrak erabiltzen dituzten adieraziz.\nErloju analogikoen orratzak.\nEskumuturreko erloju analogikoek hiru orratz izan ohi dituzte: orduak, minutuak eta segundoak adierazten dituztenak hain zuzen. Horien arteko hirugarrenak, segundoak adierazten dituenak, birabete osoa egiten du minutu bakoitzeko. Hortaz, beraren abiadura angeluarrak formula_46balio du.\u00a0\nEtxeko ikuzgailuen danborrak.\nArropak garbitzeko prozesuaren azken unean, etxean erabili ohi diren ikuzgailuen barneko danborra abiadura handiz aritzen da biraka, zentrifugazioaren bidez jantzietatik gehiegizko ura erauzteko. Ikuzgailuaren arabera, aukera egoten da formula_47 balioko abiadura angeluarrez aritzea.\nBinilozko diskoak, CDak eta DVDak.\nAudioak eta bideoak grabatu eta entzun-ikusteko erabiltzen diren disko hauek biraka ari dira entzun-ikusgailuetan, abiadura angeluar desberdinekin.\nOraintsu arte erabili izan diren binilozko diskoen kasuan, ohiko\u00a0 abiadura angeluarrak formula_48eta formula_49 baliokoak izan dira. Diskoa biraka ari den bitartean, orratz fin batek batek diskoan grabaturiko ildo espiraletan utzitako arrastoen \u201csoinu-irakurketa\u201d egiten dute.\nCDak ere biraka ari dira, baina kasu honetan irakurgailuek diskoan grabaturiko informazio digitala irakurtzen dute, ratio edo tasa konstante batean (kasurako, formula_50ratioan audio-datuetan), eta ratio horren arabera alda daiteke diskoaren biraketako abiadura angeluarra (formula_51 bitartean). DVDen kasuan ere antzera gertatzen da, baina abiadura angeluarrak handiagoak izan ohi dira (formula_52 bitartekoak). \u00a0\nAutomobilen motorrak.\nKonturaturik egongo zaretenez, automobiletako abiadura-neurgailuen pantailan bi markagailu ageri ohi dira: batean abiadura lineala ageri da (formula_53 unitatetan) eta bestean, abiadura angeluarra (formula_54 unitatetan). Autoa bidaia-abiadura arruntean doanean, motorra formula_55 balioko abiadura angeluarrean eramatea komeni da, eta abiadura hori formula_56baino handiagoa izatea arriskugarria gerta daiteke. Dena den, 1 formulako lasterketa-autoen kasuan abiadura hori formula_57-raino igo daiteke.\nEnergia elektrikoa sortzeko turbinak eta alternadoreak.\nZentral elektrikoetan korronte elektriko alternoa sortzeko makina erraldoi hauen ardatzak abiadura angeluar oso zehatzean aritzen dira: formula_58 (formula_59) Europan eta formula_60 (formula_61) Ameriketako Estatu Batuetan. Energia eolikoaz baliatzen diren aerosorgailuetan ere zehatz kontrolatu behar izaten da errotorearen abiadura angeluarra. \u00a0\nAireplanoen eta helikopteroen helizeak.\nAireplano edo hegazkin arin baten kasuan, errotoreak higiarzten dituen helizeen abiadura angeluarra handia izaten da, formula_55 bitartekoa. Batzuetan, hegazkin txiki hauek bi helize izaten dituzte hego banatan kokaturik, eta helizeen besoak ez dira oso handiak izaten. Helize bakarra dagoenean, hegazkinaren aurrealdeko muturrean egoten da kokaturik. Kasu guztietan, helizeen biraketa-ardatza \"horizontala\" da, eta hegazkinaren gorputzaren erdigunetik pasatzen da.\nHelikopteroen kasuan helize nagusiaren abiadura angeluarra ez da oso handia, formula_63 ingurukoa, eta konstante iraunarazten da. Bestalde, helize nagusi hori oso handia izaten da, beraren eraginz jaso behart baita helikopteroa. Helizearen biraketa-ardatza \"bertikala\" da, eta kasu honetan ere helikopteroaren gorputzaren erdigunetik pasatzen da. Horri esker, helikopteroek erraz egin dezakete gorantz edo beherantz, bai aireratzean eta bai lurreratzean ere.\nHortz-fresak.\nGaur egun dentistek hortz-haginak artatzeko erabiltzen dituzten fresa dentalak goi-mailako materialaz eta teknologiaz horniturik daude, eta oso abiadura angeluar handiak erabiltzen dituzte, formula_64 bitartekoak. Horrela zehaztasun handiz egin dezakete lan."}
{"id": "48433", "revid": "418", "url": "https://eu.wikipedia.org/wiki?curid=48433", "title": "Abiadura angeluarra", "text": ""}
{"id": "48434", "revid": "336", "url": "https://eu.wikipedia.org/wiki?curid=48434", "title": "La Ni\u00f1a", "text": "La Ni\u00f1a Ozeano Bareko erdialdeko eta ekialdeko gainazaleko uraren hozte ziklikoa da. El Ni\u00f1o fenomenoaren kontrakoa da. Ekialdean presio altuak mantentzen dira denbora luzez, mendebaldean presio baxuak sortzen diren bitartean. Gainera, alisio haizeak biziagotzen dira eta ondorioz, El Ni\u00f1oren kontrako fenomenoa gertatzen da: aire masa hezeak mendebalderantz higitzen dira eta prezipitazio gogorrak Asia hego-ekialdean eta Ozeanian gertatzen dira.\nLa Ni\u00f1a aldi batean, Ozeano Barearen ekialdeko ekuatoreko itsasoaren gainazalaren tenperatura normalean baino 3-5 \u00baC hotzagoa izaten da. La Ni\u00f1a agerpenak gutxienez bost hilabetez irauten du. Eragin handia du mundu osoko kliman, eta Atlantikoko eta Ozeano Bareko urakan-denboraldietan ere eragina du, Atlantikoaren arroan zikloi tropikal gehiago sortzen baitira, haizearen zizailadura baxuaren eta itsasoaren gainazaleko tenperatura beroenen ondorioz; aldiz, Ozeano Bareko ziklogenesi tropikala murriztu egiten da."}
{"id": "48435", "revid": "77734", "url": "https://eu.wikipedia.org/wiki?curid=48435", "title": "Ni\u00f1o", "text": "Ni\u00f1o (gaztelaniaz 'ume' eta galegoz 'habi' esan nahi duena) izan daiteke:"}
{"id": "48436", "revid": "1545", "url": "https://eu.wikipedia.org/wiki?curid=48436", "title": "Center for Basque Studies", "text": "Center for Basque Studies/Euskal Mintegia Renon (AEB) dagoen ikerketa zentroa da, Nevadako Unibertsitatearen barruan dagoena, euskara eta euskal kulturaren inguruan lan egiten duena. Euskal Herritik kanpoko lekurik handiena da ezaugarri hauekin.\n1967an sortu zuten.\nIrakasleak.\nIkertzaile eta irakasleen artean hauexek ditugu: Jill Berner, Kathleen Camino, William Douglass, Imanol Irizar, Xabier Irujo, William H. Jacobsen, Jose Mallea-Olaetxe, Sandra Ott, Gloria Totoricag\u00fcena, Carmelo Urza, Linda White eta Joseba Zulaika.\nRenoko Euskal Liburutegia.\n1960ko hamarkadaren amaieran sortu zuten, zentroaren barruan, William Douglass, Robert Laxalt eta Jon Bilbao Azkarretaren eskutik.\nGaur egun, 50.000 liburu inguru eta 1.500 argitalpen ditu eskuragai, interneten bidez nagusiki.\nEuren hitzetan, liburutegi hau:"}
{"id": "48437", "revid": "105290", "url": "https://eu.wikipedia.org/wiki?curid=48437", "title": "Reno", "text": "Reno Ameriketako Estatu Batuetako hiria da, Nevadako laugarren populatuena dena eta estatu haren ipar-mendebaldean dagoena. Washoe-ko konderriaren hiri nagusia da.\n2008n 217.016 biztanle zituen.\nCenter for Basque Studies.\nNevadako Unibertsitatearen barruan Center for Basque Studies izeneko zentroa sortu zuten 1967an, euskara eta euskal kultura ikertzeko helburuarekin.\nHiri senidetuak.\nReno ondorengo hiriekin senidetuta dago:"}
{"id": "48438", "revid": "6950", "url": "https://eu.wikipedia.org/wiki?curid=48438", "title": "Eskorbuto (musika taldea)", "text": "Eskorbuto taldea Euskal Herriak 1980ko hamarkadan eman zuen punk talderik garrantzitsuenetakoa izan zen, Euskal Rock Erradikalaren sasoian. Haien eragina gaur egun ere oso nabaria da.\nHistoria.\nTaldea 1980an sortu zen Santurtzin (Bizkaia), punk musikaren mugimenduak eraginda. Oso hasiera zaila izan zuten, 1983an, Madrila zihoazela, poliziak atxilotu egin zituen haiek egindako maketa baten kanten hitzengatik (ETA edo Maldito Pais Espa\u00f1a abestiekin) eta lege antiterrorista ezarri zitzaien. Kartzelan egon ziren bitartean Euskal Herriko zenbait sektorek abandonatuta sentitu ziren, eta horrekin abesti bat egin zuten \"A la mierda el Pa\u00eds Vasco\" deiturikoa. Kantu hau RIP taldearekin erdibana ateratako diskoan sartu zuten 1984an. Disko horrek \u201cZona Especial Norte\u201d izena zuen, eta Euskal Herrian jotzeko arazo asko ekarri zizkien.\nLehen album ofiziala 1985ean iritsi zen, \u201cEskizofrenia\u201d izenarekin eta horrekin batera Euskal Herritik kanpora jotzen hasi ziren. 1986an \u201cAnti todo\u201d atera zuten, disko hau askorentzako azken urteetako punk diskorik hoberena da. Urte berean album bikoitz bat atera zuten \u201cImpuesto revolucionario\u201d izenarekin, zuzenean grabaturikoa, eta 1987an ere estudioan grabaturiko disko bikoitz bat atera zuten \u201cLos demenciales chicos acelerados\u201d. 1988an autoproduzitzea erabaki eta \u201cLas m\u00e1s macabras de las vidas\u201d diskoa argitaratu zuten. 1992an \u201cDemasiados enemigos\u201d diskoa kaleratu zuten, garai hartan Iosuk eta Juanmak heroinarekin arazo larriak zituzten. Iosu drogaren eraginez hil zen, baina drogak utzi ondoren, 1992ko maiatzaren 31an. Jualmak ere heroina utzi zuen, baina bihotza gaizki zuen, eta hori gainditzeko indarrik ez zuenez 1992ko urriaren 8an hil zen.\nNahiz eta taldeko bi kide hil, 1994an \u201cAki no keda ni dios\u201d atera zuen Eskorbutok, Paco bateria-jotzaileak taldearekin jarraitzea erabaki baitzuen. Josuk eta Jualmak hil aurretik idatzi zituzten abestiekin plazaratu zen diskoa. Honengatik taldeko jarraitzaile batzuek protesta egin zuten. \u201cKala\u00f1a\u201d 1996an, eta \u201cDecadencia\u201d 1998an izan ziren taldearen azkeneko diskoak.\nEskorbuto ez zen talde famatua egin ondo abesten zutelako, euren abestiak garai horretako himno bihurtu zirelako baizik, adibidez, \u201cMucha policia poca diversi\u00f3n\u201d. Askok maite eta askok gorrotatu zuten taldea izan zen eta harremanak beste talde batzuekin ez ziren onak izan, adibidez La Polla Recordsekin, Eskorbutokoek gitarra bat lapurtu zieten-eta.\nEskorbutoren giro soziala.\nEuskal Herriaren egoerak asko baldintzatu zuen taldea bera."}
{"id": "48444", "revid": "6327", "url": "https://eu.wikipedia.org/wiki?curid=48444", "title": "Eamon De Varela", "text": ""}
{"id": "48445", "revid": "62526", "url": "https://eu.wikipedia.org/wiki?curid=48445", "title": "Riihim\u00e4ki", "text": "Riihim\u00e4ki hazkunde azkarra duen hiria da, Tampere eta Helsinki hiriburuaren erdibidean. Nahiz eta historia handi eta luzekoa izan, urteetan beherakadan egon da, azken 50 urte hauetan gaztetu eta Finlandiako hiri moderno, hazkuntza handikoa eta berotegi efektuaren aurkako zuzendari Eskandinavia osoan.\nZer ikusi.\nBi izenez ezagutzen da herria Finlandia osoan: denden herria eta museoen herria. Hainbat eta hainbat museo desberdin daude eta hiri garrantzitsuenek bezalako denda garrantzitsuak.\nErdialdeko eliza.\n1905. urtean eraikitako eliza 630 pertsonentzako eserlekua du.\nMuseoak.\nEsan dezakegu Riihim\u00e4ki museoen herri dugula, izan ere gutxienez 6 museo garrantzitsu ditugu bertan. Beira, arte, ehiza eta hiriaren historiako museoak hala nola. Urtean zehar irekirik daude Igandean izan ezik."}
{"id": "48446", "revid": "105290", "url": "https://eu.wikipedia.org/wiki?curid=48446", "title": "Zirkuitu moztaile", "text": "Zirkuito moztaile edo mugatzaile bat seinale batek hartzen dituen balioak mugatzen dituen zirkuitu bat dugu, eta muga horietatik kanpo dauden seinaleen zatiak \"mozten\" ditu. Zirkuitu moztaile sinpleenak ondorengo irudietan agertzen diren diodo bidezko zirkuituak dira, zenbaitetan erresistentziak ere izaten dituzte intentsitateak kontrolatzearren. Oso interesgarriak dira seinale digitalak kontrolatzeko hala nola neurketa gailuetatik datozen seinale analogiko indartsuegiak kontrolatzeko.\nDiodo bidezko moztaileak.\nZirkuitu moztaile sinpleenek diodoak erabiliz beren eroankortasun propietateen bidez hainbat efektu lor ditzakete. Ondoren zirkuitu hauen eskema zenbait ageri da. Adibideetan seinale sinusoidal bat erabili da; hala ere, zirkuitu honek diodoak jasan dezakeen frekuentzia eta balioetako edozein seinale mugatu dezake.\nGoi moztailea.\nTentsio batetik gorako seinaleen zatiak \"mozten\" ditu (ikusi A irudia beheran).\nBehe moztailea.\nTentsio bat baino baxuagoak diren seinale zatiak \"mozten\" ditu (ikusi B irudia beheran)\nBi mailetako moztailea.\nTentsio goren baten eta tentsio minimo baten arteko seinaleak soilik mantentzen ditu \"soberakinak\" \"mozten\" dituelarik (ikusi C irudia beheran)"}
{"id": "48453", "revid": "336", "url": "https://eu.wikipedia.org/wiki?curid=48453", "title": "\u00c9amon de Valera", "text": "\u00c9amon de Valera (jaiotzez Edward George de Valera edo Edward George de Valero) (1882ko urriaren 14 - 1975eko abuztuaren 29) XX. mendean Irlandako politikari nagusietakoa izan zen, 1917tik 1973 arte hainbat kargu politikotan \u2014presidentea edo lehen ministroa\u2014 aritu baitzen.\nFamilia.\nNew Yorken jaio zen. Ama jatorriz irlandarra zuen eta Juan Vivion de Valera izeneko artista espainiar baten semea zela uste zen. Hala ere, de Valeraren biografia idatzi dutenek ez dute bere aitaren identitatea frogatzeko dokumenturik aurkitu ahal izan.\nBataioan George de Valero izena jarri zioten baina geroago izena ingelesez jarri zioten (Edward) eta berak gaelikora itzuli zuen (\u00c9amon). 1885ean bere aita hil zenean, amarekin Irlandara abiatu zen eta bere osaba eta honen familiarekin bizi izan zen. Ikasketak bukatu ondoren matematikako irakasle izan zen Dublineko zenbait ikastetxetan.\nPolitika jarduerak.\nDe Valeraren lehen jarduera politikoak gaelikoaren defentsarenak izan ziren. Jarduera horretan ezagutu zuen bere emaztea, Sin\u00e9ad Flanagan eta 1910ean ezkondu ziren.\nGaelikoaren defentsaren elkarte horietatik jarduera politikoetarako jauzia egin zuen. Irish Volunteers taldean sartu zen, Iparraldeko unionista protestanteen aurka aritzen zen taldean. 1914an Irish Republican Brotherhood talde errepublikar abertzalean sartu zen.\nErresuma Batutik independentzia lortzeko borrokan nabarmendu zen De Valera. Independentziaren osteko gerra zibilean Erresuma Batuarekiko hitzarmenaren (Itun anglo-irlandarraren) aurka lerratu zen baina ez zuen gerran parte hartze esanguratsurik izan. Ondoren, legez kanpo egoteak inongo onura politikorik ez zuela ikusita Fianna F\u00e1il sortu eta hauteskundeetara aurkeztu zen, bertan garaipena lortuz.\nIrlandako hirugarren presidentea (1959-1973) izan zen, Batzar Betearazlearen bigarren presidentea (1932-1937) eta, hau ordezkatu zuen Taoiseach edo lehen ministro karguan estreinekoa izan zen De Valera (1937-1948, 1951-1954 eta 1957-1959). Horretaz gain, Irlandako Nazio Unibertsitateko burua ere bazen 1959tik 1973 arte.\nEuskal Herrian.\n1953an Irlandako Errepublikako estatuburua zela Euskal Herria bisitatu zuen, hain zuzen ere, irailaren 9an Zarautzen egon zen."}
{"id": "48455", "revid": "336", "url": "https://eu.wikipedia.org/wiki?curid=48455", "title": "Sergio Sayas", "text": "Sergio Sayas L\u00f3pez (Bu\u00f1uel, 1979ko uztailaren 6a) UPNko politikaria da.\nAlderdiko gazterian hasita, 2003ko hauteskundeetan bolondres agertu zen Sergio Sayas Berriozarren aurkezteko. Sergio Colomer Caubetekin batera atera zen hautaturik, eta honen heriotzaren ondoren, UPNko buru bihurtu zen Berriozarren. 2007ko hauteskundeetan zerrendaburua izan da, 3 zinegotzi lortuta.\nSergio Sayas Espainiako Kongresuan diputatua da."}
{"id": "48456", "revid": "512", "url": "https://eu.wikipedia.org/wiki?curid=48456", "title": "Jose Antonio Navidad", "text": "Jose Antonio Navidad Piquero PSNko politikaria da.\nBerriozarko IUN-NEBan hasi bazen ere, herriko Batasunaren taldea desegitearen alde bozkatzeagatik kritika gogorrak jaso zituen. Izan ere udaleko IUko beste zinegotziak bere dimisioa eskatu zuen. Honela, hurrengo hauteskundeetan (2003), PSNren zerrendan aurkeztu zen Navidad. PSNko Benito Rios alkate bihurtu zen eta Navidad alkateorde. Hurrengo hauteskundeetan (2007) zerrendaburua izan zen Navidad, baina zinegotzi bat galdu zuen PSNk. Navidad UPNko Sergio Sayas babestearen alde agertu zen arren, azkenean, inoren alde jo gabe, Francisco Javier Lasa, Na-Baiko hautagaia, bihurtu da alkate."}
{"id": "48458", "revid": "12788", "url": "https://eu.wikipedia.org/wiki?curid=48458", "title": "Paco Rabanne", "text": "Paco Rabanne, berezko izenez Francisco Rabaneda Cuervo, (Pasaia, Gipuzkoa, 1934ko otsailaren 18a - Portsall, 2023ko otsailaren 3a) jostuna eta moda diseinatzailea izan zen, munduko ospetsuenetako bat. Moda marka propioa sortu zuen, Paco Rabanne izenekoa.\nArkitekturako ikasketak egin ondoren Parisa joan zen eta jostundegi bat zabaldu zuen 1967an. Plastikoan oinarritutako jantziak egin zituen lehena izan zen. 70. urteetan ehun tradizionalak erabiltzen hasi zen baina haiei bere ukitu bereziak ematen zizkien (narrastien larrua imitatzen dituzten ehunak adibidez) kolore bortitzen arteko kontrastearen eta zilarraren edo urrearen distiraren bila.\nBiografia.\nLehen urteak.\nAma Balentziaga diseinatzailearen jostun-burua izan zen, eta aita, berriz, indar errepublikarren koronela, Francisco Rabaneda Postigo. Aita, jenerala zela, tropa frankistek fusilatu zuten Santo\u00f1an, Espainiako Gerra Zibilean, Berria hondartzako fusilamenduetako biktimetako bat izan zen.\n1939. urtearen ondoren, familia Frantziara erbesteratu zen, eta han Morlaixen babestu ziren, eta geroago, Les Sables-d'Olonnen. 1951 eta 1963 artean Parisko Arte Ederretako Goi Eskola Nazionalean Arkitektura ikasi zuen. Ikasketak amaitzeko, milaka zirriborro egin zituen modan.\nProfesional gisa.\n1959an, \"Women's Wear Daily\"k zazpi soineko geometriko sorta argitaratu zuen, Franck Rabannek sinatuak, laster ezaguna egin zen izena. 1955etik 1963ra bitartean, Roger Modelentzat poltsak diseinatzeaz eta Charles Jourdanentzat oinetakoak diseinatzeaz arduratu zen. 1963an, Arte Modernoko Museoan ikusgai zegoen lorategirako eskultura batengatik Parisko Bienalean saria jaso zuen.\n1962tik 1966ra fantasiazko osagarriak eskuz egin zituen, hala nola hari eta orratzik gabeko botoiak edo brodatuak, goi-mailako joskintzako jantziei aplikatzen zaizkienak, Balenciaga, Nina Ricci, Maggy Rouff, Philippe Venet, Pierre Cardin, Courr\u00e8ges eta Givenchyk sinatuak. Era berean, 1965ean \"pacotilles\" sortu zuen, bisuteria osagarriak eta Rhodoidezko osagarriak, Mich\u00e8le Rosier, Christiane Bailly eta Emmanuelle Khanekin elkarlanean. Paco Rabanne jaio zen horrela, moda diseinatzailea hasi zen."}
{"id": "48459", "revid": "1491", "url": "https://eu.wikipedia.org/wiki?curid=48459", "title": "Joan Manuel Serrat", "text": "Joan Manuel Serrat i Teresa (Bartzelona, Katalunia, 1943ko abenduaren 27a) egile abeslaria da, disko ugariren egilea.\nMundu mailan ezaguna, halan gaztelaniaz nola katalunieraz egin izan ditu abestiak. Hauen arteko entzunenetarikoa \"Mediterr\u00e1neo\" da, 1971an argitaratutakoa.\nBiografia.\nPoble-sec auzo bartzelonarrean jaio zen, CNTn afiliatutako aita anarkista zuela. Ingenieritzaren ikasketak burutu zituen, nekazaritzaren adarrean.\n1975ean erbesteratu behar izan zen, Mexikora joanez, Francoren diktadurarekin izandako arazoengatik.\nHainbat disko, kontzertu eta elkarlan egin izan ditu bizitzan zehar, arrakasta handiz, sari ugari jasoz.\n2005ean maskuriako minbizia diagnostikatu zioten, baina ordutik eboluzio ona izan du."}
{"id": "48461", "revid": "105290", "url": "https://eu.wikipedia.org/wiki?curid=48461", "title": "Polentone", "text": "Polentone Italia hegoaldeko biztanleek iparraldekoak aipatzeko darabilten termino gutxiesgarria da.\nLiteralki \"polenta jalea\" esan nahi du, jaki hau oso hedatua izanik iparraldeko Italian, bereziki Lonbardia eta Venetoko mendi eta landa guneetan. Izenak esanahi nahiko gutxiesgarria jaso du, pertsona kaikua, gutxi hezia adieraztera iritsiz.\nHonen aurka \"terrone\" deitura agertzen da, konnotazio sendoki gutxiesgarriak izanik, ustezko aniztasun etniko eta kultural bat nabarmentzea helburu duena.\n\"Polentone\" terminoak, gainera, pertsona nagiak, odolgabeak eta mugimendu baldarrekoak seinalatzeko ere balio du.\nTradizio herrikoiak.\n\"Polentone\" hitza Retorbido herriko (Paviako probintzian) jai nagusiaren izena ere bada, duela ehun urte baino arinagotik martxoaren bigarren igandean ospatzen dena. Tradizioak Retorbido Bertoldoren jaioterria dela dio, anekdota herrikoi anitzeko protagonista trebe eta amarrutia. Hau ospatzeko, herria urtero doa Bertoldo eta Re Alboinok egungo politikari buruz egiten duten elkarrizketa ironikoa entzutera, eta bertan polenta eta salamia banatzen zaie doan partaide guztiei."}
{"id": "48462", "revid": "100337", "url": "https://eu.wikipedia.org/wiki?curid=48462", "title": "2007ko UCI ProTour", "text": "2007ko UCI ProTourra UCI ProTour txirrindularitza sistemaren hirugarren edizioa da. Cadel Evans irabazi zuen eta taldeka CSC Taldeak garaipena lortu zuen."}
{"id": "48465", "revid": "1545", "url": "https://eu.wikipedia.org/wiki?curid=48465", "title": "1969ko Frantziako Hauteskunde Presidentzialak", "text": "1969ko hauteskunde presidentzialak, 1969ko ekainaren 1ean eta 15ean izan ziren, Charles de Gaulle kargua utzi ondoren."}
{"id": "48468", "revid": "1545", "url": "https://eu.wikipedia.org/wiki?curid=48468", "title": "1965eko Frantziako Hauteskunde Presidentzialak", "text": "1965eko hauteskunde presidentzial frantsesen lehenengo itzulia abenduaren 5an izan ziren eta bigarren itzulia 19an."}
{"id": "48469", "revid": "105290", "url": "https://eu.wikipedia.org/wiki?curid=48469", "title": "Paviako probintzia", "text": "Paviako probintzia (italieraz: \"Provincia di Pavia\") Italiako Lonbardia eskualdeko probintzia bat da. Pavia hiria da hiriburua.\n2965\u00a0km\u00b2-ko azalera eta 493.829 biztanle zituen 2001ean.\nUdalerriak.\nProbintziak 190 udalerri ditu, garrantzitsuenak hurrengoak direlarik:"}
{"id": "48471", "revid": "1545", "url": "https://eu.wikipedia.org/wiki?curid=48471", "title": "1958ko Frantziako Hauteskunde Presidentzialak", "text": "1958ko Frantziako Hauteskunde Presidentzialak V. errepublikako lehenengoak izan ziren. Abenduaren 21an egin zen itzuli bakarra eta eskuinak gehiengoa lortu zuen. Hauteskunde hauetan botoemaileak bereziki hautatutako 80.000 inguru ziren, parlamentarioak, alkateak etab."}
{"id": "48472", "revid": "64658", "url": "https://eu.wikipedia.org/wiki?curid=48472", "title": "Enrique Gaspar", "text": "Enrique Lucio Eugenio Gaspar y Rimbau (Madril, Espainia, 1842ko martxoaren 2a - Oloroe-Donamaria, Pirinio Atlantikoak, Frantzia, 1902ko irailaren 7a) diplomatiko eta idazle espainiarra izan zen.\nBesteak beste, antzezlanak, zartzuela eta eleberriak idatzi zituen.\nBiografia.\nEnrique Gaspar y Rimbauren gurasoak aktoreak ziren. Bere aita hil zenean, bere ama eta bi anai-arrebekin Valentziara joan zen bizitzera. Humanitateak eta filosofia ikasi zituen, baina ez zituen inoiz bukatu bere ikasketak, San Juango markesaren banku komertzialean lan egiteko utzi baitzituen.\n13 urterekin jada idatzia zuen bere lehenengo zartzuela, eta 14rekin \"La Ilustraci\u00f3n Valenciana\"ko idazle zen. 15 urte zituela, Gaspar y Rimbauren amak bere lehenengo komedia antzeztu zuen. 21 urte zituenean Madrila joan zen, idazten jarduteko.\nIdazle gisa bere urterik oparoenak 1868tik 1875era bitartekoak izan ziren, aristokraziarentzat baino, burgesentzako operak idatzi baitzituen. Garai honetan drama historikoak ere sortu zituen, eta gizarte-antzerkiaren aitzindari bihurtu zen Espainian.\n23 urte zituela, Gaspar y Rimbau Enriqueta Batll\u00e9s y Bert\u00e1n e Lis-ekin, aristokrata ederra, ezkondu zen, bere gurasoen atsekaberako. Bigarren haurra jaio ondoren, diplomatikoen multzoan sartu zen, 27 urterekin.\nGrezian eta Frantzian izan zen, eta ondoren Madrilen, eta azkenik kontsul bezala lan egin zuen Txinan, Macaon lehenengo eta ondoren Hong Kongen. Garai honetan operak idazten eta antolatzen jarraitu zuen, eta honez gain \"El Diario de Manila\" idatzi zuen.\nEspainiara itzuli zenean Oloroe-Donamaria-ra joan zen bizitzera, nahiz eta bere familia Bartzelonan izan. Bartzelonan katalanez opera bat eman zuen eta geroago Frantzia hegoaldeko hainbat lekutan bizi izan zen. Bere emaztea Marseillen hil zen, bertan Enrique Gaspar y Rimbau kontsul zelarik. Osasunez oso ondo ez zebilela, Oloroe-Donamariara erretiratu zen bere alaba, suhi eta bilobekin. 1902an hil zen 60 urte zituelarik."}
{"id": "48475", "revid": "512", "url": "https://eu.wikipedia.org/wiki?curid=48475", "title": "Zarzuela", "text": "Zarzuela Espainiako musika-antzerki genero bat da, opereta espainiarra. Bi alditan garatu zen, Aldi Barrokoan (1650-1790) eta Aro Modernoan (1845-1965). Abestutako zati eta hitz egindako zatiz tartekatzean datza bere berezitasuna. Gehienak gaztelaniaz idatziak dira, baina batzuk baita katalanez ere. Espainiatik kanpo, Kuba eta Filipinetan izan du arrakasta handia zarzuelak.\nHistoria.\nArtxiboen arabera, uste da Lope de Vega eta Calderon de la Barca olerkari espainiarrak izan zirela zarzuelak idatzi zituzten lehenengoak. \"El Golfo de las sirenas\" (1657, Calderon de la Barca) izan zen lehenengo obra."}
{"id": "48488", "revid": "237", "url": "https://eu.wikipedia.org/wiki?curid=48488", "title": "Ignacio Arozena Etxebarria", "text": ""}
{"id": "48489", "revid": "6327", "url": "https://eu.wikipedia.org/wiki?curid=48489", "title": "Antonio Navarro De Larreategui", "text": ""}
{"id": "48491", "revid": "15795", "url": "https://eu.wikipedia.org/wiki?curid=48491", "title": "PDS", "text": ""}
{"id": "48492", "revid": "10891", "url": "https://eu.wikipedia.org/wiki?curid=48492", "title": "Sozialismo Demokratikoaren Alderdia", "text": "Sozialismo Demokratikoaren Alderdia (, \"PDS\") 1990ean sortutako Alemaniako alderdi politiko bat izan zen. PDS Ekialdeko Alemaniako alderdi bakarra zen Alemaniako Alderdi Sozialista Bateratuaren (, SED) oinordekoa zen.\nAlderdi komunisten eta sozialisten barnean zegoen, Europa mailan Europako Ezkerraren Alderdiaren kide izanik. Presidentea Lothar Bisky zen.\n2007ko ekainean WASGekin bat egin eta Die Linke alderdia sortu zuen."}
{"id": "48495", "revid": "237", "url": "https://eu.wikipedia.org/wiki?curid=48495", "title": "SPD", "text": ""}
{"id": "48496", "revid": "45871", "url": "https://eu.wikipedia.org/wiki?curid=48496", "title": "Alemaniako Alderdi Sozialdemokrata", "text": "Alemaniako Alderdi Sozialdemokrata ( edo \"SPD\") Alemaniako alderdi politikoa da. 1863an sortu zen. Alemaniako alderdi politikorik zaharrena da (gaur egun ordezkaritza dutenen artean) eta baita maila nazionalean afiliatu gehien dituena ere (nahiz eta azken urteetan kide asko galdu dituen). Politikaren zentru-ezkerrean kokatua dago, eta Europako Alderdi Sozialistaren kide da. Gaur egun globalizazioaren erronkei aurre egin nahi die, ekonomia modernizatuz, baina aldi berean gizarteko talderik txiroenak ahaztu gabe.\nSaskia Esken eta Lars Klingbeil alderdiko buruak dira."}
{"id": "48498", "revid": "119347", "url": "https://eu.wikipedia.org/wiki?curid=48498", "title": "Dokumentuen sailkapena", "text": "Dokumentuen sailkapena informazioaren zientziaren arloa da, informazioa eskuratzeko teknikekin lotu ohi dena. Dokumentu elektroniko baten edukietan oinarrituz, berau kategoria bat edo gehiagotan sailkatzean datza. 1960ko hamarkadan lehen urratsak izan zituen ikerketa ildo honen lehen hurbilketak ezagutzaren ingeniaritzan oinarritzen ziren, eta ondorioz, pertsona baten beharra zegoen sailkapenaren azken urratsa eskuz egiteko. 1990eko hamarkadaz geroztik, ordea, ikasketa automatikoan oinarritutako teknikak nagusitu dira, prozesu osoa automatizatuz.\nIkasketa automatikoan oinarritutako dokumentuen sailkapenerako bi prozesu mota ezberdindu daitezke:\nHala eta guztiz ere, azken urteotan gero eta gehiagotan erabiltzen den aukera da \"ikasketa erdi-gainbegiratuan oinarritutako dokumentuen sailkapena\". Aukera hau oso baliagarria da aurrez sailkatutako dokumentu sorta oso txikia denean sorta osoarekiko, esate baterako, Webaren kasuan. Aurrez sailkatutako dokumentuak ikasteko erabiltzeaz gain, sailkatu gabe dauden dokumentuak ere baliatu egiten dira kasu honetan sailkatzailearen ikasketa prozesurako. Sailkatutako dokumentuekin ikasi, eta sailkatu gabekoekin findu egiten da.\nDokumentuen sailkapenerako tresna bat garatzerako orduan, hiru dira gainditu beharreko erronkak:\nSailkapenak lengoaia dokumental hierarkikoak dira, harreman hierarkikoa dagoelako bertako indizeen artean. Eta bere antolamendua orokorretik zehatzera doa, indizeen esanahiaren arabera. Oro har, sailkapenetan agertzen diren indizeek aurre koordinazioa dute, hau da, elementu semantikoak lotzen doaz \u00a0indizeak gero eta zehatzagoak bihurtuz\u00a0 (adibidez, seriea, umorezko seriea).\nTeknikak.\nIkasketa ez-gainbegiratua.\nGainbegiratu gabeko ikasketa sistemek sailkatu beharreko kategorien metadaturik ez dutenez, sailkapena itsu-itsuan egin ohi da, eta honenbestez, ez da berezko sailkapen sistematzat hartzen, \"taldekatzea\" edo \"clustering\" izena hartzen duelarik.\nAplikazioak.\nIragazketa sistemak.\nSailkapen automatikoak iragazketarako duen aplikaziorik ezagunena spam mezuen baztertzea da, zeinak sailkapenaren bitartez zabor-posta iragazten duen. Sailkapen hau mota ezberdinetakoa izan daiteke: posible da mezuak zaborra diren edo ez besterik zehazten ez duen sistema garatzea, edo baita zaborra ez diren mezu horiek nahi bezainbeste kategoriatan sailkatzea ere, beharren arabera.\nZabor-postaren kasu konkretuaz gain, beste edozein iragazketa sistema garatzeko erabil daiteke sailkapen automatikoa; adibidez, profil pertsonalizatuak baliatuz, albisteak erabiltzaile konkretu batentzako interesgarriak izan daitezkeen edo ez sailkatzea.\nWeb katalogo hierarkikoak.\nWebak duen tamaina izugarria eta hazkunde etengabea kontuan izanik, argi dago ezinezkoa dela bertan dauden dokumentu guztiak eskuz sailkatzea. Horrexegatik, lan hauek prozesu automatikoen bidez egiten dira gaur egun, baliabide askotarako interesgarriak direnak; esate baterako, web bilatzaileentzako informazio gehigarri gisa. Web katalogoak sailkatzerakoan bi era ezberdinetan bideratu daiteke arazoa, web orrialdeak banaka edota webguneak bere osotasunean sailkatuz.\nWeb katalogo hierarkikoak sortzeak eskain ditzakeen abantailen artean hurrengo aplikazioak nabarmen daitezke:\nHitzen adiera-desanbiguazioa (Word Sense Disambiguation).\nMota honetako sistemek adieraren arabera sailkatzen dituzte hitz polisemikoak, eta honenbestez, posible da hitz zehatz batek kasu bakoitzean duen esanahia antzematea.\nHizkuntzaren identifikazioa.\nSailkatu beharreko dokumentu sorta hizkuntza ezberdineko testuez osatuta egon daiteke, esate baterako, Webaren kasuan. Horrelakoetan oso interesgarria izaten da testuok hizkuntzaren arabera sailkatzea, kategoria bakoitzean hizkuntza bakarreko dokumentuak bilduz. N-gramak baliatuz honako hau egiten duen sistema ezagunenetakoa TextCat da.\nSentimenduen sailkapena.\nAzken urteotan gero eta gehiagotan erabiltzen den zerbaita sentimenduen sailkapena. Honi esker, testu batean erakusten den jarrera positiboa edo negatiboa sailkatu ohi da. Esate baterako, filmeen kritika ezberdinak onak edo txarrak diren definitu daiteke, eta ondorioz, balorazio orokorrak atera."}
{"id": "48499", "revid": "62526", "url": "https://eu.wikipedia.org/wiki?curid=48499", "title": "Tammela", "text": "Tammela, 7.000 biztanlera iristen ez den herritxo hau, haritzen herria deitua da. Deitura hau 1423. urtean jaso zuen, herriko biztanle abenturazale batek, beste herrialde batetik ekarritako haritz haziak handi-handi hazi zelako herriko plazan.\nZer ikusi.\nTorronsuo eta Liesj\u00e4rvi Parke Nazionalak.\nUdaberritik Udazkenera hainbat eta hainbat hegazti espezie desberdinak ikusi daitezke bertako basoetan, hegazti migratzaileak.\nBaso hauek zuhaitz zaharrez beterik daude eta urte askoko zuhaitzak aurkitu daitezke bertan, zaharrenak 150 urtera iristen direlarik.\nHerriaren azaleraren zati handia hartzen dute parke natural hauek eta benetan ikusgarriak dira ikusteko urteko edozein urtaroetan."}
{"id": "48500", "revid": "512", "url": "https://eu.wikipedia.org/wiki?curid=48500", "title": "Emerson Fittipaldi", "text": "Emerson Fittipaldi (Sao Paulo, Brasil, 1946ko abenduaren 12a - ) auto lasterketa gidari izandako Brasildarra da, 1 Formula eta Champ Car lehiaketetan txapeldun izandakoa.\nBiografia.\nGaztetatik sortu zitzaion automobiletarako zaletasuna. 1970ean Lotus taldean sartu zen auto gidari bezala, eta laster hasi zen Europako lasterketetan nabarmentzen.\nFormula 1eko mundu mailako txapelduna izan zen 1972. eta 1974. urteetan.\n1980an profesionalen lasterketetatik aldendu zen, baina lau urte geroago CART (Championship Auto Racing Teams) zirkuituko lasterketetan hasi zen. 1989an CART lasterketa irabazi zuen, eta 1994an Indy formulako bigarrena izan zen Indianapolisen."}
{"id": "48501", "revid": "1491", "url": "https://eu.wikipedia.org/wiki?curid=48501", "title": "Michael Schumacher", "text": "Michael Schumacher (H\u00fcrth, Ipar Renania-Westfalia, Alemania, 1969ko urtarrilaren 3a)1 Formulako gidari ohia da, Jordan, Benetton, Ferrari eta Mercedes taldeetan egon dena. Munduko txapelketen errekorra du (7 txapelketa), Lewis Hamiltonekin berdinduta, eta, 2012an erretiratu aurretik, irabazitako lasterketen (91), poleen (68), podioen (155) eta buelta azkarrenen (77) errekorrak zituen. Geroztik, Hamiltonek lehen hiru errekorrak hautsi ditu.\nMotor-lasterketetan karting-aren bidez hasi zen, eta Schumacherrek arrakasta lortu zuen behe-mailako auto-txapelketetan. 1991eko Belgikako Sari Nagusian egin zuen bere1 Formulako debuta, Bertrand Gachot gidariaren ordezkapen bezala, eta momentu hartan bertan Benetton taldeak urte osorako hartzea erabaki zuen. 1994an eta 1995ean bere lehen bi mundu txapelketak lortu zituen talde horrekin, eta 1996an Ferrarira joan zen. 1997an eta 1998an munduko txapelketa lortzeko aukerak azken lasterketan galdu zituen eta 1999an hanka puskatu zuen, frenoetan arazo baten ondorioz. \n2000tik 2004ra txapelketa guztiak irabazi zituen, hainbat errekor hautsiz (haien artean, seigarren eta zazpigarren titulua, hortaz geroztik Hamiltonek bakarrik lortu duena). 2005ean hirugarren geratu zen eta 2006an, bigarren. Urte hartan kiroletik erretiratu zen, baina 2010an itzuli egin zen hiru urtez, Mercedes taldearekin. 2012z geroztik ez da itzuli.\nSchumacher bere autoak kontrolatzeko eta auto kaskarrekin emaitza bikainak lortzeko gaitasunarengatik nabarmendu zen gehienbat. Bere kirol-entrenamenduak oso gogorrak ziren eta sasoi oso onean zegoen. Negoziatzeko gaitasuna zuen. Bere anaia (Ralf) eta biak dira1 Formulan lasterketak irabazi dituen anai-bikote bakarra, eta lau aldiz lehen eta bigarren postuetan amaitu zuten lasterketaren bat. Schumacherrek bi aldiz eduki izan ditu denboraldi bateko azken lasterketan istripuak, eta erabakigarriak izan dira biak titulua norentzako den erabakitzeko: 1994ko Australiako Sari Nagusian (Damon Hillen kontra) eta 1997ko Europako Sari Nagusian (Jacques Villeneuveren kontra) gertatu da. Lehen kasuan Schumacherrek lortu zuen munduko titulua, eta, bigarrenean, denboralditik kanporatua izan zen eta Villeneuvek lortu zuen titulua.\nUNESCOren enbaxadorea izanik, Schumacherrek proiektu humanitarioetan parte hartu du eta diru-kantitate handiak eman dizkie karitatezko erakundeei. 2013ko abenduan, eskiatzen zebilela, istripu oso larria izan zuen eta garun-lesio bat eduki zuen. Ondorioz, hurrengo urteko ekainera arte koman egon zen, eta irailean familiak bere etxera eraman zuen osasun- eta errehabilitazio-tratamenduak bertan jasotzeko.\nBizialdia.\nLanbidez mekanikaria zen, baina betidanik izan zuen goi milako pilotu izateko grina. 1984an egin zuen debuta eta Alemaniako gazte mailako txapeldun atera zen. Hurrengo urtean, Alemaniako txapeldun ez ezik munduko txapeldunorde geratu zen. 1989an Alemaniako Formula 3ko Alemaniako Txapelketan parte hartu zuen eta hirugarren geratu zen; gainera, Macauko Formula 3ko Sari Nagusiaren irabazlea izan zen. 1989an Alemaniako Formula 3ko txapelketan hirugarren geratu zen, eta Macaoko Formula 3ko Sari Nagusia irabazi zuen ostera.\n1990ean Prototipoen Munduko Txapelketan parte hartu zuen, Sauber-Mercedesekin, eta Formula 1ean hasi zen, Jordan-Fordekin: baina, Benetton-Ford taldeak fitxatu zuen. 1992an lortu zuen lehen garaipena, Belgikako Sari Nagusian, eta hirugarren bukatu zuen munduko txapelketan. 1993an laugarren geratu zen munduko txapelketan. 1994an munduko txapeldun atera zen; munduko txapeldun gazteena, Sebastian Vettel 2013an gainditu arte. Urte hartan 8 lasterketa irabazi zituen. 1995ean berriro atera zen txapeldun, bederatzi lasterketa irabazita. 1996an Ferrari taldearekin lehiatu zen, eta hirugarren bukatu zuen, hiru garaipen lortuta, Espainia, Belgika eta Italian. 2010. urtean Mercedes-Benz taldeak fitxatu zuen. Mercedes-Benzek 2013rako Lewis Hamilton kontratatu zuela iragarri zuenean, Schumacher taldean leku gabe utzi zuen. Honen ondoren behin betiko erretiratu zela jakinarazi zuen. \nFormula 1 etik kanpo istripu larri ugari izan ditu Schumacherrek. Azken urteetan izan dituen istripu entzutetzuenak bi izan dira, bata motorrarekin Cartagenan (Espainian) eta bestea eskiatzen Frantzian. Istripu hauen ostean, familiak ez zuen ia informaziorik eman gidariaren osasun-egoeraren inguruan.\n1 Formulako errekorrak.\n2022an artean Schumacher gidariak errekor hauei eusten zizkien:\nOharrak\n1 Formulako emaitza guztiak.\nLetra lodiak lasterketan batean pole posizioa adierazten du; \"letra etzanak\" lasterketan itzuli azkarrena lortu zuela)\n 1997ko Munduko Pilotuen Txapelketatik deskalifikatu zuten Schumacher, Europako Sari Nagusian gidatze arriskutsua zela eta. Jacques Villeneuverekin istripu saihestezina eragin zuen. Puntu horiek bigarren postuan jarriko zuten urte hartako postuetan. Gidariak ez zuen lasterketa amaitu, baina onartu zioten berak lasterketa-distantziaren %90 baino gehiago osatu zuelako."}
{"id": "48502", "revid": "448", "url": "https://eu.wikipedia.org/wiki?curid=48502", "title": "Pobretasun", "text": "Pobretasuna, pobrezia edo txirotasuna oinarrizko beharrak asetzeko behar diren baliabideak ez edukitzea eta ezin eskuratzea da, zentzu hertsi batean. Oinarrizko beharrez gaindi, pobrezia bizi-kalitatearekin ere loturik dago; hain zuzen, hezkuntza, giza-harremanak, ingurumenaren kalitatea eta askatasun politiko eta espiritualak ere pobreziari eragiten dioten faktoreak dira. Beraz, zentzu zabalago batean, pobrezia giza garapenerako beharrezko diren baliabideak ez izatea da. Pobrezia pertsona, talde edo herri batek gizarte baten baitan pairatzen duen egoera izan daiteke, eta desberdintasun ekonomiko eta sozialaren ondorioa da.\nBaliabide ekonomikorik ez izateak baliabide horiek eskuratzea eragozten duen egoerak ere pobreziatzat hartzen dira, baita langabezia, diru-sarrerarik eza edo horien maila baxua bezalako egoerak ere. Era berean, pobrezia gizarte-bazterketako, gizarte-bereizketako edo marjinazioko prozesuen emaitza izan daiteke (alderantziz, pertsona bat pobre bihurtzeak ere marjinaziora eraman dezake). Hirugarren munduko herrialde askotan, pobrezia agertzen da elikagaien oinarrizko saskian beharrezko guztiak asetzea ezinezkoa denean edo azpigarapen-arazoak izaten direnean.\nDefinizioak.\nPobretasunaren hainbat definizio daude, kokatuta dagoen egoeraren testuinguruaren arabera, eta, normalean, pertsona edo komunitate batek bizi-maila jakin baterako baliabide ekonomikorik eta funtsezkorik ez duen egoera edo egoera bati egiten dio erreferentzia.\nNazio Batuen Erakundea: funtsean, pobretasuna da aukerak eta egokiera ukatzea; giza duintasuna urratzea. Gizartean eraginkortasunez parte hartzeko oinarrizko gaitasunik eza esan nahi du. Familia bat elikatzeko eta janzteko adina ez izatea, eskolara edo klinikara joateko aukerarik ez izatea, elikatzeko lurra edo bizimodua ateratzeko lana ez edukitzea, kreditua lortzeko aukerarik ez izatea. Pertsona, etxe eta komunitateen segurtasun eza, ezintasuna eta bazterketa esan nahi du. Biolentziarako sentiberatasuna esan nahi du, eta, askotan, ingurune marjinaletan edo ahuletan bizitzea dakar, ur garbirik eta saneamendurik gabe.\nMunduko Bankua: pobretasuna ongizaterik eza da, eta dimentsio asko hartzen ditu. Errenta baxuak eta bizirauteko beharrezkoak diren oinarrizko ondasun eta zerbitzuak duintasunez eskuratzeko ezintasuna barne hartzen ditu. Pobreziak barne hartzen ditu, halaber, osasun eta hezkuntza maila baxuak, ur garbia eta saneamendua eskuratzeko aukera eskasak, segurtasun fisiko desegokia, ahotsik eza eta norberaren bizitza hobetzeko gaitasun eta aukera eskasak.\nEuropar Batasuna (EB): pobretasunari buruz Europar Batasunak ematen duen definizioa munduko beste leku batzuetan ematen diren definizioetatik oso desberdina da, eta, ondorioz, EBko herrialdeetan, pobreziari aurre egiteko ezarritako neurri politikoak ere ez datoz bat beste nazioetako neurriekin. Pobrezia errenta erlatiboaren atalaseak erabiltzen dituen herrialde bakoitzeko errentaren banaketaren arabera neurtzen da. EBko errenta erlatiboen pobrezia-tasak Eurostatek biltzen ditu herrialde kideen estatistikak koordinatzeaz, biltzeaz eta zabaltzeaz arduratzen den Europar Batasuneko Errenta eta Bizi Baldintzei buruzko Inkestak (EU-SILC) erabiliz.\nPobretasunaren dimentsio aniztasuna.\nBatzuek ukatu egiten dute pobreziaren faktore-aniztasuna eta pobrezian diru-sarrerek duten garrantzia nabarmentzen dute, diru-sarrera eta beste dimentsioen artean lotura zuzena dagoela baieztatuz. Hau da, diru-sarrera urriak orokorrean osasun baldintza txarrekin lotuta daude, edo hezkuntza kalitate baxuarekin. Ondorioz, jendea edo behartsuen ongizatea hobetzea bada helburua, bide zuzenena diru-sarrerak hobetzea izan beharko luke.\nHala ere, arrazoi asko daude pobreziaren dimentsio aniztasunaren alde. Jodhak Indian egindako azterketa batean erakutsi zuen ongizatea eta diru-sarreren arteko korrelazioa ez dela zuzena. Azterketa honetan parte hartu zuten behartsuek beraien ongizatea hobetu zela baieztatu zuten, beraientzako garrantzitsuak ziren faktoreak hobetu zirelako (zapatak janztea, animalia eta pertsonak bizitzeko gelak banatuak egotea), nahiz eta beraien diru-sarrerak gutxitu. Jendeak pobrezia eta ongizatea ulertzeko dituen modu desberdinak ulertzea garrantzizkoa da, honek pobrezia gutxitzeko planifikatuko diren programengan eragina izango duelako. Diru-sarrerez gain osasuna eta hezkuntza pobrezia gutxitzeko garrantzitsuak direla ulertzen bada, adibidez, planifikatutako politika oso desberdina izango da.\nPobretasunaren adierazleak.\nPobrezia neurtzeko adierazle ugari erabiltzen dira. Hona hemen horietako batzuk:\nPer capita Nazio Produktu Gordina (NPG): Nazio baten ekonomiaren garapenaren erakusle den neurri hau ez da pobrezia erakusle egokia bi arrazoigatik. Batetik, batezbesteko bat denez, ez du kontuan hartzen distribuzioa. Hau da, herrialde bateko herritarren artean desberdintasun ekonomiko handia egon arren batezbestekoa neurtzen denez, desberdintasunak ez dira azaltzen, eta batezbestekoak ez du errealitatea erakusten.\nPobretasunaren atalasea edo ataria: gizarte batean, bizitza maila duina izateko beharrezkoa den diru-sarrera da. Pobrezia maila neurtzeko, beraz, atari honetatik beherako diru-sarrerak dituzten biztanle kopurua kontatu genezake. Hala ere, aurreko adierazleak bezala, honek ez du kontuan hartzen pobrezian dagoen jendea diru-sarrera horretatik gertu ala urrun dagoen. Hau da, ez du pobreen artean dagoen desberdintasuna kontuan hartzen.\nGiza garapenaren indizea: Nazio Batuen Erakundearen Garapenerako Programak sorturiko adierazlea da. 3 paramentro hartzen ditu kontutan herrialde baten garapena neurtzeko: Per capita Barne Produktu Gordina (BPG), bizi-itxaropena eta hezkuntza maila (alfabetatze maila eta hezkuntza sisteman izen-emate kopuruaren arteko batezbestekoa atereaz neurtzen da).\nAurreko adierazleek baino pobreziaren dimentsio gehiago kontuan hartu arren, adierazle honek ez du herrialde barruan egon litekeen desberdintasuna erakusten, eta, horregatik, ez da pobrezia neurtzeko adierazle zehatza.\nGiza pobretasunaren indizea: Nazio Batuen Erakundeak proposatutako adierazlea da hau ere. Hurrengo adierazleen batezbestekoa atereaz kalkulatzen da Giza pobreziaren indizea: 40 urterarte biziko ez dela estimatzen den populazio portzentaia, alfabetatua ez den populazio portzentaia eta \"bizitza mailaren gabezia\" (hurrengo bi adierazleen batezbestekoa dena: ura eta osasun zainketa eskuratu ezin dutenen batezbestekoa eta normala dena baino pisu baxuagoa duten 5 urtez beherako haurren batezbestekoa).\nPobrezia-muga: pertsona edo familia bat, administrazio eta gobernuen aldetik pobretzat hartuak izan daitezen gehienezko errenta maila.\nErabateko pobretasuna.\nErabateko pobretasuna: oinarrizko beharren multzo finko bat eskuratu ezin izatea, hala nola, janaria, jantziak, etxea eta osasun-zerbitzuak.\nErabateko pobreziak (askotan \"muturreko pobreziaren\" edo \"pobrezia zitalaren\" sinonimoak) denboran eta herrialdeen artean koherentea den eredu bati egiten dio erreferentzia. Arau horrek, normalean, honako hau adierazten du: \u00aboinarrizko giza beharrizanak, besteak beste, elikagaiak, edateko ura, saneamendu-instalazioak, osasuna, aterpea, hezkuntza eta informazioa kentzea. Ez da diru-sarreren mendekoa bakarrik, zerbitzuen eskuragarritasunaren mendekoa ere bada\u00bb. Pobrezia-mugatik beherako diru-sarrera bat izatea, oinarrizko beharrak erosteko beharrezko errenta gisa definitzen dena, lehen mailako pobrezia gisa ere definitzen da.\n\"Dolar bat eguneko\" pobrezia-muga, hala, 1990ean ezarri zen lehen aldiz bizi-maila hori lortzeko neurri gisa. AEBko dolarra moneta gisa erabiltzen ez duten nazioentzat, \"dolar bat eguneko\" ez da, kanbio-tasak zehazten duen moduan, egunean tokiko monetaren zenbateko baliokidean bizitzera itzultzen. Aitzitik, erosahalmenaren parekotasunaren tasak zehazten du, eta horrek esan nahi duena da dolar batekin Estatu Batuetan eros zitzakeen gauza berberak erosteko zenbat tokiko diru beharko zukeen. Normalean, horrek esan nahi du tokiko moneta gutxiago beharko lukeela kanbio-tasa erabiliko balitz baino.\n1993tik 2005era, Munduko Bankuak pobretasun absolutua (inflazioa 1993ko AEBko dolarrera egokitu ondoren), eguneko 1,08 dolarrean ezarri zuen, erosahalmenaren parekotasunarekin; eta, 2008an, eguneko 1,25 dolar gisa eguneratu zuen (1,00 dolarren baliokide egunean 1996ko AEBko prezioekin alderatuta). Eta, 2015ean, berriro eguneratu zen pobrezia absolutua 1,90 dolar baino gutxiagorekin bizitzera., eta pobrezia moderatua egunean 2 edo 5 dolar baino gutxiagorekin Era berean, Elikagaien Politikarako Ikerketarako Nazioarteko Institutuko 2007ko txosten batek \"ultra-pobrezia\" definitzen du egunean 54 zentimo baino gutxiagorekin bizitzea. Munduko Bankuak ezarritako eguneroko 1,90 dolarreko pobreziaren muga eztabaidagarria da. Nazio bakoitzak bere atalasea du erabateko pobrezia mugarako: Estatu Batuetan, adibidez, pobretasun-muga absolutua 15,15 dolar zen 2010ean (22.000 dolar lau laguneko familia batentzat urtean); Indian, berriz, 1,0 dolar eguneko; eta Txinan, pobrezia-muga absolutua 0,55 dolar zen eguneko bakoitzaren erosahalmenaren parekotasunaren (ingelesez PPP) arabera 2010ean. Pobretasunaren muga-lerro ezberdin horiek nazio bakoitzaren txosten ofizialen arteko datuen alderaketa, kualitatiboki, zaila egiten dute. Zenbait jakintsuren ustez, Munduko Bankuaren metodoak muga altuegia ezartzen du; beste batzuek, ordea, baxuegia dela diote.\nErosketa-ahalmenaren parekotasunak (PPP) moneta desberdinen erosteko ahalmena berdintzen saiatzen diren moneta bihurtzeko tasak dira, herrialdeen arteko prezio-mailen desberdintasunak ezabatuz. Salneurtutako ondasun eta zerbitzuen saskia azken gastuen parte diren guztien lagin bat da: etxeen eta gobernuaren azken kontsumoa, kapital finkoaren eraketa eta esportazio garbiak. Adierazle hau AEBko dolarreko moneta nazionalaren arabera neurtzen da.\nPobretasuna erlatiboa.\nPobretasun erlatiboa: gizarte batean dagoen ongizate eta aberastasunaren araberako kontzeptua da. Garapen bidean dagoen gizarte batean, adibidez, bizitzeko \"beharrezko\" produktuak janaria eta jantzi batzuk besterik ez dira; garatutako herrialdeetan, berriz, \"beharrezko\" gauzen artean hilean behin ateratzea edo Gabonetako opariak daude.\nPobrezia neurtzeko irizpide edo modu horren aurrean egon da gizarte jakin bateko konbentzio eta estandarren arabera bizitza duina bermatu dezakeen ondasun eta zerbitzuen saski bat eskuratzeko aukera adierazten duen beste ikuspegi klasiko bat. Kasu horretan, pobrezia erlatiboa deritzona dugu, eta, aldatzen den garapen sozialaren arabera, kontsumo minimo hori zehazten du aro eta gizarte bakoitzean, zeinaren azpian, biziraupena mehatxatuta ikusi ez ezik, bazterketa edo bizitza sozialean parte hartzeko ezintasun egoeran erortzen baita. Pobrezia mota horren adibide klasikoa Adam Smithek eman zuen \"The Wealth of Nations\" idazlanean:\nPobreziari begiratzeko modu horren arriskua eta, oro har, pobrezia erlatiboaren ideia osoarena ondo adierazi du Amartya Senek, zeinak dei egiten baitu \"gure gabezia absolutuaren muin murriztezina\" ez galtzeko. pobreziaren ideia\". Arriskua \"pobreziaren \"erabateko erlatibizaziora iristea da; Mollie Orshanskyren esaldi ospetsuari jarraituz: \u00abpobrezia, edertasuna bezala, hori hautematen dutenen begietan dago\u00bb. Gainera, gizarte-itxaropenak etengabe mugitzen dira gizartea garatzen den heinean, horrela gure neurgailua Smithek \"pobrezia maila desohoragarri horretara\" deitzen zuenera altxatuz. Hala, pobrezia kontzeptua erlatibizatu eta are banalizatu ere egin daiteke, adibidez, Estatu Batuetan Saharaz hegoaldeko Afrikako herrialdeetan baino pobreen ehuneko handiagoa dagoela esateraino. Halaber, ondoriozta daiteke pobrezia handitzen dela gizarte baten ongizate orokorra handitzen den heinean, izan ere, \"sozialki onargarria den gutxieneko\" itxaropenak biztanleriaren benetako ongizatea baino azkarrago handitu baitaitezke.\nPobretasun erlatiboa, desberdintasun gisa.\nPobrezia erlatiboaren kontzeptua erabiltzeko oso ohikoa da beste modu bat: herrialde jakin bateko diru-sarreren banaketaren neurri jakin baten sinonimo izatea baino ez. Itxurazko pobrezia erlatibo hori, normalean, dagokion herrialdeko batez besteko diru-sarreren ehuneko gisa neurtutako diru-sarreren atalase baten arabera definitzen da. Horrela ohikoa da, adibidez, bizi diren gizarteko batez besteko diru-sarreren % 60 baino gutxiago duten guztiei pobre edo \"pobrezia arriskupean\" deitzea. Gaur egun, pobrezia neurtzeko modu horretatik eratorritako hiru kategoria onartu ohi dira: batez besteko diru-sarreren % 50 eta 60 artean dagoen biztanleria \"pobrezia arriskupeko\" gisa sailkatuta dago; diru-sarrera horren % 40 eta 50 artean dagoena \"pobre\" gisa, eta % 40tik beherakoa \"muturreko pobrezian\" egongo litzateke. 2007an, Europar Batasunean (hain zuzen ere ehuneko horiek erabiltzen dituena), bere biztanleriaren % 6 \"muturreko pobrezia\" egoeran zegoen (batez besteko errentaren % 40 baino gutxiago); kopuru hori % 10era igotzen zen % 50eko lerroa erabiliz gero (pobrezia), eta % 17ra batez besteko errenta % 60an kokatuz gero. Espainian erabiltzen den pobreziaren neurketa mota bera da, eta, horren arabera, espainiarren % 20,8 \"pobrezia erlatibo\" edo \"pobrezia-arrisku\" egoeran zegoen 2010ean. Hala ere, itxurazko pobrezia erlatiboaren neurketa mota horrek duen zentzu txikia nabaria da ikusten dugunean, EBren arabera, 2007an luxenburgotar bat \"pobrezia-arriskuan\" egin zitekeela 17.575 euro arteko diru-sarrerak zituenean urtean, errumaniar baten pobrezia-arriskua ozta-ozta hamarren batekin hasten zen bitartean, hau da, 1.765 eurorekin urtean eros-ahalmen berekin. Pobrezia definitzeko modu horrek are emaitza absurdoagoak ekar ditzake, hala nola pobreziaren areagotze nabarmena egiaztatzea (itxurazkoa) pobreziaren (erabatekoa) beherakada nabarmena den garaietan. Horixe da, adibidez, azken hiru hamarkadetan Txinan gertatu den kasua; hazkunde ekonomiko ikusgarriak 600 milioi txinatar baino gehiago (erabateko) pobreziatik atera ditu, baina, aldi berean, diru-sarreren banaketan desberdintasun handiagoaren ondorioz, txiro (erlatiboen) kopurua azkar handitu da. Kontu onetan, itxurazko pobrezia erlatiboaren neurri horrekin, lurreko herrialderik txiroena pobrerik gabeko herrialdetzat har genezake bere diru-sarreren banaketa nahikoa uniformea \u200b\u200bbalitz.\nPobretasun erlatiboa, gabezia gisa.\nArrisku hori bera jasaten du pobreziari buruzko ikuspegi eraginkorrenetako batek, pobrezia definitzeko \"deprivation \"(gabezia) terminoa erabiltzen duena Neurri erlatiboa da, beste pertsona batzuek dituzten zenbait ezaugarri, baliabide edo estatus falta adierazten duena. Gabezia erlatiboa modu objektiboan defini daiteke, hau da, baliabide horren eduki errealaren edo materialaren neurketa beste batzuek baino gutxiago izatea, baina baita subjektiboki ere, batez ere beste batzuek baino gutxiago izatearen sentimenduari erreparatuz. Hala, giza inbidiaren neurri bat dei dakioke, eta, izatez, irizpide hori aplikatuta, ia edonor izan liteke behartsu. Hala ere, hain erlatiboa den zerbait pobreziarekin edo kalteberatasunarekin benetan zerikusia duen adierazle bihurtzeko, gizarte baten bizi-maila normalarekiko gabezia- edo distantzia-atalase bat bilatu behar da, jarduteko edo parte-hartze sozialerako gutxieneko egokiak eragotziko dituena. Horri dagokionez, Peter Townsendek adierazi du funtsezkoa dela gizarte bakoitzean oro har partekatzen edo onartzen den bizimodua definitzea eta ebaluatzea ea puntu bat ote dagoen baliabideen banaketaren eskalan, zeinaren azpitik familiek gero eta zailtasun handiagoak dituzten bizimodu hori osatzen duten ohiturak, jarduerak eta dietak partekatzeko.\nHorrela, berriro, pobrezia erlatibora itzuliko ginateke, Adam Smithek tratatu zuen bezala. Hala ere, kontzeptu horren erabilerak balio garrantzitsua izan dezake terminoaren zentzurik klasikoenean aplikatzen badugu, hau da, Robert Mertonek gabezia erlatibo subjektiboaren kasuan egindakoa, izan ere, elementu garrantzitsuak ematen baititu kontzientziaren eraketaren dinamika eta gatazka sozialak ulertzeko, gabezia-sentimendutik abiatzen direnak gabeziatik edo pobreziatik baino gehiago. Ideia hori oso ondo laburbildu zuen beste autore klasiko bat Karl Marx izan zen honako hau idaztean: \u00abEtxe bat handia edo txikia izan, inguratzen dutenak ere txikiak diren bitartean, etxebizitza baten eskakizun sozial guztiak betetzen ditu, baina, etxe txiki baten ondoan jauregi bat eraikitzen bada, ordura arte etxea zena uzkurtu egiten da txabola bihurtu arte, eta nahiz eta zibilizazioan zehar bere etxeak garaieran irabazi, aldameneko jauregiak proportzio berean edo handiagoan hazten jarraitzen badu, etxe txikiko biztanlea gero eta atsekabetuago, ezinegonago eta lau hormen artean estuago sentituko da\u00bb.\nPobretasun neurritsua.\nMunduko Bankuak 2016an ezarritako pobretasun neurritsuko muga-lerroen arabera, diru-sarrera ertain-baxuko herrialde batean dagoen pertsona bat zertxobait pobrea da diru-sarrerak eguneko 1,90 eta 3,20 AEBko dolar artean badaude; diru-sarrera ertain-altuko herrialde batean, eguneko 1,90 eta 5,50 dolar artean badaude; eta diru-sarrera altuko herrialde batean, eguneko 1,90 eta 21,70 dolar artean badaude.\nPobretasun larria.\nPobretasun larria herrialde garatuei dagokien adierazlea da, errenta erabilgarria errenta ertainaren %\u00a040tik beherakoa duten etxeetan bizi diren pertsonen ehunekoa islatzen duena.\nKontzeptu baliokidea gabezia material larria da: oinarrizko 9 beharren zerrendan, gutxienez, 4 gabezia dituzten etxeetan bizi diren pertsonen ehunekoa. Beharrizan horiek honako hauek dira: etxebizitzaren ordainketaren egunean egotea (alokairua edo hipoteka), tenperatura egokia, ustekabeko gastuei aurre egiteko gaitasuna, oilaskoaren edo arrainaren janaria bi egunetik behin jateko ahalmena, urtero, gutxienez astebeteko oporraldiak, autoa, garbigailua, telebista eta telefonoa.\nHistoria.\nPobretasuna ez da gauza berria gizateriaren historian. Horren arrazoi nagusia industriaurreko gizarteetako lanaren produktibitate txikia da, eta, horri, aberastasunaren eta diru-sarreraren banaketa desberdina gehitu behar zaio. Beharrezko egoera material batean bizitzea gizadiaren egoera normala izan zen harik eta aro modernoko aurrerapen teknologikoek aurreko garaietan pentsaezinak ziren kontsumo, osasun, hezkuntza eta ongizate mailak lortzea ahalbidetu zuten arte gehiengo zabalentzat. Angus Maddison historialari ekonomikoaren kalkuluen arabera, gizarte tradizionalen batez besteko per capita errenta 400/500 dolar ingurukoa izan da pertsonako (1990eko dolar estatubatuarrak, erosteko ahalmen berdinekoak). Gaur egun, nazioartean, muturreko pobretasunaren muga-lerrotzat hartzen denaren parekoa da hori. Oraindik ere, David Ricardo bezalako ekonomialari klasikoentzat, pobrezia, funtsean biziraupena bermatzen zuen kontsumo maila gisa definitzen zena, industriako langile klaseen helmuga naturala zen. Thomas Malthusek, 1798an argitaratutako \"Biztanleriaren printzipioari buruzko saiakera\" ospetsuan, gizakien masa handiaren beharrezko pobrezia profetizatu zuen gizateriak, ugaltzeko duen joera dela eta, nekazaritzak elikagaiak populazioaren hazkundearen azkartasuna berdinduko lukeen erritmoan ekoizteko dituen aukeretatik haratago. XIX. mendearen erdialdean, Karl Marxek kapitalismoaren beharrezko erorketari buruzko bere pronostikoa proletariotza industrialaren txirotzean oinarritu zuen, berak garapen kapitalistaren \"lege hertsi\" nagusitzat jotzen zuena. Hala ere, Marxek txirotzea hori gertakari sozial gisa ikusten zuen, ez bitarteko faltagatik, baizik eta ekoizpenaren emaitzen banaketa desberdinagatik. Horregatik, bere utopia komunistak, XIX. mendean zehar agertzen ari zen baikortasun teknologikoaren ondorengoa, gizateria bere beharrizan-egoeratik behin betiko ateratzea aldarrikatzen zuen.\nPobretasunaren aurrerabidea eta sorrera, arazo sozial gisa.\nXIX. mendearen hasiera arte, pobrezia giza bizitzaren arautzat hartzen zen gaixotasun suntsitzaileak, hezkuntzarik eza edo erlijio eta politika askatasunik eza bezala. Normaltasun hori XIX. mendearen bigarren erdian hasi zen aldatzen Britainia Handian hasitako industrializazioak, gero mendebaldeko Europako hainbat lekutan errepikatuta, bizi-maila orokorrak nabarmen hobetzea ahalbidetzen zuela agerian geratu zenean. Horrela, pixkanaka, normaltasun berri bat sortu zen: ongizatea, giza bizitzaren baldintza desiragarri eta posible gisa. 1901eko \"Poverty: A Study of Town Life\" ikerketa klasikoan, Seebohm Rowntreek ondorioztatu zuen Ingalaterrako York hiriko biztanleriaren % 27,84 pobrezia-lerropean bizi zela, eta hori Charles Boothek 1886an Londresko pobreziari buruz argitaratutako ikerketa batean berresten zuen. Emaitza horiek harrigarriak izan ziren dagoeneko ongizatea normaltasun gisa ikusten hasia zen iritzi publiko batentzat. Hala ere, Rowntreeren ikuspegi baikorra agerikoa zen, eta bere obra ospetsuaren azken hitzetan erabat islatuta geratu zen: \u00abMaltako filosofiaren itzal iluna iraganari dagokio, eta gauzen azken egoerari buruzko ezein ikuspegi ez litzateke gaur egun onartuko baldin eta bertan gizon eta emakume asko, halabeharrezko lege baten bidez, bizitzaren aldeko borroka hain gogor batera kondenatuta badago, bere izaeraren zatirik altuenak erakarri edo suntsitzeko\u00bb. Ondoren, Rowntree-k bi ikasketa berri egin zituen York-en, eta pobreziaren beherakada zuten joera argi eta garbia erakutsi zuten, fenomeno marjinala bihurtu arte. 1936ko \"Poverty and Progress\" bere ikerketan, pobrezia % 18ra jaitsia zen, eta, 1950ekoan, \"Poverty and the Welfare State\", % 1,5era, nahiz eta Rowntreek pobrezia-lerroa zehazten zuen ondasunen saskia handitu zuen. Ikerketa horiek, Rowntreeren beraren ikuspegi baikorrarekin ez ezik, Bigarren Mundu Gerraren ondorengo hamarkadetan gero eta nagusiagoa zen ideiarekin ere bat zetozen. Ideia horren arabera, pobrezia hondar-gertaera bat zen, eta desagertzera bideratuta zegoen, aurrerapen ekonomiko azkarraren eta ongizate-estatuaren esku-hartzeen ondorio gisa.\nPobretasunaren berraurkikunta.\nPobreziaren ezabatze ia automatikoari buruzko ikuspegi baikorra desafiatzen hasi zen garapenaren eta joan-etorri ekonomikoaren epizentroa zen herrialdean: Estatu Batuetan. Mugimendu afroamerikar militanteek eta hiri-matxinada bortitzek oparotasunaren atzeko patiora begiratzera behartu zuten: 1950eko hamarkadaren amaieran Estatu Batuetan zeuden 40 milioi pobreei, hau da, biztanleriaren ia laurden bat. Afroamerikarren artean (\"blackak \"estatistika ofizialean), AEBko pobrezia-lerropean bizi ziren pertsonen ehunekoa % 55 zen Pobreziaren berraurkikuntzarekin batera, gai horri buruzko hainbat ikerketa klasiko egin ziren, hala nola Oscar Lewisenak (1959, 1961 eta 1968), pobreziaren kulturari buruzko kontzeptua garatu zutenak, John Kenneth Galbraithenak (1958), berak gizarte aberats deitu zionari buruzkoak, eta Michael Harringtonenak, \"The Other America: Poverty in the United States\" (1962). Lyndon B. Johnson presidenteak 1964ko urtarrilean eman zuen hitzaldian, pobreziaren aurkako borroka bere gobernu-programaren zati nagusi bihurtu zuen, \"Pobreziaren aurkako gerra\" (War on Poverty) izen dramatikoarekin. Urte horretan bertan, Kongresuak horri buruzko lege bat onartu zuen (Economic Opportunity Act), eta, horren ondorioz, pobreziaren aurkako borrokan jardungo zuen erakunde federal bat sortu zen (Office of Economic Opportunity). Ekimen horren ondoren, Estatu Batuetako pobreziari buruzko ikerketek gora egin zuten modu esponentzialean, baina hasierako egoera \u2014pobreziaren berraurkikuntza harrigarria ezaugarri duena\u2014 Daniel Bellen 1968ko hitzak erabiliz deskribatu daiteke: \u00abPobreziaren gaia sortu zenean, inor ez zegoen benetan prestatuta, inork ez zuen inolako daturik, inork ez zekien zer egin\u00bb.\nParadoxikoki, pobrezia berraurkitu zen azkar murriztu zen garaian, bai Estatu Batuetan, bai beste gizarte aurreratu batzuetan ere. Estatu Batuetako estatistika ofizialaren arabera, pobrezia 39,5 milioi pertsonatik 24,1 milioi pertsonara jaitsi zen 1959an. Horregatik, benetako talka 70eko hamarkadan iritsi zen, pobreziaren eragina berriro hazten hasi zela egiaztatu zenean, eta 35 milioi pobre baino gehiagora iritsi zen 1983an, hau da, Estatu Batuetako biztanleriaren % 15,2ra. Baina hori oso fenomeno konplexu baten adierazpen kuantitatiboa baino ez zen: gizarte-bazterkeriaren edo marjinaltasunaren patologia \u2014garai horietan fenomeno hori deskribatzeko erabili ohi zen kontzeptuaren arabera\u2014, adierazteko forma berriak eta gero eta arriskutsuagoak hartzen zituena, kriminalitate-tasak, drogazaletasuna, bizitzaz kanpoko jaiotzak, bakarrik zeuden amen familiak eta gizarte-laguntzekiko mendekotasuna izugarri handituz. Pobrezia fisiko berria deitu zitzaionari buruzko kontzientzia hartzea Europara iritsi zen Estatu Batuetara baino geroago, baina talka ez zen txikiagoa izan. Europar Batasuneko pobreziaren hedaduraren lehen estimazioek 30 milioiko zifra eman zuten 1975erako. Kopuru hori handitu egin zen gero, enplegu osoa amaitu zelako eta Europan garapen-fase luze bat hasi zelako. Fase horren ezaugarria da lanpostu gutxi sortu zirela eta, ondorioz, lan-bazterkeria areagotu egin zela. 2007rako, Eurostatek kalkulatzen zuen Europar Batasunean 80 milioi pobre inguru zeudela, hau da, beren oinarrizko beharrizanak asetzeko beharrezko baliabideak ez dituzten pertsonen kopurua.\nEuskal Herria.\nEuskal Herria bi estatu (Frantzia eta Espainia) eta horien barruan hiru zatitan (EAE, Nafarroa garaia eta Behe Nafarroa) banatuta badago ere, herrialde osoari buruzko pobreziaren datuak Gaindegiaren bitartez jaso dezakegu.\nPobrezia tasa \"Europa 2020\" estrategiako neurketaren arabera\nEAEri dagokionez, Eusko Jaurlaritzak \"2020ko Pobreziaren eta Gizarte Ezberdintasunen Inkesta\" kaleratu zuen Berdintasun, Justizia eta Gizarte Poilitiketako Sailaren eskutik"}
{"id": "48508", "revid": "512", "url": "https://eu.wikipedia.org/wiki?curid=48508", "title": "Mark Haddon", "text": "Mark Haddon (Northampton, Ingalaterra, 1962ko urriaren 28a) ingelesezko idazlea da.\n\"Txakurrari gauean gertatutako istripu bitxia\" izeneko liburuarengatik 2003an Whitbread Book eta Commonwealtheko Idazleen sariak irabazi zituen. Asperger sindromeak jota dagoen mutil baten ikuspuntutik dago idatzita eleberria, Haddonek helduentzako burutu zuen lehena. Izan ere, Ingalaterran ezagunak dira Haddonek umeentzako idatzitako Z agentearen abenturak."}
{"id": "48509", "revid": "336", "url": "https://eu.wikipedia.org/wiki?curid=48509", "title": "Reyes Carmona", "text": "Reyes Carmona Blasco (Tutera, 1974ko urtarrilaren 5a) UPNko politikaria da.\nTuterako udalean aritu ostean, 2007ko hauteskundeetatik aurrera Nafarroako Parlamentuan dihardu."}
{"id": "48510", "revid": "336", "url": "https://eu.wikipedia.org/wiki?curid=48510", "title": "Jer\u00f3nimo G\u00f3mez", "text": "Jeronimo Gomez Ortigosa (Los Arcos, 1957ko abuztuaren 9a) UPNko politikaria da.\nPolitikagintzan herrian hasi zen, 1995etik zinegotzia baita. Hala ere, 2000ko abenduan, Jose Mari Blasco alkatea zendu zen, eta Jeronimo Gomezek ordezkatu zuen. Hortik aurrera alkatea izan da. Gainera, 2007ko hauteskundeetan Nafarroako Parlamentuko kide hautaturik suertatu zen.\nKanpo estekak.\nUrantziako alkate bihurtuta"}
{"id": "48512", "revid": "237", "url": "https://eu.wikipedia.org/wiki?curid=48512", "title": "Reyes Carmona Blasco", "text": ""}
{"id": "48513", "revid": "6327", "url": "https://eu.wikipedia.org/wiki?curid=48513", "title": "Jeronimo Gomez Ortigosa", "text": ""}
{"id": "48514", "revid": "450213", "url": "https://eu.wikipedia.org/wiki?curid=48514", "title": "Elkano (Nafarroa)", "text": ""}
{"id": "48515", "revid": "219", "url": "https://eu.wikipedia.org/wiki?curid=48515", "title": "Kardiologo", "text": ""}
{"id": "48517", "revid": "336", "url": "https://eu.wikipedia.org/wiki?curid=48517", "title": "Faustino Le\u00f3n", "text": "Faustino Le\u00f3n Chivite (Cintru\u00e9nigo, 1960ko urtarrilaren 31) UPNko politikaria da.\nHistorian lizentziaturik, nahiz eta ureztatzaileen elkargoko idazkari lanean ibili, 1991n sartu zen UPNn. Herriko zinegotzia izan zen 1991tik 1995 arte, Carlos Chivite alkatea zela. Baina 1995ean Faustino Le\u00f3n hautatu zuten alkate eta 2007 arte karguan egon zen. Nafarroako Parlamentuan 2000ko azaroan sartu zen, Javier Morr\u00e1s ordezkatu zuenean. Harez geroztik ere badihardu parlamentuan."}
{"id": "48521", "revid": "336", "url": "https://eu.wikipedia.org/wiki?curid=48521", "title": "Amaia Otamendi", "text": "Amaia Otamendi Claramunt (Iru\u00f1ea, 1972ko urriaren 24a) UPNko politikaria da.\nArkitektoa ogibidez, Iru\u00f1eko udalean aritu da. 2007ko hauteskundeetan, Nafarroako Parlamentuko kide hautatu zuten.\nOtamendik \"Iru\u00f1eko Harresiak\" hipika lehiaketa antolatu zuen 2021ean, bere enpresa Maria Caballero lankide ohiak zuzenean aukeratu zuela jakin zenean, lehiaketa modu opakuan antolatzeko."}
{"id": "48523", "revid": "450241", "url": "https://eu.wikipedia.org/wiki?curid=48523", "title": "Lurbira", "text": ""}
{"id": "48524", "revid": "237", "url": "https://eu.wikipedia.org/wiki?curid=48524", "title": "Amaia Otamendi Claramunt", "text": ""}
{"id": "48525", "revid": "6327", "url": "https://eu.wikipedia.org/wiki?curid=48525", "title": "Faustino Leon Chivite", "text": ""}
{"id": "48528", "revid": "96065", "url": "https://eu.wikipedia.org/wiki?curid=48528", "title": "Intxaur", "text": "Intxaurra edo eltzaurra intxaurrondoaren fruitua da, ihartu eta laster erortzen den azal berde batez, gogortzen den oskol batez eta jangarri den mami arrakalatsu eta oliotsu batez osatua.\nDeskribapena.\nIzenak hala dioen arren, intxaurra ez da intxaurrik adiera botanikoan, drupa baizik: drupa baten hazi jangarria da eta normalean fruitu lehor gisa hartzen da. Oskola kraskatu eta bazterturik, simetrikoki antolaturiko bi erro jangarriak erabat heldutakoan jakiak laguntzen, edariak osatzen eta otorduez kanpo ere kontsumitzen dira.\nIntxaur arrunta fruitu oleaginoso biziki energetikoa da. Gainerako hazi oleaginosoen aldean, intxaurrak gantz-azido asegabe asko ditu eta omega-3ren ekarpen handiena. Tokoferol eta konposatu fenoliko ere ugari ditu eta, horri esker, intxaurraren jarduera antioxidatzailea ahaltsua da.\nArbola, jatorriz, Eurasiako ingurune epeletako eskualde menditsuetan ugari zena, gaur egun planeta osoan zabaldua dago. Ekialde Ertain edo Urrunean sortu eta mundu zabalean barrena hedaturik, gurean sakon sustraitu zen fruitu oskoldun hau, toponimiak (Intxauspe, Intxaurraga, Intsausti, Elzaburu, Eltzaurdi, Elsaurpe, Elzaurgarat, Elzaurdi) erakutsi bezala: zuhaitz apaingarri eta zur ederrekoa da, hostoak propietate terapeutikoak ditu, oskolaren gaineko morkol edo koskaban (azala) izenekoak zura (\"nogalinaz\") tindatzen du eta intxaurra, alergien eragile izan daitekeen arren, jangarri bikaina da, olio on-ona egiteko balio du eta iraganean umeek jolas askotako elementu behinena izan dute.Eltzaurrari ez ezik, bere tamaina edo itxurakoei ere hala esaten zaie: \u201cintxaur muskatua\u201d, \u201clandare horren intxaurrak ez dira jangarriak\u201d, \u201cerori eta, kopetan intxaur bat harrotu zaio, baina jolasean dabil berriro\u201d).\nIzena.\nIzen konposatua da, seguruenik, azken osagaia (h)ur izaki, beste hitz batzuek bezala: ezkur, zintzur, boilur, kizkur, maskur, (p)apur, kuzkur, etc.\nEgungo hiztegi ezagun eta eskuragarriek dakartzatenaz gainera, \"Plazido Muxikak\" honako hitzekin, besteak beste, osatu zuen intxaurra sarrera: \nHitz mordo bukaezin horrek (\u201cintxaurrondo\u201d sarreran ere, beste 20 hitz bildu zituen autoreak), toponimia edo leku-izenekin eta patronimia edo pertsona-izenekin batera (Sabin Intxaurraga, Nekane Intxaurtza, Agurtzane Intxaurraga, Joseba Intxausti...), denek agerian uzten dute euskal kulturan berebiziko presentzia izan duela eltzaurrak.\nBarietateak.\nBi intxaur-espezie nagusi ohikoenak hazitarako lantzen dira: intxaur \"persiar\" edo \"intxaur ingelesa\" eta \"intxaur beltza\". Aurrena (\"Juglans regia\") Pertsian (Iran) sortu zen eta intxaur beltza (\"Juglans nigra\") Ipar Amerikako ekialdean. Bigarren honek zapore bizia du, baina oskolaren gogorrak eta zuritze nekezak direla eta, komertzialki ez da hazten intxaur jangarriak egiteko. Intxaur-\"kultibar\" ugari garatu dira merkaturako, intxaur ingelesaren hibridoak dira gehienak.\nBeste espezie ezagun batzuk dira: \"Juglans californica\", Kaliforniako intxaur beltza (sarritan \"J. regia\" ugaltzeko \"errizoma\" gisa erabilia), \"Juglans cinerea\" (intxaur zuria) eta \"Juglans major\", Arizonakoa.\nHona elikadura erabilerarako merkaturatzen diren beste barietate nagusietako batzuk:\nKontsumoa.\nIntxaurra, fresko edo lehor, gordinik har daiteke, gainerako fruitu lehorrak bezala. Erroak sukaldaritzan eta gozogintzan oso erabiliak dira, entsalada, zopa, okela zuri eta gorrien eta arrainezko jakien apaingarri, lurringarri eta gozagarri. Intxaurra oinarri hartuta jangai asko osatzen dira: erreximenta, gaileta, ogi eta opilak, izozkiak, gazta konposatuak, postreak (intxaur saltsa), hestekiak (buru-gasna, mortadela), ozpina, likoreak\u2026 ia denetik.\nUgaritasun orokor horren arrazoi bat da intxaurra jangarria dela unean bertan eta askoz geroago ere, are jana eskas-eskas dagoen garaietara arte; olio lurrintsua erauzten zaio intxaurrari, lehenbailehen kontsumitu beharrekoa; bestetik, intxaurkia (arbola honen zura), xilofagoentzat etsai goxoa ez izateaz gainera, erabilera askotan baliatzen dela: altzariak, kirtenak, eskulturak... beti etxe-zuloan baliatzekoak, aire zabalean ez baitu iraunkortasun luzeegirik.\nBistan denez, biziki erabilia izan da Euskal Herri heze osoan;\u00a0 Nafarroa Garaia zein Araba Hegoaldean, halere, eltzaurrondoaren presentzia urrituz etorri da aspalditik, ez baitzaio gustatzen inguruan landareak izaterik; ondorioz, intxaurraren partez, gizakiak onuragarriagoak dituen landareak ipini izan dira. \nBabarrun, sagar eta gaztainekin batera, etxe askotan jaki negutarraren funtsa izan da, sarri ogiz lagunduta, eta beste elikagai batzuen lagungarri. Zatitu edo birrinduta, gordinik edo xigortuta, saltsa, zopa, postre eta eltzekarietan, entsalada edo postre askoren hornigai gisa. Euskal intxaur saltsa tradizionalaren osagai nagusietako bat da. Sagardotegian, gazta eta sagar-dultzearekin batera, azken 60 urteko amaiera klasikoa osatu izan du.\nMerkatuan intxaur naturalak bi eratan daude salgai: oskol eta guzti, edo oskolik gabe, erditik zatituak, puska txikitan eta hauts edo ore gisa. Horiez gainera, hamaika produktu bihurturik merkaturatzen dira.Intxaurra, fruitu lehorra denez, mudu askotan jan daiteke:\nGordetzea.\nHezetasunak intxaurra zaharmindu eta lizundu egiten du. Ilunbe lehorrean, (iraganean) periodiko paperean bildurik edo, beste joera batzuei jarraiki, leku aireztatu, fresko eta lehor batean 10 \u2013 12 \u00baC baino tenperatura hotzagoan, urtebete edo bi iraun dezake jangarri. Hozkailuan zaporea galtzen du. \nIntxaurra, beste arbola-intxaur batzuen modura, behar bezala prozesatu eta gorde behar da, jangarri iraun dezan. Okerreko biltegiratzeak onddo eta intsektuen erasoa ekarriko dio. Urdin edo lizunez jotako intxaurrak ahal bezain laster baztertu behar dira.\nIntxaur olioa.\nPresio bidez, intxaurrari olioa ere erauzten zaio, metodo klasikoari jarraiki. Ohiko prentsaketan etekina % 50ekoa da, hots, 40 kg mamik 20 l olio ematen dute. Kalitate gastronomiko handiko produktua da, intxaur egosien gustua duena (inoiz, nabarmena). Nutrizio-propietate mesedegarri asko ditu: omega 3 gantz-azido ugari eta omega 6 gantz-azido gutxi, adibidez. Komertzioan salgai ohi dago, prezio handian, eta \"delicatessen\" mailako elikagai gisa kontsumitzen da, entsaladak eta jangai gordin edo hotzak apailatzeko.\nErauzketa industrializazio-gune mekanizatuetan egin ezean, intxaur-olioa eskuz egitea oso nekeza da, lan-esku ugari eskatzen baitu. Argitan edota berotasunean utziz gero azkar zaharmintzen da, osagai dituen gantz-azido asegabeen proportzio handiaren eraginez. Horregatik ez ditu gogoko sukaldeko bero biziak, ez du balio kozinatzeko. Intxaur olioa fresko gordetzen da: + 13 \u00b0C-etan botila itxia eta + 4 \u00b0C-etan, ireki ondoren. Botilan hiru gatz ale (larriak) sartzeak hobeto kontserbatzea bermatuko luke.\nNutrizioa.\nEltzaurra benetako altxorra da baina jatean ongi murtxikatzea komeni da, digestioa errazteko. Lipido asko dituenez (%60) biziki energetikoa da (583 kcal 100 gramoko); era berean, zuntza eta omega-3 eta omega-6 gantz-azidoak ugari ditu. Intxaur batzuk egunero kontsumitzeak gaitz kardiobaskularrak uxatzen dituela esaten da, behe-kolesterola kanporatzen laguntzen duelako.\nFruitu lehor gehienek gantz-azido monoase asko dituzte baina intxaur olioaren osakera hau da: gantz-azido poliasegabeak, guztirako gantzaren % 72, eta azido oleikoa, guztirako gantzaren % 13.\nPropietate fisiologikoak: ikerlan kliniko batzuk.\nHogeitaka argitalpenek plazaratutako artikuluen meta-analisiak iradokitzen du hezurdun fruituen 28 gramo eguneko kontsumituz gero, gaixotasun koronarioak, diabetesa eta arnas gaitzak nozitzeko arriskua murrizten dela. Gaitz koronarioen garapena arrisku-faktore ugarirekin lotuta dago: adina, tabakismoa, herentzia, sexua, LDL lipoproteinen (\"kolesterol gaiztoa\") tasa altua eta HDL lipoproteinen (\"kolesterol mesedegarria\") tasa apala dira horietako batzuk.\nArestiko behaketek frogatu dute gaitz kardiobaskularrak nozitzeko arrisku-faktore bat edo gehiago duten pazienteek, endotelioa basodilatatzeko potentzialaren alterazioa garatzen dutela, eta horrek arrisku kardiobaskularren iragarle dela, hein batean. Hortaz, funtsezkoa da funtzio endoteliala hobetzea.\nEndotelio baskularrak (odol-hodiak estaltzen dituen geruza) arterien basodilatazioa eragiten du, nitrogeno monoxidoa (NmO) eta prostaziklina askatzearen bidez. NmO hori hedatuz, muskulu leunean gertuko zelulen erlaxazioa estimulatzen du. Berezko jarduera basodilatatzaileaz gain, baditu propietate antiplaketarioak, antioxidatzaileak, etab. Plaketen agregazioaren eta koagulazioaren aktibazio desegoki orok NmO eta prostaziklinaren ekoizpena masiboki estimulatzen du eta, hauek, bere aldetik, agregazioaren inhibizioa, arteriaren basodilatazioa eta mikroagregatuak ezabatzea eragiten dute.\nElikadurak erreaktibitate baskularrean eragina izan dezakeenez, ulertzekoa da ikerketek intxaurren kontsumoak endotelioaren funtzioa hobetu lezakeen ala ez aztertzea. Ikerlan batzuetan frogatu zen, hiperkolesterolemia nozitzen zuten subjektuengan, gantz azido monoaseen energiaren % 32a intxaurrek bete zuteneko dietak endotelioaren funtzioa hobetzen zuela, dieta mediterraneoaren aldean. Intxaurren dietak kolesterol osoa eta LDL kolesterola ere murrizten dituen arren, ikerketa horrek adierazi zuen intxaurren efektu kardiobabeslea endotelioaren eraginetik etor daitekeela.\nHorrek frogatzen du gantz ugariko janariek eragiten duten endotelioaren funtzioa hondatzeari buelta ematen diola intxaurrak, oliba olioak ez bezala.\nEmaitza horiek, 323 subjekturekin ausazko bost saiakuntza kontrolaturen metaanalisiak (2018) berretsi ditu. Emaitzek, intxaurrak kontsumitu ondoren funtzio endoteliala nabarmen igotzen dela adierazten dute. Metaanalisi horrek, eltzaurrak kontsumitzeak gehiegizko pisua duten subjektuei, hiperkolesterolemikoei edota II motako diabetesa duten subjektuei eraginiko hobekuntzak bildu zituen. Horrek iradokitzen du eltzaurren kontsumoa, ikuspegi klinikotik, garrantzitsua izan daitekeela funtzio endotelikoarentzat.\nHistoria kulturala.\nIkuspegi (ezinbestean) eurozentriko honetatik, iraganeko gizarteen ezagutza hedatuenetako bat intxaurren toxikotasunari buruzkoa da. Grezia eta Erroma klasikoetan egiaztatuta, kontzeptu horren transmisioa ez da eten egin. Horixe du bereizgarrietako bat, P. Leplongeon-en iritziz. Medikuntza, elikadura eta agronomiatik abiatuta, intxaurrak Europan izaniko historia kultural oso bat eraiki daiteke.\nDioskoridesek, greziar farmakologoak, \"Medikuntza kontuen gaineko tratatuan\" (I. mendean) intxaurraren erabilera terapeutikoaz: \u201cIntxaurra ez da digeritzen erraza, behazuna eta burukomina sortzen du\u2026 areago, baraugileak hartzekotan, oka eragiteko balio du... Intxaur freskoak hobeak dira urdailerako gozoagoak direlako: horregatik nahasten dira baratxuriarekin...\u201d Jangai gomendagarria ez bada ere, teniak kanporatzeko sendagai aproposa da eta, gainera, pozoi hilgarrien aurkako antidotoa.\" Jakinik Dioskoridesen lana 1.600 urte baino gehiagotan Europako eta Ekialde Hurbileko sendabide naturalen gaineko ezagutza-iturri nagusia izan zenez, bere aholkuen eragin historikoa nabarmena izan zen.\nColumela-k, I. mendeko agronomoak, intxaurra osagai duten sukaldaritzako errezetak bildu eta erakutsi zituen. Adibidez, ozpina egiteko erabil daiteke ardo zahartua edo pesto saltsa lodi bat oinarri hartuta (\"Nekazaritzaz\", XII liburua). Hurrengo mendeetako errezetetan, intxaurra benetako janari gisa baino areago, ongilu modura agertu zen. Beste osagai batzuekin nahasten zen haragi, arrain eta barazkien gustua hobetzeko.\nGaleno sendagile handiak (II. mendea), intxaur lehorrei galdutako freskotasuna berriro errekuperatzeko bidea eman zuen beste inoren aurretik: \"\u2026 lehor daudenak, uretan beratzen badira, batzuek ohi duten eran, berdeen antzekoak izango dira\u201d (\"Elikagaien ezaugarriez\", II. liburua, 28. kap.).\nGarai modernora arte iraun duen sinesmen bat: intxaurrondoaren itzala oso freskoa izan arren, gizonentzat eta ondoko landaketentzat kaltegarria da, Plinio Zaharrak, I. mendean bizi izan zen entziklopedista erromatarrak irakatsi zuenez.\nAntzinaro berantiarrean, Paladio agronomoak (V. m) intxaur berdeak lastoz edo hondarrez estalirik edo intxaurrondozko kutxa batean itxita kontserbatzeko teknikak irakatsi zituen. Bestalde, eltzaurra berde kontserbatzeko \u201cintxaur marmeladaren\u201d errezeta plazaratu zuen: \u201cIntxaur heltzaka, oskolik gabe eta eztitan murgilduta, berde egongo da urtebete igaro ondoren ere.\u201d Prozesu horrek, gerora landu eta garaturik, arrakasta handia bilduko zuen Erdi Aroan eta Aro Modernoan.\nGarai haietan ere, fruitu lehorraren \u201cbekatuek\u201d bizirik iraun zuten: sukaldaritza liburu batzuek intxaurra aipatu ere ez dute egiten. Eta horri buruzko tratatuek eltzaurraren kaltegarritasuna neutralizatzeko formulak ematen dituzte. Intxaurra ez ote zen kaltegarriegi edo zakarregia printze eta burgesen mahairako? Merkatuan balio eskaseko fruitua zen, gehienentzat eskuragarria eta, zalantzarik gabe, \"oihes edo trauskilegia\" gizaki ahaltsuen mahaian lekurik izateko.\nXIII. mendean, Pierre de Crescent-ek \u201cirakatsi zuen\u201d intxaur lehorrei bizioak kentzeko, garbitu eta gau osoan ur berotan beratu behar zirela. XV. mendearen ertzean intxaur marmelada freskoaren errezeta hau da, funtsean: fruitu berdeak, sanjuanetan dauden bezala, bildu, zuritu, beratu 10 egunez, iltzeak eta jengibrea gehitu eta dena eztiarekin egostea.\nXV. - XVII. mendeetan oraindik ere, Italia, Alemania, Frantzia eta Europako beste leku batzuetan, intxaurraren berezko kaltegarritasuna ezabatzeko eta propietate sendagarriak eta dietetikoez janzteko errezetak bere hartan zeuden bizirik.\nXVIII. mendean, sukaldaritzako argitalpenen berebiziko ugalpenarekin batera, eltzaurraren kontsumoa aztertu zen berriro: horrekiko mesfidantzari eusten zaio, hein handi batean; kontua da haren freskotasuna mantentzen ahalegintzea: hondarretan gorde, hidratatu eta azukrearen eraginez kaltegarritasuna indargabetzen ahalegindu beharra dago. Hala ere, intxaur-marmeladak merkataritza indartsu baten oinarri dira, bakarren batek ospea hartzeraino. Dideroten Entziklopediak honela dio:\nArgien Garaian, zazpi idazle ingeles darabiltzate intxaurdun saltsak. H. Glassek, esate baterako, 1747an argitaratutako \"The Art of Cookery made Plain and Easy\" sukaldaritzazko best sellerrean, intxaurrak edo intxaur likoreak erabiltzea gomendatzen du arrain saltsak (antxoa, ostra, berdel saltsa) edo aratxekia egiteko.\nLabur beharrez, Antzinaroan, Erdi Aroan eta XVIII. mendera arte sukaldaritzan intxaurra ez baina haren olioa erabili izan da, horretaz aipamen gutxi badago ere: biziki findu gabeko olioa zen, nekazarientzat eta morroientzat egokia, eta \u201czopa egiteko\u201d edo \u201czerbitzarientzako gisatuak osatzeko\u201d ona (Louis Liger, 1700 aldera).\nEuskal mitologian.\nBeste bi sinbolo intimista azaltzen dira funtzio bera betetzen ondoko kondaira honetan, Orozkon bilduaren laburpena: \u201cUrigoitiko mutil artzain batek mendian ezagutu euan (zuen) andregai izugarri ederra, eta ezkontzekotan zegozan. Ederregia ez ete zan eta, amak abadearengana jo euan aholku bila: harek, neskaren oinei ondo begiratzeko gomendatu eutsen (zion): lamina bazan, hatzazalak barik erpeak eukiko eudiezala (zituela) oiloek legez. Hala egin euan mutilak, bai eta erpeak ikusi bere. Etxera joan eta tristuraz hil zan. Hilbegiran (beilan) egozanean neska galanta sartu zan etxera, intxaur batetik sobrekama ederra atera eta hartaz estali euan bere amorantearen gorpua. Gustatu jakien sobrekama bertan egozan emakumeei eta beren artean egin eudien (zuten): \u00abEz jona (din) eroango, ez jona eroango\u00bb; eta josi egin eudien oheari -garai hartan gorpuak ohean egoten ziren-. Baina atautan sartzeko orduan, josirik egon zein ez egon, sobrekama hartu laminak, intxaurrean sartu eta joan zen\u201d. \u201cIntxaur kuskuaren barneko oihala\u201d narrazioa, Anuntxi Aranak bildua.\nBitxikeriak.\nAntzina uste zuten intxaurra jateak adimena areagotzen zuela, egur bilakaturiko oskolaren barneko bi erro jangarriek garunaren tankera dutelako; egun, sineskeria hori egia dela frogatu du zientziak.\nEltzaurrondoak substantzia kimikoak jariatzen ditu lurzoruan, landare lehiakideak haztea galarazteko. Hori dela eta, intxaurrondoaren ondoan ez da komeni lorerik edo barazkirik landatzea.\n\"Intxaurrondoa etxetik gertu landatu behar da, sukaldeko solasaldiak entzun ditzan\". Kontua da arbola horrek hezetasun handiaren premia duela eta etxea zoru sendoan (harkaitz edo harri gainean) altxatu denez, ura bertatik igaroko da.\nAltsasuko intxaurrondo zaharra.\nAltsasuarrek 350 bat urtez jan ahal zituzten intxaurrak plazan zuten intxaurrondo zaharretik. 1991n moztu behar izan zuten intxaurrondoa. Beste intxaurrondo bat jarri zuten plazan orduan baina 2020an haizete batek etzan zuen. Intxaurrondo zaharraren enborrarekin Altsasuko sustraiak eskultura moldatu zuen Joxe Ulibarrena eskultoreak. \nEkoizpena.\n2019an mundu osoan 4'5 milioi tona intxaur ekoiztu ziren, horietatik erdia inguru Txinan."}
{"id": "48531", "revid": "860", "url": "https://eu.wikipedia.org/wiki?curid=48531", "title": "Urde", "text": ""}
{"id": "48532", "revid": "336", "url": "https://eu.wikipedia.org/wiki?curid=48532", "title": "Eradio Ezpeleta", "text": "Eradio Ezpeleta Iturralde (Iru\u00f1ea, 1968ko maiatzaren 15a) UPNko politikaria da.\nUPNn 16 urte zituelarik sartu zen, eta administratibo lanetan jardun zuen. Hemezortzi urterekin alderdiko gazterien batzar exekutiboan aritu zen, eta 1989tik 1997 arte haren idazkari orokorra izan zen. Iru\u00f1eko udalean 1991n sartu zen. 1999an Gizarte Ekintzako zinegotzia bihurtu zen eta 2003an Hiritargoen Babesko zinegotzia. Baina 2007ko hauteskundeetan hiria Nafarroako Parlamenturen truke aldatu zuen."}
{"id": "48533", "revid": "336", "url": "https://eu.wikipedia.org/wiki?curid=48533", "title": "Javier Marcotegui", "text": "Jes\u00fas Javier Marcotegui Ros (Iru\u00f1ea, 1948ko irailaren 21a) UPNko politikaria da.\nBiologoa ogibidez, ibilbide luzea egin du Markotegik politikagintzan. Hezkuntza sailburua izan zen 1991-1995eko legegintzaldian. PSN-CDN-EAren gobernuarekin eskolak ematera itzuli zen. Baina Miguel Sanzek Ingurumena sailburua izendatu zuen 1999an. Hurrengo legegintzaldian (2003-2007) Nafarroako Hezkuntza Kontseiluko burua izan zen. Egun, Nafarroako Parlamentuko kidea da."}
{"id": "48534", "revid": "336", "url": "https://eu.wikipedia.org/wiki?curid=48534", "title": "Conchi Mateo P\u00e9rez", "text": "Concepcion Mateo Perez (Iru\u00f1ea, 1964ko ekainaren 20a) UPNko politikaria da.\nEradio Ezpeleta eta Amaia Otamendiren kasuetan bezala, Conchi Mateo Perez Iru\u00f1eko udaletik Nafarroako Parlamentura pasa da 2007ko hauteskundeetan."}
{"id": "48535", "revid": "336", "url": "https://eu.wikipedia.org/wiki?curid=48535", "title": "Mar\u00eda Jos\u00e9 Bozal", "text": "Maria Jose Bozal Bozal (Fitero, 1950eko martxoaren 26a) UPNko politikaria da.\nFiteron jaio arren, 24 urte zituelarik Lizarrara ezkondu zen. Irakaslea ogibidez, Lekunberrin, Tuteran eta Mendazan egin du lan. Politikagintzan 1994an sartu zen, UPNn afiliatuta. Hurrengo urtean, Lizarrako zinegotzia bihurtu zen, eta 1999tik 2003 arte hango alkatea izan zen. 2003ko hauteskundeetan, ordea, PSNko Maria Jose Fernandez Arregiren mesedetan alkatetza galdu zuen. Lizarrako zinegotzia izateari 2007an utzi zion. Nafarroako Parlamentuan, berriz, 1999tik dihardu."}
{"id": "48537", "revid": "9331145", "url": "https://eu.wikipedia.org/wiki?curid=48537", "title": "Esteban Garijo", "text": "Esteban Garijo P\u00e9rez (Milagro, 1959ko uztailaren 3a) UPNko politikaria da.\nMilagroko udalean 1987an sartu zen, eta 2003tik 2011 arte alkatea izan zen. 2007ko hauteskundeetan gehiengoa berretsi zuen baina 2011koetan kargua utzi zuen. Nafarroako Parlamentuan 1999-2003ko legegintzaldian sartuta, horretan ere jarraitzen du."}
{"id": "48538", "revid": "336", "url": "https://eu.wikipedia.org/wiki?curid=48538", "title": "Pedro Eza Goyeneche", "text": "Pedro Eza Goyeneche (Martzilla, 1947ko azaroaren 11a) UPNko politikaria da.\nNafarroako Parlamentuan gutxienez 1999tik dihardu."}
{"id": "48539", "revid": "336", "url": "https://eu.wikipedia.org/wiki?curid=48539", "title": "Luis Valero", "text": "Luis Valero Erro (Tafalla, 1963ko martxoaren 25a) UPNko politikaria da, Maiorga Ramirez EAko politikariaren lehengusua.\nTafallako zinegotzia 1973 eta 1979 bitartean izan zen aitaren adibideari jarraiki, 18 urte zituelarik sartu zen UPNn Luis Valero. Tafallako udalerako 1991n hautatu zuten zinegotzi, eta 1995etik 2003 arte alkatea izan zen. Nafarroako Parlamentuan 1999tik dihardu."}
{"id": "48542", "revid": "336", "url": "https://eu.wikipedia.org/wiki?curid=48542", "title": "Maiorga Ramirez", "text": "Maiorga Ramirez Erro (Tafalla, 1976ko uztailaren 20a) nafar politikaria da. EAko arduraduna izan da, eta alderdi horretako zein Bildu eta Euskal Herria Bilduko hautetsia Nafarroako Parlamentuan.\nEtika eta Filosofia irakaslea ogibidez, 17 urte zituelarik sartu zen EAn. Bere hitzetan, intsumisioa dela eta hasi zen politikan. Intsumisoa izateagatik 6 hilabeteko espetxealdia eta 10 urteko inhabilitazioa jaso zituen. Hala ere, espetxe zigorra bi urtekoa baino txikiagoa izanda, ez zuen kartzelara joan behar, eta, 2003an, derrigorrezko soldaduska amaitzean, inhabilitazioa ere bertan behera geratu zen.\nHori dela eta, 2003an Tafallako udalean eta Nafarroako Parlamentuan aurkeztu ahal izanda, hautaturik atera zen bietan. Gainera, EAko Nafarroako burua da 2003z geroztik ere.\n2011n, EA Nafarroa Bai koaliziotik atera ondoren, beste sektore abertzalerekin Bildu sorturik, Ramirezek zerrendaburu aurkezteko zoria izan zuen, berriz ere Nafarroako parlamentari suertatuz.\nBizitza pertsonala.\nLuis Valero UPNko politikariaren lehengusua da."}
{"id": "48543", "revid": "336", "url": "https://eu.wikipedia.org/wiki?curid=48543", "title": "Asun Fernandez de Garaialde", "text": "Asun Fernandez de Garaialde Lazkano Sala (Altsasu, Nafarroa Garaia, 1968ko abuztuaren 18a) nafar politikaria da.\nIbilbidea.\n2003ko hauteskundeetako emaitzei esker, Aralar alderditik, Altsasuko alkate bihurtu zen Fernandez de Garaialde. Agintaldi horretan, ezezagun batzuek alkatearen etxearen kontra pintura bota zuten eta ateari su eman zioten, kale borrokaren erasoa jaso zuen Aralarreko lehendabiziko kidea alegia.\nFernandez de Garaialde Parlamenturako Nafarroa Baiko zerrendan hirugarrena joan da 2007ko hauteskundeetan.\n2011ko udal hauteskundeetan, NaBai 2011 koalizioko zerrendaburu izan zen Altsasuko udalerako. Bilduk hauteskundeak irabazi ondoren, alkate izatetik zinegotzi izatera pasa zen Altsasuko udaletxean.\n2011ko abenduan Nafarroako Aralar alderdiaren koordinatzaile aukeratu zuten, Txentxo Jimenez ordezkatuz.\n2015ean, Aralar EH Bilduko kide zela, koalizio honetatik Nafarroako parlamentari aukeratua izan zen.. 12 urte parlamentari izan ondoren, ez zen berriro aurkeztu."}
{"id": "48544", "revid": "1150", "url": "https://eu.wikipedia.org/wiki?curid=48544", "title": "Asun Fernandez de Garaialde y Lazcano", "text": ""}
{"id": "48546", "revid": "499", "url": "https://eu.wikipedia.org/wiki?curid=48546", "title": "Konzentrazio-zelaiak", "text": ""}
{"id": "48554", "revid": "512", "url": "https://eu.wikipedia.org/wiki?curid=48554", "title": "Tuulos", "text": "Tuulos, lakuen herria, ekintza asko eta asko antolatzen dira egunero, non bertako biztanleak parte hartzen duten eta denak basoetan zehar ibilaldia edo arrantza egitera joaten diren lakuetara.\nNaturarekin zeharo bat datorren herria da, aire fresko eta garbia. Lurralde birjin bat.\nZer ikusi.\nTuulos eliza.\nErdiaroko eliza, 1478. urtean eraikia, zurazko Finlandiako elizen arte-lanean buruan kokatzen dugu, bertako arkitektura tipikoaren erakusgarri."}
{"id": "48555", "revid": "105290", "url": "https://eu.wikipedia.org/wiki?curid=48555", "title": "Yp\u00e4j\u00e4", "text": "Yp\u00e4j\u00e4 ekitazioaren zerikusi handia duen herria izan da betidanik. Erdi Arotik zaldiak hazi izan dira lurralde honetan, eta ondoren bertako biztanleak inguruko jauntxo suediarrei saldu ohi zieten.\nZer ikusi.\nZaldi-etxe handiak daude herri-inguru osoan, eta bertan ibilaldiak antolatzen dituzte zaldi gainean."}
{"id": "48559", "revid": "119347", "url": "https://eu.wikipedia.org/wiki?curid=48559", "title": "Brema", "text": "Brema (\"Abramis brama\") Cyprinidae familiako ur gezako arraina da.\nMorfologia.\nBremak 30-55 cm luze (batzuk 75 zentimetroraino iritsi daitezke) eta 0,5-2(4) kiloko pisukoak izaten dira. Gorputza alboetatik zapaldua eta bizkar makotua (zaharrenek, batez ere). Zilar kolorekoak dira, baina zaharrenak brontze kolorekoak izan daitezke. Gorputza neurri handiko ezkatez eta mukiz estalia izaten du. Hegalak gris ilunak. Uzki-hegala oso luzea eta 23-30 erradio bigunekin. Bizkar-hegala laburra eta sabel-hegalak baino atzerago kokatua. Ahoa oso txikia eta goi-baraila behekoa baino luzeagoa.\nBanaketa.\nEuropako arro hidrografiko gehienetan bizi da, Aturritik Petxoraraino (Errusia), eta Egeo itsasoaren arroko Bolbe aintziran eta Struma eta Maritsa ibaietan. Iberiar penintsula, Adriatikoaren arroa, Italiar penintsula, Eskozia eta Eskandinaviako iparraldea berezko banaketa eremutik kanpo daude. Irlanda, Espainia eta Italiako ipar-ekialdeko zenbait ibaietan sartua izan da. Asian Marmarako itsasoaren arrotik (Turkia) ekialdera, Aral itsasoaren arroraino banaturik dago. Baikal aintziran eta Jenisei eta Ob ibaien goi aldeetan sartua izan da.\nHabitat.\nAintzira eta ibai ertain eta handietan bizi da. Ugariagoa da ur geldietan, ur bareko ibaietan, estuarioetan eta ur gatzduneko eta sakontasun gutxiko urmael epeletan. Ugaltzeko landaredi trinkoko ur geldiak, uholde-lautadak eta aintzira bazterrak aukeratzen ditu.\nElikadura.\nSedimentu finetatik ateratzen dituen ornogabe bentonikoak jaten ditu, eta baita gasteropodoak ere. Aho protraktilaren bitartez, hondoko harrapakinak bilatu eta iragazten ahal ditu. Umeak zooplanktonez elikatzen dira.\nUgalketa.\nUgaltzeko ibaian gora migratzen dute (100 km Dnieperren). Ugalketa apirila eta ekaina bitartean hasten da, uraren tenperatura 15\u00a0\u00b0Ctik gorakoa denean. Emeak, ur-landareetan itsasten diren ehunka mila (300.000 emearen pisuaren kiloko) arraba likatsu erruten ditu. 8-12 egunen buruan (180\u00a0\u00b0C x egun) umeak arrabetatik irteten dira. Bitelo-zakua galdu ondoren planktona jaten hasten dira."}
{"id": "48560", "revid": "499", "url": "https://eu.wikipedia.org/wiki?curid=48560", "title": "Enrique Haroldo", "text": ""}
{"id": "48561", "revid": "201", "url": "https://eu.wikipedia.org/wiki?curid=48561", "title": "Kontzentrazio-zelai", "text": ""}
{"id": "48562", "revid": "6327", "url": "https://eu.wikipedia.org/wiki?curid=48562", "title": "Sarraski-zelai", "text": ""}
{"id": "48564", "revid": "6327", "url": "https://eu.wikipedia.org/wiki?curid=48564", "title": "Sarraskitze esparru", "text": ""}
{"id": "48565", "revid": "6327", "url": "https://eu.wikipedia.org/wiki?curid=48565", "title": "Sarraski esparru", "text": ""}
{"id": "48566", "revid": "201", "url": "https://eu.wikipedia.org/wiki?curid=48566", "title": "Kontzentrazio esparru", "text": ""}
{"id": "48569", "revid": "9073078", "url": "https://eu.wikipedia.org/wiki?curid=48569", "title": "Alain Prost", "text": "Alain Marie Pascal Prost (Saint-Chamond, Frantzia, 1955eko otsailaren 24) auto gidari profesionala izan zen. Lau aldiz irabazi du 1 Formulako munduko txapelketa, 1985, 1986, 1989 eta 1993an.\n1987-2001 bitartean mantendu zuen Sari Nagusi gehien irabazi izanaren errekorra, Michael Schumacherrek gainditu zuen arte. Alain Prosten eta Ayrton Sennaren arteko lehia seguroaski automobilismoaren historiako lehiarik garrantzitsuena izan da. Ayrton hil baino urte batzuk geroago Alainek onartu zuen Brasildarra gabe ez zela bera izango. Garaipenak maiz lortzen baitzituen, eta ez beti mekanikarik onena edukita, sarritan kritikatzen zen, esaten zenez, garaipen asko lortzen zituelako edo \"aurkitzen\" zituelako bigarren postuan zihoanean, lehenengoa erretiratzean (ia beti motor-hausturaren ondorioz, 80ko hamarkadako turbo motorrek askotan apurtzen baitziren).\nKirol ibilbidea.\nMclaren Ford.\n1 Formulako debuta Argentinako Sari Nagusian egin zuen, 1980an, McLaren-Ford batean, eta seigarren postua lortu zuen. 1980an pilotuen munduko txapelketan 15. postua lortu zuen 5 punturekin. Denboraldian zehar, Prostek istripu garrantzitsuak izan zituen, hala nola Kyalamin eskumuturra hautsi zuen praktiketan, eta Watkins Glen-en garuneko kommozioa izan zuen.\nRenault.\n1981etik 1983ra Renault taldean aritu zen. Bere lehen garaipena Dijon-Prenoiseko (Frantzia) zirkuituan lortu zuen 1981ean. Urte horretan 2 gehiago lortu zituen eta bosgarren amaitu zuen 43 punturekin, Nelson Piquet txapeldunarengandik 7 puntura.\n1982an lehen bi garaipenak lortu zituen denboraldi lehiakor batean (11 pilotuk lortu zuten garaipena), eta laugarren postuan amaitu zuen 34 punturekin, Keke Rosberg txapeldunarengandik 10 puntura (azken honek garaipen bakarra lortu zuen).\n1983 Prosteko lehen bataila handia izan zen. Hala ere, bere monoplazaren motorrak azken sari nagusian, Hegoafrikakoan, huts egiteak hori lortzea eragotziko lioke. Denboraldi horretan lau garaipen eta 57 puntu lortuko zituen, Nelson Piquet txapeldunak baino 2 gutxiago. Titulua galdu ondoren, Prostek publikoki kritikatu zuen taldea RE40ren garapen faltagatik, eta kaleratzea eragin zuen. Ron Dennis, une hartan McLarenen buru zegoena, zain zeukan kontratu batekin.\nMclarenera itzulera.\nProst 1984an itzuli zen McLarenera, Niki Lauda txapeldun handiaren taldekide gisa. TAG Porsche indartsuekin hornitutako McLarenen nagusitasun handiko urtea izan zen. Borroka itxi batean, Prostek 7 garaipen lortuko lituzke (urteko piloturik sarituena), baina berriro txapeldunorde izango litzateke, Niki Laudarengandik 0,5 puntura. Munduko tituluari bi eraso jarraitutan aurre egin zioten, pilotajearekin zerikusirik ez zuten arrazoiengatik, eta, horren ondorioz, hurrengo denboraldian 1 Formularen munduan \"koroarik gabeko erregea\" izendatu zuten. Ikusiko dugunez, egoera hau aldatu egingo zen.\n1985 bere koroatzearen urtea izan zen. Michele Alboretok eta bere Ferrarik lan bikaina egin zuten arren, Prostek garaipena lortu zuen eta 5 garaipen lortu zituen, denboraldi horretan garaipen gehien lortu zituena izanik, 73 punturekin.\n1986an Williams-Honda, McLaren-TAG Porsche-ak baino indartsuagoak, Nelson Piquet eta Nigel Mansell-ek gidatzen zituzten, titulua lortzeko hautagai serioak zirelarik.\nMcLaren 1987an Williams eta Honda motor indartsuen azpitik zegoen. Prostek 3 garaipen eta 46 puntu lortu ditu Nelson Piquet txapeldunarengandik1988rako, McLarenek 1984 eta 1986 artean Niki Lauda eta Alain Prostekin pilotuen eta eraikitzaileen hiru titulu lortu ondoren, taldearen lehiakortasuna zalantzan zegoen Williams-Honda taldeen aurrean; Ron Dennisen garaia iritsi zen. Gordon Murray Brabhameko diseinatzaile bikaina ekarri zuen, Honda konbentzitu zuen Williams McLarenengatik aldatzeko eta Ayrton Senna sinatu zuen. McLarenek Honda motorrarekin eta momentuko pilotu onenekin, Prost eta Sennarekin, egindako konbinazioa aurkariei gailenduko litzaieke.1988ko titulua azken-aurreko egunean definitu zen, Japoniako Suzuka zirkuituan.Txapeldun izateko, Prostek han eta hurrengo Australiako Sari Nagusian irabazi behar zuen.Polea Sennak lortu zuen, baina ihesaldian motorra kalatu eta gelditu egiten da. Japoniako zuzengunearen gainbeherari esker, Sennak bere Honda motorra martxan jartzea lortu du. Hortik aurrera, izugarrizko erremontea egin zuen lehen posturaino, eta Prost, \nabiadura-kutxan arazoak zituela salatzen zuen auto matxuratu batekin, 3. abiaduratik 4. abiadurara, arrakastarik gabe defendatze\nn saiatu zen. Hurrengo lasterketa Prostek irabaziko zuen, titulua zehaztuta zegoen arren.\n1989rako, McLarenen nagusitasuna ez zen aurreko urtekoa bezain zabala izango, baina titulua Senna eta Prosten artean modu polemikoan definituko zen.Alain Prostek 4 garaipen eta 76 puntu lortu zituen urte horretan, eta 1 Formulako bere hirugarren munduko txapelketa irabazi zuen. Sennarekin izandako elkarbizitzaz eta Hondak honantz zuen zaletasunaz nekatuta, Ferrariera migratzea erabaki zuen.\nFerrari.\n1990ean, Prostek, Ferrari 641 ontzian, denboraldi bikaina egin zuen, 1988tik McLaren-Hondatarrek zuten nagusitasun handia benetako arriskuan jarriz eta Ferrari berriro ere titulua lortzeko borrokan jarriz. Urte hasierarako argi zegoen McLaren-Honda auto hobea zela, eta Williams-Renault autoak gora egiten ari zirela. Prosten eta talde teknikoaren lanari esker, Barnardek diseinatutako 641-a garatu ahal izan zen, denboraldiaren erdialdean aurkari sendoa bihurtuz.Denboraldia amaitzeko, oraingoan Prostek Japonian (Suzuka) eta Australian (Adelaida) irabazi behar zuen txapeldun izateko, Sennaren emaitza kontuan hartu gabe. Aitzitik, irabazi ezean, Senna automatikoki izango litzateke txapeldun. Japoniako Sari Nagusirako Sennak lehen postua irabazi zuen irteerako parrillan eta Prostek bigarrena. Sennak kanpoko aldetik irtetea eskatu zuen, ez hain zikina, baina ukatu egin zioten. Lasterketa hastean Prostek aurrea hartzen du, baina lehen bihurgunera iristean, Sennak atzetik jotzen dio. Biak uzten dituzte eta automatikoki Senna txapelduna da. Sennaren lehen bertsioa izan zen Prostek itxi egin zuela. Hala ere, geroago jakingo zuen nahita atera zuela pistatik, eta pistaren alde zikinetik irtetera behartu zutelako izango zen. Prostek 5 garaipen eta 71 puntu lortu ditu, eta horrek 7 puntura utzi du Senna txapeldunordea.\n1991n, Ferrariak ez ziren oso lehiakorrak izan eta ez zuen garaipenik lortu 1980tik lehen aldiz, eta txapelketako bosgarren postua bakarrik lortu zuen 34 punturekin. Suzukak bere ibilgailuaz kexatu ondoren egindako adierazpenen arabera, \"Kamioi itsusi bat gidatzea bezala\" zen. 5. Ondorioz, Ferrarik berehala kaleratzen du pilotua, eta azken errepidean ezin du parte hartu.6 Bigarrenez kaleratu zuen fabrikako talde batek bere taldeari eta autoari egindako kritika publikoagatik, 1983ko amaieran Renaultetik kaleratu ondoren.\nWilliams Renault.\n1993an Renaultek Prost erreskatatu zuen eta Williams auto bikainean sartu zuen, Frantziako motorrak bultzatuta. Pese Sennaren lehen oposizio gogor bati gailendu zitzaion, Prostek 7 garaipen lortu zituen eta urteko sarituena izan zen 99 puntu lortuz eta bere laugarren eta azken titulua. Prostek Nigel Mansell txapelduna ordezkatu zuen, antza denez, bere taldekidea izateari uko egin ziona. Urte horretan Williamsek 0 zenbakia (Damon Hill) eta 2 zenbakia (Alain Prost) zituen. 0 zenbakia Mansell IndyCar Seriesera joan zelako izan zen, honek 1 zenbakia baitzuen."}
{"id": "48577", "revid": "69477", "url": "https://eu.wikipedia.org/wiki?curid=48577", "title": "Joana Albretekoa", "text": ""}
{"id": "48579", "revid": "119347", "url": "https://eu.wikipedia.org/wiki?curid=48579", "title": "Kubako historia", "text": "Kubako historia lehen gizakiak karibe itsasoko uharte handienera iritsi zirenean hasten da. Bertako historia jatorrizko Taino herria, Espainiar Inperioaren garaia, Afrikatik ekarritako esklaboak, Estatu Batuen eragina eta Iraultza ditu ardatz nagusi.\nEspainiar Inperioa.\nEspainiak XVI. mendean konkistatu zuen uhartea, Kristobal Kolonek 1492an deskubritu ostean. Espainiaren agintea 1898 arte iraun zuen, Parisko Ituna izenpetu zenean. Lau mendez hainbat hiri sortu zitusten espainiarrek Kuban, hala nola Santiago de Cuba (1514) eta Habana (1515). Baina bertako jatorrizko biztanleek, tainoek, garesti ordaindu zuten, ehun uretern buruan guztiz desagertu baitziren esklabotza eta europarren ekarritako gaixotasunak zirela-eta. Horregatik, lan-indar berria lortzeko esklabo afrikarrak erabiltzen hasi ziren, batez ere tabako, kafe eta azukre kanabera landaketak ustiatzeko. 1620an Kubak 550 tona azukre ekoitzi zituen. nahiz eta esklabotza debekatua egon, ez zen bertan behera utzi 1886ko azaroaren 7a arte.\nIndependentzia.\nIndependentzia lortzeko borrokak 1868an hasi ziren eta 1989ra arte iraun zuten, Espainia eta Estatu Batuen arteko gerra arte, alegia. \"Maine\" itsasontzi korazatu estatubatuarra lehertu zenean piztu zen gerra. AEBetako hedabideek presio handia egin zuten, leherketa espainiarrei leporatuz. Horrela, William McKinley presidenteak Espainiari gerra deklaratu eta armada bidali zuen uhartera, independentista kubatarrak laguntzeko asmoz. 1899ko urtarrilaren 1ean Espainiak Estatu Batuei eman zien lurraldea. Estatu Batuek uhartea okupatu zuten 1898-1902 artean eta, gero, 1905-1909 artean. Esku-sartzea zuzena 1934 arte iraun zuen. 1952an Fulgencio Batista militarrak estatu kolpe baten bidez herrialdeko agintari bilakatu zen bigarren aldiz, diktadura gogorra ezarriz.\nIraultza.\n1956an Fidel Castro legelariak armada matxinoaren buru bihurtu zen, Kubako Iraultza hasiz. 1959ko urtarrilaren 2an Fulgencio batista agintetik bota eta agintea hartu zuen. Estatu Batuetako gobernua izan zen erregimen berria onesten lehenengoa, baina harremanak laster eten ziren atzerritarren ondasunak konfiskatzean (horien artean \"United Fruit Co\" estatubatuarra). Horrela, 1961eko apirilaren 19an, Estatu Batuek lehorreratze saio bat egin zuten \"Bahia de Cochinos\" delakoan (baita ere \"Playa Gir\u00f3n\" izenez ezaguna), 1.400 iheslariz osatua, CIAk bildu, hezi eta ordainduak. Operazioa desegigo handia izan zen. hori dela eta, AEBk ez zuen inbasio saio gehiago egin, baina enbargo zorrotza ezarri zion uharteari, batez ere Kubako misilen krisiaren ostean.\nKuba iraultzailea eta Epe Berezia.\nUrteetan zehar Sobiet Batasunak laguntza politiko eta ekonomikoa eskaini zion (1990 arte 4.000 eta 6.000 milioi dolar artean inguru), Kuba harekin lerrokatua egoteko (Amerikako mugimendu iraultzaileak laguntzen, Afrikara tropak bidaltzen). Baina SESB desegin zenean zailtasun ekonomiko larriak jasan behar izan zituen.\nSESBen desegitearekin, horrela, Kubak bere hartu-eman ekonomiko ia guztiak galdu zituen bat-batean, inportazio nahiz esportazio nagusiak Sobietar Batasunarekin egiten baitzituen uharte karibetarrak, \"elkartruke sozialistaren\" ereduari jarraituz. Gainera, ez da ahaztu behar AEBek bultzatutako blokeo ekonomikoak bere horretan iraun zuela. Egoera horretan, Epe Berezia () izenekoa hasi zen Kuban. Biztanleriak herrialdearen gainbehera ekonomikoa pairatu zuen; eta, besteak beste, jatekoak murriztu ziren. Egoera latzaren adibide gisa, kubatarrek pisua galdu zuten, batez beste. Halaber, petrolio eskasia nabaria zen, eta baita tresnen edo erreminten gabezia ere.\n1990eko hamarkadaren erdialdetik aurrera, turismoa bultzatzen hasi zen erregimen kubatarra, krisi ekonomikotik ateratzeko bide bakar gisa ikusten baitzen. Horrek nolabaiteko hobekuntza ekonomikoa eraman zuen irlara, batez ere turismoarekin hartu-emanak zituzten kubatarren egoera ekonomikoa hobetuz. Horrek, aldi berean, desberdintasun ekonomikoak bultzatu zituen Kubako gizartean, turistekin hartu-emanak (edo atzerrian senideak) zituztenak egoera \"hobearen\" eta biztanleriaren gainontzeko zatiaren artean.\nLatinoamerikaren bira ezkertiarra eta Gobernu aldaketa.\nEgoera horretan, hala ere, Kubako Alderdi Komunistak agintea mantendu zuen. Zentzu horretan, 2000 urtetik aurrera Latinoamerikan nagusitzen joan ziren gobernu ezkertiarrak (Hugo Chavez Venezuelan, Evo Morales Bolivian, Daniel Ortega Nikaraguan, etab.) Kubako gobernuarentzat lagungarri izan ziren. Gobernu horien artean ALBA (Ameriketarako Alternatiba Bolivartarra) izeneko akordio estrategikoa ipini zuten abian, Kubako egoera ekonomikoa hobetuz.\nTestuinguru horretan, 2006ko abuztuaren 1ean Fidel Castro presidenteak erregimeneko bigarren eta bere anaia Raul Castrori laga zion agintea, behin behinean, osasun arazoak zirela medio. 2008ko otsailaren 18an Fidelek presidente izateari uko egiten ziola jakinarazi zuen, eta hilaren 24an Kubako Herri Boterearen Asanblea Nazioanalak (herrialdeko parlamentuak) Raul Castro aukeratu zuen herrialdeko estatuburu gisa.\n2014ko abenduaren 17an, AEBek eta Kubak harremanak normaltzeko hitzarmena egin zuten eta horrela bost hamarkadako bahimendua kentzeko neurriak hartzeko asmoa adierazi zuen Barack Obamak. AEBk eta Kubak harreman diplomatikoak berriz hasiko zituztela esan zuen Castrok, baina azpimarratu zuen blokeoak indarrean zegoela eta berau ertan behera uzteko esan zion Obamari."}
{"id": "48591", "revid": "499", "url": "https://eu.wikipedia.org/wiki?curid=48591", "title": "Enrique Haroldo Gorriaran", "text": ""}
{"id": "48593", "revid": "336", "url": "https://eu.wikipedia.org/wiki?curid=48593", "title": "2007ko Frantziako Hauteskunde Legegileak", "text": "2007ko Frantziako hauteskunde legegileak maiatzaren 10 eta 17an izan ziren. Hauteskunde hauetan Frantziarrak 7639 hautagaietik 577 ordezkari aukeratu zituzten.\nBozkaketa sistema.\nLehenengo itzulian hautesbarruti batean hautagai batek botoen %50 lortzen badu (eta botoemaile erregistratuen guztien %25 gutxienez) ez da bigarren itzulia egiten hautesbarruti horretan. Bigarren itzulia egiten bada botoen %12,5 jaso zuten guztiak parte hartzen dute, gutxienez bi hautagaiekin. Bigarren itzulian gehiengo soila lortuz ordezkaria bilakatzen da hautagaia."}
{"id": "48596", "revid": "6327", "url": "https://eu.wikipedia.org/wiki?curid=48596", "title": "Sengoku aro", "text": ""}
{"id": "48597", "revid": "57185", "url": "https://eu.wikipedia.org/wiki?curid=48597", "title": "Psikoanalisi", "text": "Psikoanalisia Sigmund Freuden lanetan oinarritutako psikologia teoriak eta metodoak dira. Psikoterapia metodo izanik, psikoanalisiak pazientearen adimen-prozesuko osagai inkontzienteen arteko harremanak bilatzen ditu.\nOinarriak.\nFreudek ikusi zuen kontzientzia gizakiaren buruaren zati bat dela. Eta planteatu zuen honako banaketa hau: Kontzientea (pentsamenduak eta pertzepzioak ulertzea eta nabaritzea); prekontzientea (pentsamendu, oroipen eta ikaskuntza ez kontzienteak osatzen dute eta hauetara iristeko atentzio berezia beharrezko da); inkontzientea (kontzientziari ihes egin dioten berezko desio erreprimituak).\nGainera, eraikuntza psikikoan hiru elementu bereiztu zituen:\nPertsonalitatearen garapena.\nFreud psikoanalistak esan zuen pertsonalitatea haurtzaroaren etapa ezberdinetan garatzen doala, funtzio biologikoak oinarri moduan dituztenak. Fase hauetan ematen diren ekintzak erabakigarriak izan daitezke gizakiaren pertsonalitatearen garapenean. Hona hemen Freud-en estadio psikosexualak:"}
{"id": "48598", "revid": "336", "url": "https://eu.wikipedia.org/wiki?curid=48598", "title": "2007ko Belgikako Hauteskunde Orokorrak", "text": "2007ko Belgikako hauteskunde orokorrak ekainaren 10ean izan ziren. Hauteskunde hauetan bi kamera, senatua eta ordezkarien kamera, berritzen zen. Senatuak 40 eserleku dauzka, 25 Flandriera hitz egiten den lurraldentzat eta 15 frantsesa hitz egiten dutenetzat. Ordezkarien kamera 150 eserleku dauzka 11 zirkunskripzioetarako. Belgikako hauteskundeetan 18 urte edo gehiago duten belgikar guztiak botoa eman behar dute, ez botatzeak isuna dakar. Errepresentazio izateko alderdiak botoen %5aren muga gainditu behar dute."}
{"id": "48600", "revid": "96586", "url": "https://eu.wikipedia.org/wiki?curid=48600", "title": "Judit Mariezkurrena", "text": "Judit Mariezkurrena (Donostia, Gipuzkoa, 1978ko urriaren 9a - ) euskal aktorea da."}
{"id": "48601", "revid": "96586", "url": "https://eu.wikipedia.org/wiki?curid=48601", "title": "Edurne Azuara", "text": "Edurne Azuara (Bergara, Gipuzkoa, 1977ko maiatzaren 25a - ) euskal aktorea da."}
{"id": "48605", "revid": "1545", "url": "https://eu.wikipedia.org/wiki?curid=48605", "title": "Familiako medikuntza", "text": "Familiako medikuntza, lehen mailako medikuntza edo medikuntza orokorra gaur egun espezialitate medikoa da, esparru zabalaz arduratzen dena. Osasun-zentro edo anbulatorioetan burututa, jardun hau lehenengo urratsa da prozesu medikoan gaixo batentzat. Hirugarren maila ospitaleak eta arreta espezializatua izango ziren.\nFamiliako edo etxeko medikuek \"oheburuko mediku\" izena ere hartu dute tradizionalki."}
{"id": "48608", "revid": "27333", "url": "https://eu.wikipedia.org/wiki?curid=48608", "title": "MAC", "text": ""}
{"id": "48609", "revid": "1519", "url": "https://eu.wikipedia.org/wiki?curid=48609", "title": "Mac", "text": ""}
{"id": "48610", "revid": "336", "url": "https://eu.wikipedia.org/wiki?curid=48610", "title": "Aloria", "text": "Aloria Arabako herria da, Amurrioko udalerrikoa baina 1976 arte Arrastaria Haranak osatzen zuen udalerrikoa.\nDemografia eta biztanleria.\nBiztanleriaren beherakada nabarmena jasan du herriak: 1786an 85 biztanle zituen, baina 200 urte ondoren, 1986an, alegia, 37 baino ez. 2007ko urtarrilaren 1eko erroldaren arabera, auzoak 24 biztanle ditu.\nGarraioa.\nEskualdeko Garraioa sareak linea bat ditu herrian:\nOndasun nabarmenak.\nSan Joan Bataiatzailearen elizak aldare churriguerescoa du eta kanai-hormak hiru kanpai ditu."}
{"id": "48618", "revid": "237", "url": "https://eu.wikipedia.org/wiki?curid=48618", "title": "Suezeko kanala", "text": ""}
{"id": "48620", "revid": "142791", "url": "https://eu.wikipedia.org/wiki?curid=48620", "title": "Mozambike", "text": "Mozambike (\"Rep\u00fablica de Mo\u00e7ambique\" portugesez) Afrikako hego-ekialdeko estatu bat da, Indiar ozeanoaren kostaldean kokatutakoa. Munduko herrialderik txiroenen artean dugu rankinean, garapen indize oso baxu, desberdintasun maila handi eta bizi itxaropen baxuekin. Hala ere, 2001etik Mozambikeko urteko hazkunde ekonomiko tasak munduko altuenen artean ditugu.\n25 milioi biztanle inguru ditu 2014ko estimazioaren arabera. Hiri nagusiak Maputo hiriburua (\"Louren\u00e7o Marques\" independentzia baino lehen; 1.178.116 biztanle 2007an), Matola (671.556), Beira (431.583), Nampula (388.526) eta Chimoio (256.992) dira, 250.000 biztanleko marra gainditzen dituztenak.\nCommonwealth, Afrikar Batasuna eta Lusofonia erakundeen kideak dira, besteak beste.\nGeografia.\nMugak.\nMugakideak ondokoak dira: Indiako ozeanoa ekialdean, Tanzania iparraldean, Malawi eta Zambia ipar-mendebaldean, Zimbabwe mendebaldean eta Swazilandia eta Hegoafrika hego-mendebaldean.\nOrografia eta hidrografia.\nZambezi ibaiak Mozambike ipar-mendebaldetik hego-ekialdera igarotzen du, eta bi alde nagusi bereizten ditu lurraldean: iparraldeko lur garaiak eta hegoaldeko lur behereak. Zambezitik iparralderako lurraldean, itsasbazterra meharra da, erdialdea eta iparraldea goi-lautada bat da, gehienez ere 600 m garai eta ibar sakonek hautsia dena, eta mendebaldea menditsua da (2.000 m inguruko mendiak).\nZambezitik hegoalderako lurraldean, berriz, itsasbazterra oso zabala da, zelaia edo muinoduna eta hareatsua, eta lurraldearen ia zabalera osoa hartzen du hegoaldeko muturrean; mendebaldeko muga inguruan, ordea, Gorongosako mendietan, Mozambikeko mendirik garaienak daude (Binga mendia, 2.436 m). Zambezi ibaiaz gainera, Mozambikeko beste ibai nagusiak, iparraldetik hegoaldera, Rovuma, Lurio, Ligonha, Save eta Limpopo dira.\nKlima eta landaredia.\nMozambikeko klima tropikala da, hego-ekialdeko haize hezearen eragina duena, eta urria-martxoa bitartean euri-sasoia eta apirila-urria bitartean sasoi lehorra dituena. Tenperaturari dagokionez, lur behereetan 26-30\u00a0\u00b0C izaten urtarrilean eta 15-20\u00a0\u00b0C uztailean; lur garaietan, berriz, 22-25\u00a0\u00b0C urtarrilean eta 11-15\u00a0\u00b0C uztailean. Askoz euri gehiago egiten du iparraldean hegoaldean baino. Landarediari dagokionez, lur garaietan, ipar-mendebaldean batez ere, baso tropikala da nagusi; lur behereetan, berriz, sabana eta estepa tartekatzen dira; itsasaldean kokondoak eta mangladiak daude, Zambezi ibaiaren deltan batez ere.\nBanaketa administratiboa.\nMozambike hamar probintziatan eta probintzia-maila duen hiriburu (\"cidade\") batean banatzen da. Probintziak 129 barrutitan banatzen dira eta haiek, era berean, \"Postos Administrativos\" direlakotan eta herritan (\"Localidades\"). 1998tik aurrera, gainera, 33 udalerri (\"Municipios\") sortu dira bertan.\nHistoria.\nK. o. I. eta IV. mendeen artean, bantu hizkuntzaz mintzatzen ziren herriek mendebaldetik eta iparraldetik, Zambezi ibaiaren haranean zehar, lautadara eta kostaldera migratu zuten. Herri horiek nekazaritza eta burdingintza ezagutzen zituzten.\nPortugesen kolonizazioa.\nPortugalgo esploratzaileak 1498an Mozambikera lehen aldiz iritsi orduko, mendeetakoa zen arabiarrek gobernatutako salerosketa, batik bat esklabotzarena, kostaldean eta ondoko uharteetan. 1500 ingurutik aurrera, portugaldar merkataritza-guneak eta gotorlekuak ohikoak bilakatu ziren ekialderako bide berriak bultzaturik. Geroago, merkatariak eta esploratzaileak barnealdera sartu ziren urre eta esklabo bila. Portugalen botereak gora egin arren, bertan ez zen asko nabari, kolonoek autonomia handia baitzuten. Ondorioz, Lisboarako ez zen oso gune interesgarria inbertsioak egiteko, Indiako eta Ekialde Urruneko zein Brasilgo salerosketek etekin askoz handiagoak baitzekartzaten.\nXX. mendearen hasieran, Portugalek Mozambikeko administrazioa konpainia pribatu handienen eskuetan utzi zuen; adibidez, \"Mozambique Company\", \"Zambezi Company\" edo \"Niassa Company\", denak Ingalaterrak sustatuak eta kontrolatuak hein handi batean. Konpainiek burdinbideak luzatu zituzten aldameneko herrialdeetara, eta Erresuma Batuko kolonietako zein Hegoafrikako meatzetarako langile merkeak (eta askotan bortxatuak) ere hornitzen zituzten. Oro har, metropoliko politikak Portugalgo etorkinen alde egiten zuenez, jatorrizko herritarren integrazioaren, azpiegitura ekonomikoaren edo populazioaren heziketaren gainean arreta txikia ezarri zen.\nBurujabetzara bidean.\nBigarren Mundu Gerraren ondoren, Europako estatu gehienek, nola edo hala, koloniei independentzia edo autonomia eman zieten; Portugalek, berriz, tinko adierazten zuen Mozambike eta itsasoaz haragoko gainerako lurraldeak aberriaren probintzia arruntak baino ez zirela.\nMozambiken, independentziaren aldeko nahia areagotuta, 1962an, kolonialismoaren aurkako zenbait mugimendu batu ziren eta Mozambike Askatzeko Frontea (FRELIMO) osatu zuten. Hark, 1964ko irailean, Portugalgo gobernu kolonialaren kontrako kanpaina abian jarri zuen. Nolanahi ere, Portugalek 400 urtez baino gehiagoz menderatu zuen herrialdea, eta herritar guztiek ez zuten independentzia nahi, eta are gutxiagok aldaketa iraultza armatuaren bidez gertatzea. FRELIMOk, hasieran, \"askatutako\" zonak ezarri zituen iparraldean, eta mugimenduaren indarra hazi zen hurrengo urteetan. 1969rako, Mozambikeko heren bat, batez ere iparraldean eta erdialdean, bere menpean zeukan FRELIMOk.\nEstatu independentea eta gerra zibila.\nPortugalen bertan diktadura sozialismoaren ildoko estatu-kolpe batek bertan behera utzi ondoren, gobernu berriak koloniei independentzia eman zien. Mozambike independente 1975eko ekainaren 25ean bihurtu zen ofizialki. Horren ostean, FRELIMOk alderdi bakarreko gobernua ezarri zuen, Sobietar Batasunaren aldekoa. Gainera, eskola erlijiosoak eta tribuko nagusien boterea desagerrarazi zituen.\nMozambikeko gobernu berriak, halaber, Hegoafrikako (ANC) eta Zimbabweko (ZANU) askapen-mugimenduei babesa eman zien. Aldi berean, Rhodesiako zein Hegoafrikako (garai horretan oraindik ere apartheid legedia indarrean zegoela) gobernuek Mozambikeko boterearen aurkako mugimendu matxino armatua sustatu zuten, Mozambikeko Erresistentzia Nazional (RENAMO) izenekoa. Horrenbestez, Mozambikeko independentziaren lehendabiziko hamarkada gerra zibilak, aldameneko zuriek gobernatutako herrialdeen sabotajeak eta krisialdi ekonomikoak markatu zuten. Mozambikeko gobernuak, azpiegitura ahulari aurre egin nahian, industria pribatuak nazionalizatu zituen. Urte horietan, jatorri portugaldarreko mozambiketarrek alde egin zuten era masiboan.\nNolanahi ere, gerra zibilean zehar, gobernuak ezin izan zuen hirietatik kanpoko lurraldeetan benetako administrazio eraginkorra garatu. Jotzen da borrokan milioi bat mozambiketar hil zirela, 1,7 milioi aldameneko estatuetan errefuxiatu ziren, eta beste hainbat milioi barnean mugiarazi zituzten.\n1986ko urriaren 19an, Samora Machel herrialdeko presidentea hegazkinistripuan hil zen. Hegazkina bidetik ateratzeko, Hegoafrikak eskua sartu zuela salatu zuen Sobietar Batasunak. Edonola ere, Joaquim Chissano ondorengoak RENAMOrekiko bake-negoziazioak hasi zituen. 1990ean, konstituzio berria indarrean jarri zen eta horrek alderdi anitzeko sistema, merkatuan oinarritutako ekonomia eta hauteskunde askeak ekarri zituen. Gerra zibila 1992ko urrian amaitu zen.\n2004ko lehendakaritza eta legebiltzarrerako hauteskundeetan, FRELIMO alderdiko Armando Guebuza hautagaiak zen irabazi zuen. 2005ean hartu zuen kargua, baina oposizioak iruzur-salaketa egin zuen eta nazioarteko behatzaileek sostengua eman zioten, gardentasun faltagatik.\n2014ko abuztuaren 25ean, urriko hauteskundeetara bitartean su-etenera deitu zuten Mozambikeko Gobernuak eta Renamo Mozambikeko Erresistentzia Nazionalak. Bi aldeek aurreko astean hitzartu zuten bake akordioa; berez, 1992tik indarrean zegoen su-etena, baina 2013ko urrian armadaren eraso batek hautsi zuen. Besteak beste, Renamoko militanteek politikan jarduteko bideak ere zehazten zituen itunak. Irailaren 5ean, bi urteko gatazkaren ondoren, Armando Guebuza Mozambikeko presidenteak eta Afonso Dhlakama oposizioko buruak bakea sinatu zuten. Frelimo alderdikoa zen Guebuza, eta Renamokoa, berriz, Dhlakama. Bi alderdiak hamabost urteko gerra zibil batean borrokatu ziren elkarren aurka \u2014milioi inguru lagun hil ziren\u2014. 1992an bukatu zen gerra, baina 2012an borrokak berriz piztu, eta Dhlakamak Gorongosako Parke Naturalera jo zuen ihesi. 1975ean independentzia lortu zuenetik, Mozambiken beti Frelimo fronteak agindu zuen. Urriaren 14an presidente berria aukeratzeko bozak egin ziren, eta, lehen aldiz, beste bi indar ageri ziren Frelimori itzal egiteko moduan. Renamok irailean gobernuarekin bake akordio bat sinatu izanari etekina atera nahi zion; baina MDM mugimendu berria alderdi bitasuna hausteko moduan zegoen.\nIntsurgentzia islamikoa.\n2017. urteko urritik, iparraldeko Cabo Delgado probintzian, Estatu Islamikoa deritzon mugimenduarekin lotura duen mugimendu islamista armatu bat erasoak egiten ari da, ISIS-Mozambique izenarekin ezagutzen dena. Gas naturalen erreserbak dituen eskualdea eta Gobernuak gogor ekin du islamisten aurka, baina ez du gatazka kontrolatu. 2021 bitartean 3.100 hildako eragin ditu gatazka honek Armed Conflict Location &amp; Event Data Project (ACLED) erakundearen arabera. Era berean, barne errefuxiatuen jendetza mugimendu handia eragin du gatazkak, 500.000 lagunek utzi izan behar dituzte beren etxe eta herriak.\nDemografia.\nEtniak.\nMakuak % 47,8; tsongak % 23,3; malawiarrak % 12; xonak % 11,3; yaoak % 3,8; swahiliak % 0,8; makondeak % 0,6; portugesak % 0,2; besteak % 0,7. Erlijioa: animistak % 47,8; katolikoak % 23,8; musulmanak % 17,8; besteak % 0,3.\nZambeze ibaitik iparraldera bizi diren etnien artean, makuak eta yaoak ditugu eta bertatik hegoaldera bizi direnen artean, tsongak eta shonak. Portugaldar gehienek (250.000 inguru) alde egin zuten Mozambikek 1975ean burujabetasuna erdietsi zuenean. Hegoaldeko eta erdialdeko itsasaldean bizi da jende gehiena.\nOsasuna.\nMozambikeko osasun-egoera txarra da. Gaur egun, HIESa da arazo gehien sortzen ari den gaixotasuna, biztanleen % 12 baitaude kutsatuta, estimazioen arabera; baina malaria, hepatitisa eta elikadura-urritasuna ere kezkatzekoak dira. Jaiotza- eta heriotza-tasak oso handiak dira. Umeen artean, 100 hiltzen ziren 1.000 jaiotakoetatik 2005ean. Amen artean, 550 hiltzen ziren 100.000 jaiotzetatik 2010ean. 2009an 5.5 ume batez beste zeukan ama bakoitzak.\n2014an 52.6 urtekoa zen bizi-itxaropena.\nEkonomia.\nMozambike Afrikako herrialde pobreenetako bat da, eta biztanleriaren parte handi bat pobretasun-mailatik behera bizi da. 1990eko hamarraldiaren hasieran, Mozambikeko ekonomia independentziaren aldeko borroketatik osatzen ari zen oraindik. Osatze-lan hori zaila izan zen oso, zenbait lehorte izan zirelako batetik, eta bestetik, gerra zibilak konpondu gabe jarraitzen zuelako. Lur sailak eta industriak, ordu arte atzerritarren esku, nazionalizatu egin ziren. Gerraren ondoren, ekonomia hazten hasi zen, gerrako errefuxiatuak itzuli eta erreforma ekonomikoek izandako arrakastari esker; 2000. urtean uholde handiak zirela-eta, mantsotu egin zen hazkundea, baina gorako bidean ari da, oro har. Hala eta guztiz ere, ekonomiak aurrera egiteko eragozpen handiak dira lehorteak eta uholdeak, tirabira politiko eta sozialak, segurtasunik eza eta ustelkeria. Zor publikoari dagokionez, Mozambike zor handienetakoa duen herrialdeetako bat da Afrikan.\nMozambikeko ekonomia-jarduera nagusia nekazaritza da. Mozambikeko lan-indarraren % 75 nekazaritzan aritzen da, baina herrialdearen % 12 besterik ezin da landu. Lursail handietan kotoia, tea, azukre-kanabera, kokoa, kakahuetea, mandioka eta akaiu intxaurrak lantzen dira esportatzeko. Bertarako lantzen dira, berriz, artoa, arroza, artatxikia eta basartoa. Nekazaritza lehorteen eta uholdeen mende dago, eta ez ditu biztanleen oinarrizko beharrak asetzen; hori dela eta, behar-beharrezkoa du Mozambikek atzerriko laguntza.\nHizkuntza ofizialak.\nMozambikeko biztanle gehienak bantu familiako hizkuntzaz mintzatzen dira, baina portugesa da mintzaira ofiziala. Swahili, makua, sena, ndau eta shangaan ofizialak ez diren hizkuntza nagusiak dira. Itsasaldean swahilia erabiltzen da eta hizkuntza ofiziala, portugesa, hirietan hitz egiten da batez ere."}
{"id": "48622", "revid": "90799", "url": "https://eu.wikipedia.org/wiki?curid=48622", "title": "Gas", "text": "Gasa materiaren lau egoera nagusietako bat da. Ez dauka forma eta bolumen definiturik, eta libreki higitzen diren atomo edo molekulez osatua dago. Materiaren egoera solidoarekin eta likidoarekin alderatura, gasak dentsitate eta likatasun txikiagoa dauka. Gas baten bolumena aldatu egiten da tenperatura edo presioa aldatzean, gas idealen legeak dioen bezala. Gasen beste ezaugarri nabarmen bat abiadura handiz hedatzeko gaitasuna da, edozein edukiontziren espazioa uniformeki bete arte.\nGas bat osatzen duten molekulek ia ez dituzte elkarrengana erakartzen, eta, beraz, hutsean mugitzen dira abiadura handian eta elkarrengandik oso bereizita, propietateak honela azalduz:\nLurrunek eta plasmak propietateak partekatzen dituzte gasekin, eta nahaste homogeneoak sor ditzakete, adibidez, ur- eta aire-lurruna; oro har, gas-gorputz, gas-egoera edo gas-fase gisa ezagutzen dira.\nOinarrizko gasak.\nBaldintza estandarretan egonkorrak diren gas molekular diatomiko homonuklearrak diren elementu kimiko bakarrak hidrogenoa (H2), nitrogenoa (N2), oxigenoa (O2) eta bi halogeno dira: fluorra (F2) eta kloroa (Cl2). Gas noble monatomikoekin \u2014helioarekin (He), neonarekin (Ne), argonarekin (Ar), kriptona (Kr), xenonarekin (Xe) eta radonarekin (Rn)\u2014 elkartzen direnean, \"oinarrizko gas\" esaten zaie gas horiei.\nIzena.\n\"Gas\" hitza neologismoa da, Jan Baptist van Helmont kimikari flandriarrak proposatua XVII. mendean, grezierazko \"chaos\" (kaos) hitzaren nederlanderako ahoskatzearen idazkera fonetiko gisa. Euskaraz beste neologismo bat ere sortu zen XX. mendean, \"laspel\", baina gaur egun ez da ia erabiltzen.\nHistoria.\n1648an, Jan Baptista van Helmont kimikariak, kimika pneumatikoaren aitatzat hartzen denak, gas hitza sortu zuen (denbora batez \"egoera aeriformea\" ere erabili zen), grezierazko kaos (nahasketa) hitzetik abiatuta, anhidrido karbonikoaren ezaugarriak definitzeko. Izendapen hori, gero, gas-gorputz guztietara hedatu zen, fluido elastikoak, fluido konprimagarriak edo aireak ere deituak, eta materiaren egoeretako bat izendatzeko erabiltzen da.\nGasek solidoen eta likidoen aldean duten ezaugarri nagusia da ezin direla ikusi eta ukitu, baina, haiek bezala, atomoz eta molekulez konposatuak daude.\nGasaren izaeraren zioa molekuletan dago, bata bestearengandik oso bereizita eta ausazko mugimenduekin. Materiaren beste bi egoerekin gertatzen den bezala, gasa ere likido bihur daiteke tenperatura oso baxuak jasaten baditu. Prozesu horri kondentsazioa esaten zaio lurrunen kasuan, eta likuefakzioa gas perfektuen kasuan.\nGas gehienek, kondentsazioa lortzeko, tenperatura oso baxuak behar dituzte. Adibidez, oxigenoaren kasuan, behar den tenperatura -183 \u00b0C-koa da.\nGasen lehen legeak XVII. mendearen amaieratik garatu ziren, zientzialariak konturatzen hasi zirenean gas lagin baten presio, bolumen eta tenperaturaren arteko erlazioetan, sistema itxi batean, gas guztientzat baliagarria izango zen formula bat lor zitekeela. Horiek antzera jokatzen dute baldintza ugaritan, molekulak elkarrengandik aldenduago daudelako, eta, gaur egun, gas ideal baten egoera ekuazioa teoria zinetikotik dator. Orain, gasen lehengo legeak gas idealaren ekuazioaren kasu berezitzat hartzen dira, konstante mantendutako aldagai batekin edo gehiagorekin.\nEnpirikoki, tenperaturaren, presioaren eta bolumenaren arteko erlazio proportzionalak ikusten dira, gas idealen legea eragiten dutenak eta \u00c9mile Clapeyronek, 1834an, lehen aldiz ondorioztatua.\nEzaugarri fisikoak.\nGasa osatzen duten atomoak edo molekulak modu independentean mugitzen dira (solido edo likido batekoak baino modu askeagoan), haiek batera mantenduko dituen edo sakabanatuko dituen indarrik gabe. Partikulen arteko elkarrekintza bakarrak talka bakan eta ausazkoak dira; bakoitza ausazko norabidean eta abiadura handian higitzen da. Abiadura tenperaturaren araberakoa da eta Maxwell-Boltzmann banaketaren bidez definitzen da. Beraz, gas fasea egoera guztiz kaotikoa da.\nGas baten egoera termodinamikoak hiru propietate dauzka: bolumena, tenperatura eta presioa. Aldagai hauen arteko erlazioa gas idealen funtsezko legearen bidez azaltzen da: gas ideal baten presioa bere tenperaturarekiko eta molekula-kopuruarekiko proportzionala eta bere bolumenarekiko alderantziz proportzionala da.\nLikidoak eta plasmak bezala, gasak ere fluido isurkor eta askeak dira. Higitu ondoren, ez dira beren jatorrizko konfiguraziora itzultzen. Likidoek ez bezala, huts-ingurune batean gordetako gas askeek ez dute bolumen finkorik betetzen; horren ordez, espazio osoa bete arte hedatzen dira. Kontuan izan behar da baldintza hau soilik gertatzen dela huts-inguruneetan. Esaterako, aire zabalean karbono dioxidoa isurtzen bada, gasa ez da hedatuko eta lurrera eroriko da, airea dentsoagoa delako.\nGasen portaera makroskopikoa.\nGas bat behatzean, ohikoa da erreferentzia-marko bat edo luzera-eskala bat zehaztea. Luzera handiagoko eskala gasaren ikuspuntu makroskopiko edo global bati dagokio. Alde horrek (bolumena) gas-partikulen lagin handi bat edukitzeko adinako tamaina izan behar du. Lagin-tamaina horren ondoriozko estatistika-analisiak aldean dauden gas-partikula guztien \"batez besteko\" portaera sortzen du (hau da: abiadura, tenperatura edo presioa). Aitzitik, luzera txikiagoko eskala ikuspuntu mikroskopiko bati edo partikulen ikuspuntu bati dagokio.\nMakroskopikoki, gasaren ezaugarriak gasaren partikulen (abiadura, presioa edo tenperatura) edo ingurunearen (bolumena) arabera neurtzen dira. Adibidez, Robert Boylek kimika pneumatikoa ikasi zuen bere ikasketa-ibilbidearen zati txiki batean. Bere esperimentuetako batek presioaren propietate makroskopikoak eta gas baten bolumena erlazionatu zituen. Bere esperimentuan, J hodi-manometro bat erabili zuen, J hizkiaren formako saiakuntza-hodi bat dirudiena. Boylek gas inerte bat harrapatu zuen saiakuntza-hodiaren mutur itxian merkurio-zutabe batekin, eta horrek partikula-kopurua eta tenperatura konstanteak izatea eragiten du. Gasaren presioa handitzen zenean, harrapatutako gasaren bolumena murriztu egiten zela ikusi zuen zutabeari merkurio gehiago gehitzean (horri, alderantzizko erlazioa esaten zaio). Gainera, Boylek behaketa bakoitzaren presioa eta bolumena biderkatu zituenean, produktua konstantea izan zen. Harreman hori mantendu zen Boylek behatutako gas bakoitzerako, eta horrek (PV=k) legera eraman zuen, arlo horretan berak egindako lanaren omenez izendatua.\nTresna matematiko asko daude gasen propietateak aztertzeko. Gasak muturreko baldintzen mende dauden heinean, tresna horiek konplexuagoak bihurtzen dira: fluxu ez likatsurako Eulerren ekuazioetatik hasi eta efektu likatsuak erabat azaltzen dituzten Navier-Stokesen ekuazioetaraino. Ekuazio horiek kasuan kasuko gas-sistemaren baldintzetara egokitzen dira. Boyleren laborategiko taldeak algebra erabiltzea ahalbidetu zuen bere emaitza analitikoak lortzeko. Emaitzak, gasak aztertzen ari zelako presio nahiko baxuko egoeretan, posible izan ziren modu \"ezin hobean\" jokatzen zutelako. Erlazio ideal horiek erabiltzen diren materialetan, hainbat hegaldi-baldintzatarako segurtasun-kalkuluei aplikatzen zaizkie. Gaur egun erabiltzen den goi teknologiako ekipoa ingurune operatibo exotikoenak segurtasunez esploratzen laguntzeko diseinatu zen, non gasek jada ez duten modu \"ezin hobean\" jokatzen. Matematika aurreratu horrek estatistikak eta aldagai anitzeko kalkulua barne hartzen ditu, eta aukera ematen du egoera dinamiko konplexuak konpontzeko, hala nola ibilgailu espazialak berriz sartzea. Adibidez, irudian agertzen den espazio-anezkaren birsarreraren analisia karga baldintza horren behean materialaren propietateak egokiak direla bermatzeko. Hegaldi-erregimen horretan, gasak jada ez du modu ezin hobean jokatzen.\nGasen legeak.\nLege askok aztertzen dute gasen presioa, bolumena eta tenperatura arteko erlazioa.\nBoyle-Mariotteren legea.\nBoyle-Mariotteren legea gas idealen legeetako bat da, prozesu isotermoa aztertzen duena hain zuzen ere. Robert Boylek Oxforden (1664) eta Edme Mariottek Parisen (1676), bakoitzak bere aldetik, aurkituriko legea da.\nLegeak dioenez, \"gas baten sartu-irtenik gabe gasaren tenperatura konstante mantentzen bada gas honen gaineko presioa eta gasaren bolumena alderantziz proportzionalak dira\". Hau da:\nformula_1\nIkurrak:\nBoyleren saiakuntza.\nHau da Boylek egin zuen esperimentua. Tenperatura konstante mantenduz, presioa handitu ahala bolumena jeisten zela ikusi zuen, baina, beti ere, bien arteko biderkaketa konstante mantentzen zen. Horretarako, ontzi batean, gasa sartu zuten, eta, goiko aldean, enbolo batekin hermetikoki itxi. Enboloan pisua jarriz, hura jeitsi eta bolumena txikitzen zenean, ontzi barruko gasaren presioa igo egiten zen; aldiz, enboloa jasoz, presioa txikitu egiten zen bolumena handitzean.\nAzalpena.\nBolumena txikitzerakoan, gas molekulek toki gutxiago dute mugitzeko, eta maizago jotzen dituzte ontziaren hormak. Aldiz, bolumena handitzerakoan, molekulek toki gehiago dute, eta hormen kontrako talkak gutxiagotu egiten dira.\nCharlesen legea.\nCharlesen legea Jacques Charles fisikari frantziarrak 1787an azaldutako legea da, baina ez zen ezagutarazi 1802 arte, Gay-Lussacek beronen berri eman zuen arte. John Dalton kimikari ingelesak, bere aldetik, lege bera lortu zuen 1801ean (oraindik, Charlesen legea publikatu gabe zegoen), baina Charlesek, lehenago aurkitzeaz gain, askoz hobeto dokumentatua zuenez beronen izena darama legeak..\nLegea.\nLegeak dioenez, gas baten sartu-irtenik gabe gasaren presioa konstante mantentzen bada, gas horren bolumena eta gasaren tenperatura zuzenki proportzionalak dira. Hau da:\nIkurrak:\nSaiakuntza.\nCharlesek, ontzi batean, gas bat sartu zuen goian enbolo batek hermetikoki ontzia ixten zuelarik. Orduan, ontzia berotzerakoan enboloa igo egiten zela (bolumena handitzearen ondorioz) ikusi zuen, eta berriz hozten uzterakoan enboloa jeisti egiten zela.\nAzalpena.\nGasa berotzerakoan, gasaren molekulek abiadura handiagotzen dute, eta hormen kontrako talkak ugaritzen dira ontziaren berneko presioa handituz. Enboloak gora jotzen du presio atmosferikoarekin berdintzen den arte.\nGay-Lussacen legea.\nGay-Lussacen legea Louis Joseph Gay-Lussac kimikari frantziarrak 1805ean azaldutako legea da. Gas idealen legeetako bat da.:\nLegea.\nLegeak dioenez, gas baten sartu-irtenik gabe gasaren bolumena konstante mantentzen bada, gas horren presioa eta gasaren tenperatura zuzenki proportzionalak dira. Hau da:\nIkurrak:\nSaiakuntza.\nGay-Lussacek gas bat sartu zuen ontzi itxi batean. Ontziaren azpian, pizgailua jarriz gasa berotu, eta ontziaren hormen kontrako presioa handitu zela ikusi zuen. Bero iturria itzaltzerakoan, presioa jeisten joan zen hasierako egoerara iritsi arte.\nAzalpena.\nGasaren molekulak berotzerakoan azkarrago mugitzen dira, eta, beraz, hormen aurka egiten dituzten talkak ugaritu egiten dira. Aldiz, tenperatura jeistean, molekulak moteldu egiten dira, eta hormen aurkako talkak, gutxitu.\nGasen lege orokorra.\nGasen lege orokorrak presio, tenperatura eta bolumen aldagaiekiko hauen portamoldea argitzen du. Honela, gas masa konstante batean, aldagai hauen arteko erlazioa hurrengo berdinketak ezartzen du:\nGas idealen legeak.\nGas idealen legeak gas idealek presio, bolumen eta tenperaturaren artean dituzten erlazioak azaltzen dituzten legeak dira.\nLegeak argitzen duenez, aldagai osagarrien doitze bat eragingo du hasierako egoera betako (1) gas batean aldagai baten magnitude bat aldatzean berdintasuna mantentzeko amaiera egoeran (2).\nTenperatura konstante mantentzen bada (T1=T2), posible da berau ekuaziotik kentzea. Beraz berdintasuna presio eta bolumen arteko aldaketen bidez mantentzen da.\nGas idealen ekuazioa.\n\u00c9mile Clapeyronek azaldu zuen lehenengo aldiz, 1834ean. Aurretik Boyle, Mariotte, Charles eta Gay-Lussacek eginiko lanak bateratu ostean lortu zuen ekuazioa sortzea. Ekuazioa honako hau da:\nIkurrak:\nLegeak argitzen duenez, aldagai osagarrien doitze bat eragingo du hasierako egoera betako (1) gas batean aldagai baten magnitude bat aldatzean berdintasuna mantentzeko amaiera egoeran (2).\nTenperatura konstante mantentzen bada (T1=T2), posible da berau ekuaziotik kentzea. Beraz berdintasuna presio eta bolumen arteko aldaketen bidez mantentzen da.\nDaltonen legea.\nDaltonen legeak gas nahasketa baten guztirako presioa gas bakoitzak bolumen osoa okupatuko balitz eragiten dituzten presioen batzea dela argitzen du.\nLege hau presio partzialen legea bezala ere ezagutzen da, gas batek X presioan batean duen presio partziala nahasketan dagoen gasen proportzioarekin zuzenki proportzionala baita.\nHau da, gas nahasketa batean osagai batek P presioan nahasketaren bolumenaren %20 betetzen badu, osagai horrek 0,2 Pko presio partzial bat du.\nHenry legea (gasen disoluzioa).\nHenry-ren legea: Disoluzio diluitu ideal batean, solutu baten lurrunaren presioa ematen digu. Disolbatzailearentzat Roult-en legea erabiltzen jarraitzen da: PA=xAP\u2217A\nGas bat likido batekin harremanetan ipintzean, gasaren molekulak (bere energia termodinamikoa -presio eta tenperatura- dela eta) gas-likido interfasean sartu, eta haren barnean banatzen dira. Egoera horri gasen disoluzioa esaten zaio, hau da, gas-likido disoluzio baten eraketa. Gas bat fase likidoan disolbaturik dagoenean, gasaren kontzentrazioari, (c) esaten zaio fase gaseosoan dagoenean eta presio partzialarentzako (p) erabiltzen den bitartean. Bada, Henry-ren legeak, bi adierazpen erlazionatzeko, Henryren konstantea erabiltzen du, horrela desio den presioa kalkulatzea ahalbidetuz.\nHorretarako, disolbatzaile bat eta solutuak dituen disoluzio diluitu ideal bat dagoenean, solutuek gas fasean eragiten duen presioa kalkulatzen da.\n\u03bci,l(T,P)=\u03bci,v(T,P) (1)\n\u03bc0i,l(T,P)+RTlnxi=\u03bc0i,v(T)+RTlnPiP0 (2)\n\u03bc0i,l(T,P)\u2212\u03bc0i,v(T)RT=lnPixiP0 (3)\nP0e\u03bc0i,l(T,P)\u2212\u03bc0i,v(T)RTKH=Pixi (4)\nPi=KHxi (5)\nHenry legeak argitzen duenez, tenperatura jakin batean eta saturazioa egoeran, likido batean disolbatzen den gas kopurua gasak likidoaren azalean eragiten duen presioarekiko zuzenki proportzionala da.\nHenry legean izendatzen duen saturazio kontzeptuak gasaren presioren (gas egoeran) eta bere tentsioaren (likido egoeran) dagoen orekaz ari da. Presioa tentsioa baino handiago denean, azpisaturazio egoera esaten zaio; berdinak direnean, saturazio esaten zaio, eta presioa disolbaturiko gasaren tentsioa baino txikiagoa denean, supersaturazioa esaten zaio. Azpisaturazioan dagoen likido batek gas egoerako gasa disolbatuko du oreka (saturazio) iritsi arte. Supersaturazio egoeran, disolbaturiko gasa botako du oreka (saturazio) egoerara iritsi arte.\nGrahamen legea (gasen zabalkundea).\nBi gasen arteko zabalkunde fenomenoa. Lege horrek gasak nahasteko abiadura argitzen du. Oinarrian, tenperatura eta presio egoera beretan, bi gasen arteko zabalkundea gasen masa molarren erro karratuarekiko alderantziz proportzionala dela dio.\nnon:\nBeste era batera esanda, tenperatura eta presio berean, molekula \"arinak\" dituen gas baten zabalkunde abiadura molekula \"astunak\" dituena baino handiago da.\nFick legea (gasen zabalkundea).\nGas batek zuntz bat (edo ehun kapa bat) zeharkatzeko duen transferentzia tasa azaltzen du. Hura, ageriko superfiziearekiko eta bere bi egoeren arteko ezberdintasunarekiko, proportzionala da, eta, zuntz/ehunaren lodierarekiko, alderantziz proportzionala da. Zabalkunde abiadura, gainera, zabalkunde konstantearekiko (parte hartzen duten ehun eta gas bakoitzerako bakarra), proportzionala da.\nGas erreala.\nGas erreal bat, gas ideal baten aurrean, gas idealen legea erabiliz erabat azaldu ezin diren propietateak erakusten dituen gasa da. Gas errealen portaera ulertzeko, honako hau hartu behar da kontuan:\nAplikazio gehienentzat, hain analisi zehatza ez da beharrezkoa, eta gasaren hurbilketa ideala arrazoizko zehaztasunez erabil daiteke. Bestalde, gas errealaren ereduak gasen kondentsazio-puntutik gertu erabili behar dira, puntu kritikoetatik gertu, presio oso altuetan, eta, beste kasu batzuetan, ez dira hain ohikoak.\nGehiago findu nahi bada edo portaera idealari ihes egiten dion gasen portaera neurtu nahi bada, gas errealen ekuazioetara jo beharko da, askotarikoak eta konplikatuagoak baitira zenbat eta zehatzagoak izan.\nGas errealak ez dira infinituki hedatzen, bolumen gehiago hartuko ez luketen unea iritsiko bailitzateke. Horren arrazoia da bere partikulen artean, atomoak zein gas nobleetan edo molekuletan (O2) (gas gehienetan bezala), nahiko indar txikiak ezartzen direla karga elektrostatikoen ausazko aldaketen ondorioz, Van der Waalsen indarrak deitutakoak.\nZenbat eta errazagoa izan bere formula kimikoa eta zenbat eta txikiagoa izan bere erreaktibotasuna (loturak sortzeko joera), orduan eta gehiago egiten du bat gasaren portaerak portaera idealarekin. Horrela, adibidez, gas nobleek, molekula monoatomikoak direnez eta erreaktibotasun oso txikia dutenez (batez ere helioak), idealetik nahiko hurbil dagoen portaera izango dute. Ondoren, gas diatomikoak etorriko dira, bereziki hidrogeno arinena. Ez dira hain idealak izango triatomikoak, karbono dioxidoa bezala; ur-lurrunaren kasua are okerragoa da; polarra denez, hidrogenozko zubiak ezartzeko joera dute molekulek, eta horrek idealtasuna are gehiago murrizten du. Gas organikoen barruan, portaera egokiena metanoak izango du, karbono-katea koipeztatu ahala idealtasuna galduz. Horrela, butanoa idealtasunetik urrun samar egongo dela espero izatekoa da. Hau da, gasa osatzen duen partikula zenbat eta handiagoa izan, orduan eta probabilitate handiagoa elkarren artean talka egiteko eta elkarreragiteko, eta faktore horrek idealtasuna murrizten du. Gas horietako batzuk nahiko ondo hurbil daitezke ekuazio idealen bidez; beste kasu batzuetan, berriz, parametroen doikuntzatik enpirikoki askotan kendutako ekuazio errealetara jo beharko da.\nIdealtasuna ere muturreko baldintzetan galtzen da, hala nola presio altuetan edo tenperatura baxuetan. Bestalde, idealtasunarekiko bat-etortzea areagotu egin daiteke presio baxuetan edo tenperatura altuetan lan egiten badugu. Baita egonkortasun kimikoagatik ere.\nPortaera eskala mikroskopikoan.\nGas bat mikroskopio baten bidez behatu ahal izango balitz hura osatzen duten partikulak (molekulak, atomoak, ioiak) ikusteko bezain indartsu batekin, modu aleatorioan edo gutxi-asko mugituz ikusiko genituzke. Gasa osatzen duten partikula horiek mugimenduaren norabidea soilik aldatzen dute beste partikula batekin edo edukiontziko hormen kontra talka egiten dutenean. Talka horiek guztiz elastikoak direla uste badugu, substantzia gas idealtzat har dezakegu. Partikulen portaera, maila mikroskopikoan, gasen teoria zinetikoak deskribatzen du.\nGasen teoria zinetikoa.\nTeoria zinetiko molekularrak gasen portaera eta propietateak adierazten ditu. Teoria zinetiko molekularra Daniel Bernoulli, Ludwig Boltzmann eta James Clerk Maxwellen ikerketei esker garatu zen XIX. mendearen bigarren zatian.\nTeoria zinetikoak gasen propietate makroskopikoei buruzko informazioa ematen du, konposizio molekularra eta mugimendua kontuan hartuta. Momentuaren eta energia zinetikoaren definizioekin hasita, momentuaren kontserbazioa eta kubo baten erlazio geometrikoak erabil daitezke tenperatura- eta presio-sistemaren propietate makroskopikoak molekula bidezko energia zinetikoaren propietate mikroskopikoarekin lotzeko. Teoriak, bi propietate hauentzako, batez besteko balioak ematen ditu.\nGasen teoria zinetikoak sistemak (gas-partikulen bilduma kontuan hartuta) nola erantzuten dien tenperatura-aldaketei azaltzen lagun dezake, dagokion energia zinetikoaren aldaketarekin.\nAdibidez: imajina dezagun gas-partikula kopuru finko bat duen tamaina finkoko ontzi zigilatu bat dugula (bolumen konstantea); zero absolututik abiatuta (atomoek edo molekulek energia termikorik ez duten tenperatura teorikoa; hau da, ez dira mugitzen, eta ez dute bibratzen), sistemari energia gehitzen hasten gara ontzia berotuz barneko partikuletara energia transferitzeko. Bere barne energia zero puntuko energiaren gainetik dagoenean, hau da, bere energia zinetikoa (energia termikoa ere esaten zaio) zero ez denean, gas partikulak edukiontziaren inguruan mugitzen hasiko dira. Ontzia gehiago berotu ahala (energia gehiago gehitu ahala), partikulen batez besteko abiadura handitu egiten da sistemaren barne-energia osoa handitu ahala. Partikula guztien batez besteko abiadura handiagoa denez, talkak abiadura handiagoan gertatzen dira (hau da, talka gehiago denbora-unitateko) partikulen eta edukiontziaren artean, bai eta partikulen artean ere.\nMaila makroskopikoan, presioaren kantitate neurgarria partikula eskopikoen mikro talka horien eta gainazalaren arteko zuzeneko emaitza da. Horren gainean, molekula indibidualek indar txiki bat eragiten dute, eta bakoitzak eremu espezifiko baten barruan aplikatutako guztizko indarrari laguntzen dio.\nHalaber, makroskopikoki neur daitekeen tenperatura kantitatea, horrenbestez, partikulek erakusten duten mugimenduaren edo energia zinetikoaren guztizko kantitatearen kuantifikazioa da.\nHigidura browniarra.\nHigidura browniarra fluido batean esekitako partikulen ausazko mugimendua deskribatzeko erabiltzen den eredu matematikoa da. Gas-partikulen animazioak (partikula arrosak eta berdeak erabiliz) erakusten du portaera horrek gasen hedapena (entropia) eragiten duela. Gertakari horiek partikulen teoriaren bidez ere deskribatzen dira.\nBanakako gas-partikulak (atomoak edo molekulak) behatzea egungo teknologiaren mugan (edo harantzago) dagoenez, kalkulu teorikoek bakarrik ematen dute horiek mugitzeko moduari buruzko iradokizuna, baina higidura browniarra ez bezalakoa da, higidura browniarrak arrastatze-indar leuna baitakar gas-molekula askoren marruskadura-indarraren ondorioz, gas-molekula batek (edo batzuek) partikularekin izandako talka bortitzen ondorioz puntuatua. Partikulak (normalean, milioika edo milaka milioi atomo ditu), horrela, ibilbide irregular batean mugitzen dira, baina ez gas molekula indibidual bat aztertuz gero espero litzatekeen bezain irregularra.\nMolekula arteko indarrak.\nGas bat konprimatzean, molekulen arteko indarrek, hala nola irudiaren ur-molekulen arteko hidrogeno-loturek, paper aktiboagoa izaten hasten dira.\nPartikulen arteko une bateko atrakzioek edo aldaratzeek eragina dute gasaren dinamikan. Kimika fisikoan, molekulen arteko indarren izena Van der Waalsen indarra da. Indar horiek zeregin bat dute gas baten propietate fisikoak zehazteko, hala nola likatasun edo fluxu bolumetrikoa. Indar horiek, baldintza jakin batzuetan, alde batera uzten baditugu, gas erreal bat gas ideal bat balitz bezala tratatu ahal izango dugu, eta, horrela, gas idealen legea erabili ahal izango dugu. Gasekiko erlazio horiek behar bezala erabiltzeko, teoria zinetikora itzuli behar da. Gasaren partikulek karga magnetikoa edo molekulen arteko indarra dutenean, beste molekuletan duten eragina areagotu egiten da haien arteko espazioa murriztu ahala. Kargarik ez dagoenean, partikulen arteko espazioa puntu jakin batera behar adina murriztu denean, partikulen arteko talkak ezin dira saihestu tenperatura normal batean.\nGas baten partikulen arteko talka-kopurua handitzeko, beste bide bat litzateke gas-bolumen finko jakin bat berotzea, gainera, partikulen tenperatura handiagoa, beraz, talkak izateko probabilitate handiagoa. Horrek guztiak esan nahi du ekuazio ideal horiek arrazoizko emaitzak ematen dituztela presio edo tenperatura handiko kasuetan izan ezik (ionizazioa). Salbuespenezko baldintza horiek aukera ematen dute gasaren barruan energia transferitzeko, eta, hain zuzen ere, energiaren barne-transferentziarik ez egoteak ahalbidetzen du baldintza idealei buruz hitz egitea, energia-trukea sistemaren mugetan bakarrik gertatzen baita.\nGas errealek talka eta indar intermolekular horietako batzuk izaten dituzte, baina, estatistikoki gutxiesgarriak diren bitartean, ekuazio idealen emaitzak baliozkoak izaten jarraituko dute. Bestalde, gas baten partikulak elkarrengandik oso hurbil daudenez konprimatzen direnean, gasak likido baten antzekoago jokatzen du, eta energiaren barne-transferentziarik ezak baldintza idealei buruz hitz egitea ahalbidetzen digu, energia trukea sistemaren mugetan bakarrik gertatzen baita. Gas errealek talka eta molekula arteko indar horietako batzuk izaten dituzte, baina, estatistikoki gutxiesgarriak diren bitartean, ekuazio idealen emaitzak baliozkoak izaten jarraituko dute.\nGasen portaera.\nMateriaren partikulen portaera termikorako interes handikoak diren lau kantitate neurgarri daude: presioa, bolumena, tenperatura eta materialaren laginaren masa (edo are hobeto substantzia kantitatea, moletan neurtuta).\nEdozein gas fluidotzat hartzen da jariakin gisa jokatzeko aukera ematen dioten propietateak dituelako.\nMolekulek, etengabe mugitzen ari direla, elastikoki talka egiten dute beren artean eta gasa duen ontziaren hormen kontra, eta presio iraunkorra egiten dute haien aurka. Gasa berotzen bada, bero-energia hori molekulen energia zinetikoan inbertitzen da; hau da, molekulak azkarrago mugitzen dira, eta, beraz, ontziaren hormen aurkako talka-kopurua handitu egiten da kopuruari eta energiari dagokionez. Ondorioz, gasaren presioa handitu egiten da, eta, ontziaren paretak zurrunak ez badira, gasaren bolumena handitu egiten da.\nGas batek kimikoki aktiboa izateko joera du bere gainazal molekularra ere handia delako; hau da, bere partikulak etengabeko mugimenduan daudenez bata bestearekin talka egiten, errazagoa egiten du substantzia baten eta bestearen arteko kontaktua, erreakzio abiadura handituz likidoekin edo solidoekin alderatuta.\nGas baten portaera hobeto ulertzeko, beti gas idealari buruzko azterketak egiten dira, gas ideala inoiz existitzen ez bada ere, eta hauek dira gas idealaren propietateak:\nGasen portaera azaltzeko, teoria berriek, propietate edo mugako propietate desberdinetako gasekin (UF6 izenez ezagutzen den gasik astunena dena) esperimentatzeaz gain, estatistika zein teoria kuantikoa erabiltzen dituzte.\nGas batek ez du, ez formarik, ez bolumen finkorik ere; bere molekulen kohesio ia nulua eta energia zinetiko handia ditu ezaugarri, eta horiek mugitu egiten dira.\nDentsitatea.\nTenperaturak eta presioak solidoengan eta likidoengan duten eragina oso txikia denez, likido edo solido baten konprimagarritasuna da: 10-6 bar-1 (1 bar=0,1 MPa), eta dilatazio-koefiziente termikoa da: 10-5 K-1.\nBestalde, presioak eta tenperaturak eragin handia dute gasen dentsitatean. Gas idealen legeak matematikoki deskribatzen du hiru magnitude hauen arteko erlazioa:\nnon formula_26 gas idealen konstantea, formula_27 gasaren presioa, formula_28 masa molarra eta formula_29 tenperatura absolutua den.\nHorrek dakar 300 K (27 \u00b0C) eta 1 atm-ko gas ideal batek bere dentsitatea bikoiztuko duela presioa 2 atm-ra igotzen bada tenperatura konstantea mantenduz edo, txandaka, tenperatura 150 K-ra jaisten bada presio konstantea mantenduz.\nGasaren presioa.\nTeoria zinetikoaren esparruan, gas baten presioa gasaren molekulek edukiontziaren paretekin talka egiten duten indarren emaitza makroskopiko gisa azaltzen da. Presioa, beraz, gasaren propietate mikroskopikoei erreferentzia eginez defini daiteke.\nIzan ere, \"N\" molekuladun gas ideal batentzat (bakoitza \"m\" masaduna eta vrms batez besteko ausazko abiadura \"V\" bolumen kubiko bateko edukian), gasaren partikulek ontziaren paretekin talka egiten dute, modu estatistikoan kalkula daitekeen moduan talka bakoitzean paretekin trukatuz momentu lineal eta area unitateko indar garbi bat eginez; bada, hura da, gainazal solidoan, gasak eragindako presioa.\nPresioa honela kalkula daiteke:\nformula_30 (gas ideala)\nEmaitza hori interesgarria eta esanguratsua da, ez bakarrik gas baten presioa kalkulatzeko modu bat eskaintzen duelako, baizik eta aldagai makroskopiko behagarri bat, presioa, molekula bidezko batez besteko energia zinetikoa, \"1/2 mv rms\u00b2\", zuzenean ikus ezin daitekeen magnitude mikroskopikoa delako. Kontuan izan ontziaren bolumenak eragindako presioaren emaitza jasotako gas-molekulen guztizko energia zinetikoaren bi heren dela.\nTopiko bereziak.\nKonprimatasuna.\nTermodinamikan (\"Z\") faktorea gas idealaren ekuazioa aldatzeko erabiltzen da gas errealen konprimagarritasun-efektuak kontuan hartzeko. Faktore horrek bolumen espezifiko errealen eta idealen arteko erlazioa adierazten du. Batzuetan, \"aldaketa-faktorea\" edo diseinu-helburuetarako gas idealen legearen tarte erabilgarria zabaltzeko zuzenketa esaten zaio. \"Normalean\" \"Z\"-ren balio hori unitatetik oso gertu dago. Konprimagarritasun-faktorearen irudiak, tenperatura oso hotzetan, Z nola aldatzen den erakusten du.\nReynolds zenbakia.\nFluidoen mekanikan, Reynolds zenbakia inertzia-indarren (\"vs\u03c1\") eta indar likatsuen (\"\u03bc/L\") arteko erlazioa da. Zenbaki adimentsional garrantzitsuenetako bat da fluidoen dinamikan, eta, eskuarki, beste zenbaki adimentsional batzuekin batera, antzekotasun dinamikoa zehazteko irizpidea emateko erabiltzen da. Horrela, Reynolds zenbakiak modelaketaren emaitzen (diseinua) eta eskala handiko benetako baldintzen arteko lotura ematen du. Fluxua karakterizatzeko ere erabil daiteke.\nLikatasuna.\nLikatasun edo biskositatea fluido guztiak duten propietate fisiko bat da, eta hori fluido batean aurkitzen diren eta abiadura ezberdinetan mugitzen diren partikulen arteko kolisioetatik sortzen da, mugimenduari erresistentzia indar bat sortuz teoria zinematikoaren arabera. Fluido bat tubo baten barnealdetik pasarazten denean, fluido horren partikulak azkarrago mugitzen dira tuboaren ardatzetik gertu eta geldoago tuboaren paretetatik gertu direnak. Horregatik, ezinbestekoa da indar ebakitzaileak existitzea marruskadura indarrak ezarritako erresistentzia indarrak gainditu eta fluidoa mugitu ahal izateko. Hori gertatuko ez balitz, ez litzateke mugimendurik existituko.\nTurbulentzia.\nFluidoen dinamikan, turbulentzia edo fluxu zurrunbilotsua fluxu-erregimen bat da, ezaugarri hauek dituena: une jakin bateko difusio txikia, konbekzio handia eta presio- eta abiadura-aldaketa espazial azkarrak. Zurrunbilotsuak ez diren fluxuei, fluxu laminar deitzen zaie. Fluxu bat laminarra edo zurrunbilotsua izan daiteke Reynolds zenbakiaren magnitude-ordena begiratuz.\nMuga-geruza.\nPartikulak bere baitan mugitzen den objektu baten gainazalean itsasten dira. Partikula-geruza horri muga-geruza deitzen zaio. Objektuaren gainazalean, funtsean, estatikoa da gainazalaren marruskaduraren ondorioz. Objektua, bere muga-geruzarekin, objektuaren forma berria da, objektua hurbildu ahala gainerako molekulek \"ikusten\" dutena. Muga-geruza hori azaleratik bereiz daiteke funtsean azalera berri bat sortuz eta fluxuaren ibilbidea erabat aldatuz. Horren adibide klasikoa galeran sartzen den profil hegoarra da. Delta hegalaren irudiak argi eta garbi erakusten du muga-geruzaren lodiera, gasak eraso-ertzean zehar eskuinetik ezkerrera egiten duen heinean.\nEntropia maximoaren printzipioa.\nAskatasun graduen kopuru osoa infinitura hurbiltzen den heinean, sistema aniztasun handienari dagokion makroegoeran aurkituko da. Printzipio hori irudikatzeko, begiratu metalezko barra izoztu baten gainazaleko tenperatura. Gainazaleko tenperaturaren irudi termikoa erabiliz, behatu gainazaleko tenperaturaren banaketa. Tenperaturaren hasierako behaketa horrek \"mikroegoera\" adierazten du. Etorkizuneko uneren batean, gainazaleko tenperaturaren bigarren behaketa batek bigarren mikroegoera sortzen du. Behaketa-prozesu horrekin jarraitzean, litekeena da barraren gainazalaren historia termikoa ilustratzen duten mikroegoera batzuk sortzea. Mikroegoeren serie historiko horren karakterizazioa posible da guztiak multzo bakar batean arrakastaz sailkatzen dituen makroegoera aukeratuz.\nOreka termodinamikoa.\nSistema baten energia-transferentzia amaitzen denean, egoera horri, oreka termodinamikoa esaten zaio. Oro har, baldintza horrek esan nahi du sistema eta inguruak tenperatura berean daudela, eta, beraz, beroa ez da jada haien artean transferitzen. Era berean, kanpoko indarrak orekatuta daudela (bolumena ez da aldatzen) eta sistemaren barruko erreakzio kimiko guztiak osatuta daudela esan nahi du. Sistemaren arabera, kronograma aldatu egiten da gertaera horietarako. Giro-tenperaturan urtzen den izotz edukiontzi batek orduak eramango ditu; erdieroaleetan, berriz, gailua piztuta egotetik itzalita egotera doan trantsizioan gertatzen den bero-transferentzia nanosegundo gutxi batzuen ordenakoa izan liteke."}
{"id": "48623", "revid": "336", "url": "https://eu.wikipedia.org/wiki?curid=48623", "title": "Iparraldeko Afrikako kanpaina", "text": "Iparraldeko Afrikako kanpaina Bigarren Mundu Gerran suertatutako frontea izan zen, 1940ko irailaren 13an irekia (Italiak Egiptori eraso egin zionean) eta 1943ko maiatzaren 13an amaitua (Ardatzako azken tropak Tunisian errenditu zirenean). Izenak dioen bezala, Iparraldeko Afrikan gauzatu zen.\nKanpainaren garapena.\nHitlerren garaipenen aurrean, Mussolini ere ez zen geldirik geratu. 1940ko irailaren 13an, Libiako kolonia italiarretik Egipto (Erresuma Batuko kolonia) eraso zuten. Estrategikoki, oso gune garrantzitsua zen, Suezko kanalari esker ekialdeko Commonwealtheko herrialdeek (Indiak, Zeelanda Berriak edo Australiak besteak beste) hornigaiak eta armak garraiatu ahal izaten zituzten Britainia Handira. Italiarrek mendebaldeko eskualde txikia okupatu ahal izan zuten, Sidi Barrani hiri egiptoarrean defentsak paratuta. Alabaina, abenduaren 9an, britaniarrek kontraerasoa burutu zuten. Italiarrek El Agheila (Libia) hirira egin behar izan zuten atzera.\nItaliako armadaren porrota zela medio, Hitlerrek errefortzuak bidali behar izan zituen ipar Afrikara. 1941eko otsailean, \"Afrika Korps\" izenpean lehenengo tropa alemaniarrak iritsi ziren Libiara, Erwin Rommel jeneralaren agindupean. Hasiera batean, arerioen erasoen aurrean egoera gordetzeko agindua baino ez zeukan Rommelek. Baina erresistentzia ahula jaso zuela ikusita, erasoari ekin zion, britaniarrak Egiptoko mugaraino eraman arte. Hainbat alferrikako kontraerasoren ostean, abenduaren 18an, britaniarrek \"Gurutzatu Operazioa\" () burutu zuten, non udaberrian galdutako lurralde osoa berreskuratu zuten.\nGurutzatu Operazioa zela eta, \"Afrika Korps\"ek atzera egin behar izan ostean, bazirudien alemaniarren porrota erabatekoa zela. Nolanahi ere, Ekialde Hurbileko hainbat gatazkak Ipar Afrikatik tropa batzuk eramatera behartu zituzten britaniarrak. Bitartean, Ardatzak hornigai bidaltzeari ekin zion berriro Tripolitik.\nRommelek, orduan, 1942ko urtarrilaren 21ean bigarren erasoa jarri zuen martxan. Gazalaraino eraman zituzten aliatuak, eta horren ostean, Egiptoraino, non Alam Halfa bataila burutu zen (uztailaren 1tik 27 arte). Alemaniarren aurreratzea geldiaraztea lortu arren, tropa eta mota guztietako hornigaiak igorri zituzten aliatuek, porrotak ekar litzakeen ondorioen beldurrez.\nGainera Bernard Montgomery 8. armada britaniarraren buru izendatu zuten. Urrian iritsita, soldaduen kopuruaren aldetik aliatuen nagusitasuna jadanik agerikoa zen. Urriaren 23tik azaroaren 4 arte El-Alameingo gudua burutu zen, non aliatuek garaipen osoa eta erabakigarria eskuratu zuten. \"Afrika Korps\"etik geratzen zen apurra Libia eta Tunisia aldera abiatu zen ihesean.\nAzaroaren 8an Zuzi Operazioa () burutu zuten aliatuek (AEBek eta Erresuma Batuak batik bat) Aljeria eta Maroko gaineko kontrola bereganatu nahian, Casablancan, Oranen eta Aljerian batera lehorreratuta. Gainera, alemaniarrei atzeraguardiatik eraso egitea espero zuten, Ipar Afrikako kanpaina azkar amaitzeko. Aljeria eta Moroko Vichyko Gobernuaren mendean egon arren, oso erresistentzia urria erakutsi zuten, eta berehala Henri Giraud jeneral frantsesaren agindupean geratu ziren. Ondorioz, Hitlerrek Vichy Gobernuko Frantzia okupatu zuen.\nTunisiako tropa alemaniarrak zein italiarrak inguratuta geratu ziren aliatuek mendebaldetik eta ekialdetik aurrera egiten baitzuten. Abendurako Ardatzako egoera larria zen oso, baina eskarmentu txikiko tropa estatubatuarrak garaituta (Kasserineko igarobideko bataila, 1943ko otsailaren 19tik 25 arte), uste baino luzeago iraun zuen alemaniarren erresistentziak. Azkenean, aliatuen nagusitasunak, bai hornigaien aldetik bai soldaduen aldetik, Ardatzaren porrota ekarri zuen, eta 1943ko maiatzaren 13an, 250.000 soldadu alemaniarrak eta italiarrak errenditu ziren."}
{"id": "48625", "revid": "336", "url": "https://eu.wikipedia.org/wiki?curid=48625", "title": "Hauteskunde", "text": "Hauteskundeak demokratikoki, botoa emateko eskubidea dutenen artean agintariak aukeratzeko prozesua da. Estatuko administrazioentzat, beren garapen demokratikoan, legegintza-hauteskundeak egiten dituzte aldizka. Gainera, demokrazia adierazgarri askotan Estatuburua edo Gobernuko burutzarako hauteskundeetarako deia ere egiten da.\nGainera, zenbait demokraziatan indarrean dauden legeria deszentralizatzaileen esparruan, zenbait herrialdetan ere hauteskundeetarako deia egiten da legegile, lehendakari betearazle eta/edo parrokiako, udaleko, eskualdeko, probintziako eta/edo eskualdeko agintari judizialetarako.\nEra berean, Europar Batasuneko kide diren herrialdeetan \"europar hauteskundeak\" deitzen dira, eta herrialde bakoitzeko herritarrek demokratikoki aukeratzen dituzte beren herrialdea zuzenean ordezkatuko duten pertsonak, Europako nazioz gaindiko batzar legegilearen aurrean.\nAdministrazioaz gain, hauteskundeak izaten dira kooperatiba, sindikatu eta beste hainbat taldeetan.\nHauteskunde-sistemak.\nHauteskunde-sistemak, botere-posizioetan zein norbanako eta alderdi politiko aukeratzen diren zehazteko, konstituzio-moldaketa zehatzei eta bozketa-sistemei dagozkie.\nLehenengo urratsa botoak zenbatzea da, horretarako botoak eta boto-paperak zenbatzeko sistema ezberdinak erabiliz. Sistema gehienak kategorizatu daitezke ordezkaritza proportzionaleko eta handizkako sistemetan. Hauteskunde-sistema ohikoak dira gehiengo soila, taldeko botoa edo boto alternatiboa."}
{"id": "48626", "revid": "499", "url": "https://eu.wikipedia.org/wiki?curid=48626", "title": "Kontzentrazio eremu", "text": ""}
{"id": "48627", "revid": "336", "url": "https://eu.wikipedia.org/wiki?curid=48627", "title": "Artoma\u00f1a", "text": "Artoma\u00f1a Arabako herria da, egun Amurrioko udalerrikoa baina 1976 arte Arrastaria Haranak osatzen zuen udalerrikoa. Toponimoaren azentua bigarren silaban ezarri behar da.\n2007ko urtarrilaren 1eko erroldaren arabera, auzoak 79 biztanle ditu.\nHistoria.\nAialatarren menpeko lurraldea izan zen. XIV mendean Zaratetaren dorrea izan zena gaur egun baserri bihurturik dago.\nGarraioa.\nEskualdeko Garraioa sareak linea bat ditu herrian:"}
{"id": "48628", "revid": "336", "url": "https://eu.wikipedia.org/wiki?curid=48628", "title": "Zinegotzi", "text": "Zinegotzia edo axuanta , batzuetan erregidore ,\nudal bateko osoko bilkuran boto bat emateko eskubidea duen herri politikaria da. Zinegotziek proiektuak bozkatu eta erabakiak hartzen dituzte, eta baita proiektuak proposatu ere. Zinegotzietako bat izaten da alkate edo auzapez."}
{"id": "48629", "revid": "336", "url": "https://eu.wikipedia.org/wiki?curid=48629", "title": "Baranbio", "text": "Baranbio Arabako herria da, Amurrioko udalerrikoa. Iparraldean Arbaitza (Orozko), hegoaldean Ziorraga, mendebaldean Lezama eta ekialdean Orozko berriro ere eta Gorbeiako mendilerroa mugakide ditu. 1976 arte Lezama udalerriaren zati izan zen.\n2007ko urtarrilaren 1eko erroldaren arabera, herriak 176 biztanle ditu.\nGarraioa.\nEskualdeko Garraioa sareak linea bat ditu herrian:\nAhuntz Eguna.\n1996tik herrian \"Ahuntz Eguna\" ospatzen dute ekainaren aldean, animalia honen inguruko azoka antolatuz. Ekitaldien artean, Gorbeia aldeko arrazak diren Azpizuri eta Azpigorriren arteko lehiaketa eta Garrastatxuko baselizara egindako ibilaldia ditugu, besteak beste.\nBelaiki.\nBelaiki herriko euskara elkartea da, Baranbio eta Amurrioko euskaldunak eta euskaltzaleak biltzeko asmoz sortutakoa."}
{"id": "48630", "revid": "336", "url": "https://eu.wikipedia.org/wiki?curid=48630", "title": "Delika", "text": "Delika Arabako herria da, egun Amurrioko udalerrikoa baina 1976 arte Arrastaria Haraneko lau herriek osatzen zuten udalerriaren hiriburua izan zen. Herri honetatik abiatzen da Nerbioi ibaiaren jaiolekurako ibilbidea.\n2007ko urtarrilaren 1eko erroldaren arabera, auzoak 161 biztanle ditu.\nHistoria.\nDelikako dorrea existitu izan zen, gaur egun baseri bihurtua dagoena. Urdu\u00f1ako Luiandotarrena izan zen, batzuek Gineatarrena dela dioten arren.\nGarraioa.\nEskualdeko Garraioa sareak linea bat ditu herrian:"}
{"id": "48631", "revid": "336", "url": "https://eu.wikipedia.org/wiki?curid=48631", "title": "Larrinbe", "text": "Larrinbe Arabako herria da, Amurrioko udalerrikoa. 1976 arte Lezama udalerriaren zati izan zen.\n2007ko urtarrilaren 1eko erroldaren arabera, herriak 282 biztanle ditu.\nGarraioa.\nAraba Bus sareko lineak zerbitzua ematen dio herri honi:\nGainera, Eskualdeko Garraioa sareak linea bat ditu herrian:"}
{"id": "48632", "revid": "336", "url": "https://eu.wikipedia.org/wiki?curid=48632", "title": "Lekama\u00f1a", "text": "Lekama\u00f1a (azentua bigarren silaban) Arabako herria da, Amurrioko udalerrikoa. 1976 arte Lezama udalerriaren zati izan zen. Aiarako Kuadrillakoa da eta N-625 errepidean dago Amurrio eta Urdu\u00f1a artean (bietatik 5 minutura). Lekama\u00f1ako hirigintza bertatik igarotzen den eta herria bitan banatzen duen trenbidearen inguruan egituratzen da: goiko auzoa eta beheko auzoa.\nGaraiera: 427 m.\nLarre berde eta zabalez inguratuta, Lekama\u00f1a San Migel elizaren inguruan dago eta Gorobel mendilerroaren (Sierra Salvada) ikuspegi zoragarriez gozatzen du.\nArabako Amurrio udalerriaren mende dago administratiboki.\nLekama\u00f1ara iristeko, desbideratze txiki bat egin dezakegu Amurrio eta Urdu\u00f1a lotzen dituen A-625 errepidean, Saratxo igaro eta gutxira. Era berean, herri txiki horretara iristeko, paseo atsegina eman dezakegu Arbieto eta herrixka hori lotzen zituen bide zaharrean barrena. Bide hori Urdu\u00f1ako La Muera aisialdi-guneko alde altutik igarotzen da.\nLekama\u00f1ak irailean ospatzen ditu San Migelen omenezko jaiak.\nDemografia eta biztanleria.\n2007ko urtarrilaren 1eko erroldaren arabera, herriak 32 biztanle ditu.\n2021eko urtarrilaren 1eko erroldaren arabera, herriak 40 biztanle ditu.\nGarraioa.\nEskualdeko Garraioa sareak linea bat ditu herrian:"}
{"id": "48633", "revid": "336", "url": "https://eu.wikipedia.org/wiki?curid=48633", "title": "Lezama (Araba)", "text": "Lezama Arabako herria da, Amurrioko udalerrikoa. 2007ko urtarrilaren 1eko erroldaren arabera, auzoak 260 biztanle ditu.\nLezama udalerri-ohia.\nHerri honek bere izena eskaini zion denbora luzez udalerri bati. Bertan herri hauek zeuden, Lezamaz gain: Baranbio, Larrinbe, Lekama\u00f1a eta Saratxo.\n1976an desagertu zen Arrastariarekin batera eta harrezkero Amurrio barruan dago, bereizteko saiakerarik egon bada ere. Baita ere, bere barnean desagertutako Astobitza zegoen.\nOspakizunak.\nHerriko jaiak azaroaren 11n ospatzen dira, San Martinen.\nArtea.\nLezamako ondare momumentalaren erakusgarri nagusien artean, San Martin eliza nabarmentzen da. Planta laukizuzena duen eliza hau XVI. mendearen amaierakoa da eta kanpoaldeko arkua aipagarria da, landare itxurako forma eta giza errepresentazioengatik.\nGarraioa.\nAraba Bus sareko lineak zerbitzua ematen dio herri honi:\nGainera, Eskualdeko Garraioa sareak linea bat ditu herrian:"}
{"id": "48634", "revid": "336", "url": "https://eu.wikipedia.org/wiki?curid=48634", "title": "Saratxo", "text": "Saratxo Arabako herria da, Amurrioko udalerrikoa. 1976 arte Lezama udalerriaren zati izan zen.\n2007ko urtarrilaren 1eko erroldaren arabera, auzoak 101 biztanle ditu.\nGarraioa.\nEskualdeko Garraioa sareak linea bat ditu herrian:"}
{"id": "48635", "revid": "147171", "url": "https://eu.wikipedia.org/wiki?curid=48635", "title": "Tertanga", "text": "Kokapen geografikoa.\nKokapena\nIpar-mendebaldea: Iparraldeko Lendo\u00f1oa: Urdu\u00f1a Ipar-ekialdea: Artoma\u00f1a\nMendebaldea: Llorengoz Ekialdea: Delika\nHego-mendebaldea: Zaballa \nHistoria.\nTertanga Arabako herria da, Arrastaria Haranean, egun Amurrioko udalerripean.\nUrdu\u00f1ako mendaterako igoera, horrela deituta ere, Urdu\u00f1atik barik herriska honetatik hasten da.\n2017ko urtarrilaren 1eko erroldaren arabera, auzoak 88 biztanle ditu.\nBailarako jaurerria eta Arrastariako ermandadea. Senidetasunaren gobernu eta justizia arrunta zituen. (Erref.: \u00abD. G. H. R. A.\u00bb, II, 374. or.), izapide, harik eta 1976an Amurrioko udalerriak bereganatu zuen artea.2\nBere parrokiako elizpean Arabako Batzar Nagusiak ospatu ziren frantsesaren garaian (1812ko maiatzaren 27an).\nHorrela deskribatzen da Tertanga Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar liburuko XIV. liburukian. Obra hori Pascual Madozek bultzatu zuen XIX. mendearen erdialdean:\nArrastariako Udalaren lekua, Arabako probintzian (a Vitoria 6 legoa), Amurrioko barruti judiziala (1/2), Burgosko lurralde-audientzia (19), Euskal Probintzietako kapitaintza orokorra, Calahorrako elizbarrutia (24). Urdu\u00f1ako haitzaren magalean kokatua; KLIMA epela; N eta O haizeak nagusi dira eta konstipatuta daude. 20 ETXE ditu, Beheko eta Goiko bi auzotan banatuta; bi sexuentzako lehen hezkuntzako eskola, 20 ikasle inguru dituena eta 600 erreal dituena; parrokia-eliza (San Kristobal), bi onuradun dituena; paraje aireztatuko hilerria, eta biztanleentzako bi ur iturri osasungarri inguruetan, eta herriaren erdian ur gaziko bat, De la Muera izenekoa. Udalerria iparraldetik iparraldera hedatzen da, legoa bat edo distantzia bera, eta N. Urdu\u00f1a, E. Delica, S. Berberana eta O. Salvada mendilerroarekin muga egiten du; haren zirkunferentziaren barruan haritzez eta pagoz betetako bi mendi daude. LURSAILA nahiko emankorra da; haitz horretan jaiotzen den ibai bat zeharkatzen dio, eta Bilbora doa, bi zubi dituela. BIDEAK: Urdu\u00f1a eta Berberanara doazenak. POSTA Urdu\u00f1atik jasotzen da igande, asteazken eta ostiraletan. PRODUKTUAK: garia, artoa, beste ale eta lekale batzuk; behi- eta ardi-azienda haztea; erbien ehiza; aingiren arrantza. INDUSTRIA: nekazaritza eta abeltzaintzaz gain, irin-errota bat dago. HERRIA: 49 bizilagun, 94 arima. KONTRIBUZIOA: udalarekin.\nEspainiako eta itsasoz haraindiko bere jabetzetako hiztegi geografiko-estatistiko-historikoa.\nOndarea.\nZuzenbidezko biztanleria, EINen biztanleria-zentsuen arabera.\nOndarea\nSan Kristobal parrokia.\nHarlangaitzezko tenplua da, gurutze latindarreko oinplanokoa, bost atalekoa, luneto-gangez estalia eta petxinetan oinarritutako kupula beheratua. 1764an eraiki zen, Isidro de Murgaren kontura, apaizetxeko balkoian dagoen inskripzio batek dioen bezala, XVI. mendeko beste bat ordezkatuz. 1942an zati bat erori zen eta urte horretan bertan berreraiki zen. Hegoaldean erdi-puntuko hiru arkutan irekitzen den arkupean Arabako Batzar Nagusiak egin ziren 1812an, Frantziaren inbasioan.\nArkitektura zibila.\nBeheko auzoan, Mendia ere deitua, bertako etxerik nabarmenena dago, Zaldibarren oinetxea, Urdu\u00f1ako jatorrizko familia. Dorretxe angeluzuzena da, lau isurkiko estalkia du, eta bi solairu, teilatupeko aprobetxamenduarekin. Tertangako gainerako arkitektura zibila landa-bizitokiek osatzen dute, ez XVIII. mendea baino lehenagokoak, XX. mendeko etxe modernoekin nahastuta. Guztiek antzeko ezaugarriak dituzte eta hiru altuerako eta hiru ardatz bertikaleko landetxeen tipologian txertatzen dira. Tertanga bi nukleotan egituratzen da, erreka batek bananduta eta maila desberdinetan kokatuta, eta horrek izenak eman dizkio: gora eta behera.\nDesagertutako ermitak.\nTertangako bi baseliza dokumentuetan jasota daude. Bata Donemiliagori eskainia zegoen, eta irudi bakarra geratzen da, gurtzarik eta interes artistikorik gabea, parrokian gordeta, santuak monako-jantziak dituela erakusten duena. Beste baselizak San Andresen izenpean egon behar zuen.\nZaldibarren jauregitik gertu dagoen etxe bat nabarmentzen da. Harlanduzko pieza bakar batean landutako arku zorrotzeko leiho bat du, gezileiho baten ondoan. Beraz, Erdi Aroko aztarna dela pentsa daiteke. Etxe horren ondoan iturria eta garbigailua daude.\nHizkuntza.\nGaztelania. XVIII. mendearen amaierako dokumentu batean esaten denez, Urdu\u00f1ako Bikariotzako herri guztiek hitz egiten dute euskaraz, herri horretakoa baitzen (Hainbat: \u00abG. H. I. V.\u00bb, Au\u00f1am, 1960. 61-66 or.). Hala ere, L. L. Bonaparteren (1863) hizkuntza-mapan jada eremu erdaldunean agertzen da.\nGeologia.\nNerbioi ibaiaren adarra den Urdu\u00f1a ibaiak zeharkatzen du.\nLurruntxoak dituzten buztin eta tuparri nabarren gainean eraikita dago. Udalerritik oso gertu, hegoaldetik eta hegoaldetik, mikrita buztintsuz eta buztin batzuez osatutako lursailak agertzen dira.\nGarraioa.\nEskualdeko Garraioa sareak linea bat du herrian"}
{"id": "48637", "revid": "336", "url": "https://eu.wikipedia.org/wiki?curid=48637", "title": "Odaiba", "text": ", batzuetan Daiba edo-eta Tokioko teleportu hiria bezala izendatua) Tokioko Badiako uharte artifizial bat da. Administratiboki, Minato, K\u014dt\u014d eta Shinagawako parte da.\nHistoria.\n1853an sei uharte gotortu zituen Egawa Hidetatsuk Edo (Tokio) itsaso erasoetatik babesteko. Gaur egun oraindik uharte horiek bateria izenekin ezagutzen dira.\n1941ean Tokioko kaia ireki zen eta Odaiba uhartea forma hartzen hasi zen. Hala ere 1990an berriz hartu zen uhartea egitearen proiektua eta 1996an inauguratu zen. Hotelak ezarri ziren bertan eta aisialdi eta turismo jarduerak bultzada handia izan zuen. 2002an trena iritsi zen eta ondoren Tokioko Erakustazoka ezarri zen.\n2020ko Udako Olinpiar Jokoetan, COVID-19 pandemiaren ondorioz 2021era atzeratu behar ian zirenak, triatloi probak Odaiba itsas parkean ospatu ziren.\nOndasun nabarmenak.\nOdaiba uharte komertziala eta ikuspegiagatik turistikoa ere bihurtu da. Hona hemen hainbat eraikin aipagarri:"}
{"id": "48640", "revid": "499", "url": "https://eu.wikipedia.org/wiki?curid=48640", "title": "Real madril", "text": ""}
{"id": "48642", "revid": "336", "url": "https://eu.wikipedia.org/wiki?curid=48642", "title": "Euskal Herria Bai", "text": "Euskal Herria Bai (laburtua EH Bai) Ipar Euskal Herriko alderdi politikoen koalizio abertzale eta ezkertiar bat da. Abertzaleen Batasunak (AB), Sortuk eta Eusko Alkartasunak (EA) osatzen dute, baita Batasunak ere 2013an desegin zen arte. EH Bai 2007ko Frantziako Hauteskunde Legegileetan aurkeztu zen lehen aldiz, Pirinio Atlantikoetako laugarren, bosgarren eta seigarren hautesbarrutietan.\nEH Bildurekin erlazio handia du, Euskal Herriarentzat Euskal Estatu baten sorrera defendatzearen ondorioz.\nOsaera eta programa.\nKoalizioa osatzeko, bere burua abertzale jotzen duten alderdiak bildu ziren : EAJ, Abertzaleen Batasuna, Batasuna eta EA. EAJ alderdiak ez ezik, beste eragileek Euskal Herria Bai koalizioa eraikitzen hasi ziren elkarrekin.\nEuskal Herria Bairen programa politikoaren puntu nagusiak ondoko hauek dira:\nHistoria.\n2007ko Hauteskunde Legegileetan agertu zen lehen aldiz, hiru alderdiren koalizio moduan: Abertzaleen Batasuna, Batasuna eta Eusko Alkartasuna. Hasiera batean EAJk ere koalizio honen barruan agertzeko elkarrizketak egon baziren ere, koaliziotik kanpo geratzea erabaki zuen ETAren 2007ko ekainaren 5eko borroka armatuaren itzulearen ondorioz.\n2011ean, koalizioa osatzen duten aipaturiko hiru alderdiek alderdi-banaketarekin amaitzeko deia egiten dute, eusko abertzaletasunaren kideek alderdien batasuna eskatzen zutelarik, mugimendu indartsu bakar modura. Hala, 2012ko Hauteskunde Legegileetan zein 2014ko Udal-hauteskundeetan erakundearen unifikazioaren adierazle bihurtzen da, bai eta prozesu partizipatibo baten bidez erakundea modu konkretuan definitzeko.\n2014ko abenduaren 22an EH Baik bere I. Batzar Orokorra izango du, Uztaritzen. 2018ko martxoan, beste Batzar Orokor batek EH Bairen burua aldatzea erabakiko du, ETAren borroka armatuaren uztearen erantzun modura fase politikoz aldatzeko seinale bezala. Era berean, EH Baik koalizio izatetik mugimendua izatera igarotzea erabaki zuen, bai eta talde lokaletan eta ez alderdietan oinarritzea erabaki zuten biltzarrean. Hala, besteak beste, EH Bai Garazi-Baigorri, EH Bai Zuberoa, EH Bai Amikuze eta EH Bai Hego Lapurdi sortuko dira.\nHauteskundeak.\n2007ko Hauteskunde Legegileak.\n2007ko ekaineko hauteskunde legislatiboetara aurkeztu zen, lehen itzulian (ekainaren 10ean) 10,600 boztik gora lortuz. Halere, 10,781 bozekin (%7.99a), erreferentziatzat hartzen zuen %15 sinboliko horretatik nahiko urrun geratu zen alderdia. Modu honetan, 2002ko euskal abertzaleen emaitzak hobetuko dira (10,600 inguru, %7.42a), 1997ko emaitzak hobetu gabe geratuz (EA + EAJ, 11,297 boza eta sufragioen %9.3a).\nEmaitza onenak VI. barrutian lortu zituen (Lapurdi hegoaldea), botoen %9,09 eskuratuz. Halaber, abertzaleak sei herritan izan ziren lehen indar politikoa: Muskildin, Ozazen, Bunuzen, Gamarten, Izuran eta Lexantz\u00fcn. Hala ere, Ipar Euskal Herriko hiru barrutietan ez zuen lortu bigarren itzulira igarotzeko boto nahikorik. Koalizioak herritarren esku utzi zuen hauteskundeetako bigarren itzulian zer egitearen erabakia.\nPrograma politikoa.\nHauek izan ziren 2007ko Hauteskunde Legegileetara eramandako planteamendu nagisiak:\nEmaitzak.\nHauek izan ziren lehen itzuliko emaitzak:\n2008ko Herriko Etxeetako eta Kantonamenduetako Hauteskundeak.\nEuskal Herria Baik martxoaren 9an eta 16an egin beharreko Udal- eta Kantonamendu-hauteskundeen aurrean, hautagaitzak Kantonamendukoetara aurkeztu zituen; ez, aldiz, Herriko Etxekoetara. Kantonamenduko hauteskundeen bidez, Pirinio Atlantikoetako Kontseilu Nagusiko hautetsiak aukeratzen dira. Kantonamenduen erdietako hautetsiak hiru urtean behin berritzen dira, eta 2008ko Hauteskundeetan EH Bai hamaika eremutan aurkeztu zen, Abertzaleen Batasuneko Jean Michel Galantek Baigorriko Kantonamenduan zuen hautetsi postua mantentzeko xedearekin. Alain Iriart, ABkoa eta Hiriburuko alkatea, EH Baitik kanpo aurkeztu zen.\nLehen itzulian boza gehien lortu zituen EH Baiko hautagaia Euskal Mendialdeko kantonamedukoa izan zen, bozen %31.08a lortuz, 1,300 bozekin), duela zazpi urtetako 1,188 bozeko (%29.11) emaitza hobetuz. Halere, Galant Kontseilu Nagusitik kanpo geratu zen, hauteskunde horietara zentroeskuinak hautagai bakarra aurkezten zuelako (Jean-Baptiste Lambert), ohikoak ziren bi hautagaiak baino. Hala, bigarren itzuliak Lambertek irabazi zuen (1,836 boza (%48.8), 1,926 bozen aurka (%51.2)). \nEuskal Mendialdetik kanpo, Uztaritzeko kantonamenduan ere bigarren itzulira iristea lortu zuen EH Baik, Mixel Mendibourerekin, eserlekua lortu ez bazuen ere.\nHiriburuko kantonamenduan, Alain Iriart (ABkoa eta Hiriburuko alkatea) bere kabuz aurkeztu eta lehen itzulian gehiengo osoa lortu zuen, Jean-Pierre Destrade-ren (sozialista ohia) eta zentroeskuinaren oniritziarekin.\nDenetara, EH Baik 12,302 boza lortu zituen lehen itzulian, bozen %13.75a suposatuko duena. EAJ, bere kabuz aurkezten zena, bi kantonamendutan aurkeztu zen, EH Bairen aurka, 1,891 boza lortuz.\n2009ko Europako Parlamenturako Hauteskundeak.\nEuskal Herria Bildu ez zen 2009ko Europako Parlamenturako Hauteskundeetara aurkeztu. Hala ere, Eusko Alkartasunak zein Abertzaleen Batasunak RPSek onetsitako hautagaitza ekologistari, \"Europe \u00c9cologie\"ri, oniritzia eman zioten. Hauteskunde hauetan, hautesbarrutiko zerrendaren buru Jos\u00e9 Bov\u00e9 izan zen, globalizazioaren aurkako aktibista. Eusko abertzalei dagokienez, Menane Otxandabaratz hautesbarrutiko zerrendako zortzigarren postuan agertzen zen. Bere aldetik, Batasunak Euskal Herriaren Alde izeneko hautagaitza aurkeztu zuen, bere aldetik.\n2011ko Kantonamenduetako Hauteskundeak.\n2011ko martxoaren 20 eta 27an Kantonamenduetako hauteskundeak egingo dira Ipar Euskal Herriko 9 kantoietan: Baiona Mendebaldea, Baiona Iparraldea, Baiona Ekialdea, Angelu Iparraldea, Miarritze Mendebaldea, Hazparne, Bastida, Iholdi, eta Atharratzen. Euskal Herria Baik 10 zerrenda aurkeztuko ditu, Angelu iparraldean Angelu zain talde abertzaleak zerrenda aurkeztuko duenez, ez baitu zerrenda propiorik prestatu. Hauek dira EH Bairen hautagaiak:\nEH Baik 16,073 boza lortuko ditu Ipar Euskal Herrian, bigarren itzulira soilik Iholdin pasaz.\n2012ko Hauteskunde Legegileak.\n2012ko ekaineko Hauteskunde Legegileetarako, Abertzaleen Batasunak (AB) Batasunari zein Eusko Alkartasunari (EA) Euskal Herria Bairen aldeko apostua berregitea proposatu zuen. Batasunak baietz esan bazuen ere, oraingo honetan Eusko Alkartasunak ez zuen koalizioan parte hartu, Europe \u00c9cologie Les Vertsekin batera Amalur koalizioa osatu zuelarik (EELV), hautagaitzaren buru zen Eva Joly onetsiz. EAren esanetan, erabakiaren atzean Batasunaren \"Europe \u00c9cologie\" alderdia EH Bairen barruan sartzearen aurreko eza egongo zen.\n2012ko ekainaren 10ean egindako Hauteskunde Legegileetako lehen itzulian Euskal Herria Baiko hautagaiek Ipar Euskal Herriko hiru hauteskunde barrutietan, 11.518 bozka lortu zituzten (%8.80), Ipar Euskal Herriko hirugarren indar bihurtuz. Bestalde, EELV eta EAren arteko Amalur izeneko koalizioak 4,101 boza lortu zituen (%3.16) eta, EAJk, 1,445 (%1.79).\nHautes-barrutietan sailkaturik, hala izan ziren emaitzak:\n2015eko Departamendu Hauteskundeak.\n2015eko martxoaren 22an eta 29an eginiko Departamendu Hauteskundeetaako lehen itzulian EH Baik Ipar Euskal Herriko kantonamenduetan 17.779 boz (%16.09) eskuratu zituen, hirugarren indarra izanik. Horrela, inoizko emaitzarik hoberenak lortu zituen.\nLortutako emaitzetik, bigarren itzulira pasatzea lortu zuen bost kantonamendutan: Euskal Mendialdea (%22.05), Uztarritze-Errobi eta Urdazuri ibarrak (%18.02), Bidaxunerria, Amikuze eta Oztibarre (%20.83), Donibane Lohizune (%14.94) eta Errobi-Aturri (%37.09). Azken honetan lehen indar politiko bilakatu zen, bai eta bigarren indarra beste lautan. Bestalde, Hendaiako (%13.62) zein Baigura eta Mondarraineko kantonamenduetan hirugarren indarra izatea lortu zuten, bigarren itzulira joatea lortu gabe. Emaitza hauen ondorioz, Alderdi Sozialistak EH Bairen aldeko boza eskatuko du Donibane Lohizunen.\nAzkekin, martxoaren 29ko bigarren itzulian, EH Baik eserleku bat lortu zuen Errobi-Aturrian (%78.05eko bozekin), Alain Iriartek eserlekua lortuz. Bestelako kantonamenduetan ez du eserkelurik lortuko. Hala ere, emaitza oso onak lortu ziren: Donibane Lohizunen, EH Baiko hautagaitzak, Alderdi Sozialistak onetsia, bozen %45.40a lortuko du, Uztarritze-Errobi eta Urdazuri ibarraken %44.43a, Euskal Mendialdean %42.87a eta Bidaxunerria, Amikuze eta Oztibarren %38.14a. Hala, batazbesteko %49.38a lortuko dute bost kantomenduetan.\n2017ko Hauteskunde Legegileak.\n2017ko Hauteskunde Legegileetan, EH Baik bere emaitzak hobetuko ditu, 12,665 bozekin (%10.42) Ipar Euskal Herriko hirugarren indar politiko modura finkatuko da, \"En Marche\" eta \"Les R\u00e9publicains\"en atzetik, baina \"Front National\" (gaur egungo \"Rassemblement National\") zein Alderdi Sozialistaren aurretik. Hala, historian lehen aldiz, EH Baik Frantziako sozialismoak baino boza gehiago lortuko ditu.\nLurraldeen araberako emaitzetan, IV. barrutian (Oloroe-Maule-Donibane Garazi), Peio Etcheverry-Ainchartek 6,191 boza lortuko ditu (%12.00). V. barrutian (Baiona), Laurence Hardouinek 2,675 boza lortuko ditu; hau da, bozen %5.66a. Azkenik, VI. barrutian (Miarritze-Hendaia), Anita Lopepek 3,912 boza lortuko ditu (%8.51), bigarren indarrarekin (Jean Lassalle-ren MoDem alderdia) berdinketa batera iritsiz (soilik Euskal-lurraldeak kontuan hartuz)."}
{"id": "48651", "revid": "90204", "url": "https://eu.wikipedia.org/wiki?curid=48651", "title": "Ekialdeko Nilandia", "text": "Ekialdeko Nilandia (finlandieraz: \"It\u00e4-Uusimaa\"; suedieraz: \"\u00d6stra Nyland\") Finlandiako hegoaldeko eskualde bat zen. 2011n Nilandiarekin bat egin zuen.\nHistoria.\nEskualde hau antzina Ilandia lurraldearen barne zen, Uusimaa eskualdearekin batera.\n1155. urtean, probintzia, suediarren esku gelditu zen. Hauek, ekarpen asko egin zituzten bertako gizarte atzeratuan. Hala ere, haien hizkuntza zapaldu eta kristautasuna, eta ondoren luteranismoa, inposatuak izan zitzaizkien biztanleei. XVI. mendean Ilandia lurraldean jaiotako Mikael Agricola apaizak lehenengoz finlandiera idatzi zueun suediarren zapalkuntzaren gainetik.\n1721. urtean, probintzia, Errusiaren menpe gelditu zen, hauek, biztanleak suediarren zapalkuntzatik babestuko zituztela hitzeman ondoren. Probintzia osoa 1812. urtean Errusiak menperatu ostean, Finlandiako Dukerri Handia osatu zuen Finlandiak Errusiaren barnean. 1860. urtean sortutako nazionalismo baten ondorioz, finlandiera berreskuratua izan zen eta independentzia grinak, 1918. urtean independentzia lortzea ekarri zuen. II. Mundu Gerrako gudak Ekialdeko Uusimaa eskualdetik gertu gertatu ziren eta bertako biztanleak oraindik beraien herritara iristea lortu zuten soldadu zaurituak gogoratzen dituzte.\nLeku aipagarriak.\nEskualdea luzaroan suediarren menpe izan denez, finlandieraz gain suediera ere mintzatzen da, nahiz eta suediera geroz eta ahaztuagoa duten gaur egungo gazteek. Herri batzuetan, bi hizkuntzetako izena dago onartuta ofizialtzat; beste batzuetan, bakarrekoa."}
{"id": "48652", "revid": "336", "url": "https://eu.wikipedia.org/wiki?curid=48652", "title": "Pleuronectes platessa", "text": ""}
{"id": "48653", "revid": "4235", "url": "https://eu.wikipedia.org/wiki?curid=48653", "title": "Pandion haliaetus", "text": ""}
{"id": "48654", "revid": "56334", "url": "https://eu.wikipedia.org/wiki?curid=48654", "title": "Arrano arrantzale", "text": "Arrano arrantzalea (\"Pandion haliaetus\") erdi-mailako hegazti harraparia da, arrantzan nagusia, bere elikadura arrainetan oinarritzen da eta mundu osoan zehar aurki daiteken espeziea da (Antartikan izan ezik).\nGarai batean espezieak Euskal Herrian habia egiten bazuen ere, egun desagertuta dago finkatutako espezie bezala, nahiz eta neguan arrano arrantzaleak gurean azaltzen diren. Urdaibain esate baterako neguko ohiko bisitariak dira.\nDeskribapena.\nTamaina ertaineko harraparia da. Hegoen tamaina 46-50 cm ingurukoa da eta buztana berriz, 20 cm ingurukoa. Pisua 1,5 kg-ren bueltan egon ohi da. Emeak, gutxi gorabehera, arrak baino %20 handiagoak izan ohi dira eta sabelalde ilunagoa izaten dute.\nBizkarraldea marroi ilun kolorekoa izan ohi da, burua salbu. Sabelaldea, berriz, argiagoa, zurixka, nahiz eta hegoen puntak eta karpoen ingurua beltzak izaten diren. Lema-lumak eta arraun-lumek xingola transbertsal ilunak izaten dituzte eta sabelaldean intentsitate aldakorreko xingolak izan ohi dituzte. Erpeak marfil kolorekoak dira.\nAurpegian mokotik hasi eta bizkarreraino hedatzen diren antifaz iluna dute. Begiak horiak dira eta mokoa, berriz, oso zorrotza izan ohi da, urdin-gris kolorekoa.\nBanaketa eta habitata.\nMunduan zehar banaketa oso zabala duen hegaztia da, kontinente guztietako kostaldetan agertzen baita, Antartikan salbu. Hegoamerikan, berriz, migrazioan soilik agertu ohi da eta ez du bertan habiarik egiten.\nIpar hemisferioan, normalean, goi-latitudeetan egin ohi du habia eta bertan parekatzen dira. Bikote gehienek Europa eta Siberia iparraldean egiten dute habia. Negua, aldiz, Ekuatore inguruan igarotzen dute. Tarteko latitudetan pase garaian soilik agertu ohi da, migrazioa burutzean. Australian, berriz, nagusiki sedentarioa da.\nEuropako populazioan 8.000-10.000 bikote inguru kalkulatu dira. Iparraldeaz gain badira Mediterraneo inguruan habia egiten duten bikoteak ere. Negua igarotzera gehienak Afrikaraino joaten diren arren, badira Iberiar Penintsulan gelditzen direnak ere. Espainia hegoaldeko eta Extremadurako urtegietan eta Ebroren deltan negua igarotzen duten gero eta ale gehiago dago.\nArrano arrantzalea Euskal Herrian.\nEuskal Herrian ez dago bikote habiagilerik, nahiz eta garai batean espeziea bertan ugaltzen zen.\nAipatzekoa da Urbaibai biosferan egiten ari den lana espezie hau bertan habiagile izateko. Anbizioz beteriko programa europearra da eta Urdaibai Bird Center erakunde ornitologikoa da proiektua aurrera eramaten ari dena, erakunde eta herrialde ezberdinen kolaborazioarekin. Urdaibairekin batera aipatzekoa da ere arrano mota hau Txingudiko hezegunean duen presentzia. Alegia, euskal kostaldeko bi hezegune handienetan (Urdaibai eta Txingudi) ikus daiteke arrano arrantzalea, bietan programa bereziak abiatuta dituzte haren presentzia areagotzeko eta habiagile izateko.\nEgun behatzen diren gutxiak migrazioan izaten dira, udazkenean Afrikara bidean eta udaberrian goi-latitudeetara bidean. Lehen aleak abuztuaren amaieran iristen dira eta urrira arte aleak behatzeko modua izan ohi da, Urdaibain batez ere. Zenbait udazkenetan estuarioan sei aleraino ere izan dira.\nEspezie hau Euskal Herritik desagerrarazi zuten hainbat faktore egun oraindik irauten dute. Esate baterako 2011.ko urrian arrano arrantzale bat tiroz bota zuten Zumarragako ehiza lerro batean kezka handia sortuz Euskal Herriko talde ekologista eta naturazaleen artean, espeziea Europa guztian oso babestuta dagoelako.\nBasa eta Itsas Fauna eta Landaredian Arriskuan dauden Espezieen Euskadiko Zerrendaren kalteberen kategorian sartu zuten.\nPortaera.\nArrainak harrapatzeaz bizi den espezialista izaki, arrano arrantzalea ur-habitatei estuki loturiko hegaztia da. Ur garbiak izatea ezinbestekoa da, arranoak arrainak ikusi eta ehizatzeko modua izan dezan. Ur sistema kontinentaletan zein kostaldean bizi ohi da eta padura, laku eta urtegietako ur lasaiak bilatu ohi ditu.\nKostaldean habia egiten duten bikoteek labarrak hautatzen dituzte. Europa eta Asia iparraldean kumatzen dutenek, ordea, habitat kontinentalak hautatzen dituzte nagusiki, eta habia zuhaitzetan egin ohi dute.\nElikadura.\nArrano arrantzalearen dietaren %99a arrainek osatzen dute. Arrainok ur gazi zein gezatakoak izan ohi dira. Oso noizbehinka gertatzen diren hegazti eta narrastien harrapaketak ere dokumentatu dira. Urazaletik gertu ibiltzen diren arrainak hautatzen dituzte eta sakonera gutxiko eta ur garbietako inguruneetan ehizatu ohi dute. Harrapakinen tamaina oso aldakorra izan daiteke. Arrain txikienek 10 zentimetroko tamaina izan dezakete eta handienak 60 cm izatera iritsi daitezke. Hauen pisua 100 eta 610 gramoren bueltan ibili ohi da.\nArrantzarako hegan dabiltzanean, uretatik distantzia gutxira biraka planeatu ohi dute. Behin harrapakina lokalizatzean zuzenean uretara erortzen uzten dute beren burua eta uretara sartu aurretik erpeak aurreratzen dituzte oinekin arraina harrapatzeko.\nArrantzara ongi moldaturiko hegaztia da. Aurreko kanpoaldeko behatza atzeragarria du erpeak luze eta kurbatuak dira. Ondorioz ez du arrain irristagarriak harrapatzeko arazorik izaten. Heste mehar oso luzea du digestioa hobeto burutu ahal izateko eta sudur-balbulek uretara zanbuila egitea ahalbidetzen diote.\nBizimodua.\nInguru tropikal eta subtropikaletan espezie sedentarioa da eta gainerako guztian, berriz, migratzailea. Europa iparraldeko populazioak migratzaileak dira eta Mediterraneoko eta Kanariar uharteetakoak, berriz, sedentarioak.\nIparramerikako populazio migratzaileek negua Amazonasen arroan eta Hegoamerikako iparraldeko kostan igarotzen dute. Europa iparraldean habia egiten dutenek berriz, Afrika erdialderaino burutzen dute migrazioa eta badira Hegoafrikaraino iristen direnak ere. Migratzaile transahararra den arren, gero eta gehiago dira negua Iberiar Penintsularen barnealdean igarotzen dutenak.\nMigrazioa abuztuan hasten da eta bidaia bakarrik burutzen dute, egunez. Bidaiak hilabete inguru irauten du eta emeak izan ohi dira migratzen duten lehenengoak. Arrak baino 2-3 aste lehenago abiatzen dira.\nHabia lekuetara itzulera otsailaren amaieratik maiatzera bitartean ematen da eta bidaia hau azkarrago burutu ohi dute.\nUgalketa.\nEuropa eta Asia iparraldeko populazioak martxoa amaiera aldera hasten dira habia lekuetara iristen. Arrak emeak baino apur bat lehenago iristen dira. Zenbait kasutan hainbat bikoteren habiak elkarrengandik oso gertu (50-100 m) kokatzen dira, eta portaera erdi-koloniala erakusten dute.\nHabia adar lehorrekin burutzen dute eta urtea joan urtea etorri tamaina handitzen joate dira. 2 metroko diametroa izatera iritsi daiteke eta 1,5 metroko altuerako habiak behatu dira, nahiz eta normalean 0,5-0,6 metroko altuera izaten duten.\nBikotea habian kokatzen denean gorteiua hasten da. Bikoteak eztei-hegaldiak burutzen ditu eta arrek apeu deigarriak jaurtitzen dituzte. Garai honetan habia zaharra berritu edo berria eraikitzen dute. Goialdean material leun eta lehorrak jartzen dituzte: hostoak, lastoa, algak... Kopulak behin eta berriz gertatzen dira eta araldia 45 egun izatera iritsi daiteke.\nErrunaldia udaberrian gertatzen da goi eta latitude ertainetan. Tropikoan, berriz, errunaldia neguan izaten da. Normalean 3 arrautza erruten dituzte, 2 edo 3 eguneko tartearekin. Inkubazioa bi sexuek partekatzen dute, nahiz eta emeak izaten diren denbora gehien igarotzen dutenak. Garai honetan emea arrak elikatzen du.\n34-43 egunera arrautzak era asinkronikoan zabaltzen dira, errun ziren antzeko tartearekin. Kumeen lehen lumatxa motz eta ugaria izan ohi da, arrea goialdean eta zuria sabelaldean. Bi asteren buruan lumatxak gris ilun kolorea hartzen du. Kumeek jaiotzen direnetik izan ohi dute aurpegiko antifaza. Laugarren astean lehen lumak ateratzen zaizkie.\nTxitoen zaintza emearen esku egon ohi da eta arra familia guztia elikatzeaz arduratzen da. Arrainak emeari ematen dizkio eta hau izaten da zati txikiak kumeei ematen dizkiena. Kumeak hazten direnean arrainak habian uzten ditu arrak eta beraiek bakarrik elikatzen dira. Lehen hegaldia 44-59 egunen bueltan ematen da migratzaileetan eta 50-76 bitartean sedentarioetan.\nOntogenia.\nHeldutasun sexuala 3 urterekin lortzen dute eta lehen gurutzaketa 3 eta 5 urte bitartean ematen da. Arrak, normalean, emeak baino lehenago gurutzatzen dira. Bizi-luzetasuna 20 eta 25 urte bitartean izan ohi da.\nEspezieen arteko elkarrekintzak.\nEuropa eta Asian arrano arrantzaleek ez dute harrapari zuzenik, nahiz eta kumeak eta arrautzak hontz handia (\"Bubo bubo\"), azeria (\"Vulpes vulpes\"), belabeltza (\"Corvus corone\") eta arrano beltza (\"Aquila chrysaetos\") bezalako harrapariengandik babestu beharrean izaten diren. Iparramerikan, aldiz, hontz amerikarraren (\"Bubo virginianus\") erasoak behatu izan dira.\nArrano arrantzalearen arazo handiena habia egiteko lekua izan ohi da. Mediterraneoan kaio hankahoriek (\"Larus cachinnans\") egiten dieten presioa aipagarria da."}
{"id": "48656", "revid": "119347", "url": "https://eu.wikipedia.org/wiki?curid=48656", "title": "Moon Geun-young", "text": "Moon Geun-young (; Gwangju, 1987ko maiatzaren 6a - ) Hego Koreako aktorea da."}
{"id": "48657", "revid": "336", "url": "https://eu.wikipedia.org/wiki?curid=48657", "title": "Jacques Lacan", "text": "Jacques-Marie-\u00c9mile Lacan (Paris, 1901eko apirilaren 13a- Paris, 1981eko irailaren 9a) psikiatra frantziarra izan zen. Psikoanalisiaren inguruan lan egin zuen, Freuden planteamenduei ikuspuntu berria eskainiz eta gerorako \"eskola lakaniarra\" izeneko korrontea sortuz.\n1932an aurkeztu zuen bere tesia, \"De la Psychose paranoiaque dans les rapports avec la personnalit\u00e9\" izenburukoa eta bide berriak urratu zituen haurren psikosien azterketan. \"Ispiluaren fasea\" deitu zuena aztertu zuen; gorputzaren irudi osoak jokatzen duen papera eta irudi horrek gizakiaren nortasunaren osaketan duen garrantzia nabarmendu zituen bereziki: \"Le stade du miroir comme formateur de la fonction du \"je\" \"(1936, 1949, \"Ispiluaren fasea \"niaren\" funtzioaren antolatzaile gisa\"). Lacanen ustetan, hitzaren bidez sartzen da gizakia subjektuen arteko dialektikan, ez behar fisiologiko soil batek bultzatua, \"bestearenganako desirak\" hartaratuta baizik. Prozesu honetan, faloa (\"Gr. phallos,\" sexu arra) bihurtzen da desira horren helburu eta sinbolo nagusia\nPsikoanalisiaren eta hizkuntzalaritzaren arteko zubia eginez, hizkuntza egiturak ikusi zituen inkontzientean eta metafora (arbuioa, zentsura) eta metonimia (desbideratzea, leku-aldaketa) kontzeptuen bidez adierazi zituen neurosiaren sintomak. Hala, Lacanen terapia analitikoak subjektuari falta zaion diskurtso zatia bilaraztea du helburu, \"diskurtso ohartunaren jarraituak etenik izan ez dezan\". Lacanen estiloa oso itxia da eta psikoanalista askok kritikatu dituzte haren esanak. Lan gehienak \"\u00c9crits\" (1966, \"Idazlanak\") izeneko bilduman eman zituen argitara.\nBere teoriak modu didaktiko batean Slavoj Zizek filosofoak garatu ditu azken urteotan."}
{"id": "48658", "revid": "219", "url": "https://eu.wikipedia.org/wiki?curid=48658", "title": "Psikiatra", "text": ""}
{"id": "48659", "revid": "452282", "url": "https://eu.wikipedia.org/wiki?curid=48659", "title": "Psikoanalisia", "text": ""}
{"id": "48660", "revid": "1545", "url": "https://eu.wikipedia.org/wiki?curid=48660", "title": "Aita Menni Ospitalea", "text": "Arrasateko Ospitale Psikiatrikoa edo Aita Menni Ospitalea gaixo kronikoak hartzeko erietxea da, Psikiatria eta Neurologia arloan jarduten duena. Gesalibarko auzoan kokatuta dago, Arrasateko herrian. Antzina Santa Ageda ospitale psikiatrikoa izena zuen, bainuetxearen izenarena.\nSan Joan Jainkoarena anaiek kudeatzen dute sorreratik. Bestela, Osakidetzarekin hitzarmena edukita, askotan Debagoieneko Ospitalearekin elkarlanean dabil.\n1996ko uztailaren 15ean, Eusko Jaurlaritzak kultura ondasun izendatu zuen Santa Ageda ospitale psikiatriko zaharra, \"monumentu\" sailkapenarekin.\nEzaugarriak.\nGarai batean inguru hartan zeuden ur-hatsak zirela-eta oso ezaguna zen. Argien mendeko kultura jarrera higienearen eta osasunaren aldekoa izan zen, eta horren eraginez eraiki zen, 1825an, Santa Agedako bainuetxea. Garai horretan, besteak beste, hainbat instituzio sortu ziren inguru horretan. Beraz, bidezkoa da esatea medikuntzaren eta oporren ikuspegitik XIX. mendean Euskal Herrian \"Bainuetxeen Kultura\" ezarri zela esatea.\nGobernuko presidentea izan zen Antonio C\u00e1novas del Castillo jauna Michele Angiolillo anarkista italiarrak hiltzeak gainbeheran jarri zuen bainuetxearen ospea, egun batetik bestera. Atzera ere irekitzea \"Hospitalarias de San Juan de Dios\" eta \"Hermanas del Sagrado Coraz\u00f3n\" Ordenek kudeatu zuten eta orduan eman zitzaion, eman ere, gaur egun duen helburua.\nEraikina egoera onean dago; izan ere, erabiltzen denerako erabilita, beharrezko dituen konponketak egiten baitzaizkio.\nBabestutako eraikina.\nBabestuko eraikina bainuetxearen lehenengo erakinari erantsita dago. Tipologiaren arabera eraikina pabiloia da. Osasunarekin zerikusirik duten eraikinetarako Frantzian eta Europa erdialdean zegoen tradizioaren araberakoak dira, hain zuzen ere XIX. mendearen azken aldera eraikitakoak. Pabiloioi prismatiko handia osatzen du, behekoa eta bi solairu dituela. Estalkia luzera jarrita dago, bi isurirekin. Erdiko gorputza, fatxadako planotik kanpora ateratzen dena, antzematen zaio beheko solairuan. Eskailera inperialaren aurrean dagoen atondo zabalera sartzen da bertatik. Barruko antolaketa eraikina luzera zeharkatzen duen korridore nagusiaren inguruan egituratzen da. Horren alde bietara, eskuinera eta ezkerrera, hainbat gune daude. Lehenengo solairuko erdigunean, kanpoaldera aurreratuta dagoen beheko solairuaren gainean, terraza eder bat dago. Terraza hori erabiliko zuten berton zeudenek astiorduetan egoteko. Bigarren solairua lehenengoaren modukoa da.\nXumea eta homogeneoa da eraikuntza. Egiturak bi hormarte ditu, pabiloiaren luzerako ardatzaren norabide berbera dutenak alegia. Eustorma batek bereizten du; eta horma hori eta bai eustorma perimetralak ere, harri-hormaz eraikita daude. Horrela, solairuko zurezko solibak zeharka jarriak daude, hormatik hormara. Fatxada nagusiko beheko solairua harearrizko harlanduz eginda dago, galeria itxura hartzen duen etengabeko arku-multzoa osatuz.\nZeharka jarrita dauden eta horma perimetraletan oinarrituta dauden zureriarekin eraikita dago estalkia. Zureria, izan ere, latazko eta teila zapal zeramikoaren euskarri diren petral eta gapirioei eusten die.\nKanpoaldea.\nBeheko solairuko italiar itxurako arkuzko galeriak eraikin arinaren antza ematen diote. Horrek, eta bai gorputz zentrala kanpora aterata edukitzeak balkoi eder baterako lekua utzi diolako, eta daukan atondo zabalagatik, eraikin hori esanguratsua izateko egin zen. Hortik esan daiteke eskailera inperiala izpiritu horren barruan hain ondo egokitzea.\nFatxadaren aurrealdeak hutsartezko zutabe bertikalak ditu. Hegaletan 1+9 seriea osatzen dute eta 1+3+1 gorputz zentralean. Horrela, fatxada, 86 metroko fatxada-aurrealdeak lekarkeen itxura berdinegia gainditu egiten da. Itxura dotorea eta hutsarteak dituzten arotziak daude, batez ere beheko solairuko arkuetan. Beheko solairuetako zutabe bertikalak pilastra joniarrak dira lehenengo solairuan; goiko solairuan, ordea, korintiarrak dira. Joko erreferentziala du ordena klasikoei dagokienez, izan ere, etxe hau eraiki zenean, XIX. mendean alegia, estilo neoklasikoak zuen indarra.\nFatxadako hormatalak tiroliar erara daude entokatuta, eta horiz margotuak. Koloreek ere ematen dute jokorik; alde batetik, inposten eta hutsarteen kolore zuria dugu. Eta aipatutakook ere egokitzen zaizkio beheko solairuko hareharriari eta arotzien zuriari eta urdin pastelari"}
{"id": "48661", "revid": "336", "url": "https://eu.wikipedia.org/wiki?curid=48661", "title": "OpenVPN", "text": "OpenVPN SSL (Secure Sockets Layer) softwarean oinarritutako VPN (Virtual Private Network) soluzio bat da. OpenVPN puntutik punturako konexioa erabiltzeko aukera eskeintzen du, zerbitzarira urrunetik konektaturiko erabiltzaileen egiaztapen hierarkikoa ahalbidetzen duena. Wi-Fi (hari gabeko teknologiak IEEE 802.11) baliatzeko oso aukera interesgarria da, eta konfigurazio aukera anitzak eskeintzen ditu, besteak beste zamaren orekatzea. Kode askeko GNU General Public License\nlizentziapean argitaraturik dago.\nBibliografia.\nLinux-en: "}
{"id": "48662", "revid": "119347", "url": "https://eu.wikipedia.org/wiki?curid=48662", "title": "Gorozika (Muxika)", "text": "Gorozika Muxikako auzoa da. Autzaganeren magalean dago kokatua, Muxika udalerriaren eta Urdaibairen hego-mendebaldean, Gernika eta Zornotza artean. Gaur egun Muxikako auzoa da, baina 1966. urtera arte udalerria eta elizatea izan zen.\nGorozikan Bilbo Zaharra euskaltegiak aterpea dauka. Horrez gain, tren geltokia ere badu, Zugastieta-Muxika geltokia.\n2007ko urtarrilaren 1eko erroldaren arabera, auzoak 135 biztanle ditu.\nAuzuneak.\nHonako gune eta auzoek osatzen zuten elizatera, 1966tik aurrera Muxikako auzo izendatuko genituzkeenak:\nIruditegia.\n20. mendean bi bisita egin zituen Ibarrurira Indalezio Ojanguren argazkilariak, lehena 1918-1919 tartean, eta orduan udalerri zenaren irudiak atera zituen:"}
{"id": "48663", "revid": "6327", "url": "https://eu.wikipedia.org/wiki?curid=48663", "title": "Buruko gaixotasun", "text": ""}
{"id": "48664", "revid": "512", "url": "https://eu.wikipedia.org/wiki?curid=48664", "title": "Arabako Ospitale Psikiatrikoa", "text": "Arabako Ospitale Psikiatrikoa Osakidetzaren sareko ospitale psikiatriko bat da, Gasteiz udalerrian kokatuta. Ospitalea \"Arabako Osasun Mentaleko Sarea\"ren parte da, eta Arabako Unibertsitate Ospitalearen Santiago egoitzaren menpekoa da.\nGaur egungo eraikina 1994ko uztailan inauguratu zen, baina aurretik ere bazegoen erietxe psikiatrikoa, \"Las Nieves\" izenarekin ezagututa izan zena."}
{"id": "48665", "revid": "336", "url": "https://eu.wikipedia.org/wiki?curid=48665", "title": "Maria Luisa Mangado", "text": "Maria Luisa Mangado Cortes (Iru\u00f1ea, 1947) EAko politikaria da.\nAzken hauteskundeetan, Nafarroa Baiko zerrendatan laugarrena joanda, parlamentari bihurtu da."}
{"id": "48666", "revid": "512", "url": "https://eu.wikipedia.org/wiki?curid=48666", "title": "Sancho de Beurko", "text": "Luis Ruiz de Agirre Urkixo, ezizenez Sancho de Beurko, (Barakaldo, Bizkaia, 1908ko azaroaren 18a -Donostia, 1989ko uztailaren 26a) gaztelaniaz idazten zuen euskal idazlea, Eusko Abertzale Ekintzako politikari eta gudaria zein Erbesteko Eusko Jaurlaritzako kidea izan zen.\nBiografia.\nEusko Abertzale Ekintzaren kidea, \"Eusko Lurra\" egunkari eta geroko aldizkarian zein beste hainbat argitalpenetan idatzi zuen.\n36ko gerran politikari moduan baino gudari moduan aritu zen: \"Olabarri\" izeneko batailoiaren kapitaina izan zen Euzko Gudarostearen barruan. Gerra eta gero Venezuelara erbesteratuta zen. Bertatik, \"Eusko Lurra\"rentzat ere idatzi zuen, bizitakoa azalduz.\n1970eko hamarkadan Biarritzen bizi zen eta Francisco Francoren heriotza eta gero, Hondarribian. Garai haietan, EAE Herri Batasunaren barnean sartzearen aurkakoa izan zen. Harrezkero, politikari baino historiografiari ekin zion, bizitakoaren memoria landuz. Gaur egun izen bereko elkarte bat dago, bere omenez, bera hasitako lanari ekiteko gogoarekin.\nIdatzitako liburuak.\nBukatu gabe ere beste liburu batzuk utzi zituen: \"Caj\u00f3n de sastre\", \"Cuentos\", eta \"La ruta de Santo\u00f1a\", adibidez"}
{"id": "48667", "revid": "336", "url": "https://eu.wikipedia.org/wiki?curid=48667", "title": "Txentxo Jim\u00e9nez", "text": "Txentxo Jimenez Hervas (Solera, Jaen, Espainia, 1957ko ekainaren 3a - ) Aralar alderdiko politikaria da. Hamar urte zituelarik Nafarroara etorri zen gurasoekin. Gaur egun Berriozarren bizi da.\nBerriozarko Zaldi enpresan zein Txalaparta eta Aralar argitaletxeetan lan egin du. Politikan 1979an hasi zen Herri Batasunaren eskutik, Berriozarren 13 urtez zinegotzi izan baitzen. Edonola ere, alderdia 1995ean utzi zuen, borroka armatuaren areagotzearekin ados ez zegoelako, eta 2002ean Aralarren sartu zen. Gaur egun Nafarroako Parlamentuko kidea da."}
{"id": "48668", "revid": "371", "url": "https://eu.wikipedia.org/wiki?curid=48668", "title": "Arrasateko Ospitale Psikiatrikoa", "text": ""}
{"id": "48669", "revid": "336", "url": "https://eu.wikipedia.org/wiki?curid=48669", "title": "Joseba Eceolaza", "text": "Joseba Eceolaza Latorre (Iru\u00f1ea, 1979ko uztailaren 21a) nafar idazle, ekintzaile eta politikari bat da. Batzarre alderdiko eta CCOO sindikatuko kidea da.\nZizur Nagusiko zinegotzi izan zen 2003-2007 legealdian eta Nafarroako parlamentari 2007-2011 legealdian. Horrez gain, Nafarroako Fusilatuen Senitartekoen Elkartea - 1936 elkartean parte hartze nabarmendua izan du. Oroimena berreskuratzeko ekimenetan ezaguna da, besteak beste, Sartagudako Memoriaren Parkearen bultzatzaileetariko bat izan baitzen.\nJarduera politiko eta sindikala.\nNafarroako Parlamentuko kide izan zen 2007-2011 legealdian, Nafarroa Bai koalizioaren barruan; Batzarre alderdiak lortutako parlamentari bakarra izan zen. Parlamentuan egindako lanagatik, parlamentari errebelazioaren saria eman zion Nafarroako Prentsa Elkarteak.\n2017ko maiatzaren 2an, Nafarroako CCOO sindikatuaren komunikazio arduraduna izendatu zuten.\n2008ko apirilaren 20ko gauean, eraso bat pairatu zuen, lagun batzuekin Iru\u00f1eko taberna batean zegoela; ezpaina apurtu eta zenbait kolpe eman zizkioten. Gertakaria salatzeko Batzarrek kaleratu zuen oharraren arabera, \u00abbi erasotzaileak ezker abertzalekoak\u00bb ziren.\nArgitalpenak.\n2009an, \"Apuntes de servilleta\" poesia liburua argitaratu zuen, Iru\u00f1ean. \n2017an, \"Camino Oscoz y otras historias del 36\" liburua idatzi zuen, Manuela Carmenaren hitzaurreaz, Camino Oskoz maistra eta ekintzaile komunistaren bizitzaz eta heriotzaz. \n2019an, \"Tras la pista de Federico Garc\u00eda Lorca\" liburua argitaratu zuen, Federico Garcia Lorcak Iru\u00f1ean eta Nafarroako beste herri batzuetan egindako antzezlanen inguruan.\n2022an, \"ETA: la memoria de los detalles\" liburua aurkeztu zuen, Gogora Institutuaren Bilboko egoitzan. Aurkezpenean, Aintzane Ezenarro zuzendariak eta Josu Elespek parte hartu zuten.\n\"El Correo\", \"Diario Vasco\", \"Diario de Noticias\" eta \"Diario de Navarra\" egunkarietan iritzi artikuluak argitaratzen ditu."}
{"id": "48670", "revid": "1545", "url": "https://eu.wikipedia.org/wiki?curid=48670", "title": "Bierzo", "text": "Bierzo (; ; astur-leoneraz: \"El Bierzu\") Gaztela eta Leongo ipar-mendebaldean dagoen eskualdea da, Leongo probintzian kokatutakoa.\nMugakideak Asturias iparraldean, Lugoko probintzia ipar-mendebaldean, Ourense hego-mendebaldean eta ekialdean Leongo beste eskualde batzuk.\n2.828 km2-ko azalera dauka eta 131.022 biztanle zituen 2005ean (44.32 biz./km2). Hiriburu eta udalerri nagusia Ponferrada du (66.656 biz. 2006an).\nInguru naturala.\nSil ibaiak (Mi\u00f1oren adarra) eskualdea zeharkatzen du.\nBestela, aipatzekoa da Los Ancares izeneko eremu naturala.\nHizkuntzak.\nGaztelania da Bierzoko herritarren hizkuntza nagusia, baina honetaz gain beste bi hizkuntz-komunitate ditugu.\nAlde batetik galizierazkoa dugu eskualdeko mendebaldean, Vilafranca do Bierzo, Barxas, Borr\u00e9s, Cacabelos, Cand\u00edn, Carucedo, Carracedelo, Corull\u00f3n, Oencia, A Ponte de Domingo Fl\u00f3rez, Sobrado, Trabadelo, Valboa, A Veiga de Valcarce eta Villadecanes udalerrietan. Bertan egiten duten aldaera \"ekialdeko galiziera\" da, Asturiasen egiten duten eonaviegoaren taldekoa.\nBestetik, leonerazko (asturleoneraren aldaera) hiztunak bizi dira eskualdean, batez ere Furniella, Altu Sil, Valle'l Bueza, Os Ancares, El Bierzu Central eta Cabreira inguruetan."}
{"id": "48671", "revid": "237", "url": "https://eu.wikipedia.org/wiki?curid=48671", "title": "Sancho de beurko", "text": ""}
{"id": "48673", "revid": "58701", "url": "https://eu.wikipedia.org/wiki?curid=48673", "title": "Mikel Zalbide", "text": "Mikel Zalbide Elustondo (Donostia, Gipuzkoa, 1951ko maiatzaren 9a) euskal hizkuntzalaria, soziolinguista eta ingeniaria da.\nBizitza.\nIngeniaritzako goi-ikasketak egin zituen Nafarroako Unibertsitatean. Gazte-gaztetandik euskarak bete gabe zituen alorrak hornitzeko lanean jardun du.\nTerminologia eta hiztegigintza.\nHizkuntzaren corpus-plangintzan lan zabala egindakoa da.\n1972an, artean ikasle zelarik, Elhuyar Kultur Elkartearen sortzaileetakoa izan zen: zientzia-tekniken alorreko lehen euskal aldizkaria sortzeaz gainera, irakaskuntzarako hainbat material prestatzen eta hitz-eraketazko azterlanak bideratzen hartu zuen parte.\nLangintza horretan abiatzeko bidea Elhuyar taldearen aldetik lankidetzan zabaldu zuten Hiazinto Fernandorena eta Jose Ramon Etxebarriarekin. Talde-lanean idatzi zuten \"Haizeak, euria eta klima\" izeneko liburua, irakaskuntza orokorreko prestaturiko lehenengo irakasmaterialetako bat. Egileen artean zeuden, besteak beste, hauek: Luis Mari Bandres, I\u00f1aki Azkune, Andoni Sagarna, Pedro Miguel Etxenike, eta Mikel Zalbide.\n1978an, Unibertsitate Zerbitzuetarako Euskal Institutua (UZEI) sortu zenetik, zientzia-tekniken alorreko arduradun teknikoa izan zen. Bertan jardun zuen lanean, besteak beste, Fisika, Kimika eta Matematika hiztegiak prestatzen, eta lexiko-sorkuntza erabideen aztertzaile eta ikastaro-emaile. Halaber, maileguzko hitzen idazkeraz eta ebakeraz UZEIn eginiko sistematizazio-lanaren egile dugu.\nHezkuntza.\nEuskal Unibertsitatea eratzeko ekimenaren partaideetako bat ere izan zen, 1979tik aurrera. Autonomia aurreko Eusko Kontseilu Nagusiak eta Bilboko (gero Euskal Herriko) Unibertsitateak sorturiko Batzorde mistoaren kidea izan zen. Euskal Unibertsitaterako Planifikazio-batzordea zuen batzorde misto horrek izena, eta horren barruan unibertsitate alorreko hizkuntza-normalkuntza bideratzeko azpibatzordea sortu zen: euskal kulturarekiko unibertsitate-beharrizanen lan-taldea. Lan-talde horren arduraduna izan zen.\n1981. urteaz geroztik Eusko Jaurlaritzako Hezkuntza, Unibertsitate eta Ikerketa Sailean aritu da lanean, hasieratik Euskara Zerbitzuaren buru izan delarik. 2014an hartu zuen erretiroa. Erantzukizun horretan, Administrazioak euskararen ikaskuntza eta ezagutza ereduak finkatzeko egitasmorik nagusietan esku hartu du. Aipatzekoa da eragin zuzena izan duela EGA tituluaren, HE1 eta HE2 hizkuntza-eskakizunen eta IRALE programaren sorreran.\nPedagogia eta hezkuntzaren esparruan, berriz, hainbat egitasmo martxan jartzeko lan-taldeetan jardun da: EIMA programa (Euskal Ikasmaterialgintza), hau da, Lehen eta Bigarren Hezkuntzarako ikasliburuak, ikus-entzunezko eskola-materialak eta softwarea sortu eta hizkuntzaren kalitatea zaintzeko; NOLEGA programa eta ULIBARRI proiektua, eskola-giroan euskararen erabilera indartzeko; Hezkuntza Administrazioa Euskalduntzeko Plana. Halaber, A, B eta D ereduen hizkuntzazko gaitasun-ondorioak ateratzea eta hobekuntza-neurriak proposatzea izan dira haren eginkizun batzuk.\nEuskaltzaindia.\n1983. urtean, euskaltzain urgazle izendatu zuen Euskaltzaindiak. Lehenago ere, 1976an bertan, Euskaltzaindiaren matematika azpibatzordeko kide izan zen. Erakundearen baitan lan oparoa egin du, lexikologia eta hiztegigintzaren aldetik batik bat: Hiztegigintza batzordearen kide izana da hainbat urtez, baita \"Jagon\" saileko kide ere. Batean zein bestean, bertako idazkari izana da zenbait urtez.\nBestalde, Euskaltzaindian bertan, LEF (Lexiko Irizpideen Finkapena) batzorde-atalaren gestio-arduradun izana da. Langintza horren ildotik, maileguzko hitzen idazkera, Orotariko Euskal Hiztegia proiektua eta EEBS (Egungo Euskararen Bilketa Sistematikoa) egitasmoa garatu ziren.\n2006ko apirilaren 27tik aurrera euskaltzain osoa da. Sarrera hitzaldia 2007ko ekainaren 2an irakurri zuen Donostian.\nGaur egun Euskararen Historia Soziala (EHS) izeneko egitasmoa darama aurrera. 2007an sortutako proiektu honek soziolinguistika historikoaren bidea lantzen du, euskarak eta euskararekin harremanetan egon diren hizkuntzek denboran izan duten bilakaera soziala aztertzen duenean.\nSoziolinguistika.\nHizkuntza alorrean duen esperientzia guztia bilduta, soziolinguistikaren eta hizkuntzaren soziologiaren alorrean aritu da, eta euskarak munduko beste eremu urriko hizkuntzekin batera dituen arazoen teoria eta praktika aztertu ditu. Horrek hamaika kongresu eta topaketatara eraman du, Euskal Herrian eta Europan barna. Alde horretatik, Joshua Fishman soziolinguista estatubatuarraren zenbait lan itzuli ditu eta baita berarekin elkarlanean aritu ere.\nNeurri handi batean, berak ekarri ditu euskararen egoerara Fishmanek darabiltzan oinarrizko hainbat kontzeptu: hala nola, mintzaldatzea, ingelesezko \"language shift\" kontzeptuaren ordainetan, hiztun-talde baten baitan denboran zehar ematen den hizkuntza batetik beste baterako aldaketa adierazteko. Euskararen kasuan, euskal hiztun-taldeen baitan erdarara (gaztelaniara nahiz frantsesera)\u00a0egiten den aldaketa.\u00a0\u00a0\nHizkuntza indarberritzea (HINBE), hau da, mintzaldatze prozesua bertan behera uztea, \"reversing language shift (RLS)\" kontzeptua adierazteko, baita arnasguneen kontzeptua ere, ahuldutako hizkuntza batentzat beharrezkoak diren hiztun-eremu demografikoki kontzentratuei buruz aritzeko.\nAzken urteotan, Euskararen Historia Soziala egitasmoaren baitan, euskararen nahiz beste edozein hizkuntzaren historia soziala lantzeko eredu metodologiko bat garatu eta finkatu du, egitasmoko lankideekin batera.\nIrakasle eta tutore da HIZNET \u2013 Hizkuntza plangintza graduondokoan.\nHitz egiten eta idazten dakizkien hizkuntzak euskara, gaztelania, alemana eta ingelesa dira.\nBibliografia.\nArtikuluak.\nBestalde, Euskal komunitate zientifikoaren Inguma datu-baseak, guztira berak sorturiko 100 lan baino gehiago erakusten ditu."}
{"id": "48674", "revid": "336", "url": "https://eu.wikipedia.org/wiki?curid=48674", "title": "Pulsatilla vulgaris", "text": "Pulsatilla vulgaris Europa mendebaldeko, erdialdeko eta hegoaldeko landarea da.\n15-30 zentimetro bitarteko landare more hauek, Pinu basoetan bizi ohi dira batez ere, eguzkitsuak diren lurraldeetan."}
{"id": "48675", "revid": "9298699", "url": "https://eu.wikipedia.org/wiki?curid=48675", "title": "Finlandiako Dukerri Handia", "text": "Finlandiako Dukerri Handia (, , ; hitzez hitz 'Finlandiako Printzerri Handia') gaur egungo Finlandia estatuaren aurrekoa zen, 1809 eta 1917. urteetan Errusiar erresumaren zati izan zelarik.\nHistoria.\nFinlandiar estatu guztiak batu eta Dukerri Handia (edo Printzerri handi) bat osatu zuten 1581. urtean orduan Suediako errege zen John III.ak, bertako lehen printzipe bihurtuz. Tituluak ez zeukan balio askorik eta oso gutxi erabilia izan zen 1802. urte arte non Dukerriko azken printzipe suediarra hil egin zen arte.\nErrusia eta Suediarren arteko gudan, lehenengoek Finlandiar biztanleei autonomia gehiago eskaini zien heuren etsaien aurka borrokatzen bazuten. Suediarrek guda galdu ondoren Finlandiako Dukerria Errusiar erresumaren barne geratu zen, maila autonomiko handiarekin.\nDukerriko historia puntu hauetan laburtu daiteke:"}
{"id": "48676", "revid": "119347", "url": "https://eu.wikipedia.org/wiki?curid=48676", "title": "Maxwellen ekuazioak", "text": "Elektromagnetismoan, Maxwellen ekuazioak James Clerk Maxwell fisikari britainiarrak aurkezturiko ekuazio sorta bat da, zeinetan, eremu elektriko, eremu magnetiko, karga elektriko eta korronte elektrikoaren arteko erlazioak zehazten diren. Gaur egungo elektromagnetismoaren oinarria dira ekuazio hauek\neta elektromagnetismoaren teoria gehiena bertatik ondoriozta daiteke.\nNahiz eta Maxwell bera ez zen izan ekuazio indibidualen sortzailea, bera izan zen ekuaziook era koherente batean batu eta lotu zituen lehena. Garrantzitsuago dena, Amp\u00e8re-ren legean beste osagai bat sartu zuen, \"Maxwellen desplazamendu korrontea\" deituko zitzaiona geroago. Lege honen Maxwellen bertsio hobetuak uhin elektromagnetikoen uhin ekuazioa ondorioztatzeko behar den ekuazio sorta lortzeko bidea zabaltzen du.\nNahiz eta Maxwellen ekuazioak erlatibitate berezia baino lehenagoak diren, Coulomb-en legea eta erlatibitate berezia erabiliz ondoriozta daitezke, karga elektrikoa aldatzen ez dela kontsideratuz.\nHori dela eta, honek grabitazioarekin izan dezakeen paralelotasuna azter daiteke, arrazonamendu berdina aplikatu baitaiteke Newton-en grabitazio unibertsalaren legearekin, era honetan, grabitaziorako Maxwellen ekuazio baliokide batzuk gara daitezke.\nMaxwellen ekuazioen historia.\nMaxwellen ekuazioak, Maxwellen 1861kako artikuluan (Indar-lerro fisikoei buruz) leku desberdinetan topa daitezkeen lau ekuaziok osaturiko sorta da. Gauza desberdinak adierazten dituztelarik: (i) nola karga elektrikoek sortzen dituzten eremu elektrikoak (Gaussen legea), (ii) monopolo magnetikoen existentziaren uko esperimentala, (iii) nola korronte elektrikoek eta eremu elektriko aldakorrek eremu magnetikoak sortzen dituzten (Amp\u00e9re-Maxwell legea) eta (iv) nola eremu magnetiko aldakorrek eremu elektrikoak sortzen dituzten (Faraday-ren indukzio legea)\nMaxwellek Amp\u00e8reren legeari eginiko aldaketaz gain, ekuazio hauetariko bat ere ez dira originalak. Dena dela, Maxwellek ber-deribazio bakarra egin zien hidrodinamiko eta mekanikoki Faraday-ren indar-lerroen eredua kontuan hartuz.\n1884. urtean, Oliver Heaviside fisikari britainiarrak lau ekuazio hauek aukeratu eta Willard Gibbsekin batera, notazio bektorial moderno batean ipini zituen. Hori dela eta, zientzialari batzuek defendatzen dute Maxwellen ekuazioak izatez gaur egun Heavisideren ekuazioak direla.\nAuzi hau are nahasgarriagoa da, 'Maxwellen ekuazioak' terminoa beste ekuazio sorta bat deskribatzeko erabiltzen baita, (A)-tik (H)-ra zenbatuta daudenak Maxwellen 1865eko \"Eremu elektromagnetikoari buruzko teoria dinamikoa\" izeneko artikuluan. Hori dela eta, beharrezkoa da jakitea zein ekuazio sortaz ari garen bakoitzean: edo zortzi ekuazio originaletaz edo Heavisidek aldaturiko lauretaz.\nBi ekuazio sorta hauek fisikoki baliokideak dira guztiz nahiz eta Gaussen legea izan bi sortetan agertzen den ekuazio bakarra. Hasierako zortzietako (D) ekuazioan agertzen den Lorentz-en indarra, Heavisiden bertsioan agertzen den Faradayren indukzio legearen soluzioa da eta Amp\u00e8re-Maxwell legea hasierako zortzi ekuazioetatik biren arteko konbinazioa da.\nHeavisideren bertsio modernoaren laburpena.\nLetra lodiz dauden sinboloak bektoreak dira eta letra \"etzanez\" daudenak kantitate eskalarrak\nKasu orokorra.\nHurrengo taulan, sinbolo bakoitzaren esanahia eta beraren NUS sistemako unitateak azaltzen dira:\nElektromagnetismo osoaren teoria osatzeko, beste ekuazio bat batu beharrean gaude, Heavisidek osaturiko lau ekuazio horietara. Partikula kargatu batek eremu elektriko eta magnetiko batengatik jasatzen duen indarra Lorentz-en indarraren ekuazioak ematen digu:\nnon formula_2 partikularen karga den eta formula_3 partikularen abiadura.\nEkuazio gehigarri hau koordenatu kartesiarretan agertu zen Maxwellen zortzi ekuazio originaletan, (D) izanik.\nMaxwellen ekuazioak eremuen ikuspuntu makroskopikotik dira normalean baliagarriak, zeinak ikuspuntu mikroskopikotik asko aldatzen diren atomo indibidualen eskalan (zeinetan efektu kuantikoak ere kontuan izan behar diren). Hurbilketa makroskopiko batzuen bidez defini daitezke material baten permitibitate eta permeabilitatea moduko magnitudeak. Eskala mikroskopikoan, Maxwellen ekuazioak efektu kuantikoak arbuiatuz, hutsean daudenak bakarrik dira baliagarri; baina karga atomiko guztiak jarri behar dira, ezinezko problema bihurtuz.\nMaterial linealetan.\nMaterial linealetan, formula_4 polarizazio dentsitatea (metro karratuko coulombetan emana) eta formula_5 magnetizazio dentsitatea (anpere metroko unitatetan emana) ondorengo adierazpenek ematen dizkigute:\neta formula_8 eta formula_9 eremuak formula_10 eta formula_11 eremuekin era honetan erlazionatuta daudelarik:\nnon:\nformula_14 materialaren suszeptibilitate elektrikoa den,\nformula_15 materialaren suszeptibiliate magnetikoa den,\nformula_16 materialaren permitibitate elektrikoa den eta\nformula_17 materialaren permeabilitate magnetikoa den.\nIngurune isotropiko eta ez-dispertsiboetan \u03b5 eta \u03bc denborarekiko menpekotasunik ez duten eskalareak dira eta Maxwellen ekuazioak era honetan geratzen dira:\nIngurune uniforme (homogeneo) batean, \u03b5 eta \u03bc posizioarenetik independente diren konstanteak dira eta espazioarekiko deribatuekiko trukakorrak dira.\nHutsean, karga eta korronte gabe.\nHutsa ingurune lineal, homogeneo, isotropiko eta dispertsio gabekoa da eta hutseko konstante proportzionalak hutsaren permitibitate elektriko (\u03b50) eta hutsaren permeabilitate magnetikoek (\u03bc0) ematen dizkigute (efektu kuantikoak direla eta propietate ez-linear txikiak arbuiatuz).\nHutsean, korronte edota karga elektrikorik ez dagoenez, hutseko Maxwellen ekuazioak era honetan geratzen zaizkigu:\nEkuazio hauek soluzio bat dute zeina uhin lau sinusoidal higikari batzuen ekuazioa den. Uhin hauetan eremu eremu elektriko eta magnetikoak elkarrengandik elkartzutak izango lirateke, baita uhinaren hedapen-abiadurarekiko ere. Eremu biak fasean egongo lirateke, abiadura honetan higitzen:\nMaxwellek aurkitu zuen \"c\" kantitate hau argiaren abiadura dela hutsean eta hori dela eta, argia erradiazio elektromagnetikoa dela. Gaur egun argiaren abiadura, permitibititate eta permeabilitatearen balio onartuak hutserako taula honetan daude laburtuak:"}
{"id": "48677", "revid": "201", "url": "https://eu.wikipedia.org/wiki?curid=48677", "title": "Geu", "text": ""}
{"id": "48681", "revid": "201", "url": "https://eu.wikipedia.org/wiki?curid=48681", "title": "Landagune", "text": ""}
{"id": "48683", "revid": "42829", "url": "https://eu.wikipedia.org/wiki?curid=48683", "title": "Ponferrada", "text": "Ponferrada Leongo Herriko bigarren udalerria da, Leongo probintzian kokatuta. Bierzo eskualdeko hiriburua da, itsas mailatik metrora, eta -ko azalera hartzen du.\n66.656 biztanle zituen 2006an. biztanle zituen.\nDonejakue Bidean den azken herri garrantzitsua da Galiziara iritsi baino lehenagokoa."}
{"id": "48685", "revid": "105290", "url": "https://eu.wikipedia.org/wiki?curid=48685", "title": "Lapinj\u00e4rvi", "text": "Lapinj\u00e4rvi edo Lapptr\u00e4sk 3.000 biztanlera iristen ez den Nilandia eskualdeko herritxo bat da.\nZer ikusi.\nHerria oso aproposa eta intimoa da hiri handietako zarata eta kutsadura behin betiko ahazteko. Urtean Ekialdeko Uusimaa eskualde osora eta batez ere Lapinj\u00e4rvira milaka milaka pertsona etortzen dira Finlandiako hirietatik haien bizitza estresatuak ahazteko asmoz, batez ere Helsinki, Porvoo eta Turkuko biztanleak. Izan ere lurralde hauetako baso heze eta lakuak edonor hunkitzen dute.\nLapinj\u00e4rviko eliza.\n1743. urtean eraikitako suediar estiloko eliza, urte bat lehenago erretako beste eliza baten ordez eraikia izan zen."}
{"id": "48686", "revid": "6327", "url": "https://eu.wikipedia.org/wiki?curid=48686", "title": "Botniako golko", "text": ""}
{"id": "48687", "revid": "6950", "url": "https://eu.wikipedia.org/wiki?curid=48687", "title": "Psikomotrizitate", "text": "Psikomotrizitatea heziketaren filosofia bat da. Mugimenduaren bidez pertsonaren garapen fisiko, psikiko eta soziala ahalbidetzen, errazten eta suspertzen duen gaitasun gisa definitu ohi da.\nPsikomotrozitateak gizakia bere osotasunean ulertzen du. Haurraren afektibitate, adimen eta mugimendu esparruak bateratuta ulertzen dituzte.\nJarduera psikikoa eta portaera motorearen artean lotura estua dago. Ondorioz, psikomotrizitatea ez da mugimendua bera soilik aztertzera mugatzen; ezaugarri psikikoak ere kontuan hartzen ditu.\nPsikomotrizitatea, azken batean, gizakiak gorputza komunikatzeko baliabie gisa erabiltzen du. Gorputzeko betebehar neuromotrizak eta psikikoak erabat elkarlotuta daude, haurraren hazkuntza eta garapena ulertzeko modua baldintzatzen du.\nBizi izandako esperientziek norberaren izaera eta nortasuna baldintzatzen dute. Hori dela eta, inguruarekiko harremana, parte hartzea, jarduera, ekintza ezinbesteko osagaiak izango dira heziketa antolaketa honetan.\nHezitzailearen eginkizuna hauxe da: haurraren izaera desberdin, helburu pedagogikoen aurrean ezarri; saiakera, esperimentazioa, proba, tanteoa eta bizipenaren bidez aurreratzeko aukera anitzak izan ditzan. Mugimendu aske eta ez zuzenduaz, bizipen eta barneraketaz, haurraren ahalmenak garatzen saiatuko dira (baita adimena ere)."}
{"id": "48688", "revid": "1519", "url": "https://eu.wikipedia.org/wiki?curid=48688", "title": "Estoa", "text": "Estoa (grezieraz \u03c3\u03c4\u03c9\u03b1, \"stoa\") arkitektura greziarrean portikoak edo apirikuak jasotzen duen izena da.\nEraiketa soilenetakoa da, planta laukizuzen luzea izaki. Estalia, zutabe errenkada batez eta alboetan hormen bidez osatzen da. Normalean, horma luzeenak iparraldeko haizeaz eta euriaz babesten du, eta zutabe errenkada hegoaldeko albo luzean kokatzen zen, hegoaldetik jotzen duen eguzkiari bide egiteko.\nEspazio publikoetako elementua zen, normalean agora bera mugatzeko erabilia. Bertan, maiz egokitzen ziren dendak eta beraz jarduera komertziala ematen zen arrunki."}
{"id": "48689", "revid": "119347", "url": "https://eu.wikipedia.org/wiki?curid=48689", "title": "Europako Ereserkia", "text": "Europar Batasunaren ereserkia, izen ofizialez Europako ereserkia, Europar Batasuneko lau sinbolo ofizialetako bat da. Herbert von Karajan austriarrak eginiko moldaketa bat da, Ludwig van Beethoven alemaniarraren 9. sinfoniaren azken mugimenduaren amaierako \"Alaitasunaren oda\"ren gainean. Bere aldetik, \"Alaitasunaren oda\"k Friedrich von Schiller idazlearen poema du jatorri, hura ere \"Alaitasunaren oda\" izenburukoa.\nEreserkiak ez du hitzik. Horrela, Batasunaren eleaniztasunaren auzia saihesten du, baina indarra kentzen dio ereserki nazionalen alboan, hitzak direla-eta errezagoak baitira ikasteko. Hala ere, musika honetan sumatu daiteke halako bakerako deia, herriak bakean bizitzeko desira.\nHitzen proposamena.\nAustrian, Peter Roland latineko irakasleak \"Est Europa nunc unita\" testua proposatu zuen. Hitzok Europako Batzordearen atentzioa erakarri zuen, batez ere 2004ko Erromako bileran, baina azkenean ez zuen aintzakotzat hartu."}
{"id": "48690", "revid": "201", "url": "https://eu.wikipedia.org/wiki?curid=48690", "title": "Garapen psikomotorea", "text": ""}
{"id": "48692", "revid": "336", "url": "https://eu.wikipedia.org/wiki?curid=48692", "title": "Ekialdeko Frontea Bigarren Mundu Gerran", "text": "Ekialdeko Frontea, Bigarren Mundu Gerran, Ekialdeko Europan, batik bat, Alemaniaren eta Sobietar Batasunaren artean burututako borroka izan zen, 1941eko ekainaren 22an hasia eta 1945eko maiatzaren 8an amaitua. Historiako gerra esparru handiena da. Gainera, gerra latz horretan, fronte hau nabarmendu zen oldarkortasunean, suntsipenean eta heriotzaren kopuru handietan. Honen ondorioz, Hirugarren Reicha amaierara helduta, Alemania erdibiturik geratu zen eta Sobietar Batasuna munduko gerra eta industria superbotere bilakatu zen, ia Ekialdeko Europa okupatuta.\nGerraren garapena.\nAlemaniak eta Sobietar Batasunak 1939ko abuztuaren 23an, ustekabean, Molotov-Ribbentrop ituna sinatu zuten, elkarren kontra ez jotzeko. Halaber, Polonia bien artean banatzeko isilpeko klausulak bazituen itun horrek. Bi urte iraun zuen itaunak, Alemaniak Danimarka, Norvegia, Frantzia eta Balkanak konkistatzen zituen bitartean. Dena den, Hitlerrek hitzarmena apurtzeko gogoa beti izan zuen, komunismoa nazismoaren etsai nagusia izanda. Badirudi 1940ko udaberrian ekiteko asmoa zuela, sobietarrek berehala amore emango zutelakoan, alemaniarren erasoa bortitz nahikoa bazen.\nStalinek Hitlerren asmoak ezagutzen zituen, baina ez zuen espero Alemaniak bi fronteko gerran borroka egitea. Nahiz eta Poloniako ekialdeko mugan tropa andana paratu edo SESBren gainean isilpeko hegaldiak egin, inteligentzia zerbitzuen ohartarazpenei muzin egin zien. Are gehiago, inbasioaren egunean bertan Semion Timoxenko eta Georgi Zhukov jeneralek, Stalinek nahi zuen bezala, probokazioei erantzunik ez emateko agindu zieten tropei. Hori dela eta, ustekabean harrapatu zituen sobietarrak Bizargorri Operazioa izeneko inbasioak.\n1941.\nEgun hori 1941eko ekainaren 22a izan zen, Napoleonek aukeratutako egun bera. Erasoa hiru frontetan zegoen antolaturik: lehenengoa iparraldera begira, Leningradera; bigarrena, Moskuko bidera; eta hirugarrena, Donets industria eskualdera eta Kaukasoko petrolio zelaietara. Hitlerren asmoa Armada Gorria Bielorrusia eta Ukrainako lautadetan ixtea eta azkar garaitzea zen. Gero, Sobietar Batasuneko europar aldea okupatu nahi zuen, Ozeano Artikotik Kaspio Itsaso arte. Horretarako, 140 dibisio prestatu zituzten alemaniarrek, guztira 3.200.000 soldadu, 625.000 zaldi, 7.100 kainoi, 3.300 gerra-gurdi eta 2.770 hegazkin. Hainbat aliatuk, Italiak, Hungariak, Errumaniak edo Bulgariak dibisioak ere erantsi zituzten. Armada Gorriak, beste aldetik, 134 dibisio zituen: 2.500.000 soldadu, 24.000 gerra-gurdi eta 8.000 hegazkin. Zalantzarik gabe historiak operazio militarrik handiena.\nEstreinako asteetan alemaniarren aurrerapena bizkorra eta eraginkorra izan zen. Iparraldean, Baltikoko estatuak okupatuta, Leningradeko setioa irailaren 8an hasi zen (1944ko urtarrilera arte irautekoa zen). Erdialdean, Bielorrusia osoa azpiratuta, Smolensk uztailaren 16an hartu zuten. Hegoaldean, berriz, Ukrainan zeharkako martxa uste baino motelagoa izan zen. Hori zela eta, Hitlerrek erdialdeko fronteko tropei gelditzeko agindu zien, hegoaldekoei lagun ziezaieten. Jeneral alemaniar gehienak ez zatoz bat egitasmo horrekin, Mosku jomuga nagusitzat hartzen baitzuten. Azkenean, behin Kiev hartuta, irailaren 19an, Moskuraino jarraitzeko agindua eman zen. Nolanahi ere, ekialdeko frontean eguraldi txarra hasi zen, eta alemaniarren aurrerapena motelduta suertatu zen. Gainera, hirira hurbildu ahala, sobietarren erresistentzia gero eta gogorrago bilakatu zen. Naziak Kremlindik 30 kilometrora iritsi ziren, baina ez haratago. Abenduaren 5ean, Hitlerrek geldialdi orokorra agindu zuen, hurrengo udaberrian ekitzeko asmotan.\n1942.\n1941-42ko neguan, Sobietar Batasunak Mosku inguruko lurralde pixka bat berreskuratu ahal izan zuen, baina ezin izan zuten gehiagorik alemaiarrak atzera eragin, Stalinek nahi zuen bezala. Eguberrian, frontea egonkortu zen, bi aurkariek udako erasoa prestatzen zuten bitartean.\nHitlerrek aurreko urteko helburua aldatu zuen, eta Kaukaso aldeko petrolio zelaiak hartzen ahalegindu zen. Honela, sobietarrak erregai horniketarik gabe utzi nahi zituen, eta bide batez, petrolioa lortzeko alemaniarrek zeuzkaten arazoak konpondu. Bere egitasmoa Itsaso Beltza eta Kaspio eta Kaukaso Mendilerroaren artean dagoen eskualdea hartzea zen. Bitartean, armadako beste zati bat Volgan gora joatekoa zen, Stalingraderaino, alemaniarren aurreratzea babestu ahal izateko.\nErasoa 1942ko ekainean hasi zen, eta abenduan amaitu zen Groznin, petrolio-zelaietatik hurbil, zeren, ironikoki, Alemaniako gerra-gurdiak erregairik gabe geratu baitziren. Gainera, alemaniarrek sortu zuten frontea luzeegia zen, sobietarren kontraerasoetatik babesik gabe. Honela, atzera egiteari ekin zioten, hasieran motel, baina bueltarik gabe.\nVolgara abuztuaren 20an iritsi ziren alemaniarrak. Stalingraden aurkako erasoa segituan hasi zen. Stalinek hiria kosta ahala kosta defendatu behar zela agindu zuen. Horrela, hiru hilabetez, kalez kale borrokatu zen, sobietarren defentsek atzera egiten zuten bitartean. Hala ere, azaroaren 19an kontraerasoa jarri zuen Armada Gorriak, zeinek Alemaniako 6. Armada hirian inguratuta utzi zuen. Hitlerrek ez zuen ihes egitea baimendu, okupatutako lurraldea uzteak tropen nahigabea eragiten zuelakoan. Setioa apurtzeko kanpotik egin ziren ahaleginei eutsi zieten sobietarrek. Hilabete horietan, setiatutak airez hornitu zituzten, baina behar baino arma eta janari gutxiagoa jasotzen zuten, eta, urtearen bukaerako, kinka benetan larria zen Stalingradeko alemaniarrena.\n1943.\nStalingradeko azken tropa alemaniarrak 1943ko otsailaren 2an errenditu ziren. Alemaniak 6. armada osatzen zuten 300.000 soldatutik 96.000 besterik ez ziren Stalingradetik bizirik atera. Hauxe izan zen Bigarren Mundu Gerrako norabidea aldatu zuen une garrantzitsuenetako bat.\nSobietar Batasunak 1943ko hasieran erasoari ekin zion berriz, Don ibaitik hurbil. Hasieran aurrera egitea lortu zuen Armada Gorriak, harik eta alemaniarrak sobietarren armada hedatuegiaz eta egoera ahulaz baliatu ziren arte. Kontraerasoan, alemaniarrek Kharkov hiria eta aldameneko eremua berreskuratu zituzten. Nazien azken garaipen inportantea izan zen.\nUdaberrian euriteek borroketan hastea galarazi zuten, baina bi aldeak denboraz probestu ziren udan etortzekoa zen bataila prestatzeko. Erasoaren data behin eta berriro atzeratu ostean eta gerra osoko indar handiena bildu ondoren, uztailaren 4an ekin zioten alemaniarrek erasoari Kursken. Asmo horiek ezagutua, sobietarrek lubaki-sare erraldoia industu zuten defentsarako. Kurskeko bataila gerrako tanke-borroka handiena bilakatu zen. Errefortzurik gabe, alemaniarrek sobietarren kontraerasoari ezin izan zioten eutsi.\nPorrot honen ostean, Ekialdeko Frontean eta gerra bukatu arte alemaniarrek atzera egiten zuten sobietarrek aurrera egin ahala. Izan ere, Alemaniak ezin izan zuen Kursken jasandako galerei aurre egin. Abuzturako Hitlerrek Dnieperrera itzultzeko agindu zuen. Baina urrian Dniper ere ezin izan zuten defendatu. Azaroran Kiev berreskuratu zuten sobietarrek.\n1944.\nSobietarrek fronteko hegoaldean oso azkar egin zuten aurrera 1943ko irailetik 1944ko maiatza arte, Ukraina osoa berreskuratu baitzuten, Errumania eta Poloniako mugetaraino. Fronteko iparraldean, Leningradeko setioa hautsita, Estonia eta Letonia aldera abiatu ziren. 1941ean Finlandiak hartutako lurraldea ere berreskuratu zuen SESBk. Ondorioz, Finlandia irailaren 4an errenditu zen. Fronteko erdialdean, Bagration Operazioan Alemaniako armada suntsiturik suertatu zen. Sobietar Batasunak 600 km egin zuen aurrera, Bielorrusia zeharkatuta, Lituania, Polonia eta Hungariaraino.\nFronteko hegoaldean, Errumaniako armada garaituta, Karlos II. erregeak bakea eskatu zien sobietarrei. Horrean aurrean, naziak erregea hiltzen saiatu ziren. Ekintza horrek Errumania aliatuen aldera eraman zuen, Alemaniari gerra deklaratuta. Aste baten buruan, Bulgaria ere aliatuen aldera igaro zen. Sobietarrek Jugoslaviarantz jo zuten, Belgradera urriaren 15ean iritsirik. Greziak alemaniarren menpe jarraitzen zuen arren, isolaturik ez geratzeko, naziek utzi behar izan zuten.\nPolonian, alemaniarren agintearen kontrako matxinada sortu zen abuztuaren 1ean, Varsovian hain zuzen ere. Poloniarrek matxinadak egun batzuk irautea espero zuten, Armada Gorria hirira iritsi arte. Baina Stalinen asmoa bestelakoa zen, zeren, naziak kanporatuta, Poloniak gobernu komunista izan zezan nahi zuen, eta matxinatuak Poloniako herbesteko gobernuaren aginduetara jarri ziren. Bitartean, alemaniarrek tropa berriak igorri zituzten hiriaren gaineko kontrola berreskuratzeko. Honela, urriaren 2an, azken matxinoak errenditu ziren.\n1945.\nVistula ibaian trabaturik geratu ondoren, 1945eko urtarrilaren 12an Poloniaren kanpainari ekin zion berriro SESBk. Ordu gutxiren buruan, Alemaniako defentsa behera etorri zen, eta, beren harridurarako, aurrera egin zuten sobietarrek. Ekialdeko Prusia okupatuta, bertako alemaniar jatorriko milioika biztanlek ihes egin zuten, errusiarren errepresioaren beldurrez. Urtarrilaren 19an gerraren aurretiko Alemaniako muga zeharkatu zuten. Oder ibaian, Berlindik 70 kilometrora gelditu ziren indarrak biltzearren.\nFronteko gainerako zonaldeetan ere ziztu bizian egiten zuten aurrera sobietarrek. Budapest otsailaren 13an hartu zen, setio luze baten ostean. Austrian martxoaren 30ean sartu ziren, eta Viena apirilaren 13an bereganatu.\nApirilaren 16an Berlinen kontrako azken erasoa hasi zen iparraldetik, ekialdetik eta hegoaldetik, hiria inguratzeko asmotan (ikusi, Berlineko bataila). Defentsa alemaniarra zibilek osatu zuten, eta horietako asko nerabeak ziren. Auzoz auzo eta kalez kale, pixkanaka-pixkanaka hiriburua menderatuz joan ziren. Hitlerrek ihes egiteari uko egin zion, eta, apirilaren 30ean, sobietarrak kale batzuk haratago zeudela, bere buruaz beste egin zuen. Berlin maiatzaren 2an erori zen.\nKarl D\u00f6nitz almiranteak, Hitlerren ondorengoak, maiatzaren 7an baimendu zuen Jodl jenerala Alemaniaren baldintzarik gabeko errendizioa onar zezan. Honela, Europako frontean amaitu zen gerra."}
{"id": "48693", "revid": "237", "url": "https://eu.wikipedia.org/wiki?curid=48693", "title": "Espainiako Audientzia Nazional", "text": ""}
{"id": "48695", "revid": "535", "url": "https://eu.wikipedia.org/wiki?curid=48695", "title": "Maxwell-en ekuazioak", "text": ""}
{"id": "48698", "revid": "46380", "url": "https://eu.wikipedia.org/wiki?curid=48698", "title": "Fernando Arrabal", "text": "Fernando Arrabal Teran (Melilla, Espainia, 1932ko abuztuaren 11) espainiar idazle eta zinegilea da, batez ere bere antzezlanengatik ezaguna, 1955etik Frantzian erbesteraturik bizi dena. Gaztelaniaz idazten du, nahiz eta lan asko frantsesez lehen aldiz argitaratuak izan. Bai bere lanetan eta bai bere agertze publikoetan estetika adeigabea lantzen du.\nBizitza.\nCiudad Rodrigon (Salamancako probintzia) ikasi zuen idazten eta irakurtzen, hamar urte zituela talentu apartekoen sari nazionala lortu zuen eta Madriden egin zituen unibertsitate ikasketak.\nHaurra zela, bere aitaren desagerketa misteriotsua sufritu zuen: hiltzera zigortua zegoela ihes egin zuen honek. Trauma hau dela eta, Vicente Aleixandrek idatzi zuen bezala, \"Arrabalek transmititzen duen jakintza bere artearen materia beran dagoen argi moralak tindatzen du\".\nZazpi film zuzendu ditu. Hamalau eleberri eta hainbat olerki liburu eta saiakera argitaratu ditu. Bere lana hizkuntza askoetara itzulita izan da. Bere \"Eskutitza Franco jeneralarentzat\", diktadorea oraindik bizirik zegoela argitaratua, oihartzun ikaragarria izan zuen. Alejandro Jodorowski eta Roland Toporekin, 1963an \"Panique\" taldea sortu zuen.\n1997an bere antzerki lan guztien bilduma argitaratu zen, bi liburukitan. Prosari dagokionez, 1996an \"Carta a Jos\u00e9 Mar\u00eda Aznar\" argitaratu zuen eta 1997an \"Un esclavo llamado Cervantes\". 1998an \"Ceremonia por un teniente abandonado\" eleberria argitaratu zuen; bertan, fikzioa eta errealitatea nahasiz, bere aitaren biografia egiten du, Fernado Arrabal tenientea. 2000. urtearen hasieran hurrengo eleberria kaleratu zuen, \"Levitaci\u00f3n\", mistiszismo eta erotismoa nahasten dituen bakarrizketa."}
{"id": "48700", "revid": "103793", "url": "https://eu.wikipedia.org/wiki?curid=48700", "title": "Vilafranca do Bierzo", "text": "Vilafranca do Bierzo (leonesez) edo Villafranca del Bierzo (gaztelaniaz) Leongo Herriko udalerri bat da, Leongo probintzian kokatuta. eskualdean dago, itsas mailatik metrora, eta -ko azalera hartzen du.\n2005ean 3.710 biztanle zituen. biztanle zituen.\nHistoria.\nHistorikoki garrantzia eduki zuen, eskualdeko hiriburua izanda XIX. mendean. Halaber, Donejakue Bidean gelditzen den herria da.\nGaur egungo ezaugarri nagusia kulturala da, herri hau izanda Bierzoko herririk handiena galizierazko hiztunei dagokienez."}
{"id": "48701", "revid": "58701", "url": "https://eu.wikipedia.org/wiki?curid=48701", "title": "Sil ibaia", "text": "Sil ibaia Iberiar penintsulako ipar-mendebaldean dagoen erreka da, Mi\u00f1oren adar nagusia dena.\nIbilbidea.\nKantauriar mendilerroan sortzen da, Somiedo (Asturias) eta Villablino (Leon) udalerrien artean.\nHortik Bierzo (Leon) eta Ourenseko probintzia zeharkatzen ditu, bidean Lugoko probintziarekiko mugaren zati bat marraztuz.\nHasieratik, udalerri hauetatik igarotzen da, besteak beste: Villablino eta Ponferrada (Leon), O Barco de Valdeorras (Ourense), A R\u00faa(Ourense),Quiroga (Lugo), Ribas de Sil (Lugo) eta Parada de Sil (Ourense)."}
{"id": "48702", "revid": "58701", "url": "https://eu.wikipedia.org/wiki?curid=48702", "title": "Mi\u00f1o", "text": "Mi\u00f1o () ibaia Iberiar Penintsulako ipar-mendebaldean kokatuta dago, Galiziako ibairik garrantzitsuena izanez.\nEspainia eta Portugal bereizten ditu, iparraldean Pontevedrako probintzia eta hegoaldean Minho-Lima azpieskualdea daudela, 76 kilometroko azken tartean.\nIbilbidea.\nIturburua Pedregal de Irimia izeneko lekuan dauka, Meirako mendilerroan, Lugoko probintziaren ipar erdialdean. Bidean, Mi\u00f1ok ondoko udalerriak zeharkatzen ditu itsasorantz: R\u00e1bade, Lugo, Portomar\u00edn, Ourense, Ribadavia, Melga\u00e7o, Mon\u00e7\u00e3o, Tui eta Valen\u00e7a do Minho.\nItsasoratzen da A Guarda (Pontevedra) eta Caminha (Viana do Castelo) udalerrien artean.\nIbaiadarrak.\nEkialdetik datorkion Sil ibaia du adar nagusia, Leongo probintzia eta Asturias arteko mendietan sortutakoa. Sil eta Mi\u00f1ok bat egiten dute Os Peares izeneko lekuan, Pant\u00f3n eta Carballedo (Lugo) eta A Peroxa eta Nogueira de Ramu\u00edn (Ourense) udalerrien artean."}
{"id": "48706", "revid": "336", "url": "https://eu.wikipedia.org/wiki?curid=48706", "title": "ETA ate logikoa", "text": "ETA edo AND ate logikoa juntadurak inplementatzen dituen zirkuitua da eta egia-taulan irudikaturik dagoen moduan lan egiten du. Sarrera guztiak (1) ez duten arte, irteerek (0) balioa izango dute.\nIkurrak.\nIkurrak irudikatzeko bi modu daude, lehenengoa \"ikur militarra\" erabiliz eta bigarrena, berriz, \"ikur angeluzuzena\" erabiliz:\nHardwarearen deskribapena.\nETA ate logikoak TTL zein CMOS zirkuitu integratuekin bateragarriak dira. CMOS 4000 serieko ETA ate logiko estandarra 4081 zenbakiduna da. 4081k bi sarrerako lau ate logiko independente dakartza (ikus bedi irudia).\nSarrera gehiagoko ETA ate logikoak nahi baditugu ondorengo CMOS zirkuitu integratuetara jo dezakegu:\nInplementazioa.\nETA funtzioa NMOS 1 zein PMOS 2 transistoreekin inplementatu daiteke.\nAukera gehiago.\nEZ-ETA ate logikoak konbinatuz 3, ETA funtzioa betetzen duten zirkuituak egin daitezke."}
{"id": "48707", "revid": "6950", "url": "https://eu.wikipedia.org/wiki?curid=48707", "title": "Altamira (argipena)", "text": "Altamira leku ezberdinen izena izan daiteke:"}
{"id": "48708", "revid": "201", "url": "https://eu.wikipedia.org/wiki?curid=48708", "title": "Buleterion", "text": ""}
{"id": "48709", "revid": "56334", "url": "https://eu.wikipedia.org/wiki?curid=48709", "title": "Altamirako leizea", "text": "Altamirako leizea () Kantabriako Santillana del Mar herriko ingurumarietan dagoen leizea da. Bertan, Historiaurreko labar-margo multzorik garrantzitsuenetakoak daude.\n1868an Modesto Cubillasek aurkitu zuen leizea eta 1879 Marcelino Sanz de Sautuolak eta bere alabak margoak. aurkikuntzaren egiazkotasunaren onarpena lortzeko zailtasun handiak izan zituen (24 urte igaro ziren adituen erabateko onarpena lortu arte). Behin Goi Paleolito garaiko margoak zirela frogatu ostean, historiaurreko ikertzaile nagusiek ikertu dute.\nEdukiak.\nLeizeko margoketa eta grabatu gehienak Madelein aldikoak eta Solutrear garaikoak dira, nahiz eta Gravettiar eta Aurignac aldietakoak ere badauden. Azken hauen data uranioa erabiliz frogatu da. Era honetan, leizea hainbat garai ezberdinetan erabili zela baieztatu daiteke, gutxienez 22.000 urteetan zehar, duela 35.600 urtetik duela 13.000 urtetara. Orduan kobazuloaren sarrera nagusia lurjauzi baten ondorioz estalia geratu zen.\nBertako obra gehienen estiloa eskola frantziar-kantabriarra deiturikoa da, adierazitako figuren errealismoa ezaugarri duena. Pintura polikromatuak, grabatuak, animaliak (bisonteak, zaldiak, oreinak) adierazten dituzten margo beltz, gorri eta okreak, figura antropomorfoak, marrazki abstraktuak eta ez figuratiboak daude.\nLeizeko sabai polikromatuak hainbat izendapen eta laudorio jaso ditu: labar artearen \u00abKapera Sixtinoa\u00bb, \u00ab... Paleolitikoko artearen adierazpen ikusgarriena...\u00bb,\u200b \u00ab... aurkitu zen lehenengo leize margotua, gaur egun ere ederrena izaten jarraitzen duena\u00bb\u200b eta \u00ab...[paleolitikoko] labar-artea gaitasun artistiko handi baten erakusgarria bada, Altamirako leizea bere obrarik bikainena da\u00bb. Esaldi hauek erakusten dute gizaki magdalenienarrak esparru honetan egindako lanaren kalitate eta edertasuna.\nUnescok 1985ean Gizateriaren Ondare izendatu zuen. 2008. urtean izendapen hau Kantabriako, Asturiasko eta Euskal Herriko beste 17 leizetara hedatu zen, eta Altamirako leizea eta Espainia iparraldeko paleolitoko labar-artea izena jasoz. Euskal Herriko kobazuloak Santimami\u00f1e, Ekain (leizea) eta Altxerri dira.\nAurkikuntza eta onarpena.\nAltamirako leizea Modesto Cubillas (asturianoz, \"Modesto Cobielles P\u00e9rez\") asturiarrak aurkitu zuen 1868an. Ehizan zebilela, bere txakurra arroka batzuen arteko arrailetan geratu zen harrapatuta, eta askatzen saiatzen ari zela leizeko sarrera aurkitu zuen. Momentu hartan, leizearen aurkikuntzak ez zuen inolako garrantzirik izan zonaldeko bizilagunen artean. Izan ere, ingurune karstiko bat da eta milaka leize daude bertan.\nCubillasek Marcelino Sanz de Sautuolari, zonaldeko aberats eta paleontologia \u00abzale hutsa\u00bb (oh1), esan zion. Dena den, honek ez zuen gutxienez 1875eraino eta ziurrenik 1876raino bisitatu. (oh2). Leizea bere osotasunean zeharkatu zuen eta hainbat zeinu abstraktu ikusi zituen, errepikatutako marra beltzak kasu, baina ez izen garrantzirik eman ez zuelako uste gizakiak eginak zirenik. Hiru edo lau urte geroago, 1879ko udan, Sautuola bigarren aldiz itzuli zen Altamirara, kasu honetan bere 8 urtetako alaba Mar\u00eda Sanz de Sautuola y Escalanterekin batera. Leizearen sarreran indusketak egitea zen bere helburua, hezur eta sukarri aztarnak topatzeko asmoz, 1878ko Parisko Erakusketa Unibertsalean ikusi zituenen antzerakoak. (oh3)\nAurkikuntza, egiazki, alabak egin zuen. Bere aita leizearen ahoan zegoen bitartean, bera barrurantz sartu zen alboko areto batera iritsi arte. Bertako sabaian hainbat margolan ikusi zituen eta bere aitari esan zion. Sautuola harrituta geratu zen ganga ia guztian zehar zeuden animali arraroen margolan horiek ikustean.\nHurrengo urtean, 1880an, Sautuolak opuskulu motz bat argitaratu zuen, \u201cBreves apuntes sobre algunos objetos prehist\u00f3ricos de la provincia de Santander\u201d izenekoa. Bertan, labar-margoen jatorria Historiaurrea zela baieztatzen zen eta erreprodukzio grafiko bat aurkezten zen. Bere tesia Juan Vilanovari, Madrilgo Unibertsitateko Geologia katedradunari, aurkeztu zion eta honek bere egin zuen. Hala ere, Sautuolaren iritzia \u00c9mile Cartailhac, Gabriel de Mortillet eta \u00c9douard Harl\u00e9 frantsesek ez zuten onartu. Hiru hauek ziren garaian Europako paleontologiako ikertzaile famatuenak."}
{"id": "48710", "revid": "536", "url": "https://eu.wikipedia.org/wiki?curid=48710", "title": "EZ-EDO ate logikoa", "text": "EZ-EDO edo NOR ate logikoa egia-taulan irudikaturik dagoen moduan lan egiten du.\nIkurrak.\nIkurrak irudikatzeko bi modu daude, lehenengoa \"ikur militarra\"rekin eta bigarrena, berriz, \"ikur angeluzuzena\"rekin:\nHardwarearen deskribapena.\nEZ-EDO ate logikoak TTL zein CMOS zirkuitu integratuekin bateragarriak dira. CMOS 4000 serieko EZ-EDO ate logiko estandarra 4001 zenbakiduna da. 4001k bi sarrerako lau ate logiko independente dakartza.\nSarrera gehiagoko EZ-EDO ate logikoak nahi baditugu ondorengo CMOS zirkuitu integratuetara jo dezakegu:\nTTLn, berriz:\nInplementazioa.\nEZ-EDO funtzioa NMOS 1 transistoreekin inplementatu daiteke.\nAukera gehiago.\nEZ-ETA ate logikoak konbinatuz 2, EZ-EDO funtzioa betetzen duten zirkuituak egin daitezke."}
{"id": "48711", "revid": "336", "url": "https://eu.wikipedia.org/wiki?curid=48711", "title": "Mircea Eliade", "text": "Mircea Eliade (Bukarest, Errumania, 1907ko martxoaren 9a - Chicago, AEB, 1986ko apirilaren 22a) filosofo, erlijioen historialari eta poesia- eta eleberri-idazle errumaniarra izan zen. Zortzi hizkuntza hitz egin eta idaztera iritsi zen (errumaniera, frantsesa, alemana, italiera, ingelesa, hebreera, pertsiera eta sanskrito) eta Eranos-eko Zirkuluko partaide izatera iritsi zen.\nPoesiazko liburuak eta eleberriak idatzi ditu, errumanieraz eta frantsesez: \"Maitreyi\", 1933; \"La For\u00eat interdite\" (1955, Baso debekatua), baina erlijioen historia landu du batez ere.\nBizitza.\nFilosofia ikasketak egin ondoren, filosofia eta pentsamolde hinduaren konparazioan espezializatu zen. Lau urte eman zituen horretarako Kalkutan (1928-1931), eta han, sanskritoa ikasteaz gainera, indiar sistema filosofikoak aztertu zituen. Bukarestera itzulirik, mitologia konparatuzko ikerketak egiten hasi zen. Gerra garaian, Errumaniako kultura ordezkaria izan zen Londresko eta Lisboako enbaxadetan. 1945ean Parisa joan zen eta bertako L'\u00c9cole Pratique des Hautes \u00c9tudes-eko irakasle jardun zuen, harik eta 1957an Estatu Batuetara joan zen arte. Chicagoko unibertsitateko Divinity School-en irakasle izan zen, eta 1960an \"History of Religions\" aldizkari garrantzitsua sortu zuen. Chicagon hil zen 1986. urtean.\nObra.\n\"Yoga, immortalit\u00e9 et libert\u00e9\" (1936) da Eliaderen metodoaren lehen erakusgarri inportantea. Yoga deskribatu ez ezik, testu brahmanikoen argitan interpretatzen du, eta orobat ikertzen du zernolako sustraiak dituen taoismoan, sufismoan, Sartaldeko alkimian, bai praktikei, bai teoriari dagokionez; hau da, historia baino areago konparazioa egiten du, erlijiotasunaren azterketa fenomenologikoaren eta tematikoaren bitartez, ageriko ikurretatik abiatuz. Gai honen inguruko liburu eta artikulu asko idatzi zuen, besteak heste, \"Le Mythe de l'\u00e9ternel retour\" (1949, Itzulera etengabearen mitoa), \"Trait\u00e9 d'histoire des religions\" (1949, Erlijioaren historiaren azterlana), eta \"Le Sacr\u00e9 et le Profane\" (1956, Sakratua eta profanoa).\n\"A History of Religious Ideas\" (1978-1985, Ideia erlijiosoen historia), hiru liburukiz osatutako lan handia, alor horretan Eliadek bildu zuen jakintzaren bilduma da. Usadiozko historia, aurreko lanetan baztertu zuena, agertzen da hemen: Buddharen bizitza, islamaren zabalkundea, kristau sekten kronologia ... Baina ez da ohiko sintesia, lan honetan logos-aren, kontzientziaren garrantzia azpimarratzen baita, egitura sozialak eta ekonomikoak \"idealizatzen\" baititu garai jakin bateko teologian. Bibliatik sortutako erlijioek, adibidez, denek dute gizakia ulertzeko modu jakin bat, \"kriatura\" gisa, eta orobat munduaren bilakaera \"jainkozko historia\" baten gisa; ez dira ulertzen beraz Kreazioaren eta Eroraldiaren teologia biblikoaren argitan ez bada. Eliaderen iritziz, ez badira kontuan hartzen erlijio forma baten sorreran nagusi ziren baldintza intelektualak, ezin ulertu dira mitoak eta errituak, pentsamolde zehatzen arabera finkatuak daudenak; pentsamolde horiexek argitzea da hain zuzen Eliaderen lanaren xedea."}
{"id": "48713", "revid": "336", "url": "https://eu.wikipedia.org/wiki?curid=48713", "title": "EZ-ETA ate logikoa", "text": "EZ-ETA edo NAND ate logiko bat da, irteera faltsu bat eragiten duena soilik bere sarrera guztiak egiazkoak badira; beraz, bere irteera, ETA ate logikoaren osagarria da, -eskuinean erakutsitako benetako taularen arabera jokatzen du-. Sarrera guztiak 1ean (bat) edo altan daudenean, irteera 0an edo bajan egongo da; aldiz, sarrera bat edo biak gutxienez 0an edo bajan daudenean, irteera 1ean edo altan egongo da.\nIkurrak.\nIkurrak irudikatzeko bi modu daude, lehenengoa \"ikur militarra\"rekin eta bigarrena, berriz, \"ikur angeluzuzena\"rekin:\nHardwarearen deskribapena.\nEZ-ETA ate logikoak TTL zein CMOS zirkuitu integratuekin bateragarriak dira. CMOS 4000 serieko EZ-ETA ate logiko estandarra 4011 zenbakiduna da. 4011k bi sarrerako lau ate logiko independente dakartza (ikus bedi irudia).\nSarrera gehiagoko EZ-ETA ate logikoak nahi baditugu ondorengo CMOS zirkuitu integratuetara jo dezakegu:\nTTLn, berriz:\nInplementazioa.\nEZ-ETA ate logikoak egiteko ate logikorik errezenak dira, horrexegatik ate logiko hauek beste funtzio logiko guztiak betetzeko erabiltzen dira.\nEZ-ETA funtzioa NMOS 1 transistoreekin inplementatu daiteke."}
{"id": "48714", "revid": "105290", "url": "https://eu.wikipedia.org/wiki?curid=48714", "title": "EZ ate logikoa", "text": "EZ edo NOT ate logikoa ezeztapen logikoa inplementatzen duen zirkuitoa da eta egia-taulan irudikaturik dagoen moduan lan egiten du. Sarrera (1) denean irteera (0) balioa du, eta sarrera (0) bada, irteera berriz, (1).\nIkurrak.\nIkurrak irudikatzeko bi modu daude, lehenengoa \"ikur militarra\" erabiliz eta bigarrena, berriz, \"ikur angeluzuzena\" erabiliz:\nHardwarearen deskribapena.\nEZ ate logikoak TTL zein CMOS zirkuitu integratuekin bateragarriak dira. CMOS 4000 serieko EZ ate logiko estandarra 4049 zenbakiduna da. 4049k sarrera bateko sei ate logiko independente dakartza (ikus bedi irudia).\nInplementazioa.\nEZ funtzioa NMOS 1 zein PMOS 2 transistoreekin inplementatu daiteke.\nAukera gehiago.\nEZ-ETA ate logikoak konbinatuz 3, EZ funtzioa betetzen duten zirkuituak egin daitezke."}
{"id": "48715", "revid": "201", "url": "https://eu.wikipedia.org/wiki?curid=48715", "title": "Stoa", "text": ""}
{"id": "48716", "revid": "105290", "url": "https://eu.wikipedia.org/wiki?curid=48716", "title": "ALA ate logikoa", "text": "ALA edo XOR ate logikoak egia-taulan irudikaturik dagoen moduan lan egiten du.\nIkurrak.\nIkurrak irudikatzeko bi modu daude, lehenengoa \"ikur militarra\" erabiliz eta bigarrena, berriz, \"ikur angeluzuzena\" erabiliz:\nHardwarearen deskribapena.\nALA ate logikoak TTL zein CMOS zirkuitu integratuekin bateragarriak dira. CMOS 4000 serieko ALA ate logiko estandarra 4070 zenbakiduna da. 4070ak bi sarrerarako lau ate logiko independente dakartza.\nAspaldi, gaur egun zaharkiturik dagoen 4030 zenbakidun CMOS zirkuitu integratua erabiltzen zen.\nAukera gehiago.\nEZ-ETA ate logikoak 1 edota EZ-EDO ate logikoak 2 konbinatuz, ALA funtzioa betetzen duten zirkuituak egin daitezke.\nBi sarrera baino gehiago.\nALA eragiketa bitarra bi aldagaientzako mugaturik dago. Aldagai gehiago erabili nahi bada, kaskadan egin beharko da. Hau da, lehenengo bi aldagaien ALA eragiketaren emaitza hurrengo aldagaiarekin ALA eragiketa burutu beharko da."}
{"id": "48717", "revid": "499", "url": "https://eu.wikipedia.org/wiki?curid=48717", "title": "Altamirako haitzuloa", "text": ""}
{"id": "48718", "revid": "201", "url": "https://eu.wikipedia.org/wiki?curid=48718", "title": "Altamira leizea", "text": ""}
{"id": "48719", "revid": "105290", "url": "https://eu.wikipedia.org/wiki?curid=48719", "title": "Liljendal", "text": "Liljendal biztanle gutxien dituen Finlandiako herritxoetako bat dugu. Herrian suediarren kultura oraindik dago barneratuta biztanleengan eta bertako gutxiengo garrantzitsu batek suedieraz hitz egin ohi du.\nHistoria.\nBere erreka garbiak baldintzatu ditu biztanle hauen biziak, izan ere bertako ura oso osasungarria dela esaten dute kondairek. 1850. urtean gutxi gora-behera izugarrizko \"boom\" bat gertatu zen inguruetako herrietan eta Liljendalera joan ziren bizitzera bertako mehatzeetan lan egitera, baina arrosa koloreko denboraldi horrek gutxi iraun zuen eta jendea gutxinaka herri txiki eta maitagarri honetatik joanez joan da gutxinaka.\nGaur egun Liljendal, herri misteriotsua dugu, kondaira eta ohitura zaharrez beteta baina bertako erreka txiki ikusgarriak herri tipiko eta polita bilakatzen du."}
{"id": "48721", "revid": "105290", "url": "https://eu.wikipedia.org/wiki?curid=48721", "title": "Loviisa", "text": "Loviisa edo Lovisa itsasertzeko hiria da, 7.400 biztanlekoa. Helsinkitik 87 kilometrotara dagoen herria bere fortifikazio eta zurezko etxeengatik dugu ezaguna. Lurralde honetan finlandiera eta suediera hitz egin daitezke lasai asko, izan ere Suediar Erresumaren menpe zegoenean sortu zen herria.\nZer ikusi.\nEkintza asko antolatzen dira herrian kanpotarrentzat, batez ere itsasontzizko bidaiak eta ibilaldiak, oso aproposak bertako paisaia miresgarriaz gozatzeko.\nEliza ere ikustekoa da.\nLoviisa herriko museoa.\nMuseoa komandantearen etxean dago kokatua, 1755. urtekoa.\nMuseoak herriaren historiaz, Svartholma fortifikazioaz eta zilarraren ekarpena hitz egiten digu batez ere. Sibelius musikari ezagunaz ere hitz egiten digu museoak, Loviisan pasatako gaztaroaz batez ere, non \"Kullervo sinfonia\" idatzi zuen bertan 1892. urtean.\nItsas museoa.\nMuseo honek herriaren historiari buruzko kontuak kontatzen dizkigu, baina berezitasuna garai haietako herriko merkatariez eta itsasontziak erakusten direla da.\nBonga gaztelua.\nRiitta Nelimarkka eta Jaako Seeck eraikitako museoa herriaren erdigunean kokatuta dago, elizaren parean. Eraikinak 100 urteko adina du eta bertan lehenengoaren lanak eskaintzen dira, margolanak eta artelan garrantzitsuenak batez ere."}
{"id": "48723", "revid": "512", "url": "https://eu.wikipedia.org/wiki?curid=48723", "title": "Saint George Basseterre (parrokia)", "text": "Saint George Basseterre Saint Kitts eta Nevisko parrokia bat da. Saint Kitts uhartean dago eta hiriburua Basseterre da."}
{"id": "48727", "revid": "512", "url": "https://eu.wikipedia.org/wiki?curid=48727", "title": "EZ-EDO esklusibo ate logikoa", "text": "EZ-EDO esklusibo edo XNOR ate logikoa egia-taulan irudikaturik dagoen moduan lan egiten du.\nIkurrak.\nIkurrak irudikatzeko bi modu daude, lehenengoa \"ikur militarra\"rekin eta bigarrena, berriz, \"ikur angeluzuzena\"rekin:\nHardwarearen deskribapena.\nXNOR ate logikoak TTL zein CMOS zirkuitu integratuekin bateragarriak dira. CMOS 4000 serieko XNOR ate logiko estandarra 4077 zenbakiduna da. 4077k bi sarrerako lau ate logiko independente dakartza.\nAukera gehiago.\nEZ-ETA ate logikoak 1 edota EZ-EDO ate logikoak konbinatuz XNOR funtzioa betetzen duten zirkuituak egin daitezke."}
{"id": "48728", "revid": "512", "url": "https://eu.wikipedia.org/wiki?curid=48728", "title": "Galiziako geografia", "text": "Galiziako geografia Ozeano Atlantikoak markatzen du, Galiziako (Espainia) mendebalde eta iparraldea inguratzen duena eta itsasadar sakon eta aberatsak sortzen dituena.\nHegoaldean, Mi\u00f1o ibaiak Portugaldik bereizten du, ipar-ekialdean Eo errekak Asturiastik eta hego-mendebaldean Galizia-Leongo mendiguneak banatzen du Gaztela eta Leongo erkidegotik.\nIbaiak eta itsasadarrak.\nMi\u00f1o da Galiziako ibairik luzeena, 315 kilometrorekin, Lugoko probintzian sortu eta Ourensetik pasatuz Pontevedran itsasoratzen dena. Sil du ibaiadar nagusia, Asturias eta Leon artean sortzen dena.\nBeste ibai batzuen artean, mugaldeko Limia aipatzekoa da, herrialdeko hegoaldean. Ourenseko probintzian sortu eta Viana do Castelon (Portugal) itsasoratzen da.\nItsasadarrei dagokienez, batzuk banatzen dituzte hiru multzotan, ipar-mendebaldetik hego-mendebaldera: Rias Altas, Rias Medias eta Rias Baixas.\nMendiak.\nGalizia-Leongo mendigunea hego-ekialdean dago, Ourense eta Leon artean. Bertako mendirik altuenak dira Pena Trevinca (2.127 m), Zamorako mugan, eta Cabeza de Manzaneda (1.781 m), probintziaren erdialdean. Portugalgo mugan, Serra do Xur\u00e9s dago kokatuta.\nBestela, Serra dos Ancares Lugo eta Leongo probintzien artean dago kokatuta, Galiziako ekialdean. O Mustallar (1.935 m) da tontorrik altuena galiziar aldean.\nUharteak.\nC\u00edes uharteak eta Arousako uhartea dira garrantzitsuenetarikoak. Cies, Ons uharteak, Cortegada eta Salvora irlek, Atlantikoko Irlen parke Nazionala osatzen dute.\nLurmuturrak.\nEstaca de Bares da iparraldeen dagoen lurmuturra, Galiziakoa ez ezik Iberiar penintsula osokoa ere. Ozeano Atlantikoa eta Kantauri Itsasoaren arteko muga markatzen du. Mendebalderantz, Ortegal lurmuturra dago, Ortigueirako itsasadarran.\nVil\u00e1n lurmuturrak eta Tori\u00f1angoak mugatzen dute Camari\u00f1asko itsasadarra, bigarrena izanda mendebaldeen dagoen puntua Galizian. Finisterre, bestela, erromatar garaian munduko amaiera fisikoa zen Penintsulan."}
{"id": "48729", "revid": "880", "url": "https://eu.wikipedia.org/wiki?curid=48729", "title": "EH Bai", "text": ""}
{"id": "48733", "revid": "1105", "url": "https://eu.wikipedia.org/wiki?curid=48733", "title": "Pot", "text": ""}
{"id": "48734", "revid": "105290", "url": "https://eu.wikipedia.org/wiki?curid=48734", "title": "Almadia", "text": "Almadiak luzera berdineko zuhaitz-enborrez eginiko erreka-ontziak dira. Enbor hauek landare abarrekin elkarlotuta daude eta almadiaren aurreko zein atzeko atalean aurraunez horniturik dago, norabidea zuzentzeko.\nAspaldi, Nafarroa Garaiko Aezkoa, Zaraitzu eta Erronkariko ibarretan basoen ustiapena ekonomiaren zutabe nagusietako bat izan zen. Horrexegatik, almadiak egitea, zura garraiatzeko modurik onena zen.\nAlmadiazainek Ezka ibaitik jaitsi eta Aragon ibaitik segitzen zuten Ebro ibaira iritsi arte. Han, ibaiertzeko hiriguneetan zura saltzen zuten.\nAragoin (\"nabata\") eta Katalunian (\"rai\")ere erabili izan zituzten tradizionalki Pirinio aldean.\nAlmadia eguna.\nUrtero Burgiko Udalak nahiz Burgiko Almadiaren Museoak antolatuta apirilaren amaiaera edota maiatzaren lehenbiziko egunetan Almadiaren Eguna jaialdia ospatzen da.\nErronkari, Zaraitzu eta Aezkoako almadiazainak oroitu eta omentzeko asmoz, Almadiaren Eguna egiten hasi zen. 2005ean, Interes Turistikoko Jai Nazionala izendatu zuten. Harrezkero, udaberri oro, apirilaren amaieran edo maiatzaren hasieran, almadiazainek berriro ekiten diote Eska ibaiaren uretatik jaisteari. Ikuskizuna, Burgiko erdi aroko zubian amaitzen da, non beste ekitaldi batzuk antolatzen diren, hala nola: azokak, kontzertuak, herri kirolak, Urrezko almadia saria ematea, eta abar.\nNafarroako almadiazainen kultur elkartea.\nAlmadiaren eguna eta almadieroen eguna antolatzeaz, Burgiko Almadiaren Museoa gestionatzeaz eta almadiei buruzko hitzaldiak, ekitaldiak eta beste hainbeste gauza antolatzeaz arduratzen den kultur elkartea da."}
{"id": "48735", "revid": "336", "url": "https://eu.wikipedia.org/wiki?curid=48735", "title": "Koldo Amezketa", "text": "Koldo Amezketa Diaz (Iru\u00f1ea, 1944ko otsailaren 22a) Eusko Alkartasuneko politikaria da.\nAbokatua ogibidez, 1999 eta 2006 artean EITBko administrazio batzarrean aritu da. Egun, Nafarroa Baiko zerrendetan zazpigarrena joanda, Nafarroako Parlamentuko kidea da. Parlamentuko presidentea izateko hautagaia aurkeztu zuen Nafarroa Bai koalizioak. Nolanahi ere, PSNrekin akordiora heldu ez, eta Elena Torres Mirandak lortu zuen postua. Orain, Lehenengo lehendakariordea da mahaian.\n2009ko Euskal Autonomia Erkidegoko hauteskundeen ondoren, Unai Ziarretak, EAko lehendakariak dimisioa eman zuen. Horren ondoren, eta behin-behinean, Koldo Amezketa izan zen Eusko Alkartasuneko lehendakaria, kongresua egin bitartean."}
{"id": "48736", "revid": "336", "url": "https://eu.wikipedia.org/wiki?curid=48736", "title": "Jose Angel Agirrebengoa", "text": "Jose Angel Agirrebengoa Imaz (Altsasu, 1952) EAJko politikaria da.\nNekazal ingeniaria ogibidez, nekazal-abeltzaintza esparruan 1976tik 1991 arte egin du lan. Hortik 2003 arte, Eusko Jaurlaritzako Nekazal sailaren azpian dagoen Mendikoi SA elkarte publikoko Herri Garapen eta Sustapen arloko zuzendaria izan zen.\nPolitikan, Altsasuko alkatea 1995 eta 1999 bitartean izanda, Arabako zein Gipuzkoako beste hainbat alkaterekin batera Etzegarateko errepide nazionalaren bikoiztea bultzatu zuen. 2000tik 2007 arte Cederna-Garalurren Altsasuko zinegotzia izan zen. Napar Buru Batzarreko presidentea izan zen 2004-2011 bitartean. Halaber, Nafarroa Baiko koalizioan zortzigarrena joanda, parlamentaria bihurtu da."}
{"id": "48737", "revid": "336", "url": "https://eu.wikipedia.org/wiki?curid=48737", "title": "Nekane P\u00e9rez", "text": "Nekane P\u00e9rez Irazabal (Barakaldo, 1968ko ekainaren 15a) maistra eta Aralarreko politikaria da.\nOgibidea irakaslea du Nekane P\u00e9rezek eta, Toki Ona Berako institutuan Ikasketa Burua izan da. 2007ko hauteskundeetan, Aralarreko zerrendan Berako udalerako eta Nafarroa Baiko zerrendetan, bederatzigarren postuan, Nafarroako Parlamenturako. Hortaz, egun parlamentaria da legebiltzarrean."}
{"id": "48738", "revid": "237", "url": "https://eu.wikipedia.org/wiki?curid=48738", "title": "Jose Angel Agirrebengoa Imaz", "text": ""}
{"id": "48739", "revid": "69477", "url": "https://eu.wikipedia.org/wiki?curid=48739", "title": "Nekane Perez Irazabal", "text": ""}
{"id": "48740", "revid": "237", "url": "https://eu.wikipedia.org/wiki?curid=48740", "title": "Koldo Amezketa Diaz", "text": ""}
{"id": "48741", "revid": "336", "url": "https://eu.wikipedia.org/wiki?curid=48741", "title": "Paula Kasares", "text": "Paula Kasares Corrales (Iru\u00f1ea, Nafarroa, 1969ko apirilaren 15a) filologoa eta Nafarroako Parlamentuko kide ohia da.\nBiografia.\nEuskal Filologia eta Gizarte eta Kultura Antropologia ikasketak egin eta gero, Soziolinguistika jorratzeari ekin zion. Baztango euskara teknikaria izana, egun Nafarroako Unibertsitate Publikoko irakasle elkartua da. 2007ko hauteskundeetan Nafarroa Baiko zerrendetan hamargarren postua bete zuen Paula Kasaresek, independentetzat.\nPaula Kasares Hizkuntz Eskubideen Behatokiko lehen zuzendaria izan zen, 2001 eta 2003 bitartean.\nEuskaltzain urgazlea da 2006tik.\n2017, eta 2019an Ikergazte kongresuko batzorde akademikoko kide izan da \"giza zientziak eta artea\" arloan.\n2020an Euskaltzain oso izateko aurkeztu zituen Euskaltzaindiak Paula Casares eta Paskual Rekalde."}
{"id": "48749", "revid": "336", "url": "https://eu.wikipedia.org/wiki?curid=48749", "title": "Alberto Ormaetxea", "text": "Alberto Ormaetxea Ibarluzea (Eibar, 1939ko apirilaren 7a \u2212 Donostia, 2005eko urriaren 28a) futbol jokalari eta entrenatzailea zen, Errealarekin batik bat.\nHain zuzen ere, Errealeko inoizko entrenatzailerik hoberena da, estatistika hoberenak lortu baitzituen, tartean taldeak dituen Espainiako futbol liga txapelketa biak irabaztea, Espainiako Superkopa. Halaber 1983an Europako Kopan final-erdietara iritsi zen, nazioarteko txapelketa batean taldeak daukan markarik onena izanda. Eskultura bat jarri zioten Anoetako estadiokoko kanpoaldean.\nJokalaria.\n1958an hasi zen S.D. Eibar taldean. 1962an Real Sociedadera jo zuen. Talde donostiarrean jokatu zuen 1974. Urtera arte. 1967an bigarren mailatik lehenengora igo zen Reala bera jokalari zela.\nEntrenatzailea.\n1974an hasi zen Rafael Iriondo, Andoni Elizondo eta Jose Antonio Irulegiren laguntzaile lanetan. 1978-1979 denboraldian hau zuen bere gain lehen taldeko entrenatzaile lanaren erantzukizuna, 1984-1985 denboraldia amaitu arte. Ondoren Alacanteko H\u00e9rcules Club de F\u00fatbol taldean aritu zen."}
{"id": "48752", "revid": "512", "url": "https://eu.wikipedia.org/wiki?curid=48752", "title": "Mikel Garmendia Ugarte", "text": "Mikel Garmendia Ugarte (Tolosa, Gipuzkoa, 1961) euskal idazlea, itzultzailea eta interpretea da.\nTolosan jaio bazen ere, haurtzaroa eta gaztaroa Hondarribian eman zituen, eta aspaldi hartu zuen Gasteiz bizitoki. Egun, Arabako hiriburuko Judimendi auzoan bizi da.\nEuskal Filologia ikasi ondoren, Eusko Legebiltzarran itzultzaile-interpretari lanpostua lortu zuen. Literatura unibertsaleko hainbat lan itzuli eta liburu batzuk sortu ditu gazte eta haur literaturan. Euskadi Sarietako finalista izan da.\nEgun, itzultzaile eta interprete aritzeaz gain, interpretetza eskolak ematen ditu Euskal Herriko Unibertsitateko Letren Fakultateko Itzulpengintza karreran. Itzulpen-kritikak ere argitaratzen ditu EIZIEren web-orrialdean."}
{"id": "48754", "revid": "336", "url": "https://eu.wikipedia.org/wiki?curid=48754", "title": "Multimedia", "text": "Informatikan, multimedia baliabide bi edo gehiagoren eta ordenagailuaren aldi bereko integrazioa da. Etimologiari so eginez (latinez \"multus, -i,\" \u00abugari\u00bb, \"medium, -a,\" \u00abmedioak, bitartekoak\u00bb) \u00abbaliabide bi edo gehiago\u00bb esan nahi du. Multimediako osagaitzat hartzen dira testuak, audioa, irudiak, animazioak, bideoa eta eduki interaktiboak.\nMultimedia elementuak.\nMultimediak hainbat elementu ditu:\nMultimediaren helburua informazioa era erakargarri eta egoki batean eskaintzea da.\nMultimedia edukiak bistaratzeko ordenagailuak eta gailu elektronikoak erabili ohi dira. Garai batez, multimedia aplikazioak CD eta DVD ROMetan bermatzen ziren, baina gaur egun Internet da eduki horiek jasotzeko gunea.\nMultimedia kategorizazioa.\nMultimedia kategoria linealean eta ez-linealean zabal daiteke. Linealaren kasuan, edukia inoiz ez da aldatzen, munduko pertsona guztiek eduki bera ikusiko dute; ez-linealaren kasuan, edukia alda daiteke.\nMultimedia aurkezpenak zuzenekoak edo grabatutakoak izan daitezke. Grabatuen kasuan, interaktiboa izan daiteke nabigatzaileari esker. Zuzenekoen kasuan ere interaktiboa izan daiteke baina kasu honetan aurkezle edo interpretearekin elkarrekintza beharrezkoa da.\nTerminologia.\nHistoria.\nMultimedia terminoa, Bob Goldstein abeslari eta artistak sortu zuen, 1966ko Southaumpton-eko jaialdin eman zuen \u201c\"LightWork en L'Oursin\"\u201d ikuskizunaren promozioa egiteko. Goldsteinek zerbait entzuna bide zuen bi urte lehenago Dick Higgins-ek \u201cintermedia\u201d izenez deitu zuen arte sorreraz.\n1966ko abuztuaren 10ean, Richar Albarinok mailegatuta hartu zuen terminologia informazio hau emanez: Bob Goldstein-ek sortua, diskoteketan \u201cLightworks\u201d da musika bisualeko azkeneko multimedia. Bi urte geroago, 1968an, David Sawyer Iris Sawyer-en senarrak, Goldesteinen \"L'Oursin\"\u2013en produktoretako batek, multimedia terminoa egokitu zuen politika lanak deskribatzeko.\nOrdutik 40 urte pasatuta, hitzak esanahi desberdinak hartu ditu. 1970. urte bukaeran, audio baterako prestatutako diapositiba proiektore baten aurkezpenari buruzkoa zen. 1990. urtean, \u201cMultimedia\u201d hitzak, oraingo esanahia hartu zuen.\n1993. urtean, \u201cMcGraw-Hill Multimedia\u201d-ren lehengo edizioa: Tay Vaughan-ek esan zuen \u201cmutlimedia\u201d testuaren edozein konbinazio dela, arte grafikoa, soinua, animazioa eta ordenagailuz emandako bideoa. Proiektuaren ikusleari baimentzen zaionean zer eta noiz ikusi elementu hauek, multimedia interaktiboa da. Lotutako elementuen egitura bat izaten denean, erabiltzaileak honen barruan nabegatu ahal izan dezan, multimedia interaktiboa hipermedia bihurtzen da.\nErabilera komunean, multimedia gisa ulertzen dira formatu elektronikoko produktu konbinatuak: bideo komunikazioak, irudi finkoak, soinua eta interaktiboki sartu daitezkeen testuak. 1990ko hamarkadako \u201cmultimedia\u201d izeneko ekipo batzuek, CD-ROM unitatea daukatenak, bideo, argazki eta audio datuen megabytes askoren entregatzea ahalbidetu zuen. Garai hartan, multimediak CD-ROM hezitzaileen handitzea ekarri zuen.\nHitzen erabilera eta testuingurua.\nKomunikazio baliabideetatik esaten da erdiaren plurala dela \u201cmultimedia\u201d terminoa, medio bakar baten burutazio asko erabiltzen dira azaltzeko, adibidez audio CD bilduma bat. Horregatik da garrantzitsua multimedia hitzaren terminoa soilik forma askoren medio eta testuinguruak azaltzeko.\nMultimedia hitza zalantzazkoa da ere. Edukin estatikoak ( paperezko liburu bat) multimedia kontsideratu daitezke argazki eta testuingurua izaten baditu, baita interaktiboa izan daiteke erabiltzaileak liburuaren horriak atzera eta aurrera nahi dituen moduan pasatzen baditu. Liburuak ere kontsideratuak izan daitezke ez lineal bezala sarrera ez sekuentzial bat izanez gero. \u201cVideo\u201d terminoak, ez bada erabiltzen soilik fotograf\u00eda mugimenduan adierazteko, zalantzazkoa da multimedia terminologian. Bideoa erabiltzen da askotan artxiboaren formatoa ezagutzeko, entregatzeko formatoa, edota presentazio formatoan \u201ctomak\u201d erabili beharrean, hauek mugimenduan dagoen fotograf\u00eda animaziotik desberdintzeko erabiltzen direnak. Informazio edukin asko ez dira kontsideratzen aurkezteko formarik modernoenak, adibidez audio eta video. Modu berean, informazio edukin forma indibidualek informazioa prosezatzeko m\u00e9todo simpleekin (adibidez audio ez interaktiboa) askotan multimedia deituak dira, agian euskarri estatikoak medio aktiboetatik desberdintzeko. Bellas Artes-eko biribilean, adibidez, ModulArt de Leda Luss Luyken \u2013ek 2 elementu garrantzizkoak ekartzen ditu musika konposaketarena eta artearen multimedia. Arte ezenikoak ere baita kontsideratuak izan daitezke multimedia bezala, kontutan izanda artista eta euskarriak asko direla bai edukinaren formak baita komunikabideak.\nErabilera/Aplikazioa.\nMultimediak, bere erabilera hainbat sailetan aurkitzen du: artea, hezkuntza, aisialdia, medikuntza, matematika, iragarkiak, ingeniaritza, zientzia, salerosketa eta aplikazio espazialetan. Hauek dira horren adibide:\nIndustria sortzailea.\nIndustria sortzaileak, multimedia erabiltzen du hainbat erabileretarako, arterako, bide komertzialerako, kazetaritzarako, media eta software zerbitzuetarako eta industriako edozein baliabideetarako. Diseinatzaileek beraien karrera guztian baliatzen dira multimedia kontuetarako.\nErabilera komertziala.\nArtista komertzialek erabiltzen duten gailu elektroniko zahar eta berri oro da multimedia. Sekulako aurkezpenak erabiltzen dira hartzailearengana iritsi eta zirrara sortzeko. Enpresa arteko komunikazio, eta bulegoen arteko harremanetan, multimedia gisako, aurkezpen anitzak izaten dira aurkeztuak beraien artean produktu edo zerbitzuen aurkezpenak burutu eta aurkezteko. Multimedia garatzaile komertzialak, kontratatuak izan daitezke, gobernu zerbitzuak eta nahi ekonomikorik ez dituzten lanak diseinatzeko.\nAisialdi eta artea helburu.\nMultimedia, nagusiki erabili ohi da entretenimendu industriarako, gehienbat pelikula eta programetan efektu espezialak sortzeko (VFX, 3D animazioak etb.). Multimedia jolasak oso ezagunak dira denbora pasa gisa, software hauek, CD eran edo online aurkitu daitezke. Hainbat bideo-jokok multimedia ezaugarriak daramatzate. Multimedia interaktiboa deritzogu, erabiltzaileei ahalbidetzen diena aplikazio multimedia batzuen bitartez, soilik pasiboki jartzen ziren lekuetan, modu aktibo batean parte hartzeari.\nArtean, multimedia artistikoa ere badago, non aukera ematen duten media aukera ezberdinen bitartez, ikustearekin interakzioan egoteko. Honen adibide da, Peter Greenaway , non berak zinema eta opera elkar fusionatzen ditu hainbat media digitaletan. Beste ikuspuntu bat izan daiteke, multimedia sorkuntzak arte ederretako antzokietan ematea, arte galerietan adibidez. Naiz eta multimedia material hau aldakorra izan daitekeen, hauen biziraupen aukera hain da indartsua gainontzeko komunikazio bideena bezala.Gainera, grabaketa materiala hain iraunkorra izan daiteke kopia perfektu batzuekin erreproduzitu daitezkeenak.\nHezkuntza.\nHezkuntza arloan, ordenagailu bidezko ikastaroak emateko (TCC moduan ezagutzen dena) eta entziklopedia kontsultak egiteko erabiltzen da multimedia. CBT batek erabiltzaileei usten die pasatzen aurkezpenen bidez, testu ezberdinetatik eta formatu ezberdineko informaziotik. \"Edutainment \"hezkuntza eta aisialdiaren konbinazioa da.\nMultimediari esker, ikaskuntza asko sakabanatu da azken urteotan. Arlo askotako ikerketak aurrera pauso bat eman baitute. Multimediak ematen digun aukera ikasteko eta formatzeko ia amaigabeak dira.\nMedia ideia, faktore garrantzitsua bilakatzen hari da hezkuntzan, batez ere goi mailako hezkuntzan. Teknologia ezberdinak definitzen dira, ahotsa(telefonia), data( aplikazio emangarriak) eta bideo bidezkoa orain asko partekatzen hari dena eta honen bidez elkar eragin ahal dezakeguna, teknologia berri efizienteak, hezkuntza arloko ikuspuntua aldatzen hari direnak mundu mailako unibertsitate guztietan. Gainera honekin batera, lan munduan ere eskatu egiten digute teknologia berri hauen aurrean dugun gaitasuna.\nTxinako eskolak ekipamendu onak dituzte ikasgeletan umeak ingelesa ikasteko. Baina datuak hartzen baditugu, ez dute lortu beraiek nahi zuten efektua. Gobernua, eskolak, familiak denbora asko pasatzen dute puntuazioak hobetzeko asmoarekin, baina zailtasunekin lortzen dute gaitasunak hobetzea. Ingeles ikastaroak, irten ezin duten zirkulu batean sartuta daude. Irakasleek ingelesa erakusten dute bai, baina ikasleek ez dute praktikarik egiten. Hemen sartzen da multimedia, irakaslea eta arloko materia nahasten dituena. Lehengo moduak baino erakargarriagoak dira multimediak eskaintzen digunak, bizitza errealeko uneak jarri bai daitezke. Askotan irakasleak ez dute zertan klasean egon behar, ikasleek nahi izango badute ordenagailuarekin ikasi. Azkenean irakasleak ere klasea gusturago emango du, ikasleen jarrera egokia ikusita.\nMultimedia aplikazioak.\nMultimedia aurkezpenak, erreproduktore multimedia batekin proiektatuta, transmitituta, edo era lokalean erreproduzituta ikus daitekezke. Transmisioa, multimedia aurkezpen grabatua edo direktoan aurkeztutakoa izan daiteke. Transmisioak teknologia analogia edo digitala erabil dezakete. Multimedia digital online-a, deskargatu edo fluxuz transmititu daiteke, Streaming erabiliz.\nMultimedia-jokoak eta simulazioak ingurune fisikoetan erabil daitezke, efektu bereziekin, sareko erabiltzaile bat baino gehiagoekin sarean konektatuta, era lokalean interneterako sarbiderik gabeko ordenagailuekin, bideo-joko sistemekin edo simulagailu baten bidez.\nMedia analogiko eta digital formatu desberdinak, erabiltzaileen esperientzia hobetzeko asmoa dute, informazio, komunikazio errazagoa eta azkarragoa izateko. Edo, aisialdian eta artean hobetzea, ohiko esperientzia gainditzeko asmoz.\nElkarlanaren hobekuntza, edukiaren formak konbinatuz posiblea da. Objetu eta datuen trafikoa handiagotzen dago, aplikazioen berrikuntzak eta pertsonalizazioak ahalbidetuz. Honen adibideak testu eta irudien web orriak dira, multimedia esperientzia reprogramatuz. Gainera, Haptic teknologiak objetu birtualak sentitu ahal izatea ahalbidetu egiten du. Etorkizuneko teknologian, zaporea eta usaina multimedia esperientzian parte hartu ahal izango du.\nKazetaritza.\nAldizkariek fenomeno hau bereganatu nahi dute euren lanean erabiliz. Batzuek aldatzeko errezeloa duten bitartean, The New York Times, USA Today eta The Washington Post bezalako aldizkari handiek aurrekariak sortu dituzte mundu globalizatuan aldizkari industria kokatzeko.\nBerriez informatzea ez dago mugatuta saltoki tradizionaletara. Kazetari independenteek herraminta berri hauek erabil ditzakete euren albisteekin multimedia lanak sortzeko. Honela, mundu osora heltzea eta albistea kontatzea ahalbidetzen da teknologiaren bitartez, komunikazio teknika berriak garatuz bai informazioa emateko bai hartzeko. Honen adibide garbiena Common Language Projet multimedia kazetaritza da.\nMugimenduan aritzen diren multimedia kazetariei ( kamera, audio eta bideo grabatzaileekin ibiltzen direnak, eta wifi-dun ordenagailu eramangarriekin) askotan Mojos deitzen zaie, \"mo\"bile\" jo\"urnalist.\nIngeniaritza.\nSoftware ingeniariek Ordenagailu Simulazioetan edozertarako erabili dezakete multimedia: aisiarako, entrenamendu militar nahiz industrialerako, eta abarretarako. Softwareko multimedia interfazeak oro har diseinatzaile profesionalen eta software ingeniarien artean egiten dituzte.\nIndustria.\nIndustrian,multimedia akzionistei, enpresako goi karguei eta langileei informazioa erakusteko erabiltzen da. Multimedia, web orrien bitartez, erabilgarria izan daiteke langileak hezteko, publizitaterako eta mundu mailan produktuak saltzeko.\nIkerkuntza matematiko eta zientifikoak.\nMatematika eta zientzia ikerkuntzetan, multimedia modelaketan eta simulazioetan erabiltzen da batez ere. Adibidez, zientzialari batek sustantzia baten egitura molekularra ikusi eta aldatu dezake beste sustantzia berri bat lortzeko. Aurkikuntzak Journal of Multimedia bezalako aldizkarietan ikus daitezke.\nMedikuntza.\nMedikuntzan, doktoreak trebatzeko erabiltzen da kirurgia birtualen bitartez, edo giza gorputzean gaixotasunak simulatzeko eta ekiditzeko teknikak aurkitzeko.\nDokumentuen digitalizazioa.\nDokumentu edo irudi fisikoak digital formatuan bihurtzeko teknika da (adibidez, eskanerra).\nEzgaituak.\nAbility Mediak ezgaituei multimedia alorrean kualifikazioak lortzea ahalbidetzen die eta horrela komunikazio mota desberdinetarako karrerak egin ditzakete.\nMiszelanea.\nEuropan, erreferentziako erakundea multimedia industrian European Multimedia Associations Convention(EMMAC) da.\nInformazio estrukturazioa multimedia erara.\nMultimediak testu konbergentzia, irudiak, bideo eta soinua batera adierazten du. Multimedia eta interneten boterea lotuta egotean datza.\nMultimediak eta internetek idazteko ikuspuntu berri bat behar du. On-line mundurako idazkera optimizatua eta diseinatua da irakurleek arin aztertzeko.\nWeb orri on bat helburu espezifiko batekin egiten dena da eta elkarreragin ona eta teknologia berriak erabilgarriak izan daitezke bisitariak erakartzeko. Diseinu erakargarri eta berritzailea izan behar du,bere funtziorako prestatua egon behar da, nabigatzeko erraza izan behar da, maiz eguneratua eta azkarra kargatzeko.\nErabiltzaileak orrialde bat ikusten dutenean, orrialde bakarra ikusi dezakete. Beraz, multimedia erabiltzaileak \u201cinformazio estruktura modelo mentala\u201d sortu behar dute."}
{"id": "48756", "revid": "105290", "url": "https://eu.wikipedia.org/wiki?curid=48756", "title": "ISO 9000", "text": "ISO 9000 erakunde eta enpresetan kalitatezko produktuak ekoiztu eta zerbitzuak eskaintzeko kontrol sistema batek bete behar dituen beharrizan minimoak zehazten dituen ISO erakundearen estandar multzoa da. Hornitzaileak bezeroari bermatu behar dio kalitate sistema eraginkorra duela, eta emango diren enkarguak beharrizanetara egokituta daudela eta aldez aurretik ezarritako kalitate irizpideei erantzuten diola. 1987ko martxoan ezarri zen.\nISO 9000 estandarren multzoa.\nSoftwarerako, ISO/IEC 9000-3 argitaratu zen, ISO 9001 arauaren aplikazioa daukana, garapenean, hornikuntzan eta softwarearen mantenuan. Horrela, ISO 9000-3, interpretaziorako gida bat da ISO 9001aren aplikaziorako."}
{"id": "48759", "revid": "201", "url": "https://eu.wikipedia.org/wiki?curid=48759", "title": "Liburutekari", "text": ""}
{"id": "48760", "revid": "201", "url": "https://eu.wikipedia.org/wiki?curid=48760", "title": "1869ko Konstituzioa", "text": ""}
{"id": "48762", "revid": "105290", "url": "https://eu.wikipedia.org/wiki?curid=48762", "title": "Pern\u00e5", "text": "Pern\u00e5 suedieraz eta Pernaja Finlandieraz Ekialdeko Uusimaako herri txiki eta zahar bat dugu. Gehiengoak suediarren hizkuntzan hitz egiten duenez, ofizialki herriaren izena hizkuntza horretan onartua dago, baina herria mundu osoan bere izen finlandesaz ezagunagoa da, Pernaja.\nHerriaren azalera handiak, inguruarekin gozatzeko aukera ematen du, baso handi eta laku guztien erdian kokatutako herria dela dirudi, naturaz inguratua.\nInguratzen duen errekak, eta Erdi Aroko etxebizitza zaharrez beste garai bateko ukitua ematen diote herri xarmangarri honi.\nHistoria.\nPernaja eskualdeko udalerri zaharrena dugu, izan ere Lapinj\u00e4rvi, Liljendal eta Loviisa herriak antzinean, herri honen zati ziren. Gainera idazle famatu askoren jaioterria izan da, eta nahiz eta herrian suediera izan hizkuntza nagusia, bertan jaio zen finlandieraz idatzi zuen lehenengo idazlea, Mikael Agricola, suediarren inposaketari aurre eginez XVI. mendean."}
{"id": "48764", "revid": "62526", "url": "https://eu.wikipedia.org/wiki?curid=48764", "title": "Ruotsinpyht\u00e4\u00e4", "text": "Ruotsinpyht\u00e4\u00e4 finlandieraz edo Str\u00f6mfors suedieraz, 3.000 biztanlera iristen ez den itsas-hertzeko herri txiki bat da. 1695. urtean meatzariak inguratu ziren inguru hauetara eta eliza bat eraikian Kymmene ibaiaren ondoan biztanleria lurralde honetara egokitu zuten.\nBasoetatik ibilaldiak eta pinuen bistak biztanleen egunerokotasunak dira. Biztanleria, Pern\u00e5n ez bezala, finlandieraz hitz egiten du batik bat, beraz herriaren izen ofizial eta antzina hizkuntza honetakoa da, nahiz eta XVII. mendean suediarrek izena aldatzen saiatu.\nHerri honetan jaio da, gaur egun Finlandiako aktorerik famatuenetarikoa, Pamela Tola.\nHistoria.\nLehen aipatu dudanez, herria meatzari batzuek sortu zuten duela 300 urte baino gehiago, eta bertan bizitzen jarraitu zuten. Errusiar eta Suediar erresumen aurkako gerrateek Ekialdeko Uusimaa eskualdeko hainbat herrien antzera, hainbat errefuxiatu, gaixo eta zauritu eraman zituzten haietara.\nBiztanleak gerrateen ondorioez gogoratzen dira oraindik izan ere hainbat eta hainbat historio kontatzen dizkiete aitonek hauen ilobei belaunaldiz belaunaldi."}
{"id": "48767", "revid": "58701", "url": "https://eu.wikipedia.org/wiki?curid=48767", "title": "Julio Llamazares", "text": "Julio Llamazares (Vegami\u00e1n, Leon, 1955) idazle espainiarra da.\nGaur egun desagerturik dagoen herri batean jaio zen, eta horixe da bere lan ezagunenetarikoaren gaia, \"La lluvia amarilla\" liburuarena, nekazari-munduaren gainbehera alegia."}
{"id": "48768", "revid": "105290", "url": "https://eu.wikipedia.org/wiki?curid=48768", "title": "Galiziako Xunta", "text": "Galiziako Xunta Espainiako Galiziako Autonomia Erkidegoko gobernu erakunde nagusia da.\nEgoitza nagusia Santiago de Compostela hirian dagoen Raxoi jauregian du ."}
{"id": "48769", "revid": "219", "url": "https://eu.wikipedia.org/wiki?curid=48769", "title": "Mi\u00f1o ibaia", "text": ""}
{"id": "48770", "revid": "1519", "url": "https://eu.wikipedia.org/wiki?curid=48770", "title": "Antzinako greziar filosofia", "text": "Antzinako greziar filosofia K.a. VI. mendetik aro helenistikora bitartean luzatzen den pentsaera filosofikoa da, filosofo presokratikoekin hasi eta Grezia Erromatar Inperioan sartu arte, K.a. II. mendean. Mendebaldeko filosofiaren eta baita islamdar filosofiaren alderdi zenbaiten jatorri eta oinarritzat jotzen da, Sokrates, Platon eta Aristoteles filosofoen ekarpenekin bereziki. Hain zuzen ere, filosofia hitza bera antzinaro greziar filosofiaren baitan sortu zen.\nLau garaitan bana daiteke antzinako greziar filosofiaren aroa: filosofo presokratikoak, Sokratesen aurretikoak alegia, bereziki kosmologia landu zutenak eta fenomeno naturalen azalpen arrazionalak ematen saiatu zirenak; Sokratesekin, biraketa antropologikoa gertatu zen filosofian, non gizakia bilakatu zen aztergai nagusi; Platonek gizakia eta gizartea aztertzen jarraitu zuen baina ontologia ere garatu zuen, ideien teoria delakoan, Aristotelek kritikatu zuena, gertaera eta behaketa enpiriko eta zehatzetan oinarritutako epistemologia garatuz; azkenik, aro helenistikoak eskola filosofiko zenbaiten garapena ekarri zuen, hala nola estoizismoa, neoplatonismoa eta eszeptizismoa.\nFilosofiaren sorrera.\nFilosofiaren sorrera Grezian kokatzen da K. a. VI. mendean. Etimologiaren arabera, \"jakituriaren maitasuna\" esan nahi du \"filosofia\" hitzak, eta beraz jakituria da filosofoen helburua.\nFilosofiaren jatorria gizakiak azalpen mitikoak alde batera utzi eta horien ordez azalpen logikoak erabiltzen hasi zen sasoian dago. Azalpen mitikoan jainkoak dira gauza guztien zergatia edo kausa, eta azalpen logikoan, berriz, natura behatu eta ondorio logikoak ateratzen dira. Garai horretan Grezian pentsaera aldaketa bat gertatu zen. Ordura arte indarrean zeuden azalpen mitikoak kritikatu eta garaiko jakintsuak logos delakoa erabiltzen hasiko ziren.\nFilosofo presokratikoak.\nFilosofiaren sorreran \"kosmos\" delakoa dute aztergai, naturaren osotasuna adierazten duena, non gertaera naturalak lege unibertsal baten araberakoak diren. Haien ritziz, naturan gauzak ez dira nolanahi gertatzen, badago armonia bat, izan ere lege naturalak agintzen eta zuzentzen baititu naturan gertatzen diren aldaketa guztiak. Horregatik, lehenengo filosofoak fisikoak ziren, haien aztergai nagusia natura baitzen.\nGarai honetako filosofoen helburua naturaren \"arkhe\" edo printzipioa bilatzea izan zen, naturaren printzipio material eta iraunkorra, nondik izaki bizidun guztiak sortzen diren. Baina filosofo guztiek ez ziren ados jarri \"arkhe\" delakoa zein den definitzerakoan. Erantzunak bi sailetan banatzen dira:\nGarai antropologikoa.\nK.a. V. mendean greziar filosofian norabidea aldatzen da, kezka nagusia kosmologiatik gizakiarengana aldatuz. Aldaketa hau gertatu zen aldiari garai antropologikoa deritzo. Hortik aurrera, filosofoak ez dira hainbeste kezkatuko kanpoko naturaz, gizakiaren barneko izaeraz baizik eta hiru izango dira horren inguruan landuko dituzten arloak: antropologia (zer eta nolakoa den gizakia), etika (nola jokatu behar duen gizakiak zoriontasuna lortzeko) eta politika, (nola antolatu behar den gizartea gizakion arteko harremanak zuzenak izan daitezen). Garai honetan sofistak, Sokrates, Platon eta Aristoteles dira filosofo garrantzitsuenak.\nSofistak.\n\"Sofista\" hitzak \"trebea\", \"maisua\" eta \"jakintsua\" esan nahi du. Eristika edo eztabaidatzeko artea zen haien trebetasuna. Irakasle profesionalak ziren eta diru truke irakasten zuten filosofo taldea bezalaxe defini daitezke.\nSofisten irakaskuntzaren xedea politikoa zen, hots, asanblada demokratikoetan parte hartu ahal izateko garrantzi handikoa zen jendaurrean ondo hitz egiten jakitea, diskurtso erakargarriak egiten jakitea, eta hori zen sofisten irakaskuntza.\nSofistek gazteei irakasten zieten politikan parte har zezaten eta horregatik beraiek hezitako gazteak demagogoak bihurtu ziren, hau da, herritarren engainatzaileak. Sokratesen ustez, oso kaltegarriak izan ziren atenastar demokraziarentzat, atenastar demokrazia suntsitu baitzuten.\nBi sofista nabarmentzen dira: Protagoras eta Gorgias\nGarai helenistikoa.\nHelenismoa erlijio kezka eta asalduren garaia izan zen. Erlijio ofizialaren aurrez aurre, bazegoen norbanakoaren erlijioa ere, salbamen pertsonala helburu obsesiboa bihurturik. Horrela loratu ziren misteriozko gurtzak, jainkoarekiko harreman zuzena bideratzen eta gizonaren erosketa agintzen zutenak, hala adibidez misterio zahar asko: Demeter Eleusisen, Kabiriarrak Samotrazian, eta batez ere Dionisorenak.\nJoera horrekin batera, eskola eta akademia arrazionalak ez ziren desagertu: eskola peripatetikoa, eszeptizismoa, epikureismoa eta estoizismoa loratu ziren. \nEpikureismoaren oinarrietan, Epikurok bere eskolan azaldu bezala, gorputzaren garrantzia azpimarratzen da, existentziaren oinarria baita, eta gizakiaren zoriona gozamena. Gozamen hori mina saihestuz lortzen da, moderazioarekin zoriona, gozamen naturalak eta beharrezkoak aukeratuz.\nEstoikoen kezka ere zoriona lortzea da. Eta hau, munduarekin armonian bizitzean oinarritzen da, norberaren beharrak naturaren beharretara egokituz.\nEszeptikoen zorion-bilaketa ere ezin uka daiteke, baina zorion edo gozamen terminoak baino, espirituaren lasaitasuna edo ataraxia lortzeaz mintzo ziren. Korronte honetakoen iritziz, ezin da ezagutu nolakoak diren gauzak, eta beraz, hoberena da iritzirik ez ematea, faltsu edo benetakorik ez baita existitzen. Aldi berean, erabateko ezagupenak lortu nahi izatea lasaitasunik ezaren iturri da.\nHelenismoaren beste ezaugarri bat izan zen ideia filosofikoen transferentzia bat Erromarantz, politika eta kultura potentzia bezala, Erromatar zibilizazioak Grezia zaharraren ondare artistiko, literario, zientifiko eta filosofikoa jaso eta egokitu zuen, eta filosofiaren alorrean, grekoen dotrina ezberdinak hartu zituzten (Aristoteles, Platon, epikureismo, estoizismo, eszeptizismo, zinismo) eta hauen ideiak latinez azaltzeko ahalegin handiak egin zituzten. Zizeron (K.a. 106-43) eta Varron (K.a. 116-27) bezalako autoreek egin zuten \"itzulpen\" lana, oso garrantzitsua izan zen pentsamendu grekoa Mendebaldera eramateko. Epikureismoa eta estoizismoaren jarraitzaleak dira jbestalde Lukrezio (K.a. 98-55) eta Seneka (K.o. 4-65)."}
{"id": "48772", "revid": "1519", "url": "https://eu.wikipedia.org/wiki?curid=48772", "title": "Eo", "text": "Eo ibaia Iberiar penintsulako ipar-mendebaldean dagoen erreka da, A Veiga eta Castropol (Asturias) eta Ribadeo (Lugo, Galizia) artean itsasoratzen dena."}
{"id": "48773", "revid": "512", "url": "https://eu.wikipedia.org/wiki?curid=48773", "title": "Galizia-Leongo mendigunea", "text": "Galizia-Leongo mendigunea (; ; ) Ourense eta Leongo eta Zamorako probintzien artean dagoen mendi multzoa da.\nTontorrak.\nPena Trevinca (2.127 m), Pena Negra (2.121 m) eta Pena Surbia (2.116 m) dira mendirik altuenak. Aipatzekoak dira O Mustallar (1.935 m), Penarrubia (1.822 m), Pico dos Tres Bispos (1.794 m) Cabeza de Manzaneda (1.781 m), Montouto (1.541 m),\u200b Formigueiros (1.643 m) eta P\u00eda Paxaro (1.610 m), halaber.\nMendilerroak.\nMacizo Central ourens\u00e1n mendiguneak, bestela, serra de Queixa, serra de San Mamede, serra do Fial das Corzas eta Montes do Invernadeiro barne hartzen ditu. O Bolo, Chandrexa de Queixa, Laza, Manzaneda, A Pobra de Trives, Viana do Bolo, Vilari\u00f1o de Conso, Quiroga, Larouco, Vilar de Barrio, Ba\u00f1os de Molgas, Maceda, Castro Caldelas eta Montederramo udalerrietan zabaltzen da. Cabeza de Manzaneda da tontorrik altuena.\nSerra do Eixe, Ourense eta Zamora artean, Pena Trevincako mendigunea barne hartzen du, baita Pena Negra eta Pena Surbia ere. Xares eta Sil ibaien arroak banatzen ditu. A Veiga eta Carballeda de Valdeorras udalerrietan zabaltzen da.\nIparralderago, Ourense eta Leon artean, Serra dos Ancares dugu, Pico Cu\u00ed\u00f1a, Miravalles, O Mustallar, Pico de Lagos, Pena Longa, Penarrubia eta Pico dos Tres Bispos tontorrak bertan daude. Honen hegoaldean Serra do Courel dago, Montouto,\u200b Formigueiros eta P\u00eda Paxaro mendiekin."}
{"id": "48776", "revid": "512", "url": "https://eu.wikipedia.org/wiki?curid=48776", "title": "Diekirch barrutia", "text": "Diekirch Luxenburgoko 3 barrutietako bat da. Bere barnean 5 kantoi eta 43 komuna daude.\nGeografia.\nDiekircheko Barrutiak iparraldean eta mendebaldean Belgikako Liejako probintziarekin eta Luxenburgoko probintziarekin egiten du muga, hegoaldean Luxenburgoko Barrutiarekin eta hegoekialdean Grevenmacherreko Barrutiarekin. Ekialdean Alemaniako Renania-Palatinatuarekin egiten du muga."}
{"id": "48781", "revid": "1545", "url": "https://eu.wikipedia.org/wiki?curid=48781", "title": "El Toral\u00edn", "text": "El Toral\u00edn edo Asociaci\u00f3n Berciana de la Llingua Ll\u00efonesa Leongo (Espainia) Bierzo eskualdeko, leones sustatzeko elkartea zen."}
{"id": "48785", "revid": "119347", "url": "https://eu.wikipedia.org/wiki?curid=48785", "title": "Dresden", "text": "Dresden (goi sorbieraz \"Drje\u017ed\u017aany\") Alemaniako Saxoniako Estatu Askeko hiriburua da, Elba ibaiaren ertzean kokaturik dagoena. Chemnitz, Halle, Leipzig eta Zwickau hiriekin metropolitar gunea osatzen du.\nSaxoniako erregeek Dresdenen zeukaten tronua, eta mendeetan zehar hiriak kultura eta arteen edertasunak jaso zituen. Edonola ere, Bigarren Mundu Gerra amaieran jazo zen Dresdenen bonbardaketan hiria erabat suntsitu zuen. Alemaniaren bateratzearen ostean, hiria ekialdeko kultura, politika eta ekonomia gune aipagarria bilakatu da.\nHiria batez ere Innere Altstadt edo Dresdengo Alde Zaharrak osatzen duen arkitektura multzo bikainagatik ospetsua da. Horregatik, Alemaniako hiri ederrenetakoa izatearen ospea du.\nGeografia.\nElba ibaiaren ertz bietan zabaltzen den Dresden bailaran kokaturik dago hiria. Hegoaldetan \"Metal mendiak\" (alemanez \"Erzgebirge\", txekieraz \"Kru\u0161n\u00e9 hory\") ditu eta iparraldean Lusaziako muinoak, 113 metroko garaieran, eta punturik altuena 384 metroan iristen dutenak, Trietenberg.\nEuropako hiri berdeenetakoa izatearen fama du, hiriaren %63 parke eta basoek estaltzen baitute, horien artean 4 natura-erreserba daude. \"Elbaren bailara Dresden\" Gizateriaren Ondare izan zen 2004. eta 2009. urteen artean, baina zubi baten eraikuntzak UNESCOren zerrendatik atera zuen.\nHistoria.\nNeolito garaitik populatua izan den arren, Dresdenen lehenengo aipamen idatzia XII mendekoa da. Ibaiaren hegoaldean zegoen \"Dre\u017e\u010fany\" izeneko herrixka eslaviarra zen. 1206an Dietrich I.a Meissengo Mangraveak \"Civitas Dresdene\"n bizitzea erabaki zuen. 1270ean Meissengo Magraverriaren hiriburu bihurtu zen eta 1485ean Saxoniako Dukeak ezarri ziren bertan.\nGermaniako Erromatar Inperio Santua.\n1547an printze-hautseletza bertan ezarri zenean gorakada handia izan zuen eta kultur eta plotiko gune garrantzitsua bihurtu zen. Honi esker Germaniako Erromatar Inperio Santuaren barnean Saxonia lurralde protestante garrantzitsuena bihurtu zen. Augusto I.a Saxokiako hauteslea eta Poloniako erregeak gortea Dresdenen ezarri zuen eta Europatik artista musikari eta margolariak ekarri zituen. XVII mendean Hogeita Hamar Urteko Gerrak Dresdenen bilakaera geldtu arren gerraren ondorengo urteetan eraiki ziren parke eta eraikin famatuenak.\nXVIII mendea gogorra izan zen hiriarentzat, Europako gerra askoren erdian izan baitzen. Prusiak bi aldiz konkistatu zuen (1745 eta 1756), bigarren aldian hiriari su emanez gainera. 1760an ere berriz sitiatu zuen eta konkistatzea lortu ez arren Dresden oso bonbakatua izan zen. 1785ean Friedrich Schillerrek dresdenen idatzi zuen bere \"Alaitasunaren Oda\", gerora Europako Ereserkia bihurtuko zena.\n1791ean Pillnitz deklarazioa sinatu zen Dresdenen, zeinak errege alemaniarrek Frantziako Iraultzaren aurka borrokatuko zutela esaten zuen. 1813an Napoleonen aurkako borroka gogorrak izan ziren inguruan.\nXIX mendean Alemaniar Inperioaren barnean zegoen Saxoniako Erresumaren hiriburua bihurtu zen, zeina Inperioko lurralde indartsuenetakoa zen, ekonomikoki bilakaera handia izan baitzuen, batez ere autogintza, elikadura, banku eta sendagaien ekoizpen industriak garatu zirelako. 1849an 95.000 biztanle bazituen 1900rako 396.000 pertsona bizi ziren Dresdenen.\nXX mendea.\nLehen Mundu Gerran Dresdenek ez zuen kalterik jasan eta 1918ko azaroko iraultzan Saxoniako Estatu Askeko hiriburu bilakatu zen. Bigarren Mundu Gerran ordea naziak errenditu baino 12 aste lehenago bonbaketa izugarria jasan zuen. Britainiarrek eta estatubatuarrek 4.000 tona bonba jaurti zituzten eta 18.000 edo 35.000 hildako utzi zituzten. Bonbaketarik gogorrena izan ez bazen ere gerraren izugarrikerien adibide gisa jarri izan da beti.\nEkialdeko Alemanian gelditu zen eta oraindik zirauten Dresden barrokoaren aztarnak dinamitatu egin ziren sobietar estiloko auzo berriak erikitzeko. Bizilagunen presioari esker agintariek Zwinger jauregia, Katholische Hofkirche katedrala eta Semperoper (opera antzokia) berreraiki zituzten.\nKirolak.\nDresdeneko futbol taldea Dynamo Dresden da. Gaur egun bigarren mailan ari bada ere Alemaniako Errepublika Demokratikoko DDR-Oberligan talde nagusietako bat izan zen 1990an Alemaniak bat egin zuen arte.\nHiri senidetuak.\nHauek dira Dresdenekin senidetutako hirien zerrenda:"}
{"id": "48786", "revid": "1150", "url": "https://eu.wikipedia.org/wiki?curid=48786", "title": "Dresde", "text": ""}
{"id": "48787", "revid": "46380", "url": "https://eu.wikipedia.org/wiki?curid=48787", "title": "Bragantza (Portugal)", "text": "Bragantza Portugalgo ipar-ekialdean dagoen hiria da, Iparraldeko eskualdearen, Alto Tras-os-Montes azpieskualdearen eta izen bereko barrutiaren hiriburua.\n35.341 biztanle zituen 2011ean.\nGeografia.\nIparraldean eta ekialdean Ourenseko probintzia eta Zamorako probintziak, hegoaldean Macedo de Cavaleiros eta mendebaldean Vinhais mugakide ditu. Montesinho Natura Parkearen ertzean dago.\nHistoria.\nAurre historia.\nPaleolito garaiko aztarnak aurkitu dira baina lehenengo asentamentuak Neolito garaian ezarri ziren. Hasierako komunitate horien aztarna ugari dago, keramika, nekazal tresnak, gezi puntak, bitxiak... denak harriz egindakoak.\nAintzinaroa.\nPenintsularen iparraldean egonik, erromatarren kolonizazioa nahiko berantiarra izan zen. Kastro luso-erromatarrak oraindik mantentzen dira, Sac\u00f3ias eta Avel\u00e3skoa kasu. Avel\u00e3sko kastroa Astorgarako errepidean kokaturik zegoen.\nErdi Aroa.\nBragantzaren antzeko izena aipatzen den lehen aldia k.o. 569ko agiri batean ageri da, Lugoko itunean, eta \"Vergancia\" izena aipatzen da. Garai hartarako Erromatar Inperioa eroria zen eta sueboak ziren eskualdean nagusi. Ondoren bisigodoek eskuratu zuten lurraldea. Leinu germaniko hauen aztarna handirik ez dago ordea.\nMairuak ere izan ziren bertan baina denbora tarte txikien. XI eta XII mendeetan Avel\u00e3sko kastroko familiak agindu zuen Bragantzan eta orduan kokatzen da hiriaren sorrera. Portugalgo konderria sortu zenean koroaren esku gelditu zen eta hauek gotortu egin zuten, Espainiarekiko mugatik gertu baitzegoen. XVI mendean bi herrialdeen arteko gerrak izan ziren eta gaztelarrek 1381ean Bragantza hartu zuten. Portugalek Ingalaterrarekin aliantzak eratu eta galdutako hiriak berreskuartu zituzten. Gerra hauek ordea lurraldea suntsitu egin zuten.\nBragantzako dukerria.\n1442an Alfontso V.ak dukerria ezarri zuen bertan eta Bragantzako dukeen dinastia sortu zen. Fernando dukeak (Bragantzako bigarren dukeak) erregearen Afrika iparraldeko espedizioak finantziatu zituen eta erregearen agintari goren bihurtu zen. Hainbestekoa izan zen dukeek hartu zuten indarra, monarkia kontrolatzeko lanetan hasi zirela eta azkenean zigor gisa Joanes II.ak Bragantzako Etxea desegin eta bere lurraldeak eskuratu zituen. 1496an Manuel I.ak lurraldeak itzuli zizkien baina Bragantza aberats bihurtu zuten juduak hiritik kanporatzera behartu zituen. Mende hauetan Bragantzaren garapena handia izan zen. Eliza, komentu eta jauregiak berriztu ziren eta kaleek industrializazio eta merkatal-jarduera garrantzitsuak izan zituzten. Horrela sortu ziren \"Rua dos Prateiros\" (zilar merkatariak), \"Rua dos Sineiros\" (kanpaigileak), \"Rua dos Oleiros\" (olio egileak), \"Rua da Alf\u00e2ndega\" (aduanak), \"Ponte das Tenarias\" (larrugileak) eta \"Ponte das Ferrarias\" (olariak) besteak beste.\nAro modernoa.\n1640an Portugalek Espainiatik banatzea lortu zuenean Bragantako 8. dukea Portugalgo errege bihurtu zen, Joanes IV.a.\nXVIII mendetik aurrera ordea Bragantzak aldi hobeak eta okerragoak izan zituen, batez ere industrializazioaren saiakera desberdinen emaitza aldakorren ondorioz. XIX mendean nekazaritzaren krisia ere iritsi zen eta Bragantza populazioa galtzen hasi zen. Honetaz gain Bragantza da Lisboatik urrunen dagoen barruti-hiriburua."}
{"id": "48788", "revid": "336", "url": "https://eu.wikipedia.org/wiki?curid=48788", "title": "Filippo Brunelleschi", "text": "Filippo Brunelleschi, izen osoa Filippo di ser Brunellesco Lapi (Florentzia, 1377 - Florentzia, 1446ko apirilaren 15a) Pizkunde garaiko arkitekto eta eskultorea izan zen. Pizkundetar arkitekturaren hastapenetako arkitekto deigarrienetakoa izan zen, perspektiba klasikoaren kontzeptua berreskuratu zuena. Haren lanik ezagunena Florentziako katedraleko kupula da.\nBizitza eta lanak.\nBrunelleschi Florentzian jaio zen, 1377an. Hasieran zilargile eta eskultorea izan zen. 1401ean Ghibertik gainditu zuen Santa Maria del Fioreko bataiategiko ateak egiteko lehiaketan. Ondoko urtean, Erromara joan zen bere adiskide Donatellorekin. Arkitektura klasikoa aztertu zuen, ingeniari eta teknikoaren begiez. Dirudienez, Brunelleschi izan zen eraikuntzen neurketa zehatzak egiten lehena. Erromako eraikinak paperean adierazteko metodo baten beharrak bultzatuta, Brunelleschik perspektiba zientifikoa aurkitu zuen.\nFlorentziako Santa Maria del Fioreko kupula izan zen ikerlan haien guztien lehenbiziko fruitua. Lan horretan eraikuntza teknikak izan ziren ezaugarri goraipatuenak. Izan ere, kupularen handitasunak arazo izugarriak sortzen zituen. Hala, ordu arte ezagutzen ez ziren prozedurak eta teknikak erabili behar izan ziren. Kupula hura Erdi Aroaz geroko lehen arkitektura lana da, ez bakarrik ingeniaritzako balentria, baita estilokoa ere. Brunelleschiren lorpen nagusia kupula bi sektore berezitan eraikitzea izan zen, bi sektore horiek trebeziaz uztartuz, halako eran non elkarri eusten zioten. Era horretan, egitura osoa arinagoa zen, eta artistak aurreko eraikuntza sistemak behar zuen zurezko egitura konplexu eta zaila bazter zezakeen. Bestalde, bestelako tresnak ere behar ziren lan berri hartarako eta haiek ere asmatu zituen Brunelleschik. Adibide baterako, materialak kupularen mailaraino aldapen bidez igoarazi arren, igogailu modukoak asmatu zituen. Arlo guztietan ageri da, beraz, egilearen izaera ausarta eta analitikoa. Prozedura horiek guztiek, berri-berriak baitziren, erabateko bereizketa sortzen dute Brunelleschiren eta gotikoko harriaren arkitektoen artean. Santa Maria del Fioreko kupula berehala bihurtu zen arkitekttua berriaren ikur, eta Italia osorako eredu izan ziren haren forma nabarmen eta ederrak. Alabaina, eta katedrala garrantzi handikoa izanik ere, Brunelleschiren beraren beste eraikin batzuek definitu zuten zehaztasunez estilo berria.\nErrugabeen Ospitalea (1419-1444) estilo berriaren agerkari nagusietako bat da. Ospitale horretan Brunelleschik erabili zuen tipologia eraikin mota horien eredu bihurtu zen: patio zentral handi bat, lau aldeetan gelak dituena. Patiora aurrez aurre begiratuz ikusten da ondoen ordena berria: harrizko korintoar zutabe eta kapiteletan egitura erritmiko bat sumatzen da, arkitrabearen molduren horizontaltasunak azpimarratua, eta hormen kare zuriari kontrajartzen zaiona.\nSan Lorenzo basilikan (1422an hasia, Antonio Manettik 1470ean bukatua), errepikatu egin zuen Brunelleschik, zenbait gauza aldatuz, ospitaleko zutabediaren konposizio eskema. Huraxe izan zuen lehen aukera eraikin bat osorik bere erara egiteko. Medici familiak, Florentziako banku eta merkataritza munduko aberatsenak, sakristia bat (aldi berean, Medicitarren hilobi kapera ere izango zena) eraiki zezan eskatu zion, San Lorenzo eliza erromanikoari eransteko. Sakristia horretarako egin zituen planoak hainbeste gustatu zitzaizkien Medicitarrei, non berehala eskatu baitzioten bigarren proiektu bat, eliza osoarena. San Lorenzorekin eliza mota berri bat sortu zuen, gotikoekin zerikusirik batere ez zuena. Kristau basilika hartu zuen eredu, nahiz eta oina, T formakoa, azpian zegoen zenobioak emana zetorren. Hortaz, oina baino interesgarriagoa da aurrealdeko bista. Izan ere, eliza horren ezaugarri nagusiak simetria eta erregulartasuna dira. Atal karratuek osatzen dute eraikina: lau atal handik eratzen dituzte santutegia, gurutzadura eta transeptuko besoak; beste lau konbinatzen dira erdiko habeartea sortzeko; beste batzuek eratzen dituzte alboko habearteak eta transeptuaren ondoko kaperak. Laburbilduz, espazio kubiko idealen gisara antolatu zuen Brunelleschik San Lorenzo, non espazio handienak oinarrizko banakoaren multiplo soilak ziren. Beraz, sistema iraultzailea zen, errotik abandonatu baitzuen, banakako osagaiak eta erabat definituak erabiliz, gotikoko arkitektoen pentsamoldea.\n1428 inguruan, San Lorenzoko lanak amaitu ondoren, Santo Spirito basilika proiektatu zuen Brunelleschik, nahiz eta lanak 1444 arte ez ziren hasi, eta bera hil ondoren amaitu ziren. Zenbait gauzatan San Lorenzoren antzekoa bada ere, bai oinean, bai aurrealdeko bistan, espazio, egitura eta apaingarriei dagokienez bere ezaugarri propioak ditu Santo Spiritok. Elizaren oina gurutze latinokoa den arren, alboko habearteek eta kaperek eraikina osorik inguratzen dutenez gero, halako zentraltasun bat sortzen da gurutzadurako kupularen inguruan eta, hori dela eta, Pizkundean hain gogoko zen oin zentralaren aitzindari gertatzen da. Goratasunean 2:1 eta 1:1 proportzio soiletan oinarritzen da egitura (erdiko habeartearen goratasuna zabalera bider bi da; alboko habearteen parteek, aldiz, berdina dute zabalera eta luzera). Aldi berean, gainalde laua eta estatikoa bazterturik, bista dinamiko eta oparoagoa eskaintzen da, habeen bitartez lortua bereziki.\nVasarik \"Le Vite\" obran dio Brunelleschiren eraikin asko bera hil ondoren amaitu behar izan zirela. Batzuk modu bitxi samarrean amaitu zituzten ondorengo arkitektoek, maisuaren ospea gutxiagotu nahian. Horietako bat da Pazzi kapera, Santa Croceko basilikako kapitulu areto eta Pazzi familiaren kapera izan zena. Brunelleschik barnealdea egin zuen, baina ataria Giuliano da Maianoren lana bide da (1460).\nBrunelleschi, Masaccio eta Donatello bezala, Pizkunde hasierako egile handienetako bat izan zen, eta orobat izan zen Quattrocentoa hain ongi definitzen duen kultura humanista eta unibertsalaren lehen bultzatzaileetako bat. Eraikin erlijiosoak eta zibilak egin zituen (Errugabeen Ospitaleaz gainera, alderdi Guelfoaren jauregia, Bradi-Busini eta Pitti jauregiak), eta eskultorea, ingeniaria eta asmalaria ere izan zen. Biziki arduratu zen matematika eta ikusmenaren legeez eta perspektibaren metodoa formulatu zuen; formulazio horiek galdu egin dira, ordea. Horren guztiaren ondorioz, proportzioek eta giza eskalak araututako arkitektura bat sortu zuen. Edertasuna parteen arteko eta osotasunarekiko erlazio harmoniatsutik sortzea zen, beti ere, arkitektura honen helburu nagusia."}
{"id": "48789", "revid": "336", "url": "https://eu.wikipedia.org/wiki?curid=48789", "title": "Arma nuklear", "text": "Arma nuklearra, bonba nuklearra edo bonba atomikoa atomo nukleoen fisio edo fusio erreakzioetan askatzen den energia erabiltzen duen arma da. Hiru mota daude: fisio bonba (A); hidrogeno bonba edo bonba termonuklearra (H); eta neutroi bonba. Ahalmen txikiko bonba nuklearrak ohiko lehergaiak baino askoz suntsigarriagoak dira, eta arma bakarra ere hiri oso bat hondatzeko gai da.\nGerragintzaren historian, bitan baino ez dira arma nuklearrak erabili, Bigarren Mundu Gerraren amaieran. Bonba nuklearraren lehenengo detonazioa 1945eko uztailaren 16an Alamogordon, Ameriketako Estatu Batuetan, egin zen, Manhattan proiektuaren atal esperimentaltzat. Desertuan egin zen, eta Estatu Batuetako kargu militar altuak pozik geratu ziren probarekin. Horregatik, 1945eko abuztuaren 6an gertatu zen, Estatu Batuek Hiroshimaren gainean Little Boy (\u00abMutiltxoa\u00bb) izeneko bonba bota zutenean. Bigarrena, Fat Man (\u00abGizon Lodia\u00bb) hiru egun geroago jaurti zuten, Nagasaki hirian. Arma horien erabilpenaren ondorioz, 120.000 pertsonatik gora hil ziren unean bertan, eta gehiago denborak aurrera egin ahala.\nHorren ostean, bonba nuklearrak gutxi gorabehera 2.000 aldiz lehertu dituzte, aztertzeko eta erakusteko asmotan. Kronologikoki, horrelako armak eztandarazi dituzten herrialdeak honako hauek dira: Ameriketako Estatu Batuak, Sobiet Batasuna, Erresuma Batua, Frantzia, Txina, India, Pakistan eta Ipar Korea. Beste herrialde batzuek, Israelek edo Hegoafrikak esaterako, izan litzakete arma nuklearrak, baina edota bere jabetza ez dute publikoki onartu, edota jabetzeko aldarrikapenek ez daukate egiaztapenik.\nArma nuklearrak belaunalditan sailkatu ohi dira; gaur egun arte, 6 belaunaldi daude. Lehenengo belaunaldikoak lehen aipatutako Little Boy bonba da, bonba esperimentala. Zenbat eta belaunaldi altuagokoa izan bonba, orduan eta modernoagoa da. Adibidez, laugarren belaunaldian Txina eta India daude, belaunaldi horretako bonbek 100 megatoneko (1 megaton = 1.000.000 tona) potentzia ere izan dezakete. Seigarren belaunaldian Estatu Batuak eta Errusia daude.\nEstatu Batuak dira gaur egun arma nuklear gehien duen estatua. Gaur egun, kontinente arteko 534 misil balistiko (Inter-Continental Ballistic Missile) ditu, eta 432 urpeko misil balistiko. Guztira 5000 edo 10000 bonba dituztela esaten da.\nMotak.\nBi arma nuklear mota nagusi daude: fisioaren energia soilik erabiltzen dutenak haren eztanda potentzia gehiena lortzeko eta fisioaren energia fusio nuklear bat hasteko erabiltzen dutenak, irteera energia kantitatea bidertuz.\nFisio bonbak.\nArma nuklear guztiak fisio nuklearreko erreakzioen energia leherkorra erabiltzen dute, modu batean edo bestean. Fisio-erreakzioetatik soilik ateratzen diren armei bonba atomiko deritze (A-bonba gisa laburtua). Luzaroan izen oker hau eman zaio fisio bonbari, haren energia atomoaren nukleotik baitator, fusio-armekin gertatzen den bezela.\nFisio-armetan, material fisionagarrizko masa bat (uranio aberastu edo plutoniozkoa) superkritikotasunera behartzen da material subkritikoaren zati bat beste bati tiratuz, kate erreakzio nuklearren hazkunde esponentziala ahalbidetuz (\"pistola\" metodoa), edota esfera subkritiko bat edo material fisionagarrizko zilindro bat konprimituz kimikoki elikatutako lehergailuak erabiliz. Azken ikuspegi hori, \"inplosio\" metodoa, lehenengoa baino sofistikatuagoa da.\nFisio-erreakzio guztiek fisio-produktuak sortzen dituzte, nukleo atomiko zatituen hondarrak. Fisio-produktu asko oso erradioaktiboak (baina iraupen laburrekoak) edo nahiko erradioaktiboak (baina iraupen luzekoak) dira, eta, beraz, kutsadura erradioaktiboaren sortzaile serioa dira. Fisio-produktuak dira faila nuklearraren osagai erradiaktibo nagusia.\nArma nuklearren aplikazioetarako gehien erabili diren material fisionagarriak uranio-235 eta plutonio-239 izan dira..\nFusio bonbak.\nBeste arma nuklear mota oinarrizkoak fusio nuklearreko erreakzioetan sortzen du bere energiaren proportzio handia. Fusio-arma horiei arma termonuklear edo, oro har, lagunkoi deritze hidrogeno-bonba (H-bonba gisa laburtua), hidrogeno-isotopoen arteko fusio-erreakzioen mende baitaude (deuterioa eta tritioa). Arma horien guztien energiaren zati handi bat fusio-erreakzioak \"eragiteko\" erabiltzen diren fisio-erreakzioetatik dator, eta fusio-erreakzioek fisio-erreakzio osagarriak eragin ditzakete.\nSei herrialdek bakarrik egin dituzte arma termonuklearren probak \u2014Estatu Batuek, Errusiak, Erresuma Batuak, Txinak, Frantziak eta Indiak\u2014. (Indiak benetako arma termonuklear bat asmatu badu, polemika da.. Ipar Koreak dio fusio-arma bat probatu zuela 2016ko urtarrilean, baina hori eztabaidan dago. Arma termonuklearrak askoz zailagoak dira arrakastaz diseinatu eta exekutatzeko fisiozko arma primitiboak baino. Gaur egungo arma nuklear gehienek diseinu termonuklearra erabiltzen dute, eraginkorragoa delako\nGaur egun zabaldutako ia arma termonuklear guztiek \"bi etapako\" diseinua erabiltzen dute, baina fusio-fase gehigarriak gehitu daitezke, fase bakoitzean hurrengo fasean fusio-erregai gehiago piztuz. Teknika hori arbitrarioki handiak diren arma termonuklearrak eraikitzeko erabil daiteke. Hori ez dator bat fisio-bonbekin, lehertzeko ahalmenean mugatuta baitaude kritikotasun-arriskuagatik (kate nuklear goiztiarraren erreakzioa, aurrez bildutako fisio-erregai kantitate handiak). Inoiz leherrarazitako arma nuklearrik handiena, SESBeko Tsar Bomba, 50 megatoi TNT (210 PJ) baino gehiagoko energia askatu zuena, hiru etapako arma zen. Arma termonuklear gehienak horiek baino dezente txikiagoak dira, misil ojiba espazioaren eta pisu eskakizunen muga praktikoen ondorioz.\nFusio-erreakzioek ez dute fisio-produkturik sortzen, eta, beraz, askoz gutxiago laguntzen dute faila nuklearrak sortzen fisio-erreakzioek baino, baina arma termonuklear guztiek gutxienez fisio-etapa bat dutenez, eta errendimendu handiko gailu termonuklear askok azken fisio-etapa bat dutenez, arma termonuklearrek fisio-arma gisa adina faila nuklear sor ditzakete gutxienez.\nBeste motatakoak.\nBeste arma nuklear batzuk ere badaude. Arma nuklear batzuk helburu berezietarako diseinatuta daude; neutroi-bonba arma termonuklear bat da, eta eztanda txiki samarra eragiten du, baina neutroi-erradiazio kantitate handi samarra. Gailu hori, teorian, hilketa masiboak eragiteko erabil daiteke, azpiegitura ia osorik utzi eta hondamen kopuru txiki bat sortzen duen bitartean. Edozein arma nuklearren detonazioarekin batera, neutroi-erradiazioaren leherketa bat gertatzen da. Arma nuklear bat material egokiekin inguratzeak (hala nola kobaltoa edo urrea) bonba gazi bat sortzen du. Gailu honek iraupen luzeko kutsadura erradioaktiboko kantitate handiak sor ditzake. Uste izan da gailu hau \"azken judizioko arma\" gisa erabil daitekeela; izan ere, hainbat hamarkadatako bizitza ertaineko erradioaktibitate-kopuru handia haizeek globoaren inguruan banatuko lukete, planetako bizitza guztia desagerraraziko luke.Fusio-bonba puruen aukera ikertu da: arma nuklear honek fusio-erreakzioa sortuko luke, fisio-bonba bat behar izan gabe abiatzeko. Gailu horrek bide sinpleagoa eman diezaieke arma termonuklearrei fisio-armak garatu behar izan zituen batek baino, eta fusio-arma puruek beste arma termonuklear batzuek baino askoz ere faila nuklear gutxiago sortuko lituzkete, ez bailukete fisio-produkturik sakabanatuko. 1998an, Estatu Batuetako Energia Sailak zabaldu zuen Estatu Batuek iraganean \"funtsezko inbertsioa\" egin zutela fusio-arma hutsak garatzeko, baina hori, \"Estatu Batuek ez dute fusio-arma garbirik, eta ez da ari garatzen\", eta \"Ez dago diseinu sinesgarririk DOEren inbertsioaren emaitza den fusio-arma huts batentzat\".\nAntimateria, propietate gehienetan materia arrunteko partikulen antza duten baina kontrako karga elektrikoa duten partikulak, arma nuklearrentzako mekanismo eragiletzat hartu da. Eragozpen garrantzitsua da antimateria kantitate handitan sortzeko zailtasuna, eta ez dago ebidentziarik eremu militarretik haratago egin daitekeela. Hala ere, Estatu Batuetako Aire Indarrak antimateriaren fisikari buruzko azterlanak finantzatu zituen Gerra Hotzean, eta hura armetan erabiltzeko aukera aztertzen hasi zen, kolpekari gisa ez ezik, lehergai gisa ere.\nEztabaida.\nEtikotasuna.\nLehenengo arma nuklearrak garatu aurretik ere, Manhattan proiektuarekin zerikusia zuten zientzialariak armaren erabileran banatu ziren. Japoniako bi bonbardaketa atomikoek Japoniaren amore ematean duten zeregina eta Estatu Batuek haientzat duten justifikazio etikoa eztabaida akademiko eta herrikoiaren xede izan dira hamarkadetan zehar. Nazioek arma nuklearrak eduki edo probatu behar ote dituzten etengabe eta ia unibertsalki polemikoa izan da.\nExplosio nuklearren ondorioak.\nZientzialari batzuen ustez, Hiroshima tamainako 100 eztanda nuklear dituen gerra nuklear batek epe luzeko klima-eraginak eta dozenaka milioi pertsonen bizitza kostatu lezake. Klimatologiaren hipotesia da ezen, hiri bakoitza bere onera ekarriz gero, kedar kopuru handi bat bota daitekeela atmosferara, eta horrek lurra maskaratu lezake. Horrek, eguzki-argia moztuko litzateke urteetan, eta elikagai-kateak eten egingo lirateke, negu nuklearra esaten zaion horretan.\nHiroshimako leherketatik hurbil zeuden eta leherketatik bizirik ateratzea lortu zuten pertsonek hainbat ondorio mediko izan zituzten:"}
{"id": "48791", "revid": "336", "url": "https://eu.wikipedia.org/wiki?curid=48791", "title": "Dresdenen bonbardaketa", "text": "Dresdenen bonbardaketa Bigarren Mundu Gerran barnan 1945eko otsailaren 13 eta 15 bitartean Erresuma Batuko (RAF) eta AEBetako (USAF) hegazkineriak Dresden hiriaren kontra burututako ekintza armatua izan zen.\nJomuga horren beharra eta egokitasuna zalantzan jarrita eta hildakoen kopuruak hain handiak izanda (historialariak ez datoz bat, baina 50.000 inguru izan ziren), gerra horretako ekintza armaturik polemikoenetakoa da. Arthur Harris britainiar mariskala izan zen bonbardaketa horren diseinatzailea. Pentsalari askok, tartean G\u00fcnter Grassek, gerra krimentzat jo dute bonbardaketa hau. Nolanahi ere, alemaniar neo-naziak horretaz baliatzen dira ( -bonben holokaustoa- izena ematen diote) historia berridazteko."}
{"id": "48792", "revid": "1150", "url": "https://eu.wikipedia.org/wiki?curid=48792", "title": "Dresdeko bonbardaketa", "text": ""}
{"id": "48793", "revid": "15795", "url": "https://eu.wikipedia.org/wiki?curid=48793", "title": "Bonba atomikoa", "text": ""}
{"id": "48794", "revid": "56334", "url": "https://eu.wikipedia.org/wiki?curid=48794", "title": "Commonwealtha", "text": "Commonwealtha edo Nazioen Mankomunitatea (), iraganean Britainiar Commonwealtha deitua, 53 estatu independenteren borondatezko batzea da. Kide guztiak, Mozambike eta Erresuma Batua bera izan ezik, Britainiar Inperioaren menpeko lurralde ohiak dira.\nElkartearen helburua da giro aproposa sortzea kideek elkarren arteko hartu-eman ekonomikoak estu ditzaten, bai eta demokrazia, giza eskubideak eta gobernu egokiak bultzatzea ere. Honela, maila ekonomiko ezberdineko herrialdeek maila berean elkarlan hurbilerako aukera daukate. Commonwealth ez da batasun politiko bat, eta Erresuma Batuak ez du inolako eskumenik beste kideen barne kontuetan esku sartzeko. Lau urtean behin Commonwealtheko Jokoak ospatzen dira, kirol anitzeko munduko bigarren ekitaldia, Olinpiar Jokoen atzetik.\nCommonwealtharen egoitza Londresen dago eta hamazortzi hilabetetik behin biltzen dira estatu buruak edo euren ordezkariak.\nElkarte hori sortzeko ideia XIX. mendearen bukaeran agertu zen Erresuma Batuan, neurri bateko autonomia eman zienean Kanada, Australia eta Zeelanda Berriko koloniei, garai hartako \"kolonia zuriak\" edo \"poblamenduzko koloniak\" izena zutenei, alegia. Izan ere, bertako kolonietako gehiengoa protestantea eta britaniar jatorrikoak ziren."}
{"id": "48798", "revid": "15795", "url": "https://eu.wikipedia.org/wiki?curid=48798", "title": "Bonba atomiko", "text": ""}
{"id": "48801", "revid": "9045443", "url": "https://eu.wikipedia.org/wiki?curid=48801", "title": "Metallica (albuma)", "text": "Metallica (baita The Black Album edo Disko Beltza ere deitua, diskoren azalean beltzaren nagusitasunarengatik) AEBetako Metallica heavy musika taldearen bosgarren albuma da. Elektra Records diskoetxearekin 1991ko abuztuaren 12an plazaratua, kopia gehien saldu dituen diskoa du Metallicak. Rolling Stone aldizkariak, 2003an, 252. kokatu zuen historiako 500 disko garrantzitsuenen artea.\nHarrera.\nZaleen artean hautsa astindu zuen Disko Beltzak. Nahiz eta kritikariek bai albuma bai taldea goretsi eta arrakasta komertziala izan, hainbat zale atsekabetuta eta haserretuta ere geratu ziren Metallicaren norabide berriaren aurren. Gehienen ustez, aurreko lehen 4 diskotako riff azkarrak eta eztarrizko oihuak joanda ziren. \"Nothing else matters\" gisako baladek taldearen bira komertziala erakusten zuten.\nHori dela eta, Metallicaren zaleak erdibituta agertu ziren. Alde batetik, \"Holier Than Thou\", \"Through The Never\", edo \"The Struggle Within\" kantetan heavyren ezaugarriak aldarrikatzen zituzten. Baina beste aldetik, kontrakoek adierazten zuten \"Nothing Else Matters\" edo \"The Unforgiven\" gisako baladak irabazpen komertzialari zuzenduta zeudela, aurreko underground zaleei baino.\nHala ere, Disko Beltzaren letrak pertsonalagoak ziren, hurrengo diskoetan gertatu zen bezala. \"The God That Failed\" (\"Huts egin zuen jainkoa\") kantan, esaterako, James Hetfield abeslariak minbiziak eragindako amaren heriotza eta sendabidea hartzeko eragotzi zion Zientzia Kristaua jorratzen ditu.\nKanten zerrenda.\nJames Hetfieldek eta Lars Ulrichek idatzitakoak dira guztiak, bestela esan ezean."}
{"id": "48802", "revid": "1519", "url": "https://eu.wikipedia.org/wiki?curid=48802", "title": "Extremadurako fala", "text": "Extremadurako fala, ezagunagoa fala gisa eta Extremadurako galiziera ere deitua, C\u00e1cereseko Jalamako ibarrean (\"Valle de J\u00e1lama\" gaztelaniaz edo \"Val de X\u00e1lima\" falaz) egiten den mintzaira da. Extremadurako hizkuntzen artean, bertakoa kontsideratu daitezkeen bien artean bat da hau, bestea extremadurera litzatekeelarik, hizkuntza desberdina.\nGaliziera eta portugesaren \u2014hizkuntza talde galaikoportugesaren\u2014 aldaera da, jatorri guztiz ezaguna ez daukana, eta gertaera historiko jakinek eragindakoa. Gertaera horien artean, Jalama ibarrera bultzatutako galiziar jatorriko migrazioa dago, nahiz eta autore guztiek ez duten bat egiten hipotesi horrekin.\nExtremadurako falaren izaera.\nHizkuntza horren izaera eta sailkapena gai eztabaidatua da. Hau da, autore batzuen ustez, galizieraren aldaera da, baina beste batzuek ezaugarri propioak hartu dituen hizkuntza dela diote, hizkuntza-talde galaikoportugesaren partaidea. Falaren hiztun gehienek ez dute bat egiten beraien hizkuntza galiziera delako iritziarekin.\n1992an, Jos\u00e9 Enrique Gargallo Gil Bartzelonako Unibertsitateko irakasleak falaren hiztunen artean ikerketa soziolinguistiko bat egin zuen, familia esparruko gaztelaniaren erabilera aztertuz:\n1993an, \"Revista Alc\u00e1ntara\" aldizkariaren 30. zenbakian, Jos\u00e9 Luis Mart\u00edn Galindok eginiko azterketa bat argitaratu zuten. Bertan, San Mart\u00edn de Trevejon falaren autoidentifikazioaz galdetu zuen; hau da, herritarren ustetan fala zer zen galdetu zuen:\nKontuan izan behar da, hala ere, 960 biztanletik 20k hartu zutela parte azterketa horretan, eta \"galiziera\" edo \"galizieraren dialektoa\" aukerak ez zitzaiela aurkeztu. Hori ez da harritzekoa, garai hartan fala galiziera zenik ez baitzen kontuan hartutako hipotesia ere.\n1994an, beste ikerketa baten arabera, elkarrizketa egindakoen % 80k gaztelaniaz eskolan ikasi zuen eta etxeko erabileraren ehunekoa ondokoa zen:\nIzendapen eta aldaerak.\nExtremadurako falak izen asko hartzen ditu bere hiztunen artean: \"fala de X\u00e1lima\", \"fala de us tres lugaris\", \"(a) nosa fala\", \"xalimegu\" edo \"chapurre\u00e1u\" (gutxiespenez, Valverde-n). Era berean, \"galego de Estremadura\" ere izendatzen da, Galizian batez ere. Galiziako intelektualen artean, gainera, \"valego\" izendapena ere erabiltzen dute batzuek.\nHalaber, herrien arabera hiru aldaera daude: \"Lagarteiru\" (As Ellasekoa), \"Ma\u00f1egu\" (\"sanmarti\u00f1egu\"ren txikitzailea, Sa Mart\u00edn de Trevellukoa) eta \"Valverdeiru\" (Valverdi du Fresnukoa).\nHiztunak 10.500 bat dira, gutxi gorabehera.\nIbarra.\nJalamako ibarra C\u00e1ceresko probintziaren ipar-mendebaldean dago, Portugalgo mugaldean.\nHiru udalerri hartzen ditu barne:"}
{"id": "48806", "revid": "58701", "url": "https://eu.wikipedia.org/wiki?curid=48806", "title": "Goethe Institutua", "text": "Goethe Institutua (alemanez \"Goethe-Institut\") herrialde germaniarretik kanpo alemaniera eta kultura alemaniarra sustatzeko helburua duen erakundea da. Bere zeregin nagusia alemaniera bigarren hizkuntza bezala irakastea da. Institutuaren bigarren helburua Alemaniaren harreman kulturalak indartzea da.\nHistoria.\n1925an sortu zen Deutsche Akademie bezala (DA) eta egun ordezkaritzak munduan zehar dauzka, 16 Alemanian eta 128 beste 77 herrialdetan. 2001an Inter Nationes erakundearekin eta \"Goethe-Institut Inter Nationes\" izena hartu zuen, geroago izen zaharra berreskuratzen.\nJohann Wolfgang von Goethe poeta alemaniarren ohorean izendatu zen.\nAlemaniako gobernuak finantzatzen du gehienbat eta 278 milioko aurrekontua dauka, erdia baino gehiago ikasleak ordaintzen duten azterketa eta ikasketen bidez. 3.300 langile dauzka eta Munichen dago bere egoitza nagusia.\nAzterketak.\nAzterketak sei mailatan ditu sailkatuak, Hizkuntzetarako Europako Erreferentzia Esparru Bateratuari jarraituz.\nBeste azterketa batzuk ere eskaintzen ditu, hainbat egoeratarako."}
{"id": "48810", "revid": "336", "url": "https://eu.wikipedia.org/wiki?curid=48810", "title": "Aljeriako Gerra Zibila", "text": "Aljeriako Gerra Zibila 1991n hasi zen Aljeriako gobernuaren eta matxinatu islamisten arteko gatazka armatua izan zen. Amaiera 2002an iritsi zen, Askapenerako Armada Islamdarra (AIS) errenditu zenean. Nolanahi ere, maila baxuko gatazkak dirau oraindik ere hainbat zonaldetan. Hainbat estimazioren arabera, 150.000 eta 200.000 hildako artean utzi ditu gerrak.\nGatazka 1991ko abenduan hasi zen, gobernuak Asanblada Nazionalerako hauteskundeak bertan behera utzi zituenean, lehendabiziko emaitzek Askapenerako Fronte Islamdarraren (FIS) garaipena erakutsi ostean. FIS legetik kanpo utzitakoan eta kide asko atxilotutakoan, islamistek gobernua zein haren aldekoen aurkako kanpaina armatuari ekin zioten. Talde armatu andana sortu ziren; garrantzitsuenak Mugimendu Armatu Islamdarra (MIA), mendialdean aritzen zena, eta Talde Armatu Islamdarra (GIA), hirietan aritzen zena. Hasiera batean, gerrilla islamisten jomugak armada eta polizia izan ziren, baina hainbat taldek berehala zibilen aurka ere jo zuten.\n1994an, gobernuaren eta atxilotutako FIS buruen arteko elkarrizketak erpinera iristen ari zirenean, GIAk FISen kontra egin zuen. MIAk eta beste zenbait talde txikiagok FISen alde egin zuten, Askapenerako Armada Islamdarra (AIS) osatuz. Bake elkarrizketek porrot egindakoan eta Liamine Z\u00e9roual jenerala 1995eko hauteskundeetan presidente ateratakoan, GIA eta AISren arteko gatazka areagotu zen. Hurrengo urteetan, sarraski latzenak gertatu ziren Aljerian, batzuetan auzo edo herri osoak suntsituta. GIAri egotzi zitzaizkion batik bat, nahiz eta beste iturri batzuek gobernuko indarren parte hartzea iradokitzen duten.\nArmadaren aldeko alderdiak, Batzar Nazional Demokratikoak (RND), 1997ko parlamenturako hauteskundeak berriro irabazi zituen. AISek, bi alderdien jomugan, 1997an Gobernuarekin alde bakarreko su-etena aldarrikatu zuen. Aldi berean, sarraskien politikak GIAren barne zatiketa eragin zuen. 1999an, Abdelaziz Bouteflika presidente berria hautatu eta gutxira, gerrilla gehienetako kide frankok amnistia lortu zuten, bizitza zibilera itzulita. Bortizkeriak behera egin zuen, gobernuaren aldeko garaipenerako. GIAtik armatuta geratzen ziren kideak hurrengo urteetan atxilotu zituezten, eta, 2002rako, praktikan desagertuta zeuden.\nHala ere, bortizkeria ez da erabat desagertu, GIAko zatiketa batek, Borrokarako eta Otoitzerako Talde Salafista (GSPC) izenekoak, oraindik borrokan jarraitzen du, amnistia arbuiatuta. Kabiliako zonaldean oinarrituta, 1998an GIAtik aldendu zen zibilak erasotzeagatik. 2003an, publikoki Al-Kaidarekin egin zuen bat."}
{"id": "48812", "revid": "1545", "url": "https://eu.wikipedia.org/wiki?curid=48812", "title": "Sarre", "text": "Sarre edo Saarland (, ahoskatua; , ahoskatua) Alemaniako hego-mendebaldeko estatua. Saarbr\u00fccken da hiriburua. Gainontzeko hiri nagusiak Neunkirchen, Homburg, Sankt Ingbert, Saarlouis eta V\u00f6lklingen dira.\nGeografia.\nMuga hauek ditu: iparraldean eta ekialdean, Renania-Palatinatua; mendebaldean, Luxenburgo; hegoaldean, Frantzia.\nSarre ibaiak eratutako haranak hartzen du estatua. Haranaren iparraldean Hunsr\u00fcck mendialdea dago, eta, hegoaldean, Lorrenako mendiak (695 m ditu mendi garaienak). Blies eta Prims ibai txikiek Sarre ibaian isurtzen dute ura. Klima kontinentala da, eta 800 mm euri-ur egiten du urtean batez beste.\nHistoria.\nHerri zeltak bizi ziren Sarre aldean erromatarren garaian, eta franko germaniarrak zabaldu ziren K.o. II. mendetik aurrera. Karolingiar inperioaren ekialdeko lurraldea izan zen, eta Berant Erdi Aroan jaurgo ugari osatu ziren.\nWestfaliako bakearen ondoren (1648), Frantziako koroaren eraginpean egon zen; 1684-1697 bitartean, Frantzia barneko lurralde bihurtu zuten, eta, 1792-1815 bitartean, Frantziako departamendu izan zen. 1815-1870 bitartean Renaniari lotuta egon zen, eta, 1871. urtetik aurrera, industria azkar garatu zen hango ikatz-hobiei esker.\nLehen Mundu Gerraren amaieran (1918), beretzat eskatu zuen Frantziak Saarland, baina aliatuek ez zuten horrelakorik onartu eta Nazioen Ligaren babespean geratu zen. Frantsesen eskuetara igaro ziren, hala ere, ikatz-hobiak. 1935ean biztanle gehienek (% 90etik gora) Alemaniako Reich-ean sartzea aukeratu zuten erreferendumean. 1945ean frantses-armada sartu zen Sarren, eta 1947an Sarreko lurralde autonomoa eratu zuten Frantziari loturik. 1955ean, ordea, biztanle gehienek (% 68k) autonomia haren aurka eta Alemania Federalarekiko batasunaren alde eman zuten botoa erreferendumean. 1957ko urtarrilaren 1ean Alemania Federaleko 10. \"land\" edo estatu bihurtu zen.\nBanaketa administratiboa.\nBarrutiak.\nSei landa-barrutik (\"Landkreise\") osatzen dute Sarre:\nHiri handienak.\nDatuak 2010ko abenduaren 31koak dira.\nGizartea.\nBiztanleak katolikoak dira, oro har. Hizkuntza ofiziala alemana den arren, frantses-hiztun asko daude.\nPolitika.\n2012ko martxoaren 25an izan ziren Sarreko parlamenturako azken hauteskundeak eta CDU alderdiak dezente galdu arren, alderdi bozkatuena izatea lortu zuen.\nHonako hauek izan ziren hauteskundeetako emaitzak:\nEkonomia.\nIkatz-arro garrantzitsua eta oparoa izan da, Saarlouisetik Saarbr\u00fcckenera eta Saarbr\u00fcckenetik Neunkirchena luzatzen diren ardatzak batez ere. Hala eta guztiz ere, XX. mendearen erdialdetik aurrera, nabarmen murriztu da ikatz-ekoizpena, eta industria (altzairugintza, metalurgia, tresneria elektrikoa eta mekanikoa, beiragintza, janari-industria, zurgintza, papergintza, industria kimikoa) da, egun, ekonomia-jarduera nagusia.\nGizateriaren Ondare.\nV\u00f6lklingengo burdingintza izenarekin UNESCOk Gizateriaren Ondare izendatu zuen V\u00f6lklingen hiriaren ondoan dagoen burdin lantegia."}
{"id": "48813", "revid": "119347", "url": "https://eu.wikipedia.org/wiki?curid=48813", "title": "RTF", "text": "RTF (ingelesez Rich Text Format, \"Testu Formatu Aberatsa\") formatua duen testuaz eta grafikoz osaturiko fitxategiak kodetzeko eta aplikazio eta plataforma ezberdinen artean formatua galdu barik bidaltzeko Microsoftek 1987 eta 2008 urteen artean garatutako formatu pribatiboa da. Haren espezifikazioak publikoak dira eta, horri ezker, testu prozesadore guztiz gehienek irakurri eta editatu dezakete.\nRTFa zabaldu arte, bihurtze-programak erabili behar ziren sistema eragile ( eta software ) ezberdinetan sortutako fitxategiak bidaltzeko. RTF erabiliz hau errez egin daiteke.\nRTF fitxategi batek formaturik gabeko testu bat du, eta horrez gain, estandarraren ikur eta agindu batzuk testuko atal bakoitzari ezaugarri zehatz batzuk gehitzeko. Idazle izenaz ezagutzen den programa batek, jatorriko aplikazioaren formatuzko fitxategia hartu eta RTF fitxategi bilakatzen du. Beste puntuan, beste programa batek ( irakurlea ) RTF fitxategi hartu eta helmugako aplikazioan erabilitako formatura pasatzen du.\nAdibidea.\nRTF adibide bat:\n {\\rtf\n Egun on!\n \\par\n Hau {\\b testu} txiki bat da.\n \\par\n AGUR\nHorrela ikusiko da:\nEgun on!\nHau testu txiki bat da.\nAGUR"}
{"id": "48814", "revid": "843", "url": "https://eu.wikipedia.org/wiki?curid=48814", "title": "UNICODE", "text": ""}
{"id": "48815", "revid": "42829", "url": "https://eu.wikipedia.org/wiki?curid=48815", "title": "Ardatzeko potentziak", "text": "Ardatzeko potentziak, Ardatzeko aliantza, Ardatzeko herrialdeak edo Erroma-Berlin-Tokio ardatza Bigarren Mundu Gerran borrokan zihardun alderdi bat izan zen, aliatuen aurkakoak. Ardatza batik bat Alemaniako Hirugarren Reichak, Italia faxistak eta Japoniako Inperioak osatzen zuten, 1940ko irailean Hiru Alderditako Hitzarmena sinatu ostean. Bere boterearen erpinean, Europako, Asiako, Afrikako zein Ozeano Bareko zonalde franko Ardatzaren menpean zeuden, baina Bigarren Mundu Gerrak euren erabateko suntsipena ekarri zuen. Aliatuen kasuan bezala, nazio batzuek bat eta alde egin zuten gerran zehar."}
{"id": "48816", "revid": "119347", "url": "https://eu.wikipedia.org/wiki?curid=48816", "title": "MIDI", "text": "MIDI (Musical Instrument Digital Interface, musika-instrumentuen interfaze digitala) protokolo bat, interfaze digital bat eta konektoreak deskribatzen dituen estandar teknologikoa da. Musika-instrumentu elektroniko eta ordenagailuak haien artean komunikatu eta konektatzeko aukera ematen du. MIDI konexio bakar batek 16 informazio-kanal igorri ditzake aldi berean, eta ekipo desberdinei esleitu dakizkieke.\nMIDI sistemak gertakizunen mezuak garraiatzen ditu, musika-notazioa, tonua eta abiadura (intentsitatea) zehazten dituztenak; vibratoa, dinamika, bi dimentsiotako panoramizazioa, cue-ak eta hainbat ekiporen artean tempoa zehaztu eta sinkronizatzen duten erloju-seinaleak bezalako musika-parametroentzako kontrol-seinaleak.\nMidi Manufacturers Association (AMEI) musika-instrumentuen industriaren ordezkari-taldeak zuen teknologia hau 1983an. Estandar guztiak MMAk (AEB) garatu eta argitaratzen ditu, Japoniako Association of Musical Electronics Industry (AMEI) elkartearekin batera.\nMIDIa erabiltzearen abantailak fitxategien tamaina txikia (abesti bakar bat kilobyte gutxi batzutan kodifikatu daiteke) eta instrumentuak manipulatu, aldatu eta hautatzeko eskaintzen dituen erraztasuna dira.\nHistoria.\nGarapena.\n1981ko ekainean Roland-en sortzaile Ikutaro Kakehashi-k instrumentu elektronikoak kontrolatzeko estandarra sortzeko idea proposatu zion Sequential Circuits-en sortzailea den Tom Oberheim-i, eta honek, Sequential Circuits-eko zuzendariarekin, Dave Smithekin, hitz egin zuen. Urte hartako urrian, hiru hauek ideia eztabaidatu zuten Yamaha, Korg eta Kawai konpainietako ordezkariekin.\nSequential Circuits-eko ingeniariek estandarraren proposamen bat egin zuten azaroan, eta gainontzeko enpresekin batera zenbait aldaketa egin ostean, azkenik, Robert Moog-ek aurkeztu zion publikoari 1982ko urrian, Keyboard aldizkarian. 1983ko abuztuan argitaratu zen MIDI 1.0 protokoloa.\nEragina musika-industrian.\nSortutako estandar honek instrumentu elektroniko eta ordenagailuen arteko komunikazioa ahalbidetzen zuen, eta honek eragin zuzena izan zuen salmentetan eta instrumentu edota musika-software berrien ekoizpenean. MIDI teknologiak eskaintzen zituen aukerek musika-industria berpizten lagundu zuten 80ko hamarkadan.\nMIDI sekuentziazioak posible egin zuen musika-idazkerako ezagutzarik gabeko erabiltzaile batek moldaketa konplexuak egitea. Bestalde, musika-proiektuen kostua gutxitu eta erraztasuna areagotu zituen: taldekide pare batek musika-talde oso bat ordezka zezakeen, lan berriak etxean sor zitezkeen, akonpainamendu-piezak ordenagailu batek erreproduzitu zitzakeen\u2026\nMIDI teknologiarekin bateragarria den hezkuntza-teknologiak ere eragin handia izan zuen musika-irakaskuntzan. \nAplikazioak.\nInstrumentuen kontrola.\nMIDIa musika-instrumentuak elkarren artean komunikatzeko eta batek bestea kontrolatu ahal izateko asmatu zen. Instrumentu MIDI bateko nota bat jotzen denean nota hori beste instrumentu batean aktibatzeko erabili daitekeen seinale digitala sortzen da. Gainera, instrumentu elektronikoen beste parametroak urrutitik kontrolatzeko aukera ematen du. Honi esker, erabiltzaile bakar batek hainbat gailu kontrola ditzake tresna bakarra erabiliz eta gailuen arteko konbinazioak eginda soinu berriak sortu ditzake. Efektu-makinen parametroak kontrolatzeko eta sekuentziak memorian gordetzeko aukera ere ematen du.\nKonposizioa.\nMIDI mezuak editore edo lan-estazio baten bidez sekuentziatu daitezke. Erreminta hauek lanak beste bitarteko batzuk erabiliz baino azkarrago eta erosoago probatu edo grabatzeko aukera eskaintzen dute, eraginkortasuna hobetzen dute eta moldaketa konplexuak modu errazago batean egitea ahalbidetzen dute.\nMIDIa soinuak sortzen dituzten komandoen multzoa denez, grabatutako audioak baino moldaketa gehiago jasan ditzake: tonalitatea, instrumentazioa, tempoa\u2026 Sekuentziak grabatu eta unean entzuteko gaitasunak esperimentazioa ere ahalbidetzen du.\nMIDI softwarea.\nOrdenagailuak MIDI gailu gisa erabiltzearen abantaila nagusia era askotako gailuen funtzioak irudikatzeko aukera da, erabilitako softwarearen arabera. Gainera, ordenagailuen multiataza gaitasunak era askotako konbinazioak sortzea ahalbidetzen du.\nBeste aplikazio batzuk.\nMIDI teknologiak eskaintzen dituen funtzionalitateei esker fitxategien elkartrukea egin daiteke, musika-partiturak landu, sekuentzien bildumak sortu, argiztapena kontrolatu ikuskizunetan, bideo-jokoen kontrola, domotikako tresnen kontrola\u2026\nMIDI gailuak.\nKonektoreak.\n180 graduko DIN konektoreak erabiltzen dira. Konektore horiek 5 pin dituzte, baina aplikazio estandarretan hiru erabiltzen dira soilik: lurra eta 5V-ko seinaleak eroaten dituzten bi. Konfigurazio honek mezuak norabide bakarrean garraiatzea ahalbidetzen du, hortaz, bi norabideko komunikazioa egiteko bi kable erabili beharko dira. \nProtokoloak ez du erroreak detektatzeko mekanismorik, eta beraz, 15m-ko kableak erabiltzen dira, gehienez, interferentzia suntsikorrak saihesteko.\nKontroladoreak.\nMIDIa piano erako teklatuengan pentsatuz garatu zen, eta hortaz, teklaturik gabeko kontroladoreak \u201calternatibotzat\u201d hartzen ziren. Horrek muga bat ezartzen zuenez teklatuetan interesatuta ez zeuden erabiltzaileengan, gaur egun, era askotako gailuak aurki ditzakegu: teklatu erakoak, gitarrak, bateriak edo bestelako haizezko instumentu batzuen antza dutenak, kontrol parametroak kudeatzeko slider edo knob-ez osatutakoak\u2026\nInstrumentuak.\nMIDI teknologiak instrumentu mota berriak sortzeko aukera eman du. MIDI instrumentu batek MIDI portuak ditu seinaleak jaso eta bidaltzeko, seinaleak prozesatzeko PUZ bat eta erabiltzaileak programatu ahal izateko interfaze bat. Gaur egun, bestalde, sintetizadoreak, sampler-ak, erritmo-kutxak\u2026 kontrolatzeko ere erabiltzen da; horiek ere MIDI instrumentu bihurtzen dira. Ordenagailu-bidezko emulazioak ere garrantzia handia izan du azken urteotan, eta gaur egun, horrelako gailu asko ordenagailua erabiliz simulatzen dira.\nEspezifikazio teknikoak.\nMIDI mezuak 8 biteko \u201chitz\u201d batez osatuta daude, serie-eran transmititzen direnak 31.25 kbit/s-ko abiaduran. Hitz bakoitzaren lehenengo bitak hitza estatu- edo datu-bytea den identifikatzen du, eta hurrengo zazpiek informazioa daramate. Hasieran eta amaieran bit bana gehitzen da sinkronizazioa egiteko. Beraz, MIDI mezu batek 10 bit izango ditu. Kanal-mezuak eta sistema-mezuak bereizten dira: lehenengoak zehaztutako kanaletan zehar bakarrik bidaltzen dira, eta bigarrenak, aldiz, orokorrak dira, eta kanal guztietan zehar transmititzen dira. Bost mezu mota bereizten dira aktibatu edo moldatzen duten nota edo parametroaren arabera: \"Channel Voice\", \"Channel Mode\", \"System Common\", \"System Real-Time\" eta \"System Exclusive\". \nMIDI konexio batek 16 kanal independenteren informazioa garraia dezake. Gailuak kanal horietako batzuk bakarrik edo guztiak entzuteko konfigura daitezke eta monofonikoak (soinu bakarra aldi berean) edo polifonikoak izan daitezke (hainbat soinu aldi berean)."}
{"id": "48817", "revid": "119347", "url": "https://eu.wikipedia.org/wiki?curid=48817", "title": "ISO/IEC 15504", "text": "ISO/IEC 15504 software produktuak, garapen prozesuak eta sistemak mantentzeko eredua da.\n1991.an hasita, SPICE (Software Process Improvement and Capability dEtermination) proiektuak estandarrak garatzea da, softwarearen garapenaren prozesuaren balorazioa egitea ahalbideratuko dutenak.\nSPICEren helburua SQArentzako nazioarteko estandar bat garatzea da, antolakunde batek softwarea ekoizteko, proiektu berriak egiteko eta momentuan dauden prozesuen hobekuntza egiteko daukan kapazitatea neurtzeko asmoarekin."}
{"id": "48820", "revid": "336", "url": "https://eu.wikipedia.org/wiki?curid=48820", "title": "Bigarren Mundu Gerrako Aliatuak", "text": "Aliatuak Bigarren Mundu Gerran borrokan zihardun alderdi bat izan zen, Ardatzaren aurkakoa.\nHasiera batean, herrialde aliatu nagusiak ondoko hauek ziren: Erresuma Batua, Frantzia (Frantzia Askea 1940ko uztailetik aurrera), Polonia, Kanada, Hegoafrika, Australia eta Zeelanda Berria. Txina Japoniaren kontrako borrokan zebilen 1937tik. Alemaniaren inbasioak zirela eta, Norvegiak (1940ko apirilean), Herbehereek eta Belgikak (1940ko maiatzean) nahiz Greziak (1940ko urrian, Italiak eraso egindakoan) bat egin zuten. Sobiet Batasunak, nahiz eta Alemaniarekin ituna sinatuta izan, 1941eko ekainean Alemaniaren inbasioa pairatu behar izan zuen ondoren, Aliatuekin bat egin zuen. 1941eko abenduan Japoniak Pearl Harbor bonbardatu zuten, gerran AEBen parte-hartzea eraginez. Horietako guztietakoak, AEBak, Sobiet Batasuna eta Erresuma Batua ziren, ekonomikoki zein militarki, boteretsuenak. Frantzia ere, askatutakoan, Aliatu nagusietakotzat jo zen."}
{"id": "48821", "revid": "806", "url": "https://eu.wikipedia.org/wiki?curid=48821", "title": "Colofongoko Jenofanes", "text": ""}
{"id": "48822", "revid": "94547", "url": "https://eu.wikipedia.org/wiki?curid=48822", "title": "Hesiodo", "text": "Hesiodo (grezieraz \u1f29\u03c3\u03af\u03bf\u03b4\u03bf\u03c2, \"H\u00eas\u00edodos\", latinez \"Hesiodus\") poeta greziarra zen, Homeroren ondoren poeta heleniar zaharrenetakoa. Tradizioak dioenez gizon \"antihomerista\" izan zen.\nHesiodoren kronologiak arazoak sortarazten zizkien grekoei ere, baina ikerlari gehienek K.a. VIII. mendearen erdialdetik VII. mendearen hasierara kokatzen dute.\nHesiodoren garaia arkaikoa dugu, estatu aristokratikoa finkaturik dago eta magistraturak nobleziarentzat dira, kontseiluan arkonte-ohiak daude eta asanbladan hiritar lurjabeek hartzen dute parte. Polisaren sendotzearen garaia da, han hiritarrak eta nekazariak daude, \"isonomia\" ideala praktikan jarriz agoran daude boterea eta autoritatea. Kultura, idazkerari esker, gehiagoren eskura dago, eta legeak hiritar guztien berdintasuna lortzeko balio badute dira baliagarriak. Ikuspuntu kontrajarriak badaude erregeak edo nobleen kontseiluak justua denaren iritzia bota behar dute eta prozesua jarraitzen duten hiritarrek bat zein bestea oihuen bidez defendatuko. Hesiodo horrelako \"polis\" baten bizi da, nobleziak gobernatuta, oraindik ez dago legerik, baina badira \"nomoi\"-ak (\"nomoi\"), zuzena zer den edo ez erabakitzeko oinarritzat balio duten ohitura finkoak. Horregatik dio Hesiodok ez duela indartsuaren legeak agindu behar, gizakia animaliengandik bereizten duena justizia (\"dike\") delako.\nHomeroren inguruan dagoen ilunpearen aurrean, Hesiodoren lanetan bere bizitzari buruzko zenbait datu azaltzen dira. Bere aita nekazaria eta abeltzaina zen Askra herrixkan, Beozian, Helikoneko Musen ohorez jaialdiak egiten ziren gurtza gunean. Hesiodo ere hemen jaio eta nekazari izan zen, eta baita \"rapsoda\" ere. Poetak behin bakarrik gurutzatu zuen itsasoa Anfidamanteren ohorezko hileta jokoetan parte hartzeko; han, legendak dioenez, Homero bera garaitu zuen eta saria irabazi.\nAita hiltzerakoan, jaraunspenaren banaketak bere anaia Persesekin haserretu zuen. Egoera gogor honek bultzatu zuen Lanak eta egunak idaztera, eta lana eta justizia giza bizitzarako oinarrizkoak direla aldarrikatzera.\nHesiodok lanari kantatzen dio justizia lortzeko. Handik aurrera lanari buruzko bi iritzi kontrajarri zabalduko dira: gizakiaren esentzia bera dela dioena (gizarte industrial eta landatarra) eta zitala eta esklaboen betebeharra dela dioena (aristokrazia). \nTeogoniaren idazlea dela, unibertsoaren eta jainkoen genealogia azaltzen duena.\nGaur egungo adituek bere poesia Homerorenaren guztiz kontrakoa dela esaten dute. Homeroren obrekin batera kultura grekoaren oinarria sortu zuten.\nIdazkiak.\nLan oso hauek iritsi dira:\nZatika iritsi dira:"}
{"id": "48824", "revid": "512", "url": "https://eu.wikipedia.org/wiki?curid=48824", "title": "Parmenides", "text": "Parmenides edo Parmenides Eleakoa (; Elea, K.a. 515?- K.a. 450) Antzinako Greziako filosofo presokratikoa izan zen. Eskola eleatikoko sortzaile eta filosofo garrantzitsuena kontsideratu ohi da. Parmenidesek Eleako gobernuan parte hartu omen zuen. Filosofia ikasten hasi zen Aminia filosofo pitagorikoarekin. Parmenidesen eragina nabarmentzekoa da mendebaldeko pentsamendu metafisikoaren historian, lehendabizikoz \"Izatea\"ri buruzko hausnarketa garatu baitzuen. Parmenidesekin kosmologia ontologia bihurtzen da. Bere lanak eragina nabaria izango du Platonen pentsamenduan.\nBizitza.\nParmenides Elean jaio zen. Herodotoren arabera, greziar kolonia hau K.a 535 urte inguruan sortua zen. Bere daten gainean ez dago akordiorik. Diogenes Laerziok K.a. 500 urtea aipatzen du Parmenidesen loratze-urtea bezala eta, onartzekotan, bere jaioteguna K.a. 540 inguruan. Baina Platonek (\"Parmenides \"elkarrizketan) esaten du Parmenides Atenasen egon zela 65 urte zituela Sokrates gaztea zenean (K.a. 450). Honek, egia izatekotan, K.a. 515 jaioteguna ekarriko luke.\nXenofanesen eta Aminiaren ikaslea omen zen, nahiz eta bere pentsamenduan Xenofanesen eragina argiagoa izan. Nolanahi ere, kultu bat eskaini zion Aminas bere maisuari Eleako hirian. Parmenidesek Eleako Eskola sortu zuen. Zenon Eleakoa eta Melisos Samoskoa Eleako filosofoak izan ziren. Zenon bere ikasle eta \"eromenos\" (maitale gaztea) izan zen.\nOntologia.\nParmenidesek ontologia \"Naturaz\" poeman jasotzen da. Lan honetako zati garrantzitsuak, hexametroetan idatzita, Sexto Enpiriko eta Sinplizio Ziliziakoari esker kontserbatu dira, 160 bertso guztira. Poemak hiru atal ditu: Proemioa, Egiaren (\"aletheia\") bidea eta Iritziaren (\"doxa\") bidea. Parmenides bere ideia filosofiko berriak aurkezten saiatzen da poeman nahiz eta lengoai metaforiko-sinbolikoaren erabilerak interpretazio-arazo batzuk ekarri.\nParmenidesek jainkosa baten ezpainetan jartzen du bere doktrina. Hark imajinatzen du jainkosaren presentziara eramanda, zaldi azkarrek gidatutako orga batean eta eguzkiaren alaben konpainian. Jainkosak, zalantzarik gabe egiako sinbolo bat. Hitzaurrearen amaieran dio: \"Zuk dena ikastea beharrezkoa da\".\nParmenidesek errealitateari buruzko bi ikuskera aurkezten ditu: \u201cEgiaren bidean\u201d azaltzen du errealitatea (Izatea) bat dela, aldaezina, betierekoa eta homogeneoa; \"Iritziaren bidean\" itxurazko munduaz hitz egiten du, itxurazko munduan zentzumenen bidez atzemandakoa faltsua dela dio eleatar filosofoak.\nBeraz, Izatea (\"den\"a) hilezkorra, betea, bakarra, aldaezina, osoa, homogeneoa eta zatiezina da. Bestaldetik, itxurazko munduko aniztasuna eta mugimendua errefusatu behar direla dio, zentzumenek eragindako iruzurrak baitira.\nEgiaren bidean (arrazoiarena) Parmenidesek baieztatzen du edozein ikerkuntzatan bi posibilitate logikoki koherente, baztertzaileak direnak, soilik daudela: ikerkuntzaren objektua badela edo ez dela. Logikatik ontologiarantz abiatuta Parmenidesek lau proposizio erabiltzen ditu Izatearen existentzia frogatzeko:\nErrealitatea ezagutzeko irizpide bakarra adimena da, ez zentzumenak, baina kontraesanik gabe erabiliz. Kontraesan-ezaren printzipio logikoa erabiltzen du Parmenidesek errealitatea bera kontraesanik gabeko zerbait dela azpimarratzeko (\"pentsa daitekeena eta izan daitekeena biak bat baitira\"). Ezereza pentsatzeak ez pentsatzea esan nahi du eta ezereza esateak ezer ez esatea esan nahi du. Horregatik, ezereza pentsaezin eta esanezina da. Horrela, pentsatzea eta izatea bat datoz.\nHortaz, \"ez-izatea\"ren existentzia (logiko zein ontologikoa) absurdoa dela frogatutzat ematen du Parmenidesek: Izatea bada eta ezereza (ez-izatea) ez da ezer."}
{"id": "48825", "revid": "201", "url": "https://eu.wikipedia.org/wiki?curid=48825", "title": "Goethe-Institutoa", "text": ""}
{"id": "48826", "revid": "6327", "url": "https://eu.wikipedia.org/wiki?curid=48826", "title": "Hizkuntzetarako Erreferentzia Sistema Europearra", "text": ""}
{"id": "48827", "revid": "8364133", "url": "https://eu.wikipedia.org/wiki?curid=48827", "title": "Leuzipo", "text": "Leuzipo (, \"Leukippos\"; K. a. V. mendeko lehen erdian) atomismoa defendatu zuten lehen filosofoetakoa izan zen. Bere ideiak Demokrito bere ikasle eta jarraitzailearen bidez jaso dira. Abdera, Melos, Mileto, Elea edo Klazomenen jaio izan zitekeen.\nBere obrarik ezagunenak \"Megas Diakosmos\" (\"Unibertsoko Orden Gorena\" edo \"Munduko sistema handia\") eta \"Peri Nou\" (\"Adiminean\") izan ziren, gaur egun bere idatzirik gordetzen ez bada ere. Hori dela eta ezin da jakin Demokrito bere ikaslea izan zen ala ez, ezta bere artean aurkako iritzirik zegoen edo ez.\nAtomismo mekanizista izeneko teoriaren fundatzaile kontsideratzen da eta Zenon, Enpedokles eta Anaxagoras bezalako Joniar eskolako filosofoen garaikide izan zen. Bere bizitzaz ezer gutxi dakigu, Diogenes Laerzio dio Epikuro filosofoak egian existitu ote zen dudatan jarri zuela, eztabaida ugari sortuz. Bere pentsaeraz iritsi dena Aristoteles, Sinplizio eta Sexto Enpiriko bezalako autoreen idatzien bidez izan da.\nAtomo eta hutsaren existentzia proposatzen zuen mundua ulertzeko, ha dau, izatea eta ez izatearen existentzia, lehena atomoek errepresentatua eta bigarrena hutsa (Simpl., F\u00eds. 28, 4:\"izatea baino gutxiago existitzen dena\"). Hauek existitzeko mugimendua beharko litzateke. Demokritok bezalaxe arima beste atomoak baino borobilagoak diren atomoez osaturik egon beharko litzatekeela uste zuen eta genesia eta ustelkeria bezalako aldaketak, beste filosofo presokratikoek onartzen zituztenak, ukatu egiten zituen."}
