{"id": "90835", "revid": "646", "url": "https://eu.wikipedia.org/wiki?curid=90835", "title": "Ziklo lisogeniko", "text": ""}
{"id": "90839", "revid": "512", "url": "https://eu.wikipedia.org/wiki?curid=90839", "title": "Kaxa-diagrama", "text": "Estatistikan, kaxa-diagrama, kaxa eta biboteen diagrama ere deitua, ingelesezko box plot izenez ere ezaguna, aldagai koantitatibo bat irudikatzeko datu-diagrama bat da, datu multzo bateko ezaugarriak (zentroa, sakabanatzea, ...) modu integratuan eta grafikoan aztertzen azaltzen dituena. Muturreko datuak atzemateko ere erabiltzen da. Bost laburkin erabiltzen dira bere eraketarako: mediana, lehenengo koartila, hirugarren koartil, datu handiena eta datu txikiena. Aldagai kuantitatibo bati buruz, multzo zenbaiten arteko ezberdintasunak azaltzeko erabiltzen da sarri, horretarako diagramak batera jarriz, bertikalean edo horizontalean. John Tukey estatistikariak garatu zuen 1970eko hamarkadan, berak bultzaturiko datuen azterketa esploratzaile izeneko datuen azterketarako korrontearen baitan. Geroztik maiz erabiltzen da datu estatistikoak aurkezten dituzten txosten eta argitarapen zientifiko eta teknikoetan. Aldi berean, aldaera anitz izan dituen datu-diagrama da: hozkaturiko kaxa-diagrama, bibolin-diagramak eta HDR diagramak, besteak beste.\nInterpretazioa.\nKaxa-eta-beso diagramaren bitartez zentroa, sakabanatzea, alborapena eta kurtosia azter daitezke. Datuen azterketa esploratzailearen tresna moduan, kaxa-diagramak muturreko datuen eragina baztertu eta datu multzoaren erdigunean (kaxan, alegia) jasotzen den informazioa lehenesten du datuak aztertzeko, horretarako neurri jasankorrak proposatuz:"}
{"id": "90841", "revid": "58701", "url": "https://eu.wikipedia.org/wiki?curid=90841", "title": "The Muffs", "text": "The Muffs taldea, 1991ean, Los Angelesen sortutako Rock taldea da.\nHistoria.\nTaldea, 80ko hamarkada bukaeran sortu zen Los Angelesen. Garai haietan, Jane\u00b4s Addiction, Red Hot Chili Peppers edota N.W.A. bezalako taldeak zeresan ugari ematen ari ziren Kaliforniako eszena musikalean. Panorama horretan, Kim Shattuckek eta Melanie Vammenek The Pandoras taldea sortu zuten. Ibilbide motz baten eta bertako underground mugimenduan sona lortu ondoren, Ronnie Barnett eta Criss Crassekin batera, The Muffs taldea sortu zuten Melanie eta Kimek.\nSub Pop zigiluarekin single batzuk kaleratu ondoren, Warner diskoetxearekin kontratua sinatu zuten eta beraien lehen diska kaleratu zuten 1993an. Diska honek, taldearen izen berbera eramango zuen. 1995ean, Blonder and Blonder bigarren diska kaleratu baino lehen, Kim eta Melaniek arazo pertsonalak izan zituzten. Arazo hauen ondorioz, Melaniek taldea utzi zuen eta Leaving Trains sortu zuen. Honez gain, Redd Cross taldean bateria jotzen ibilia zen Roy McDonald, Criss Crassen ordez sartu zen taldea. Horrela, hirukote bezala jarraitu zuten jotzen.\n1997an, Warnerrentzat egingo zuten azken diska kaleratu zuten, Happy Birthday to Me. Bi urte beranduago, Alert Today, Alive Tomorrow laugarren lana kaleratu zuten. Lan hau, Fat Wreck Records zigiluaren azpizigilu batekin kaleratu zuten.\n2000. urtean Hamburger diska grabatu zuten. Diska hau, beraien maketa eta beste talde batzuen bertsioez osatua zegoen eta Fympathy For The Records zigiluarekin kaleratu zuten.\n2004ean, oraingoz beraien azken lana den Really Really Happy diska kaleratu zuten."}
{"id": "90842", "revid": "6327", "url": "https://eu.wikipedia.org/wiki?curid=90842", "title": "The simpson", "text": ""}
{"id": "90843", "revid": "56334", "url": "https://eu.wikipedia.org/wiki?curid=90843", "title": "Usain Bolt", "text": "Usain St. Leo Bolt (Sherwood Content, Trelawny, Jamaika, 1986ko abuztuaren 21a - ) atleta jamaikarra da. Bere azkartasunagatik, , tximista, deitzen diote. Bere probak abiadurakoak dira, batez ere 100 eta 200 metroko lasterketak. Bere gorpuzkeragatik da nabarmena beste atleten artean, izan ere, 1,96 m neurtzen ditu eta 86 kg pisatzen ditu. Bere plus-marka mundialak harrotasunez erakutsi ditzake; 100 metroetan 9,69 segundoko denbora lortu zuen, munduko marka ezarriz, 2008ko abuztuaren 16ean 2008ko Beijingo Olinpiar Jokoetan, eta urte berean abuztuaren 20an 200 metroetan 19,30 segundoko denborarekin erakutsi zuen bere bizkortasuna. 4x100 metroko erreleboetan ere munduko marka egin zuen, Nesta Carter, Michael Frater eta Asafa Powellekin batera, hauek guztiak 2008an Pekinen (Txinan) ospatu ziren Joko Olinpikoetan lortu zituen emaitzak dira. Munduko lehenengo atleta da hiru plus-markak gainditzen dituena txapelketa bakar batean eta munduan dagoen gizakirik azkarrena da historia guztian zehar, gaur egun arte. 2008an egindako esfortzua saritzeko \"Urteko Atleta\" izendatu zuten IAAFen partez Jelena Isinbaievarekin batera.\n2009ko abuztuaren 16an Berlingo Atletismoko Munduko Txapelketan 100 metroetako errekorra berriz ere hautsi zuen, oraingoan denbora 9,58 segundora jaitsiaraziz. Abuztuaren 20an, 200 metroetako errekorra ere hautsi zuen, marka 19,19 segundoan ezarriz.\n2011ko Munduko Txapelketan, Daegun, irteera ustela egin eta lehiatik kankpo geratu zen 100 metroko lasterketan, harrigarriki.\n2012ko Londresko Olinpiar Jokoetan, 100 metrokoan, 9,63 segundo egin zuen, inoizko bigarren markarik onena, zortzi finalistetatik zazpik hamar segundoren azpitik lasterkatu zuten finalean. Bi olinpiar jokotan 100 metroko lasterketa irabazitako hirugarren gizona da horrez gero, Archie Hahn (1904) eta Carl Lewisen ondoren (2006).\nOlinpiar urte berean, 200 metrokoan ere nagusitu zen, eta horrela bi lasterketa laburrenak bi aldiz jarraian irabazitako lehen gizaki bilakatu zen. Olinpiar errekorra berdintzetik bi ehunenekora sartu zen (19,32 segundo), zein 2008tik bere eskuetan den.\nHorretaz gain, lasterketan bigarren eta hirugarren beste bi jamaikar iritsi ziren helmugara, Yohan Blake eta Warren Weir, hain zuzen ere, eta biak ere beren marka pertsonalak hobetuz.\nLondresko Olinpiar Jokoetan atletismoa biribiltzeko, Jamaikako taldearekin errelebo laburreko lasterketa, hots, 4x100 metrokoa, irabazi zuen, gainera 37 segundotik behera eta munduko errekor berria ezarriz 36,84 segundoan. Harekin, lehenengo hiru tandetan Nesta Carter, Michael Frater eta Yohan Blake.\n2016ko Olinpiar Jokoetan berriro 100 m., 200 m. eta 4x100 m.-ko lasterketak irabazi zituen."}
{"id": "90844", "revid": "512", "url": "https://eu.wikipedia.org/wiki?curid=90844", "title": "Stephenie Meyer", "text": "Stephenie Meyer (Hartford, Connecticut, AEB, 1973ko abenduaren 24a - ) idazlea da, oso ezaguna \"Twilight\" eta honen jarraipenak idazteagatik: \"New Moon\", \"Eclipse\" eta \"Breaking Dawn\". Liburu hauen 100 milioi kopia inguru saltzea lortu ditu, hainbat hizkuntzatan itzuliak izan direnak (37 hizkuntza zehazki). Idazlearen liburuek eduki zuten ospea zela eta, \"The Twilight Saga\" izenez ezagutzen diren bost pelikula egin dira.\nBizitza.\nMeyer hiru ahizpetatik bigarrena da, eta Phoenixen hezita izan zen. Provonen ikasi zuen, Brigham Young Unibertsitatean, eta literatura ingelesean graduatu zen.\nArizonan bizi zenean bere senarra izango zena ezagutu zuen, eta 1994an ezkondu ziren. Hiru seme dituzte, Gabe, Seth eta Eli.\nMeyerrek dioenez, \"Twilight\" idazteko ideia 2003ko uztailaren 2an izan zuen amets batetik dator. Eta orain, gazteen ingurunetan falta ez den liburu bihurtu da.\nBere lanak.\nLehenengo bi liburuak, \"Twilight\" eta \"New Moon\", 2006ko abuztuan atera ziren salmentan. Hirugarren liburua, \"Eclipse\", 2007ko urriaren 31an. Laugarrena 2008ko abuztuaren 2an atera zen, eta orain atera behar dena, azkenekoa, \"Midnight sun\" izenekoa, lehenengo liburuaren bertsioa Edward narratzaile izanda. Stepheniek esan du oraindik urte batzuk pasako direla azkeneko liburu hori argitaratu baino lehen.\nOrain ere lehenengo liburuaren filma ikus daiteke. \"Twilight\", nahiko arrakasta handia izan duena. 2009ko apirilaren 22an DVDan atera zena. Kristen Stewart, film honen protagonista, dioenez, lau liburuen filmak egingo dira, orain bigarrena filmatzen ari direlarik."}
{"id": "90845", "revid": "512", "url": "https://eu.wikipedia.org/wiki?curid=90845", "title": "Nach", "text": "Ignacio Forn\u00e9s Olmos, ezizenez Nach (lehen Nach Scratch) (Albacete, 1974ko urriaren 1a) Espainiako MC bat da. Albaceten jaio zen, baina Alicanten hazi zen. Nach soziologian lizentziatu zen Alicanteko Unibertsitatean. Raperoen artean, Nach da denbora gehien daramana.\nMusikal karrera.\n1994an hasi zen Rap-aren munduan bere lehen maketa ateraz, D.E.P. eta 1997an atera zuen bere bigarren maketa \"Trucos\" izena. Handik aurrera jam luzeak, kontzertuak eta kolaborazio asko egin zituen SFDK taldearekin bereziki, baina ere Expresi\u00f3n En Conserva eta Nerviozzorekin. Denbora batera bere lehen diskoa atera zuen, \"En la brevedad de los d\u00edas\" deitua.\nBere bigarren diskoa \"Poes\u00eda Difusa\" daitzen da, hipokresiaren aurkako letraz betea dago L\u00edrico, Shuga Wuga, Tit\u00f3 eta Quirogaren laguntzarekin. Gainera, 2003an bere kontzertu baten DVD-a atera zen, Arma Blanca eta beste talde batzuen eskutik. Gainera, bi ediziotan argitaratu zen edizio batean hasierako diska ez zen aldatu eta beste edizioan DVD batean non diskaren kontzertua agertzen da. ACB ligak Nach hautatu zuen 2004-2005 denboraldiko kanta egiteko, \"Juega\" izenekoa, bertan saskibaloiaren mundua deskribatzen du eta Espainiako jokalari asko izenpetuz horien artean Pau Gasol eta Fernando Mart\u00edn.\n2005an Ars Magna-Miradas izeneko edizio bikoitz bat atera zuen 2 CD izanik, beste gai batekin. Lehenengo diskoan, \"Ars Magna\", bere estiloa jarraitzen du, aldaketa klimatologikoa, merkatu diskografikoa eta horrelako temak jarraituz. Aldiz, bigarren diskoan, Miradas, bere barnean zeuden ideiak espresatzen ditu, bizitza ikusteko modu desberdinak azalduz. Jaio berri baten ikuspuntutik, prostituta baten ikuspuntutik, inmigrante batenetik eta itsu baten ikuspegitik.\n2008an, \"Un dia en suburbia\" diskoa atera du, diska hau Universal diskografikan egin zuen.Diska hau merkatura atera baino egun bat lehenago, Alicanteko Fnac-en salgai jarri zen diskoa, Nach-en kontzertu batekin eta disko eta autografo firmaketekin. Disko horretan \"Efectos Vocales\" kanta dago, bere MySpace-en entzuten zela diskoa atera baino lehenago. Kanta horrek duen puntu berezia da hiru zatitan egina dagoela, bakoitzean bokal bakar bat erabiliz, Nach-en trebezia erakusten RAParen munduan. Diskoan ere \"Angel\" kanta dago, bere arrebari dedikatua, burmuineko paralisi batekin jaio zela, 16 urterekin hiltzen amaitu zuela.\n2010an Zenitekin lan egiten du \"Utop\u00eda\" abestian eta \"Hoy converso con Miguel\" abestia ateratzen du non Miguel Hern\u00e1ndezi abesten dio.\n2011n \"Diversidad\" diska aterako du non hainbat europar abeslari kolaboratuko dute.\nEsan behar da Nach-en rap estiloa berezia dela, adibidez bere hiztegiarengatik kanta batzuetan, erraza da desberdintzen bere estiloa."}
{"id": "90846", "revid": "512", "url": "https://eu.wikipedia.org/wiki?curid=90846", "title": "The Bouncing Souls", "text": "The Bouncing Souls talde estatubatuar bat da. 1987an sortu zen New Brunswicken (New Jersey). Punk rocka jotzen dute.\nTaldekideak.\nPartaideak honakoak dira:\nHasieran punk eta funk arteko musika jotzen zuten, baina denborak aurrera egin ahala, punkera gehiago gerturatzen hasi ziren, punk rocka jotzen bukatuz."}
{"id": "90847", "revid": "58701", "url": "https://eu.wikipedia.org/wiki?curid=90847", "title": "Gustavo Adolfo B\u00e9cquer", "text": "Gustavo Adolfo B\u00e9cquer, jaiotzez Gustavo Adolfo Claudio Dom\u00ednguez Bastida (Sevilla, Andaluzia, 1836ko otsailaren 17a - Madril, 1870eko abenduaren 22a), Erromantizismoko poeta narratzaile espainiarra izan zen. Jose Dom\u00ednguez Insausti margolari ospetsuaren semea zen. Txikitatik aitaren marrazkiez inguraturik egon zen eta, horren ondorioz, margolanetarako zaletasuna hartu zuen. Haren ustez, margolanek sentimenduak hobeto adierazten dituzte, idatziek baino. Bere barneko mundua islatu egiten du eta bere teknika nabarmendu egiten da. Lan gehienetan bizitzari eta bizitzaren zentzuari buruz hitz egiten du. Lan garrantzitsuenak \"Las Rimas\" eta \"Las Leyendas\" dira. \nBiografia.\nSevillan jaio zen 1836an eta hogeita hamalau urterekin Madrilen hil zen, 1870ean. Umezurtz geratu zen hamar urterekin. Sevillan igaro zuen haurtzaroa eta gaztaroaren parte bat. 1854an Madrila aldatu zen. Lehenbiziko urteetan estuasun handiak pairatu zituen Madrilen eta kazetari bezala lan egin behar izan zuen bizitzeko; hainbat egunkari eta aldizkaritan idatzi zuen garai hartan: \"El porvenir\" egunkarian, eta \"La Espa\u00f1a musical y literaria\" eta \"El correo de la moda\" aldizkarietan besteen artean.\nHogeita bat urte zituela, ordea, gaixotu egin zen, tuberkulosiak jota. Eri zegoela idatzi zuen bere aurreneko elezaharra: \"El caudillo de las manos rojas.\" 1861 eta 1865 artean elezahar ospetsu gehienak idatzi zituen, baita errima batzuk ere. Hitz lauz ondu zituen lanen artean \"Leyendas\" liburua aipagarria da, hogeita zortzi kontakizun biltzen dituena. Hala ere, B\u00e9cquerrek entzute handiagoa du olerkari gisa, hitz lauzko idazle gisa baino. Errealismoa puri-purian zegoen garaian, erromantiko beranta izan zen. Lirikotasun handiko poeta izaki, B\u00e9cquer hartzen da Espainiako lirika modernoaren aitzindaritzat, eta eragin sakon bezain zabala izan du espainiar olerkariengan.\n1871n, bera hil ondoren, lagun batzuek \"Rimas\" izeneko liburuan bildu zituzten haren olerkiak. Laurogeita lau poema labur dira guztira, hainbat aldizkaritan han-hemenka argitaratuak. B\u00e9cquerren poesia formaz laua eta apaindura handirik gabea da, baina zorroztasunez adierazten ditu bere sentimendu sakonak. 27ko belaunaldiko poetek B\u00e9cquer eredutzat hartu zuten. Hala, maitasunaren trataera sotil neurtua, haren olerkien erritmoa, musikaltasuna eta iradokizun indarra dira Antonio Machadok, Juan Ram\u00f3n Jim\u00e9nezek, Salinasek, Cernudak eta beste hainbatek ikusi zizkioten balioak."}
{"id": "90848", "revid": "56334", "url": "https://eu.wikipedia.org/wiki?curid=90848", "title": "Porrontxoak", "text": "Porrontxoak Donostiako Egia auzoko jaiak dira. Irailaren hirugarren asteburuan ospatzen dira 1979. urteaz geroztik. Auzoko bizilagunen parte-hartzeari esker sortu eta bizirik mantendu diren jai herrikoiak dira, ofizialtasunetik at ospatutakoak. Jaietan ateratzen diren \"Porrontxo\" eta \"Porrontxina\" izeneko erraldoietatik hartzen dute izena."}
{"id": "90849", "revid": "1105", "url": "https://eu.wikipedia.org/wiki?curid=90849", "title": "Becquer", "text": ""}
{"id": "90852", "revid": "336", "url": "https://eu.wikipedia.org/wiki?curid=90852", "title": "Alyson Stoner", "text": "Alyson Rae Stoner (Toledo, 1993ko abuztuaren 11 - ) estatubatuar aktorea, dantzaria eta marrazki bizidunen bikoiztalea da.\nEzaguna egin da \"Cheaper by the Dozen\" komedian egindako paperagatik, Steve Martinekin batera. Eminem eta Missy Elliotten bideo-musikal batzuetan ere atera da.\nBiografia.\nAlyson Stoner Toledo herrian jaio zen Ohion. O\u00b4Connell Dan Studioan, Holland Ohion eta Margaret O\u00b4Brien Modeling Studioetan ikasi zuen. 1999. urtean hasi zen antzezten eta Nazioarteko Modelajearena eta Talentu Elkartean sartu zen. Horren ondorioz, sari batzuk lortu zituen modelatzeagatik eta dantzatzeagatik.\n2003an eta 2005ean \"Cheaper by the Dozen\" eta \"Cheaper by the Dozen 2\"an parte hartu zuen Sarah paperarekin. Serie ezberdinetan parte hartu du ere \"The Suite Life of Zack &amp; Cody\", \"That's So Raven\" eta \"Drake &amp; Josh\" adibidez.\n2005ean Alyson Stonerrek \"Baby It's You\" JoJoren kanta moldatu zuen. 2006an \"Step Up\" Channing Tatumen papera antzeztu zuen. Disney Channelgo \"Phineas and Ferb\" marrazki bizidunetan Isabella pertsonaia doblatzen du."}
{"id": "90853", "revid": "535", "url": "https://eu.wikipedia.org/wiki?curid=90853", "title": "Sodioa", "text": ""}
{"id": "90854", "revid": "105290", "url": "https://eu.wikipedia.org/wiki?curid=90854", "title": "Ameriketako Estatu Batuetako Bigarren Fiskal Nagusia", "text": "Ameriketako Estatu Batuetako Bigarren Fiskal Nagusia, justiziako buruordea da. Justiziaren egunerokotasunaren arduraduna eta eta Fiskal Nagusi kargua hartzen du, lehenengoa ez dagoenean. 1950. urtean sortu zen postu hau.\nGaur egungo, Bigarren Fiskal Nagusia, \"David Ogden\" jauna da.\nHautaketa.\nAmeriketako Estatu Batuetako Presidenteak hautatzen du, eta ondoren Ameriketako Estatu Batuetako Senatuak onesten du."}
{"id": "90855", "revid": "105290", "url": "https://eu.wikipedia.org/wiki?curid=90855", "title": "Arrain zuri", "text": "Arrain zuria arrain urdina ez den arraina da, jatorria itsasoan dutena eta bizkarraldean hegatsa dutenak. Bere gantz kopurua ez da oso handia (arrain urdinean ez bezala) eta gantzak animaliaren pisu osoaren %2 ez du gainditzen.\nArrain zuriak dira, adibidez, bakailaoa, erreboiloa, paneka handia, itsas aingira, krabarroka, legatza, zapoa eta mihi arraina."}
{"id": "90856", "revid": "1340", "url": "https://eu.wikipedia.org/wiki?curid=90856", "title": "AEB Bigarren Fiskal Nagusia", "text": ""}
{"id": "90857", "revid": "105290", "url": "https://eu.wikipedia.org/wiki?curid=90857", "title": "Ameriketako Estatu Batuetako Hirugarren Fiskal Nagusia", "text": "Ameriketako Estatu Batuetako Hirugarren Fiskal Nagusia, justiziako 2. buruordea da. Fiskal Nagusia eta Bigarren Fiskal Nagusiaren laguntzaile eta aholkulari gisa egiten du lan. Fiskal honen ardurapean Emakumeenganako Biolentziaren Aurkako Bulegoa eta Zerga Dibisioa daude, besteak beste.\nGaur egungo, Hirugarren Fiskal Nagusia, \"Tony West\" jauna da.\nHautaketa.\nAmeriketako Estatu Batuetako Presidenteak hautatzen du, eta ondoren Ameriketako Estatu Batuetako Senatuak onesten du."}
{"id": "90858", "revid": "1340", "url": "https://eu.wikipedia.org/wiki?curid=90858", "title": "AEB Hirugarren Fiskal Nagusia", "text": ""}
{"id": "90859", "revid": "336", "url": "https://eu.wikipedia.org/wiki?curid=90859", "title": "Erreboilo arrunt", "text": "Erreboiloa (\"Scophthalmus maximus\"; Linnaeus, 1758) hondarreko itsas-hondotan bizi den arrain zapala da.\nEuskal izendegia.\nErreboiloa izendatzeko modu ezberdinak daude Euskal Herriko herri ezberdinetan:\nEzaugarriak.\nEzaugarri fisikoak.\nErreboilo helduek 50-70 zm inguru neurtu ohi dute; eta normalean emeak handiagoak izaten dira.\nArrain zapalen artean lodienetakoa da erreboiloa. Gorputz forma ia zirkularra dauka, buru erlatiboki handiarekin, gorputzaren ezkerraldean kokatua dagoena. Begiak gorputzaren ezkerraldean ditu, bata bestearengandik nahiko aldenduak, tartean dagoen kresta oseo batez bereiztuak baitaude. Aho handia du, azpiko baraila irtena eta luzea duelarik. \nAlde dortsalaren kolorea aldakorra da, bizi ohi den inguruko hondarraren kolorea hartzen duelarik. Lerro laterala ongi bereizten da alde bietan.\"Nahastu daitezken espezieak\"\":\"\nNutrizio-ezaugarriak.\nErreboiloak duen gantz kantitate baxuagatik, arrain zuria da. Haragia oso kalitate handikoa da, trinkoa eta zuria, oso preziatua sukaldaritzan, batez ere parrilarako baina baita bestelako prestaketetarako, garbiketa errazekoa baita, hezurrik gabeko xerrak lortzea baimenduz. Omega-3 eta proteina kantitateari dagokionez beste arrain askoren azpitik kokatzen bada ere, bitaminei erreparatuz gero, ano bakar batek populazioarentzat gomendatutako eguneko B12 bitamina kopurua asetzea suposatzen du, eta niazina kopuruaren %40 baino gehiago. Mineralei dagokienez, aipatzekoak dira bere haragiak dituen selenio eta fosforo kantitateak.\nKontsumo-garaia.\nErreboiloa urte osoan zehar harrapatu daiteke, baina batez ere Martxotik Urrira bitarte.\nEkologia.\nBere banaketa naturala Atlantikoa da, Marokotik Artikoraino hedatu daitekelarik, Mediterraneoa barne. \nErreboiloa arrain demertsala da, itsas-hondoari estuki erlazionatutako bizimodua duena. 10 eta 100 m tarteko itsas sakoneran bizi da, hondoarekin mimetizatuta, eta kasu batzuetan partzialki estalia, aho paretik igaro daiteken harrapakinen baten zai pasatzen duelarik bere bizitzako denbora asko; horrela, txirla, krustazeo, bestelako ornogabe bentoniko edota arrainez elikatzen da, hauek aktiboki ehizatuz. \nErreboiloaren arrantza Euskal Herrian.\nEguneko arrainaz ari bagara, artisau-arrantzaleek sareak (hala nola, mallabakarra edo tresmaila) erabiltzen dituzte erreboiloa arrantzatzeko. Hala ere, arraindegietan ohiko arraina izanik, erreboilo asko arraste-arrantzarekin harrapatutakoa ere izan daiteke, sarritan atzerriko uretan arrantzatutakoa.\nSinonimoak.\nEspeziea lehen aldiz Lineo, deskribatu zuen 1758an, baina \"Pleuronectes\" generoaren barrua. 2015ean datu base gehienek \"Scophthalmus maximus\" zuten izen baliagarri gisa. \nBaditu beste sinonimo eta gaizki erabilitako izenak:\nBitxikeriak.\nErreboiloak 30 urte izatera iritsi daitezke, lehenago arrantzatuak ez badira.\nGalizia aldeko akuakulturan erreboilo ekoizpen garrantzitsuak egiten dira, bai lehorreko instalazioetan eta baita itsasoan jarritako kaiolatan ere."}
{"id": "90860", "revid": "105290", "url": "https://eu.wikipedia.org/wiki?curid=90860", "title": "Ameriketako Estatu Batuetako Prokuradore Nagusia", "text": "Ameriketako Estatu Batuetako Prokuradore Nagusia auzitegi batean AEBetako gobernua defenditzen duen pertsona da. Ezin du auzitegi arruntetako kasuetan lan egin, bakarrik Gobernuak parte hartzen duen kasu batean, beti ere, Auzitegi Gorenean. Estatu-abokatu bezala diharduten duela esan daiteke.\nGaur egungo, Prokuradore Nagusia, \"Donald Verrilli\" andrea da.\nHautaketa.\nAmeriketako Estatu Batuetako Presidenteak hautatzen du, eta ondoren Ameriketako Estatu Batuetako Senatuak onesten du."}
{"id": "90861", "revid": "6327", "url": "https://eu.wikipedia.org/wiki?curid=90861", "title": "AEB Abokatu Nagusia", "text": ""}
{"id": "90862", "revid": "105290", "url": "https://eu.wikipedia.org/wiki?curid=90862", "title": "Hurin I.a", "text": "Hurin I.a, Tolkienen legendarium ospetsuan eta Eraztunen Jauneko Eranskinetan, Gondorreko bosgarren Seneskal Erregeordea izan zen. Eguzkiaren Hirugarren Aroko 2124. urtean jaioa, Belegornen semea da. Bere izena, sindarinezkoa da, eta Izpirituz Basatia bezala itzul daiteke.\nHurin I.a, Zaintzapeko Bakea deritzon garaian gobernatu zuen laugarren seneskala izan zen. Bere aitaren oinordeko bihurtu zen 2204an, eta Gondor, 40 urtez gobernatu zuen. 2244an hil zen, eta, bere oinordekoa, Turin I.a izan zen."}
{"id": "90864", "revid": "1105", "url": "https://eu.wikipedia.org/wiki?curid=90864", "title": "Gustavo adolfo becquer", "text": ""}
{"id": "90866", "revid": "1340", "url": "https://eu.wikipedia.org/wiki?curid=90866", "title": "Usain bolt", "text": ""}
{"id": "90867", "revid": "105290", "url": "https://eu.wikipedia.org/wiki?curid=90867", "title": "Morguleko Sastakaia", "text": "Morguleko Sastakaia, Tolkienen legendarium ospetsuan agertzen den arma bat da.\nMagikoki pozoitutako arma hau, ohi, Nazg\u00fblen Jaunak zeraman, eta, gainera, berau izan zen, Frodo Zorrozabal Amon S\u00fbl edo Haizeen tontorrean sastakatu zuena. Erabili ondoren suntsitzen zela zen bere ezaugarria, soilik eskutokia utziz, zaurituak, Nazg\u00fblen antzerako espektroetan, baina ahulagoak eta manipulagarriagoak bihurtzeaz gain.\nHobbit eta Aragornen bidaian, Frodo arma honekin sastakatua izan zen, eta armaren txataltxo bat mantendu zen zauriaren barnean, haragiaren artean igaroz. Aragornen zaintzek eta honek emandako Athelasak, ez ziren zauria gainditzeko nahikoa izan, eta elfoen medikuntza beharrezko izan zen, Elrondek Rivendelen emandakoa, honek, Arwenen aita zenak, txatala atera eta Frodo salbatu zuelarik, hamazazpi egun hil zorian eman ondoren. Zauriaren urtemuga bakoitzean, Frodo gaixo jartzen zen, eta soilik Valinorrera bidaiatu zuenean sendatu zen erabat. Bere erresistentzia, ohiz kanpokoa izan zela ezagutzen da, baita, gizon indartsu eta osasuntsu bat zaurituz gero, hil arte ordu gutxi batzuk baino ez zirela igarotzen ere.\nMorguleko sastakaien beste kaltetu bat, Boromir I.a izan zen, Gondorreko hamaikagaren seneskal erregeordea. Hil egin zen, baina ez zen eraztunaren espektro bihurtu."}
{"id": "90869", "revid": "201", "url": "https://eu.wikipedia.org/wiki?curid=90869", "title": "Alyson stoner", "text": ""}
{"id": "90871", "revid": "1340", "url": "https://eu.wikipedia.org/wiki?curid=90871", "title": "Stephenie meyer", "text": ""}
{"id": "90872", "revid": "1545", "url": "https://eu.wikipedia.org/wiki?curid=90872", "title": "Minas Ithil", "text": "Minas Ithil (\"Ilargiaren dorrea\" sindarinez), Elendilen seme zen Isildurrek Ithilienen eraikitako hiri-gotorleku bat da. \"Itzala\"ren eraginpean erori ondoren, Minas Morgul (Magia beltzaren dorrea) bezala ezagutzen hasi zen.\nMinas Ithil.\nEguzkiaren Bigarren Aroko 3320. urtean, Isildurrek sortu zuen Minas Ithil hiria, Ered Wethrinen adar batean, Mordorreko mugan, Ithilien eskualdea kontrolatzeko asmoz, garrantzitsua Mordorrera sartzeko. Hiria, eskualdeko hiriburu bihurtzen da, eta Isildurrek berak gobernatzen du.\nEguzkiaren Bigarren Aroko 3429. urtean, Sauronek, hiria modu erabakigarrian eraso zuen, non hartzea lortu zuen. Isildurrek ihes egin zuen, bere aitarekin Eriadorren bilduz. Azken aliantzaren guduaren eta Sauron Isildurren esku garaitua izan ondoren, numenortarrek, beste mende askoz, Minas Ithil okupatzen dute berriz.\nBaina, Eguzkiaren Hirugarren Aroko 1636an, izurriak, hiria ia erabat hutsik utzi zuen.\nMinas Morgul.\nAurreko egoera probestuz, Eguzkiaren Hirugarren Aroko 2000. urtean, Nazg\u00fblen Jauna, hiria eraso zuen armada baten buru izan zen, azkenik, hartua eta Minas Morgul bezala berrizendatua dena. Ordutik, Sauron, han zegoen Palantirra kontrolatzera pasa zen.\nData horretatik aurrera, Minas Morgul, Nazg\u00fblen Jaunaren gotorleku eta toki izugarri bat bihurtzen da. Handik, zenbait hamarkada beranduago, zenbait alditan eraso zuen Gondorreko hiriburu zen Osgiliath, pixkanaka-pixkanaka ahuldu zuena, honela, Gondorrek, hiriburua aldatu behar izan zuelarik, Minas Anor erresumako hiriburu izendatuz, eta, bere izena, Minas Tirithera aldatuz. Ordutik aurrera, bi hiriak, aurretik elkarren lagunak zirenak, etengabe elkarren arteko borrokan egon ziren. Harantz joan zen E\u00e4rnur, Gondorreko azken erregea, Nazgulen Jaunaren erronkari aurre egitera, eta ez zen sekula gehiago ikusi.\nFrodo Zorrozabalek, handik mende batzutara, Minas Morgul, mamu hiri bat bezala deskribatu zuen, soilik begiratzeak izutu egiten zuena, espektrozko dizdira batekin argiztatua.\nEraztunaren Gerran, Eguzkiaren Hirugarren Aroko 3019an erasotzen dute Minas Tirith Minas Morguletik. Frodok, ilunpeko armadaren irteera ikusten du, Nazg\u00fblen Jauna bera buru delarik, baina bera eta bere armada, Pelennorreko Zelaietako Guduan garaituak dira.\nSauron garaitua izan ondoren, Minas Morgul, erabat suntsitua izan zen jada errege zen Aragornen aginduz, eta pertsona bakar bat ere ez zen han biziko handik urte askorarte. Legendariumean, Osgiliath edo Minas Ithil noizbait berreraikiak izan ote ziren ez da zehazten."}
{"id": "90873", "revid": "536", "url": "https://eu.wikipedia.org/wiki?curid=90873", "title": "Elfoen hizkuntzak", "text": "Tolkienek sortutako fikziozko unibertsoan eta Silmarillion eta Eraztunen Jauna bezalako lanetan, zenbait elfoen hizkuntza daude. Tolkienek, lanbidez filologoa zena, urte ugari eman zituen hizkuntza hauek garatzen.\nTengwar izeneko idazketa sistema bat ere asmatu zuen, benetako zein fikziozko hizkuntzetarako erabil daitekeena. Elfoerazko hitz baten adibidea, \"Fangren\" da, gerlaria esan nahi duena.\nGehien garatu zituen elfoen hizkuntzen artean, honako hauek daude:"}
{"id": "90874", "revid": "336", "url": "https://eu.wikipedia.org/wiki?curid=90874", "title": "Varda", "text": "Varda ( esan nahi duena), Tolkienen legendariumeko pertsonaia bat da, bere hil ondorengo lana den Silmarillionean agertzen dena. Valierrik garrantzitsuena da, eta Aratarren taldean dago. Bere boterea eta edertasuna, argian dago, Ilmarineko gela gangatuen barnean, Manw\u00ebk Taniquetil gainean eraiki zuen \"Aire altuen Mansioa\"n, Valarren erregina eta Manw\u00ebren emaztea dena ere bizi da. \"Izarretako Dama\" bezala ezagutua, Valarrik ederrena da, beragan, oraindik, Iluvatarren argiak dizdira egiten baitu. Vardak izarrak sortu zituen, eta, horregatik Elfoek, Elentari eta Elbereth deitzen dute, \"Izarren erregina\".\nValaquentaren arabera, Varda, denboraren hasieran Manw\u00ebri laguntzera joan zen, Melkor ondo ezagutzen baitzuen, Ardako botere guztia nahi zuena, eta beti arbuiatu zuen. Aldi berean, Melkorrek beti gorrotatu izan zuen eta beldur izan zion, Iluvatarrek sortutako gainontzeko izakien gainetik.\nElfoek, Varda, beste edozein Vala baino gehiago maite dute, honen izarrek deitu baitzituzten mundura, eta bere lehen argiaren zati bat, elfoen begietan geratu da betirako. Gertaera honengatik, elfoek, olerkiak eta kantak kantatzen dizkiote, eta Tintall\u00eb deitzen dute (quenyaz \"Argiztatzailea\"), baita Elbereth (sindarinez \"Izarren Erregina\") edo Gilthoniel ere (\"Izarren Argiztatzailea\"): A Elbereth Gilthoniel.\nVardarekin, Ilmar\u00eb dago, konpainiako dama bezala lan egiten duen maiar bat. Tolkienek utzitako idazki batzuetan, Arien, Anar edo eguzkia eramateaz arduratzen den maiarra ere, bere zerbitzaria da."}
{"id": "90876", "revid": "1545", "url": "https://eu.wikipedia.org/wiki?curid=90876", "title": "Rivendel", "text": "Rivendel, Tolkienen legendariumean agertzen den fikziozko toki bat da. Hobbita eta Eraztunen Jauna lanetan agertzen da. Elfoak bizi diren hiri-babesleku bat da, Elrond Peredhil edo Elfo erdiak zuzendua.\nEguzkiaren Bigarren Aroko 1697. urtean, Sauron eta Elfoen Gerraren ondoren, Elrondek Eregionetik ihes egin zuen, geratzen ziren Gwaith-i-Mirdainekin. Eriadorreko elfo errementarien ia erresuma guztia suntsitua zen bitartean, bizirautea lortu zuten Elfo Garaiek, Rivendeleko babeslekua eraiki zuten (elfoeraz Imladris, haran estua), Eriadorreko ekialdereneko zatian zegoen haran malkartsu eta isolatu batean, Mendi Lainotsuen oinean, Mitheithel eta Bruinen ibaien arteko lur angeluan.\nHemen ezkutatzen zen Elronden Etxe Handia. Itsasoaren ekialdeko azken etxe abegikortzat hartua, jakinduria eta ezagutza handien etxea zen, eta Elfo eta borondate oneko gizakientzako babesleku bat. Hemen, Dunedainak, euren haurtzaroan eta zahartzaroan hartuak ziren, herri nomada bihurtu zirenean. Bilbo Zorrozabalek hemen hartu zuen babesa bere azken urteetan, eta Aragorn bertan hasi zen bere gaztaroan. Eraztunaren Gerran, Eraztunaren Elkartea Elronden etxean hartua izan zen, eta bertan hartu ziren Sauronekin amaituko zuten erabakiak.\nHarana eta etxea, sorginkeria elfikoz babestuak zeuden (Elrondek gordetzen zuen Vilya eraztunaren boterearen ekintza baino ez zena), ibaiak altxarazi eta inbaditzaileak kanporatzea eragiten zutenak, euren botererik garrantzitsuena, sendapena eta kontserbazioa zen arren. Horregatik, bat, neke fisiko eta izpiritualetaz sendatzeko santutegi bat zen. Esaten zenez, bere gainean, izarrak dizdiratsuagoak ziren. Rivendelek, Eguzkiaren Bigarren eta Hirugarren Aroko gerra guztiei eutsi zien. Eraztunaren Gerraren ondoren, Elrondek Rivendel utzi zuen, Amanerantz joateko, baina bere seme Elrohir eta Elladan, bertan geratu ziren beste elfo askorekin batera (Zeleborn ere hara erretiratu zen, Galadriel joan ondoren, Eguzkiaren Laugarren Aroan, azken itsasontzi elfikoa abiatu zelarik Portu Grisetatik."}
{"id": "90877", "revid": "56334", "url": "https://eu.wikipedia.org/wiki?curid=90877", "title": "Portu Grisak", "text": "Portu Grisak (elfoeraz Mithlond), Tolkienen legendariumean agertzen den fikziozko toki bat da. Elfoek Eguzkiaren Bigarren Aroaren hasieran, berriki eratutako Lh\u00fbn Golkoan eraikitako portuak ziren. Zirdan, Itsasontzien Arotzak zaintzen zituen, eta bertan elfo asko bizi ziren. Eguzkiaren Bigarren eta Hirugarren Aroan, Antzinako Mendebalderantz itsasontziak irtetzen ziren tokia zen, Erdialdeko Lurraldea behin betiko utziz. Gerra floten lehorreratze toki bezala ere erabili zen, Gondorreko printzea zen E\u00e4rnurren flota, han lehorreratu eta Zirdanen armadari batu zitzaionean bezala, Arveduiri, Angmarren aurkako borrokan laguntzeko. Handik abiatu zen Eraztunen Eramaleak zeramatzan itsasontzia, Eguzkiaren Hirugarren Aroaren amaieran, eta, esaten denez, Zirdan han geratu zen Ekialderantz zihoan azken itsasontzia abiatu zen arte."}
{"id": "90878", "revid": "105290", "url": "https://eu.wikipedia.org/wiki?curid=90878", "title": "Lh\u00fbn Golkoa", "text": "Lh\u00fbn Golkoa, Tolkienen legendariumean agertzen den fikziozko toki bat da. Ered Luin mendien artean dagoen golko bat da, eta bertan itsasoratzen da Lh\u00fbn ibaia, hortik bere izena. Lindon eskualdea, bi zatitan banatzen zuen: Forlindon iparraldean eta Harlindon hegoaldean.\nHaserrearen Gerraren ondoren eratu zen, hain bortitza izan zena, Erdialdeko Lurraldea dardaretan utzi zuela, eta Beleriand gehiena, Belegaerreko uretan hondoratua geratu zela. Ossirianden, Ered Luin mendiak pitzatu egin ziren, eta lurra hautsi egin zen, itsasoranzko zulo bat eratuz, nondik ura sartu zen, Lh\u00fbn Golkoa eratuz. Inguruko lurrak, uretatik salbu geratu ziren Beleriandeko bakarrak izan ziren, eta Lindon bezala ezagutu ziren.\nGolkoan, Harlond, Forlond eta Mithlond portu elfikoak aurkitzen ziren."}
{"id": "90879", "revid": "105290", "url": "https://eu.wikipedia.org/wiki?curid=90879", "title": "Ebaketa (probabilitatea)", "text": "Hainbat gertakizunen ebaketak ebaketan barneratzen diren gertakizun guztiak \"batera\" gertatzea adierazten du. Gertakizunak formula_1 (\"eta\") ikurraren bitartez lotuz adierazten da ebaketa.\nEbaketa baten probabilitatea honela kalkulatzen da:\nformula_2\nformula_3\nEbaketako gertakizunak elkarrekiko independenteak direnean, baldintzapeko gertakizunek ez dute inongo informaziorik ematen eta beraz, ebakiduraren probabilitatea honela eman daiteke, sinpleago:\nformula_4"}
{"id": "90880", "revid": "56334", "url": "https://eu.wikipedia.org/wiki?curid=90880", "title": "Neferkasokar", "text": "Neferkasokar, Egiptoko II. dinastiako zazpigarren faraoia izan zen, eta, J\u00fcrgen von Beckerathen arabea, K.a. 2719tik K.a. 2711 arte gobernatu zuen.\nBere izena, Neferkara eta Hudyefaren artean agertzen da Saqqarako Errege Zerrendan eta Turineko Errege Kanonean, non 8 urteko erregealdia ematen dioten, baina ez da Abidoseko Errege Zerrendan agertzen.\nManetonek, Sexto Julio Afrikano eta Eusebio Zesareakoaren arabera, aipatzen duen Sesokris izan daiteke.\nBeharbada, soilik Niloren deltan gobernatzen zuen agintari bat izango zen.\nVon Beckerathek, Neferkasokarren oinordeko bezala, Hudyefa aipatzen du."}
{"id": "90882", "revid": "58701", "url": "https://eu.wikipedia.org/wiki?curid=90882", "title": "New Deal", "text": "New Deal ingelesez, Itun Berria euskaraz, Amerikako Estatu Batuetan egindako programa ekonomiko batzuk izan ziren. Honek, berehalako arintze ekonomikoa ekarri zuen, baita industrian, nekazaritzan, finantzetan, ur-boterean, lan-arloan eta etxebizitzan erreformak egitea ere, gobernu federalaren jardueren irismena handituz. Plangintza zabal baten barruko programa gehienak 1933 eta 1939 urteen artean egin ziren nahiz eta gutxi batzuk geroago egin. Helburuak 1929ko krakak ekarri zituen ondorio txarrak konpontzeak ziren. Hiru helburutan laburbildu daiteke: langabezia eta pobreziarekin amaitu, ekonomia hobetu eta finantza-sistema hobetu, berriro 1929koa gertatu ez zedin.\nMundu kapitalistan krisiaren aurkako politika nagusia \"New Deal \"delakoa (banaketa berria edo itun berria) izan zen Amerikako Estatu Batuetan, eta hori Franklin Delano Roosevelt presidenteak sustatu zuen. Printzipio hori aplikatzean, urratu egin ziren kapitalismo klasikoaren funtsezko alderdi batzuk. Era berean, deflazioarekin amaitzea lortu zuten.\nEkonomiaren eta gizartearen arloko neurri horien helburua produkzioa sustatzea zen, eskaria suspertuz. Neurriok gobernuak hartu zituenez, hautsi egiten zen estatuak liberalismo ekonomiko klasikoan ordura arte izandako inhibizioa. Alderdi horretatik, bankuak berritu egin ziren, aginte publikoek horren gainean zuten kontrola indartuz, eta, aldi berean, bezeroen babesa ere hobetu egin zen. Administrazioak langile langabeak kontratatu zituen, ekipamenduko lanak egiteko, soldata onargarrien truke; horrela, egoera horretan zazpi milioi langile ere egon ziren.\nEskaria suspertzeko, nekazariei bermatu egin zizkieten prezioak, eta langileei, berriz, taldekako hitzarmenak segurtatu zitzaizkien, gutxieneko soldata finkatuz eta lanaldia murriztuz. Inbertsio pribatuen urritasuna, azkenik, obra handietako inbertsio publikoarekin ordeztu zen.\nRooseveltek erraz garaitu zuen Herbert Clark Hoover, 1932ko presidentetzako hauteskundeetan, eta, horren eraginez, Amerikako Estatu Batuetako politikaren norabidea goitik behera aldatu zen. Rooseveltek ideia aurrerakoiak zituen, eta Amerikako Estatu Batuetako historia osoko presidenterik gogokoenetarikoa bilakatuko zen: lau aldiz izan zen presidente. Roosevelten arrakastarik handiena herriari suspertzeko konfiantza itzultzea izan zen, eta, horretarako, neurri berritzaileak aplikatu zituen."}
{"id": "90885", "revid": "58701", "url": "https://eu.wikipedia.org/wiki?curid=90885", "title": "Iaret", "text": "Iaret, Antzinako Egiptoko printzesa bat izan zen, bere anaiorde Tutmosis IV.aren bigarren Errege Emazte Handia. Amenofis II.a eta bere izena galdu den baina errege printzesa izan behar zuen emakume baten alaba zen. Errege honekin ezkondu izana, soilik arrazoi politikoengatik izan zen, Tutmosis IV.a bigarren mailako emazte baten semea baitzen, Tiaa izenekoa, eta, legitimitatea, Iaretekin ezkondu izanak eman zion. Bere izenaren itzulpena, ez da ezagutzen, kobra bakarrarekin idatzia baitago, eta horrek, irakurketa ezberdin ugari izan ditzake.\nAlabak baino ez zituen izan, ugari gainera, baina, semerik izan ez zuenez, bere senar Tutmosis IV.aren oinordekoa, Amenofis III.a izan zen, Tutmosisen lehen emazte izan zen Mutemuiarekin izandakoa, bigarren mailako emazte maila zuena.\nIaret, Sitamonen ama eta Nefertitiren amona izan zitekeen.\nBere garaiko testigutzak.\nTutmosis IV.aren erregealdiko 7. urteko hilarri batean irudikatuta da, Konossosen, baita Sinaiko Serabit el-Khadimeko turkesa meatzeetako urte bereko idazkunetan ere."}
{"id": "90887", "revid": "105290", "url": "https://eu.wikipedia.org/wiki?curid=90887", "title": "Ibai delta alderantzikatu", "text": "Ibai delta alderantzikatua, delta maila berezi bat da, non, deltaren mutur estua, itsasertzean sortzen den, eta, zabalena, barnealderago, eta, beraz, gainontzeko deltekiko, mutur bietako tokiak alderantzikatu egiten dira.\nAzalpena.\nOhiko ibai delta bateko mutur estua, ibaia deltan sartzen den tokian dago, hortik abiatuta, haizemaile formako gune zabal bat eratzen delarik, sedimentazioak eratua, kanpoalderantz hedatzen dena ur gorputzean, itsasoratzen den ibaian. Kasu arraro batzuetan, delta, ibaia, haran estu eta lau batetik irteterakoan eratzen da, baina oraindik bere barnean. Sedimentuak, gune honetan metatzen doaz, ura, badia baten bidez itsasoratzen den bitartean, eta, beraz, deltaren erpina, ohi egoten denaren alderantzizko moduan dago.\nDelta alderantzikatuek, geologiari dagokionez, ez dute denbora askorik irauten, metaketa, sedimentuz azkar betetzeko joera baitute, eta, beraz, ohiko deltetan bihurtzen dira.\nAdibideak.\nSacramento eta San Joaquin ibaien deltak.\nAlderantzikatutako delta baten adibide klasiko bat, Kaliforniako San Joaquin eta Sacramento ibaien delta da. Kaliforniako Erdialdeko Harana, Kaliforniako Coast Rangesen dagoen aintzira txiki bat den Carquinez Itsasartearen irteeraren bidez oso-osorik drainatzen duten ibaien ura.\nTajo.\nBeste adibide bat, Tajo da, Portugalen, sedimentazioa dela eta, delta hau, orain, oso partzialki alderantzikatua den arren, harana, ia sedimentuz betea duelarik. Oraindik, 15 kilometroko zabalera eta 25eko luzera du, itsasoratze zatian dituen 2 kilometroekin alderatuz, eta harea banku handiak dituen aintzira handi bat eratzen du, itsasbehera garaian agerian geratzen diren harea bankuak. Duela milaka urte, askoz handiagoa zen."}
{"id": "90888", "revid": "105290", "url": "https://eu.wikipedia.org/wiki?curid=90888", "title": "Erdialdeko Harana (Kalifornia)", "text": "Erdialdeko Harana (), AEBetako Kalifornia estatuaren erdialdea hartzen duen ordoki handia da. Bertan daude estatuko nekazaritza-industria gehienak. 600 kilometro luze da, iparraldetik hegoaldera. Iparraldeko zatiari Sacramento harana izena ematen zaio, eta hegoaldekoari San Joaquin harana. Bi zatiak Sacramento eta San Joaquin ibaien deltan elkartzen dira."}
{"id": "90889", "revid": "5612", "url": "https://eu.wikipedia.org/wiki?curid=90889", "title": "OOXML", "text": ""}
{"id": "90890", "revid": "105290", "url": "https://eu.wikipedia.org/wiki?curid=90890", "title": "Barringer kraterra", "text": "Barringer kraterra edo Meteoroaren kraterra (ingelesez \"Meteor Crater\") AEBetako Arizona estatuko Flagstaff hiritik 55 kilometro ekialdera dagoen meteorito baten talka gunea da.\nKrater hau, antzina, \"Deabruaren arroila\" (\"Canyon Diablo Crater\") deitua izan zen. Zientzialariek, ohi, Barringer kraterra bezala aipatzen dute, Daniel Barringerren omenez, kraterra, meteorito baten talka baten ondorio izan zela proposatu zuen lehena. Tokia, AEBetako Parke Nazional bat da, eta Monumentu Nazional izendatua izan zen 1967an. Ofizialki, Barringer Meteoritoaren kraterra deitzen da (ingelesez \"Barringer Meteorite Crater\"). Meteoroak, atmosferan sartzean erretzen diren espazioko objektuak direnez, eta, Lurraren lurrazalera iristen direnean, meteorito deitzen zaienez, Meteoroaren kraterra izen herrikoia, ingelesezko izenaren itzulpen literala izango litzatekeena, toki honentzako izen oker bat litzateke.\nKraterra, 1740 metroko garaieran dago, eta 1200 metroko diametroa eta 170eko sakonera du. Inguruko ordokien gainetik 45 metro altxatzen den ertz batek inguratzen du. Kraterraren erdialdeak, kraterraren hondo solidoaren gainean, 210 eta 240 metro hondakin artean ditu. Uste denez, krater hau eragin zuen talka, duela 50.000 urte inguru gertatu zen, eta 50 metroko luzera zuen eta 12.000 kilometro orduko abiadan zihoan objektu batek eragin zuen.\nKraterraren eraketa.\nHasiera batean, krater hau, bulkanismoagatik eratu zela uste zen. Princetongo Unibertsitateko bere fisika doktoretzarako, Eugene Shoemaker doktoreak, kraterra, meteorito baten talkaren ondorio zela frogatu zuen, beste ebidentzia batzuen artean, kraterraren barnean koesita eta stishovita zegoelako.\nUste denez, kraterra eratu zuen talka, duela 50.000 urte gertatu zen, Pleistozenoan, Koloradoko ordokiaren klima, hotzagoa eta hezeagoa zenean. Garai hartan, gunea, basodun larre bat zen, non mamut iletsu, megateriumak eta gameluak, bizi ziren, beharbada, gizakirik gabe.\nKraterra eratu zuen objektuak, nikel-burdinezko meteorito bat izan zen, 50 metroko luzerakoa, 12 kilometro segundoko abiadurarekin talka egin zuena, eztabaidagai izan den balio bat. Modelazio bidez, meteoritoak, 20 kilometro segundoko abiadarekin talka egin zuela estimatu zen, baina, azterketa berriagoek, talka, 12,8 kilometro segundoko abiadan gertatu zela diote. Uste da, baita ere, meteoritoaren pisu osoaren gehiena, 300.000 tona inguru orotara, atmosferatik egin zuen bidaian desegin zela, lurrarekin talka egin aurretik.\nTalkak, gutxienez 2,5 TNT megatoiko eztanda baliokidea sortu zuen, Hiroshiman, Bigarren Mundu Gerraren amaieran jaurti zen bonba atomikoa baino 150 aldiz gehiago. Eztanda honek, 175 milioi arroka tona zulatu zituen. Talkaren talka uhina, modu hemisferikoan hedatu zen, arroka, goian zein behean eztandaraziz, honela kraterra eratuz. Talkaren energia gehiena, atmosferan askatu zen, eta lurraren gainean talka uhin suntsitzaile bat eratu zuen.\nEstimatutako tamainako meteorito batentzat, talkak, arroka gutxi urtu zuen, baina, karbonoa, koesitan, diamanteetan eta lonsdaleitan, krater honetatik gertu txataletan aurkitutako diamante forma bat, bihurtzeko adinako presio eta tenperaturak eragin zituen. Kareharrizko blokeak, 30 tonara ere heltzen direnak, kraterraren ertzetik kanpo jaurtiak izan ziren, eta, talka honen hondarrak, 260 kilometro karratuko azalera batean aurkituak izan dira. Estimatzen denez, talka honek, 5,5 edo gradu gehiagoko tokiko lurrikara bat eratuko zukeen.\nEztandak eta talkak askatutako energia termikoak, 3 edo 4 kilometrora zeuden bizidun guztiak berehalako batean hilko zituen. Talkak, 10 kilometrorainoko distantziara erredura larriak eragiteko haina beroa zen su bola bat eratu zuen. 2000 kilometro orduko abiadan doan talka uhina, 14 eta 22 kilometro arteko erradio batean dagoen oro behera botatzeko adinakoa da, 40 kilometroko erradio batean urakan erako haize indarrez desagertuz.\nMeteoritoaren zatirik gehiena, lurrundua izan zen. Nikel-burdin txatal nahiko handiak, harri koskor eta 640 kilo arteko tamaina artekoak, kraterraren inguruko lurrean berreskuratuak izan dira. Nikel-burdinezko tanta txikien zenbait milaka tona, hondar pikorren tamainakoak, kraterrean eta bere inguruan erori ziren, talkak eragindako lurrun metalikozko lainotik kondentsatu ondoren. Hondar horiek aurkitzeko zulatutako fosan, meteoritoaren zati gutxi aurkitua izan zen."}
{"id": "90892", "revid": "512", "url": "https://eu.wikipedia.org/wiki?curid=90892", "title": "Koesita", "text": "Koesita presio handia (2-3 gigapascal) eta tenperatura zertxobait handia (700\u00a0\u00b0C) jasan dituen silizio dioxido edo kuartzoa da. Hain zuzen ere, kuartzoaren taldeak dituen 9 polimorfoetako bat da. Koesita, lehenik, Loren Coesek sortu zuen 1953an. 1960an, Eugene Shoemakerrek, modu naturalean eratutako koesita aurkitu zuen Barringer kraterrean, Arizonan, krater hori, talka baten ondorioz eratu zenaren froga zena.\nArroketan koesitaren presentzia, Lurrean, meteorito talka baten edo bonba atomiko baten eztandaren frogatzat hartzen da.\nKoesitaren egitura molekularra, eraztun eran jarritako lau silizio dioxido dira. Egitura hau, oso egonkorra da."}
{"id": "90893", "revid": "1340", "url": "https://eu.wikipedia.org/wiki?curid=90893", "title": "Pomona, Kalifornia", "text": ""}
{"id": "90894", "revid": "512", "url": "https://eu.wikipedia.org/wiki?curid=90894", "title": "Salmanasar IV.a", "text": "Salmanasar IV.a, Asiriako errege bat izan zen. K.a. 783tik K.a. 773 arte gobernatu zuen. Bere aita Adad-nirari III.aren oinordekoa izan zen, eta, bere oinordekoa, bere anaia Ashur Dan III.a izan zen. Bere erregealdiari buruz, oso informazio gutxi mantendu da.\nKanon eponimoaren arabera, Urarturen aurkako kanpaina ugari egin zituen. Bere agintea, gorantz zihoan dignatario handien eraginaren ondorioz oso mugatua izan zen, bereziki Shamshi-ilugatik, armadako komandante buruzagia zena."}
{"id": "90895", "revid": "2241", "url": "https://eu.wikipedia.org/wiki?curid=90895", "title": "Fago (argipena)", "text": "Fago hitzak honako esanahiak ditu:"}
{"id": "90896", "revid": "512", "url": "https://eu.wikipedia.org/wiki?curid=90896", "title": "Demetrio III.a Eukarios", "text": "Demetrio III.a Theos Filopator Soter Filometor Evergetes Kaliniko (; K.a. 88an hila), \"Eukarios\" bere ezizenak \"aproposa\" esan nahi duelarik, beharbada, \"desegokia\" esan nahi duen \"Akairos\" hitzarekin gaizkiulertu bat, eta Filopator, Seleukotar Inperioko gobernari bat izan zen, Antioko VIII.a Griforen semea.\nPtolomeo IX.a Latiro Egiptoko erregearen laguntzarekin, bere aitaren Siriako lurraldeetako batzuk berreskuratu zituen K.a. 95ean, eta, bere gortea, Damaskon ezarri zuen, nondik bere domeinuak handitzen saiatu zen. Hegoaldean, gudu baten garaitu zuen Alexandro Janeo makabeoa, baina judutar biztanleriaren etsaitasunak, erretiratzera behartu zuen. Bere anaia Filipo I.a Filadelfo tronutik kentzen saiatzen ari zenean, arabiar eta partiarrek garaitu zuten, eta preso hartua izan zen. Partian konfinatu zuen Mitridates II.a Partiakoa erregeak, K.a. 88an hil zen arte."}
{"id": "90897", "revid": "6327", "url": "https://eu.wikipedia.org/wiki?curid=90897", "title": "Zentru neurri", "text": ""}
{"id": "90898", "revid": "512", "url": "https://eu.wikipedia.org/wiki?curid=90898", "title": "Ptolomeo IX.a", "text": "Ptolomeo IX.a Soter II.a, \"Latiro\" (\"Garbantzua\") ezizena zuena (), Egiptoko Ptolomeotar dinastiako erregea izan zen hiru aldi ezberdinetan: K.a. 116tik K.a. 110 arte, K.a. 109tik K.a. 107 arte eta K.a. 88tik K.a. 81 arte, beti, bere anaia Ptolomeo X.arekin txandakatuz.\nHasieran, bere ama Kleopatra III.arekin gobernatu zuen. Lehenik, bere arreba Kleopatra IV.arekin ezkondu zen, eta, ondoren, bere beste arreba Kleopatra Selene I.arekin. Bere amak, tronutik kendu eta Ptolomeo X.a jarri zuen, handik gutxira, berriz tronura itzuli zen arren, Ptolomeo X.ak bere ama hil zuenean, kanporatuz.\nK.a. 88an, bere anaia garaitu eta hil zuen, bera hil zen arte gobernatuz. Bere oinordekoa, bere alaba Berenize III.a izan zen, Ptolomeo XI.arekin ezkondua. Honek, Berenize hil zuen ezkondu eta gutxira, eta tronuan ordezkatu zuen. Ptolomeo XII.a Auletesen aita, eta, beraz, Kleopatra VII.aren aitona ere izan zen."}
{"id": "90899", "revid": "119347", "url": "https://eu.wikipedia.org/wiki?curid=90899", "title": "Wallenius Lines", "text": "Wallenius Lines itsas garraioan aritzen den enpresa suediarra da. Enpresak kotxe eta kamioien garraiorako 40 itsasontzi inguru ditu. Enpresa 1934ean sortu zuen Olof Walleniusek, eta bera 1970. urtean hiltzean, suhiak hartu zuen enpresaren lehendakaritza. 2005eko urriaren 1ean Lone F\u00f8nss Schr\u00f8der zen enpresaren zuzendaria.\nOntziak.\nGarraio ontzien artetik handienetakoa \"M/S Manon\" da, 1999an eraikia, ontziak 228 metroko luzera dauka. Nahiz eta kotxeak garraiatzeko eraiki, noizbehinka bestelako zamak garraiatzeko ere erabiltzen dira, 2009an Bilboko portutik New Yorkera aire-sorgailuen makineria garraiatzeko esaterako."}
{"id": "90901", "revid": "512", "url": "https://eu.wikipedia.org/wiki?curid=90901", "title": "Atribis", "text": "Atribis, Behe Egiptoko X. nomoaren hiriburua izan zenaren izen greziarra da.\nIzen egiptoarra: Hut Heryib edo Hut Ta-heryibt. Izen greziarra: \u1f0c\u03b8\u03bb\u03b9\u03b2\u03b9\u03c2 o \u1f08\u03b8\u03ac\u03c1\u03c1\u03b1\u03b2\u03b9\u03c2 Athribis. Izen koptoa: Athrebi. Izen arabiarra: Tell Atrib.\nAtribisen gurtzen zen jainkoa, Khentekhtai izan zen, ondoren Horusekin identifikatutako krokodilo jainkoa."}
{"id": "90902", "revid": "1545", "url": "https://eu.wikipedia.org/wiki?curid=90902", "title": "Maersk", "text": " ( ahoskatua) itsas garraio enpresa multinazionala da, normalean soilik Maersk deitua. Enpresak kontainerren garraioan, eta energiaren ustiaketan aritzen da gaur egun. Egoitza nagusia Danimarkako Kopenhage hirian dauka eta 2008. urtean 117.000 langile zituen 130 herrialde desberdinetan, Danimarkako enpresarik handiena da burtsa balioari dagokionez, eta salmenta gehien dituen Eskandinaviako bigarren enpresa.\n1999. urtean \"Sealand\" enpresa erosi zuen.\nTerminalak.\nMaersk taldeak 48 terminal dauzka mundu osoan, hamahiru Europan, hamabost Amerikan, hamalau Asian, eta sei Afrikan."}
{"id": "90904", "revid": "512", "url": "https://eu.wikipedia.org/wiki?curid=90904", "title": "Buru (uhartea)", "text": "Buru Indonesiako uharte bat da. 9505 kilometro karratuko hedadura eta 100.000 biztanleko biztanleria du. Moluka uharteen zati da, eta Seram eta Ambondik mendebaldera dago. Ipar-ekialdeko bere kostaldean dago bere hiri eta portu nagusia den Namlea. Gunung Kaplamada, 2.279 metroko altuera duena, bertako mendirik garrantzitsuena da.\nXV eta XVI. mendeetan, Ternateko gobernarien eragin politikopean egon zen, eta, 1658tik aurrera, Ekialdeko Indietako Herbeheretar Konpainiarena izan zen.\nMoluketan aurkitzen diren gainontzekoak bezala, hau ere, Wallacen Lerroa deritzonean dago, bere biodibertsitate aberatsagatik interes zientifiko handia duena eta Hego-ekialdeko Asia eta Ozeania artean dagoena. Bertan, Tanimbarreko Kanpandorreko mozolo azpiespezie bat bizi izan zen, gaur egun, iraungitzat jotzen dena."}
{"id": "90905", "revid": "512", "url": "https://eu.wikipedia.org/wiki?curid=90905", "title": "Muonio (argipena)", "text": "Muonio hauetako bat izan daiteke:"}
{"id": "90906", "revid": "512", "url": "https://eu.wikipedia.org/wiki?curid=90906", "title": "Kataluniako Itsasertzeko Mendilerroa", "text": "Itsasertzeko Mendilerroa () Kataluniako mendilerro bat da, Kataluniako Kostaldeko Mendilerroen kostaldeko zatia eratzen duena.\nKostaldearekiko paraleloan dago, Foix ibaia eta Rosesko golkoaren artean. Iparraldetik hegoaldera, honako mendilerro eta mendigune hauek daude bertan:\nMendilerro honetan, uhar () ugari jaiotzen dira, euria egiten duenean, euren ibilgua asko handitzen delarik.\nTontorrik garaiena, Montnegre mendilerroan dago, Tur\u00f3 Gros mendian, 773 metro dituena.\nBabestutako zenbait gune natural ditu, Montnegre eta Korridoreko Parke Naturala, Collserolako Parkea eta Garrafeko Parke Naturala kasu."}
{"id": "90907", "revid": "1105", "url": "https://eu.wikipedia.org/wiki?curid=90907", "title": "Tumuluen Quebradak", "text": ""}
{"id": "90909", "revid": "201", "url": "https://eu.wikipedia.org/wiki?curid=90909", "title": "Ormuz II.a", "text": ""}
{"id": "90910", "revid": "201", "url": "https://eu.wikipedia.org/wiki?curid=90910", "title": "Ormuz I.a", "text": ""}
{"id": "90911", "revid": "9342372", "url": "https://eu.wikipedia.org/wiki?curid=90911", "title": ".eus", "text": ".EUS domeinua, Euskara eta Euskal Kulturaren Komunitatearen Interneteko goi mailako domeinu orokorra da. Bere helburua euskara eta euskal kultura sustatu eta Euskara eta Euskal Kulturaren Komunitatea kohesionatzea da. .eus, hortaz, tresna bat da, euskara beste hizkuntzen mailan kokatzen duena, euskararen normalizazioan lagunduko duena eta euskararen herriari nazioarteko aitortza eskaintzen diona.\nEskuratzeko Prozedura.\nEdonork eska dezake .eus domeinu-izen bat, .com edo .org bezala. Izan partikularra edo erakunde/enpresa/elkartea, izan hemengoa edo hangoa. .eus domeinu-izen bat eskuratzeko ez da eskatzailea nor den begiratuko, webgunea baizik.\nDomeinua eskatzeko pausuak hiru dira: www.domeinuak.eus webgunean sartu eta domeinua eskuragarri dagoen begiratu beharko litzateke lehenik eta behin. Eskuragarri badago, agertuko den erregistradore zerrendatik bat aukeratu; eta, haren webgunean, erosketa prozesua gauzatu.\n.eus domeinu-izenen azken prezioa erregistradoreek jarriko dute, eskaintzen dituzten zerbitzuen arabera. Hau da, erregistradore ezberdinek prezio ezberdinean eskain dezakete. Prezioak beste zerbitzu batzuk ere barnebil ditzake (.eus posta elektronikoa, DNSen kudeaketa, web espazioa eta abar). Edozein kasutan, .eus domeinuen azken prezioa erregistradoreek finkatzen dute.\n.eus izateko gutxieneko baldintzak.\n.eus domeinu-izen bat erregistratzeko gutxienez hauetako baldintza bat bete behar dute webguneek:\nEskatzen duten webguneek euskarazko eduki esanguratsu bat izan behar dute\nedo\nwebgunearen edukiak euskal kulturaz aritu behar du, 'kultura' bere adierarik zabalenean ulertuta.\nAitzindariak.\n2014. urteko Abenduaren 3ra arte .eus domeinuaren Aitzindariak ziren aktibatuta zeuden .eus domeinu-izen bakarrak. Aitzindari horiek hautatzeko garaian hilabeteko epea eman zen proposamenak bidaltzeko eta beste hilabete eman zen .eus domeinu-izen horiek erregistratu, aktibatu eta ikusgarri izateko urrats guztiak ematen. Guztira, 113 domeinu-izen ezberdin proposatu ziren, 92 entitateren eskutik. Hasiera batean 90 Aitzindari hautatuko zirela esan zen arren, 93 aukeratuko zirela erabaki zen, muga teknikoak direla eta. Horregatik, erabaki bat hartu zen: .eus Domeinuaren Aitzindari izan nahi zuten 92 entitateei aukera ematea .eus domeinua eskuratzeko. Hortaz, entitate bakoitzak soilik domeinu-izen bakarra eska zezakeen.\n92 horietatik 9 enpresak dira, 23 erakunde publiko, 14 hedabide, eta azkenik, 46 entitate euskal kulturgintza barruan kokatzen direnak (mota eta sektore ezberdinetako entitateak barnebiltzen dirtu). Horietatik guztietatik 22, puntuEUS fundazioko kide dira.\nFundazioa.\nPuntuEus Fundazioa irabazi asmorik gabeko erakunde pribatua da. PuntuEus Fundazioak aurkeztu zuen, 2012ko maiatzean, .eus domeinuaren eskaria ICANN erakundearen aurrean eta bera izan zen, 2013ko abenduan, ICANN erakundearekin kontratua sinatu zuena.\nHori horrela, PuntuEus Fundazioa da .eus domeinua kudeatu, kontrolatu eta administratzeko ardura duen erakundea.\nPuntuEus Fundazioaren sortzailea PuntuEus Elkartea da eta honakoak dira elkartearen kide guztiak; horietako batzuk, une honetan, Fundazioaren patronatuan ordezkatuak daude.\nHistoria.\n2014ko abenduaren 3an, 1.200 erabiltzaile baino gehiago batu zitzazkien hasierako 92 aitzindariei Euskararen Nazioarteko Eguna medio. Gainera, egun horretatik aurrera edonork erabil zezakeen.\nAbenduaren 6an, posta elektronikoan '.eus' domeinua jartzeko eskaintza berezia jarri zen martxan.\n2015eko Martxoaren 19tik 31ra eskaintza berezia jarri zen martxan Korrikaren 19. edizioarekin bat eginez, domeinua 29,95 \u20acko prezioan jarriz.\n2019ko uztailaren amaieratik 19 eurotik hasita, merkeago, erosi eta berriztatu ahal izan zen .eus domeinua, ia 10.000 domeinu izateak ahalbidetuta. I\u00f1aki Goirizelaia Fundazioko presidenteak azaldu zuenez, \u201c10.000 domeinu lortzear gauden honetan, proiektua bideragarria dela erakutsi dugu, baita egonkorra ere. Ezagunak gara eta konfiantza transmititzen dugu. Lortutako domeinu-kopuruak ahalbidetu du .eus ere Interneteko gainerako domeinuentzat ohikoa den prezioan finkatzea. Aurrerantzean, 19 eurotik hasita erosi ahalko da, eta prezio horretan berritu ahalko da hurrengo urteetan ere\u201d. \nIkus, gainera.\nBeste herrialde batzuetan ere, xede berdina duten hainbat ekimen daude:"}
{"id": "90912", "revid": "201", "url": "https://eu.wikipedia.org/wiki?curid=90912", "title": "Arrain txuri", "text": ""}
{"id": "90913", "revid": "6327", "url": "https://eu.wikipedia.org/wiki?curid=90913", "title": "Patzcuaro lakua", "text": ""}
{"id": "90914", "revid": "201", "url": "https://eu.wikipedia.org/wiki?curid=90914", "title": "Michoacan", "text": ""}
{"id": "90915", "revid": "201", "url": "https://eu.wikipedia.org/wiki?curid=90915", "title": "Taraska ordokia", "text": ""}
{"id": "90916", "revid": "512", "url": "https://eu.wikipedia.org/wiki?curid=90916", "title": "Eluana Englaro", "text": "Eluana Englaro (Lecco, 1970eko azaroaren 25a - Udine, 2009ko otsailaren 9a) 1992ko urtarrilaren 18an auto istripu larri baten ondorioz koma egoeran geratu zen emakume italiarra izan zen. 2009an, hamazazpi urtez koma egoeran egon ondoren, Udineko ospitale batera eraman zuten, bertan eutanasia pasiboaren bidez, zunda bidezko elikadura gutxitu eta azkenik hiltzeko. 2009ko otsailaren 9an hil zen, arratsaldeko 20:10etan."}
{"id": "90917", "revid": "201", "url": "https://eu.wikipedia.org/wiki?curid=90917", "title": "Gustavo Adolfo Becquer", "text": ""}
{"id": "90922", "revid": "105290", "url": "https://eu.wikipedia.org/wiki?curid=90922", "title": "HHH", "text": "HHH edo Harina de Huesos Humanos, Banyolesen (Katalunia) sortu zen Hardcore punk taldea izan zen. 1985ean sortu zen eta 1993an desagertu zen. Hardcore oso azkarra egin izan zuen taldea izan zen, D-Beat influentziekin. Baina denbora pasa ahala, tendentzia Trasheroak edota Speedcore kutsuak ere nabarmendu ziren taldearen musikan. 1980ko hamarkadako eta 1990eko hamarkada hasierako Espainiar Estatuko hardcore talderik garrantzitsuenetakoa izan zen.\nHHH taldea osatzeaz gain, bertako partaideek Rouse (1991-1993) edota Overthhhrow taldeak ere sortu zituzten, beste musika estilo batzuk jorratzeko asmoz\nHistoria.\nHHH, Banyolesen sortutako Hardcore taldea izan zen. Taldea, Marc, Koki eta Alexek sortu zuten 1985. urtean. Garai haietan iada, Kataluniako hardcore eszenan oso murgilduak zeuden, batipat beraiek egiten zuten Lecturas fanzinearen esker.\nHasieran, bajurik ez zuten, gitarjoleak bi sokekin soilik jotzen zuen eta bateria pintura eta gasolina potez osaturik zegoen. Naiz eta kondizio horietan jo, taldea sortu eta 8 hilabetera lehen lana grabatu zuten, Sin Identidad izenekoa. Disko hau 21 kantuz osaturik egongo zen, Anti Cimex, Rattus edota Terveet K\u00e4det bezalako taldeen influentzia nabarmenekin. Grabaketa honetarako, bigarren aldiz erabili zuten benetako bateria bat. Diska hau ordea, 1986 arte ez zen kaleratua izan.\nBaxuljole bat aurkitzen ez zutenez, Alex hasi zen instrumentu hau jotzen, horrela, taldeak sendotasuna lortu zuen eta abestiak askoz azkarragoak izaten hasi ziren. 1986an, Intelectual Punks EP-a grabatu zuten. Diska hau, Alemaniako Dissonance Records zigiluak kaleratu zuen 1988an.\nEP hau kaleratu ondoren, LP bat grabatzen saiatu ziren. Baina saiakera hau bertan behera geratu zen, beraien lehen talde paraleloa izango zen Overthhhrow taldearekin lanean hasi baitziren. Talde honen helburua, beraien Trash Metal eta Crossover influentziak kaleratzea zen. Talde honetarako, Kokik hartu zuen abestearen ardura, bateria jotzeaz gain noski.\n1990ean, HHH-k lehen LP-a grabatu zuen , A por ellos... que seon muchos y estan super cachas! izenekoa. Ordurako, Kokik, bateria eta ahots lanetan ibiliko zen, Overthhhrow taldean bezala. Diska hau Potencial Hardcore zigiluak kaleratu zuen.\n1991ko Abuztuan, berriz ere estudiora itzuli ziren Homo Homini Lupus LP elkarbanatua grabatzeko. Diska hau, Vitu\u00b4s Dance taldearekin batera argitaratu zuten. Diska hau grabatzearekin batera, Rouse taldearen lehen maketa ere grabatu zuten. Rouse ere, beraien beste talde paralelo bat izan zen, oraingoan, zituzten influentzi melodikoak kaleratzeko.\nHHH-k, 1993an utzi zioten jotzeari. Azken kontzertua, Uztailean izan zen, Bartzelonan. Kontzertu hori, 24 Ideas taldearekin batera eman zuten.\nNahiz eta taldea desagertu, taldearen CD bilduma bikoitz bat kaleratu zuten 2000. urtean. Bertan, taldearen diskografia guztia agertuko zen, argitaratu gabeko abestiekin eta zuzeneko bi kontzerturen emanaldiekin.\nGaur egun, HHH taldekoa zen Alexek, Donostiako 25th Coming Fire taldean jotzen du."}
{"id": "90924", "revid": "512", "url": "https://eu.wikipedia.org/wiki?curid=90924", "title": "Hegazkintza Administrazio Federala", "text": "Hegazkintza Administrazio Federala edo FAA siglez laburtua (ingelesez \"Federal Aviation Administration\"), Ameriketako Estatu Batuetako gobernuko agentzia federal bat da. Ameriketako Estatu Batuetako Garraiobide Sailaren ardurapean dago. Agentzia honen helburu nagusia hegazkinlaritza zibila da.\nEgoitza nagusia Washington Hirian dago eta zuzendari nagusia Randy Babbitt da.\nHistoria.\n1926ko maiatzaren 20an sortu zuten, airetiko trafiko zibila administratzeko asmoarekin. 1940an Franklin D. Rooseveltek agentziarne zereginak beste 2 agentzitan banatu zituen: CAA eta CAB hain zuzen, baina 1958an berriz ere beraien funtzioak elkartu zituzten.\n2001eko irailaren 11tik agentzia honek Segurtasun Nazionalerako Sailarekin lan egiten du hegaldiak kontrolatu eta airetiko segurtasuna bermatzeko."}
{"id": "90929", "revid": "105290", "url": "https://eu.wikipedia.org/wiki?curid=90929", "title": "Kartograma", "text": "Kartograma mapa batean oinarritzen den datu diagrama da. Bi motako kartogramak era daitezke: kartograma morfikoak eta kartograma anamorfikoak.\nKartograma morfikoak.\nKartograma morfikoek mapako herrialde, lurralde edo eskualdeetako muga errealak errespetatu egiten dituzte eta irudikatu nahi diren datuak kolorez edo mugen barnean kokatutako diagrama baten bitartez irudikatzen da.\nKartograma anamorfikoak.\nKartograma anamorfikoetan lurraldearen itxura (azalera edo beste lurraldeetarako distantzia) aldatu egiten da, irudikatu nahi den datuaren zenbatekora egokituz. Aldi berean, kolorez edo artekatutako diagrama batez beste aldagairen bat ere adieraz daiteke.\nKartograma anamorfikoetan bi motako kartogramak bereiz ditzakegu: azalerazko kartogramak, non lurraldearen azalera aldatzen den, azaldu nahi den datuaren arabera; eta distantzia kartogramak, non aldatzen dena beste lurraldeetarako distantzia bisual edo ikusizkoa den."}
{"id": "90930", "revid": "105290", "url": "https://eu.wikipedia.org/wiki?curid=90930", "title": "Rouse", "text": "Rouse taldea, 1991. urtean Banyolesen (Katalunia) sortutako Hardcore punk taldea izan zen. HHH-ko kideek, beraien influentzia melodikoak uztartzeko sortu zuten taldea izan zen.\nHistoria.\n80ko hamarkada bukaeran, HHH taldeko kideek, beraien influentzi musikalak kaleratzeko asmoz sortu zen Rouse. Taldeak, urte gutxiko bizitza izan zuen baina hainbat grabaketa utzi zituen bidean.\nLehen grabaketa, 1991ko Abuztuan izan zen. Garai horretan, HHH-ko kideak, Homo Homini Lupus diska grabatzen ari ziren. Estudio sesio horiek aprobetxatuz, Rouseren 16 kantuz osaturiko maketa bat grabatu zuten. Hasiera batean, maketa hau LP formatuan kaleratu nahi izan zuten. Baina arazo batzuk tarteko zirela, bertan behera geratu zen guztia\nUrtebete beranduago, 1992ko Abuztuan, Donostiako Amadeus estudioetan sartu ziren Deep Wound LP-a grabatzeko. Garai horietarako iada, taldekideek arazo asko zituzten elkartzeko eta entsaiatu ahal izateko. Diska hau, Rumble Records zigilu Madrildarrak kaleratu zuen 1993an. Urte berean, taldeak jotzeari utzi zion.\nHala ere, bi urte beranduago, Rumble diskoetxeak lehen maketako abesti batzuk bi EP-tan kaleratu zituen, It\u00b4s Funny eta Does Rouse Suck?. Lehen maketako horretako beste kantuak, diska bilduma ezberdinetarako erabili ziren.\n2004ean, Shortfuse Recordsek, lehen maketako kantu guztiak Deep Inside, 16 song EP LP-an argitaratu zituen.\n2005ean, Rumble Recordsek taldearen diskografia osoa kaleratu zuen CD batean."}
{"id": "90931", "revid": "105290", "url": "https://eu.wikipedia.org/wiki?curid=90931", "title": "Porfiro", "text": "Porfiro (latinezko \"porphyra\"tik, \"harri gorrindola\") arroka igneo mota da, izate desberdineko bi gaiz osatua: kristal pikor larriak (hala nola, feldespatoa edo kuartzoa) eta pikor finak (masa feldespatikoa).\nMagmaren solidotzetik sortutako harri bat da. Arroka magmatikoen artean sailkatuta dago, magmaren solidotzetik eratzen baita, hau da, lurrazalaren barnean tenperatura oso altuetan dagoen jatorri bolkanikozko ore fluido bat. Igneoen artean, arroka filoniarrren taldekoa da, sumendiaren zainetan solidotzen baita, azaletik nahiko gertu. Bere hoztea, oso poliki hasten da, oso sakon, magmaren solidotzea eta mineral osagaien kristalen eraketa abiaraziz.\nErabilera.\nErromatarrek \"harri gorrindol\" deitu zuten, bere koloreagatik, nabarmentze zeinu bezala erabili zen harri hau. Porfiroaren erabileraren jatorria, asiriar-babiloniar, egiptoar eta erromatar zibilizazioetan dago. Aurkikuntza arkeologikoek eta material honekin eginiko monumentuek, hala baieztatzen dute.\nAntzinako egiptoarrek, material hau aurkitu eta faraoientzako erabiltzen hasi ziren, beste batzuengandik, koloreagatik eta granitoa baino erresistenteagoa eta gogorragoa izateagatik bereizten baitzen. Ezaugarri hauek, ia betiereko bihurtzen dute, baita oso erabilera baldintza gogor eta zorrotzetan ere, mekanikoak zein girokoak.\nPorfiroaren erabilera, monumentu megalitikoak eraikitzeko, oso antzinako garaietatik ezagutzen da. Sarritan erabiltzen da kaleen zoladuran. Mexikon, Guanajuaton esplotatzen da, zehazki San Luis de la Pazen."}
{"id": "90932", "revid": "512", "url": "https://eu.wikipedia.org/wiki?curid=90932", "title": "Nefelina", "text": "Nefelina, aluminio eta sodiozko tektosilikato bat da, non sodia, zati batean, potasioagatik edo, batzuetan, kaltzioagatik ordezkatua den. Arroka magmatikoan ugari dago. Nefelina, kolore gris edo gorrixkako ore bezala agertzen da. Hauste onarekin edo distira koipetsuko kristal hexagonal bezala.\nErabilerak.\nMineral hau, zeramika eta kristalezko objektuak egiteko erabiltzen da. Norvegia, Alemania, AEB eta Brasilen dago."}
{"id": "90933", "revid": "105290", "url": "https://eu.wikipedia.org/wiki?curid=90933", "title": "Panoramix", "text": "Panoramix, Asterixen abenturetan agertzen den fikziozko pertsonaia bat da. Herrixkako druida edo intxixua da. Ospetsua, berak bakarrik egiten dakien neurrigabeko indarra ematen duen edabe magikoagatik. Herrixkako aholkularia ere bada, eta, batzuetan, irakasle bezala ere aritzen da, 2003an, Frantzian, jatorrizko izenez \"Ast\u00e9rix et la Rentr\u00e9e gauloise\" istorio labur bildumako istoriotako batean agertzen den bezala.\nEdabe magikoa.\nNeurrigabeko indarra ematen duen edabe magikoa, druida baten ahotik beste baten belarrira baino ez da pasatzen. Bere funtsezko osagaien artean, sekula falta ez dena, mihura da. Eta, \"Asterixen Odisea\" abenturan, petrolioa ere agertzen da, osagaietako bat bezala, baina, azkenean, erremolatxa zukuarekin probatzen du eta eragin berdina eta zapore hobea duela ikusten du. Otarraina eta marrubiak ere botatzen dizkio, baina hauek, zapore hobea emateko baino ez dira. Ohi, edabe magiko hau, soilik herrixkako biztanleek edaten dute (Obelixek izan ezik, txikitan edabe magikoz beteriko pertzean erori eta beregan, edabearen eragina iraunkorra delako) baina herrixkatik kanpoko jendeak ere hartu izan du, erromatarrengandik ihesi zihoan esklabo talde batek, adibidez, baita erromatarrek ere, Kaligula Minusek, adibidez, Asterix galiarra abenturan. Bere errezetarik ezagunena, hau duen arren, baditu beste hainbat ere. Edo efektu ezberdinak ere izan ditzake. \"Ast\u00e9rix et Ob\u00e9lix contre C\u00e9sar\" filmean ikus daitekeen bezala, adarbakar esnea gehituz gero, edabe magiko honek, jendea bikoiztu egin dezake."}
{"id": "90935", "revid": "512", "url": "https://eu.wikipedia.org/wiki?curid=90935", "title": "Howard Gardner", "text": "Howard Gardner (Scranton, Pennsylvania, AEB, 1943ko uztailaren 11) psikologoa, ikertzailea eta Harvard Unibertsitateko irakaslea da. Bere bizitzaren zati handi bat ikerketari eskaini dio. Arlo zientifikoan ezaguna da gaitasun kognitiboei buruz egin dituen ikerketengatik, eta berak formulatu duen adimen anizkunaren teoriarengatik. Teoria hori formulatu duelako eta horrela hezkuntza hobetzen lagundu duelako, 2011n Zientzia Sozialetako Asturiasko Printzearen Saria eman zioten.\nBizitza.\n1938an Howard Gardnerren gurasoek alde egin zuten Alemaniatik. Bere familia judutarra da eta Alemania nazitik Estatu Batuetara joan eta denbora gutxira, 1943an Scranton hirian (Pennsylvania) jaio zen. Lehen semea, Eric, istripu batean hil zitzaien, Howard jaio baino lehenxeago. Howard Gardner hazi zenean datu hori ez zioten aipatu, baina gurasoek ez zioten txikitan eskolako kiroletan parte hartzen utzi. Musikako ikasketetan, ordea, nahiko aurreraturik ibili zen, eta piano jotzaile profesional bihurtzeko asmoa izan omen zuen gaztetan.\nGaztea zenetik irakurketa eta pianoaren kartsua zen. Ikasle bezala bere distiragatik nabarmendu zen eta Harvard Unibertsitatean onartua izan zen non garapenaren psikologiagatik interesatu zen Erik Erikson eta Jerome Brunerren eraginagatik. Harvard Unibertsitatean psikologiako doktoregoa lortu eta neuropsikologiaren eremuko ikerketa bukatu ostean, Gardnerrek hezkuntza eta psikologiako arloan izugarrizko laguntza eskaini zuen. Gardnerrek 80.hamarkadan jadanik aipatutako adimen anizkunaren teoria proposatu eta garatu zuen bere lan enpirikoan oinarrituta. Gaurkotasunean, Harvard Unibertsitatean kognizio eta hezkuntza katedrako irakaslea da eta hezkuntza esparruan ezaguna da adimen anizkunaren teoriagatik, honek dio pertsona bakoitzak zortzi adimen edo gaitasun kognitibo dituela (linguistikoa, logiko-matematikoa, espaziala, musikala, korporal eta zinestesikoa, intrapertsonala, interpertsonala eta naturalista). Bere ikerketak adingabe eta helduen gaitasun kognitiboen analisian zentratu dira, eta hortik abiatuta adimen anizkunaren teoria formulatu zuen (Frames of Mind, 1983).\nHarvard Unibertsitateko ikertzailea izan zen eta ikasketa urteen ostean, Estatu Batuetako eskolen hezkuntza sistema egoera konprometigarri baten jarri du. 1983an, \"\" liburuan, (\u00abGogoaren eraikuntza: inteligentzia anitzen teoria\u00bb) bere teoria azaldu zuen. Teoria hau hobetzen saiatu zen hurrengo urteetako zenbait argitalpenetan eta 1990an lehenengo estatubatuarra izan zen Louisville Unibertsitateko Grawemeyer Saria jaso zuena. Bertan, adimen bakarren existentzia kritikatu egiten du proba psikometrikoen bidez. Asturiasko Printzearen Fundazioko epaimahaiak Gardnerri eman zion saritu zuen Zientzia Sozialetako Asturiasko Printzearen Saria, Espainian, 2011ko maiatzaren 11n.\n1961ean Howard Gardner Harvard Unibertsitatean sartu zen, batez ere historia ikasteko asmoarekin, Erik Erikson omen zen garai hartako bere kultura erreferente nagusia. Aldatu zuen, baina, bere ikasteko ildo nagusia \"social relations\"-etara, giza harremanetara, (psikologia, soziologia eta antropologiaren arteko nahasketa). Psikologia terapeutikoan interes berezia omen zeukan garai haietan. Howard Gardnerrek berriro aldatu zuen bere interesgune nagusia Jerome Bruner psikologoa ezagutu eta gero eta Jean Piageten idazlanak irakurri eta gero.\nBere Doktore statusa lortu eta gero Harvarden 1971ean Unibertsitate horretan bertan lanean geratzea erabaki zuen. Nelson Goodmanekin batera ikerketa talde bat berrantolatu zuen ertien irakaskuntzaren inguruan, Project Zero izenekoa. 1967an sortua, \"Project Zero\" ikerketa taldea ertien irakaskuntza sistematikoki aztertzea zuen helburu, bai sorkuntza artean baita beste arlo humanistiko eta zientifikoetan ere. Norbanakoengan eta erakundeengan azter daitezken hainbat kontutan zientzia ikuspegitik ekarpenak egiten saiatzen dira.\n1981ean, Howard Gardnerri \"MacArthur Prize\" saria eman zitzaion. Orain, irakasle dabil \"Hobbs Professor of Cognition and Education\" Harvard Unibertsitatean, (\"Harvard Graduate School of Education\"-en). Neurologiako irakasle-laguntzailea ere bada Bostongo Unibertsitateko Medikuntzako Fakultatean.\nPentsamendua.\nAdimen anizkunaren teoria.\nGardnerrek gizakian adimen bakarra ez dela existitzen seinalatzen zuen eta indibiduo bakoitzaren potentzialak markatu egiten duten adimen dibertsitatea defendatzen zuen. Adimena ez da kantitate bat neurtu ahal dena zenbaki batekin adimen-kozientea den bezala, halabehar, pentsamenduak ordenatzeko eta honek ekintzekin koordinatzeko gaitasuna da. Adimena ez da bakarra, mota desberdin asko existitzen direlako. Bere sistema adimen aniztasuna inplementatzeko helburuaz, XXI.mendean umeen gaitasunak piztera dedikatu zen klima aktibo eta afektiboan. Adimen anizkunaren teoriak dioanaren araberan, pertsona bakoitzak zortzi adimen edo gaitasun kognitibo ditu. Adimen hauek batera funtzionatzen dute baina entitate erdi-autonomoak bezala, pertsona bakoitzak adimen bat besteak baino garatuagoak ditu.\nAdimen anizkunaren teoriaren arabera inteligentziak dimentsio anitz omen ditu. Urte luzeetan eztabaidatu izan da ea inteligentzia modu zientifikoan neur ote zitekeen. Gardnerren ustez, pertsona bakoitzak inteligentzia maila desberdina dauka inteligentziaren hainbat aldetan. Inteligentzia orokorra zenbait inteligentziatan banaturik deskribatzen du. Inteligentzia mota bakoitzak burmuineko gune fisikoetan kokatzen ibili dira burmuinaren fisiologia adituek. Burmuinetako zauriek eta lesioek ikertzea eta burmuinetik emititzen diren uhinak ikertzea izan da gehien jorratu diren ikertzeko bideak. Norbanakoaren barneko inteligentzia eta pertsonen arteko harremanetarako inteligentzia osatzen dute inteligentzia emozionala. Honekin batera adimen linguistikoa, adimen logiko-matematikoa, adimen musikala, adimen espaziala eta adimen korporal-zinestesikoa deskribatu zituen eta geroago adimen naturalista gehitu zuen.\nGardnerrek esaten du base biologiko zein kulturalak existitzen direla adimen anitzen barruan. Ikerketa neurobiologikoak erakutsi egiten dute ikasketa neuronen arteko konexio sinaptikoen aldaketen emaitza dela. Horretaz gain, kultura adimen desberdinen garapenean garrantzi handia dutela dio eta kultura ezberdinak adimen desberdinak era desberdinean baloratzen dute. Balore kulturala adimenekin erlazionatuta dauden ekintzen garapena burutzeko motibazio bezala balio du.\nIdazlan nagusiak.\nBibliografia.\nGardnerrek hamaika liburu argitaratu ditu eta honek hainbat hizkuntza desberdinetara itzuli egin dira. Bere liburuen artean, hurrengo hauek aurkitzen dira:\nAudioak.\nAudioa Daniel Goleman-ekin batera (ingelesez):\n\"Gardner\"ren teoriari buruzko ikerketa:"}
{"id": "90936", "revid": "1545", "url": "https://eu.wikipedia.org/wiki?curid=90936", "title": "Asterix galiarra", "text": "Asterix galiarra (), Asterixen lehen abentura da, Frantzian, 1961ean argitaratu zena.\nIstorioa.\nAbentura hau, gainontzeko guztiak bezala, data eta tokia zehaztuz hasten da: \"K. a. 50ean, Galia osoa erromatarrek hartua dute. Guztia? Ez! Herrixka txiki batek orain eta beti eusten dio inbaditzaile erromatarrari!\" Herrixka hau, Asterixena da.\nBehin batean, Asterix, bere kirolik gogokoena den ehizan ari da, eta lau erromatar legionario aurkitzen dute, Asterixek berehala garaitzen dituenak. Lau erromatarrak euren kanpamentura itzulitakoan, Kaius Bonus zenturioiari, halako pasara eman diena, neurrigabeko indarra zuen galiar bakarra izan dela kontatzen diote. Galiarrek indar hori nondik lortzen duten jakin nahirik, Kaius Bonusek, Zesarren tokia hartu nahi duena, espioi bat bidaltzen du Asterixen herrixkara, Kaligula Minus, galiarra bailitzan mozorroturik. Behin herrixkara iritsita, erromatarrak Panoramixen edabe magikoa hartzen du, eta, ondoren, dantza batean, gezurrezko bibotetik tiratzen diotenean, herrixkakoek, erromatarra ezagutzen dute. Hau, baina, berehalako batean korrika abiatzen da bere kanpamenturantz, oraindik edabe magikoaren eraginpean, eta, Kaius Bonusi, indar hori, edabe magiko batetik datorkiela kontatzen dio.\nEdabe horren eragina zein den erakusteko, harri handi bat altxatzen du. Orduan, Kaius Bonusek, druida bahitzea pentsatzen du. Eta hori, Panoramix mihura biltzen ari dela gertatzen da. Asterix, Panoramix herrixkara itzultzen ez delako arduratuta, bere bila joaten da. Eta, halako batean, kanpamentu erromatar batetara iristen da, bere gurdia saltzeko asmotan dabilen gizon batek gidaturiko lastoz beteriko gurdi batean. Gauez, Asterix, Panoramixen bila hasten da, baina laster harrapatzen dute. Hurrengo goizean, erromatarrek, edabe magikoa prestatzeko esaten diote Panoramixi, eta honek, hala egiten du, baina soilik Asterixentzat ea erromatarren begiradatik kanpo, hauentzako, beste edabe bat prestatzen baitu. Beste hau da erromatarrei edatera ematen diena. Handik minutu batzuetara, laster ikusiko da zein den edabe horren eragina, ilea gelditu gabe haztea. Engainuaz ohartuta, hori konpontzeko beste edabe bat prestatze bat behartzen dute Panoramix, eta, prestatu ondoren, Asterixek, erromatarrak fida daitezen, edabe horretatik edan eta bere bibotea erakusten du, hazten ez dena. Eta, berehala, biak ihesean irteten dira, baina, kanpamentutik irteterakoan, erromatar legio oso batekin topo egiten dute: Julio Zesar iritsi da.\nKaius Bonus bere karpara itzultzen da, eta han aurkitzen du Julio Zesar. Zenturioiak, kanpamentuaren egoera, Asterix eta Panoramixen ondorioz dela azaltzen dio. Galiarrek, Zesarri, Kaius Bonusek, Zesar bera tronutik kendu eta enperadore bihurtzeko zuen asmoa kontatzen diote. Honen ondorioz, Zesarrek, bi galiarrak aske uzten ditu, eta, Kaius Bonus, Behe Mongoliara bidaltzen du, arazoak sortzen ari ziren barbaro batzuk baretzera."}
{"id": "90937", "revid": "512", "url": "https://eu.wikipedia.org/wiki?curid=90937", "title": "Puntu diagrama", "text": "Estatistikan, puntu diagrama aldagai koantitatibo bat, jarrai zein diskretu, irudikatzeko datu diagrama da. Datu kopurua txikia denean (20 edo 30 baino txikiagoa) erabiltzen da, bestela histograma edo adar eta orrien diagrama, esaterako, egokiagoak baitira. Datu kopurua oso txikia denean, etiketa bat jar dakieke datuari zeini dagokion jakiteko."}
{"id": "90938", "revid": "536", "url": "https://eu.wikipedia.org/wiki?curid=90938", "title": "Belegorn", "text": "Belegorn, Tolkienen legendariumean eta Eraztunaren Jaunaren Eranskinetan, Gondorreko laugarren Seneskal Erregeordea izan zen. Eguzkiaren Hirugarren Aroko 2074an jaioa, Herionen semea da. Bere izena, sindarinezkoa da eta \"Zuhaitz Handi\" bezala itzul daiteke.\nBelegorn, Zaintzapeko Bakea deritzon garaian gobernatu zuen hirugarren seneskal erregeordea izan zen. Bere aitaren oinordeko bihurtu zen 2148an eta Gondor, 56 urtez gobernatu zuen, 2204 arte, urte horretan hil zelarik, bere oinordeko, bere seme Hurin I.a bihurtuz."}
{"id": "90939", "revid": "1310", "url": "https://eu.wikipedia.org/wiki?curid=90939", "title": "GARDNER, Howard", "text": ""}
{"id": "90940", "revid": "2135", "url": "https://eu.wikipedia.org/wiki?curid=90940", "title": "Tumuluen Harroilak", "text": ""}
{"id": "90941", "revid": "336", "url": "https://eu.wikipedia.org/wiki?curid=90941", "title": "Anscomberen laukote", "text": "Anscomberen laukotea ezaugarri estatistiko berdinak dituzten lau datu multzo dira, baina grafikoki aztertu ondoren, argi eta garbi erakusten dutenak datu multzo ezberdinak direla. Francis Anscombe estatistikariak asmatu zituen 1973garren urtean, datuak aztertu aurretik datu diagramak eratzeko beharra erakutsi eta azterketa kuantitatiboaren mugak agerian uzteko. Halaber, muturreko datuen eraginaz ere ohartarazi nahi zuen.\nLau datu multzoen azterketa estatistikoaz emaitza hauek lortzen dira, berdinak lau datu multzoetarako, harrigarria bada ere, datu multzoak ezberdinak baitira:\nLau datu multzoak ondoren zehazten dira:"}
{"id": "90943", "revid": "2241", "url": "https://eu.wikipedia.org/wiki?curid=90943", "title": "Rhudaur", "text": "Rhudaur (Ekialdeko basoa sindarinez), Tolkienen legendariumeko erresuma bat da. Bere mugak, honako hauek dira: Etten Haranak iparraldean, Hithaeglir edo Mendi Lainotsuak ekialdean, Angelua hegoaldean eta Haizearen muinoak mendebaldean. Biztanleria, nagusiki, nahiko sakabanatuta zeuden herrixketan bizi ziren artzai eta menditarrez osatua zegoen.\nHistoria.\nArnorreko E\u00e4rendur erregea, Eguzkiaren Hirugarren Aroko 861. urtean hil zenean, bere hiru semeak, Amlaith, Thorondur eta Aldarion, erresumaren heredentziagatik leihatu ziren, erresuma, azkenean, hiru erresuma berritan zatituta geratu zelarik: Arthedain, Amlaithek sortua, Kardolan, Thorondurrek sortua, eta Rhudaur, Aldarionek sortua.\nRhudaurren fundaziotik hasten dira lurraldeekiko borrokak, bereziki Amon S\u00fblgatik. Eguzkiaren Hirugarren Aroko 1150ean, erregeak, Indartsuei, Angeluan bizitzen jartzeko baimena eman zien. Baina, Dunedainen etxea, laster kendu zuten tronutik, menditarrek hartu zutena.\nNazg\u00fblen Jaunak Angmar sortu zuenean, Rhudaur, berarekin itun sekretuak egiten hasi zen, eta, erresuma, erabat, gaizkiaren mende erori zen. Geratzen ziren Dunedain urriek, lurralde horiek utzi zituzten, eta Hobbit asko, mendebalderantz joan ziren, horietako batzuk, Breen finkatu zirelarik.\nArthedaineko Malvegil erregea hil ondoren, bere seme Argeleb I.a koroatua izan zen, eta Rhudaur eta Kardolaneko tronuak aldarrikatu zituen, baina bietako buruzagiek uko egin zioten.\nEguzkiaren Hirugarren aroko 1356an, Nazg\u00fblen jaunak, Rhudaur, Arthedain erasotzeko konbentzitu zuen. Angmar eta Rhudaurreko tropek, Amon S\u00fbl setiatu zuten, bain Argeleb I.ak, Kardolan eta Lindonen laguntzarekin, haiek garaitu ahal izan zituzten. Orduan, Rhudaurren geratzen ziren Indartsuek, lurrak utzi zituzten.\nNazg\u00fblen Jaunak, bere indar guztiekin Arthedain eta Kardolan kontraerasotzea erabaki zuen, eta, horretarako, Rhudaur inbaditzen hasi zen, horrela, menditarren bitartekotzarik gabe kontrolatu ahal izateko. Erabat inbaditu ondoren, Nazgulen jaunak, Kardolan suntsitu, Amon Suli su eman eta Rivendel setiatu zuen.\nRhudaur, Eguzkiaren Hirugarren Aroko 1976 arte, Angmarren mende geratu zen, urte horretan, Nazgulen Jauna, Fornosteko guduan garaitua izan baitzen. Baina orduan, Rhudaur hondakinetan zegoen, eta herrixka gutxi batzuk baino ez ziren geratzen. Ia mila urte beranduago, hiru Trol jaitsi ziren mendietatik, eta herrixka horietako bi suntsitu zituzten."}
{"id": "90944", "revid": "105290", "url": "https://eu.wikipedia.org/wiki?curid=90944", "title": "Seram", "text": "Seram (lehen Ceram deitua), Indonesiako uharte bat da, Moluka uharteetan dagoena. 17.100 kilometro karratuko hedadura du, eta, bertako mendirik garaiena, Binaya Mendia da, 3019 metrorekin. Uharteko hiri eta porturik nagusiena, Masohi da.\nUhartea, Ternate eta Tidoreko gobernarien eraginpean egon zen Erdi Aroan; misiolari portugaldarrek bisitatu zuten XVI. mendean eta herbeheretarrek hartzen duten bere kontrola XVII. mendearen erdialdean.\nMoluka uharteetako gainontzeko uharteak bezala, Seram, Wallacen Lerroan dago, bere biodibertsitate aberatsagatik interes zientifiko handikoa dena eta Asia hego-ekialdea eta Ozeaniaren artean dagoena."}
{"id": "90946", "revid": "512", "url": "https://eu.wikipedia.org/wiki?curid=90946", "title": "Ternate (Indonesia)", "text": "Ternate ekialdeko Indonesiako uhartea da, Molukak uhartedikoa. Administratiboki, Ipar Molukak probintziaren barnean dago. 111,39 kilometro koadroko eremua du, eta 2010ean 185.705 biztanle zituen. Hiri handiena Ternate da.\nGeografia.\nTernate Molukak uhartediaren iparraldean dago, Halmaheraren mendebaldeko itsasertzetik gertu. Itsasotik azaleratutako sumendi bat da: Gamalama (1.715 m). 1775eko erupzioak 1300 lagun hil zituen. Azken erupzioak 2011 eta 2012an gertatu ziren.\nHistoria.\nTernateko Sultanerria, 1257an sortua, Indonesiako erresuma musulman zaharrena izan zen. XIII. eta XVII. mendeen artean, erresuma ahaltsua izan zen, bizigarrien merkataritza eta indar militarrari esker. Goren aldian, haren eragina Molukak, Sulawesi, hegoaldeko Filipinak eta Marshall Uharteetaraino iristen zen.\n1512an iritsi ziren Ternatera lehen europarrak. Francisco Serrao buru zuen portugaldar espedizioaren kide batzuk izan ziren, Serametik gertu hondoratuak eta bertako bizilagunek salbatuak. Sultanak, portugaldarren nagusitasun militarra probes zezakeelakoan, espedizioa bere uhartera eraman zuen, eta baimena eman zien gotorleku bat eraikitzeko. 1526an, Garcia Jofre de Loaisa buru zuen espainiar espedizioak Tidoren gotorleku bat eraiki zuenean, portugaldarrek eraso egin zieten Ternatetik. 1575ean, sultanak portugaldarrak kanporatu zituen gotorlekutik. 1606an, indar espainiarrek hartu zuten gotorlekua, sultana Manilara erbesteratuz. 1607an, herbeheretarrek beste gotorleku bat eraiki zuten uhartean, Malayo izenekoa. 1663an, espainiarrak erretiratu ziren.\n1999 eta 2000n, musulman eta kristauen arteko bortizkeria erlijiosoa jasan zuen.\nEkonomia.\nZur baliotsuak (teka, ebano), arroza, sagua, kafea, kopra, espeziak eta arrantza dira baliabide garrantzitsuenak."}
{"id": "90947", "revid": "105290", "url": "https://eu.wikipedia.org/wiki?curid=90947", "title": "Pedra Gentil", "text": "Pedra Gentil Kataluniako Vall\u00e8s Oriental eskualdeko Vallgorguina herrian dagoen trikuharri bat da.\nTradizionalki, sorginak biltzen ziren tokia zela esan izan da, eta, gaur egun, San Joan Gauean, jai herrikoiak ospatzen dira.\nGoikaldeko harria, etzana dago, eta goikaldeko harri hau eusten duten zazpi harrietako batzuk, birkokatuak egon dira, eta eranskinekin, jatorrizko altuera mantentzeko. Ez da ezagutzen zein zen trikuharri honen jatorrizko itxura, dagoen finkaren jabeak, Josep Pradellek zaharberritu zuela dokumentatua dagoen arren.\nMontnegre eta Korridoreko Parke Naturalean kokatua dago, eta Santa Eulalia de Tapioleseko hondakinetatik oso gertu. Bertara heltzeko, Sant Celonitik Vallgorguinarako errepidean, azken herri honetatik bi kilometrotara dagoen parkerako sarreratik sartu behar da."}
{"id": "90948", "revid": "56334", "url": "https://eu.wikipedia.org/wiki?curid=90948", "title": "Hudyefa", "text": "Hudyefa, Egiptoko II. dinastiako agintari bat izan zen, eta, J\u00fcrgen von Beckerathen arabera, K.a. 2711tik K.a. 2709 arte gobernatu zuen.\nBere izena, Neferkasokar eta Khasekhemuyren artean agertzen da Saqqarako Errege Zerrendan eta Turineko Errege Kanonean, non urte bete, zortzi hilabete eta lau eguneko agintaldia ematen zaion.\nZiuraski, soilik Niloren deltan gobernatzen zuen hierarka bat baino ez zen izango."}
{"id": "90950", "revid": "56334", "url": "https://eu.wikipedia.org/wiki?curid=90950", "title": "Ashur Dan III.a", "text": "Ashur Dan III.a, Asiriako errege bat izan zen. K.a. 773tik K.a. 755 arte gobernatu zuen.\nAshur Dan III.a, Adad-nirari III.aren semea zen, eta bere anaia Salmanasar IV.aren oinordeko bihurtu zen K.a. 773. urtean. Ashur Dan III.aren erregealdia, asiriar monarkiarentzako garai zailean zegoen. Erregearen agintaritza, gorteko dignatario handien eraginaren ondorioz, oso mugatua zen, bereziki Shamshi-ilugatik, armadako komandante buruzagia zena. Kanon eponimoaren arabera, K.a. 765ean, Asiriak, izurrite bat jasan zuen, eta, hurrengo urtean, erregeak ezin izan zuen kanpainarik egin. K.a. 763an, matxinada bat piztu zen, K.a. 759an amaitu zena, beste izurrite batek lurraldea suntsitu zuenean. Bere aurreko erregeen eta bere erregealdia, astronomikoki datatuak dira, Asiriar kroniketan agertzen den eguzki eklipse baten oinarriturik, Asiriar eklipsea edo Bur Sagale deitua. Ashur Dan III.aren oinordekoa, bere beste anaia bat, Ashur-nirari V.a izan zen."}
{"id": "90999", "revid": "336", "url": "https://eu.wikipedia.org/wiki?curid=90999", "title": "Lilian Laslandes", "text": "Lilian Laslandes (Pauillac, Gironda, 1971ko irailaren 4a - ) futbolari ohi eta eskubaloi jokalaria da. Aurrelari langilea, Laslandes hainbat taldetan aritu da.\nKirol ibilbidea.\n1991ko udan egin zuen salto Libourneko lehen taldera. Urte hartan 10 gol egin zitiuen, 33 norgehiagoka jokatuz. Hurrengo bost denboraldietan Auxerre taldean 125 norgehiagoka jokatu zituen 47 gol lortuta Frantziako ligan, Europako txapelketetan 20 partidutan 2 gol egin zituen."}
{"id": "91011", "revid": "512", "url": "https://eu.wikipedia.org/wiki?curid=91011", "title": "Demetrio II.a Nikator", "text": "Demetrio II.a Nikator (, \"D\u0113m\u1e17trios B\"), Seleuzidar dinastiakoa, Siriako erregea izan zen bi garaitan: K.a. 146tik K.a. 139 arte eta K.a. 129tik K.a. 126 arte. Kretara ihes egin zuen bere aita Demetrio I.a Soterren porrota eta heriotzaren ondoren, baina gero itzuli egin zen, errege izendatuz. Ia berehala, Diodoto jeneralak ihesean jarri zuen, nork, lehenik, errege bezala, Alexandro Balasen seme bat, Antioko VI.a Dioniso izendatu zuen, eta, ondoren, bere burua, Diodoto Trifon izenarekin. Demetrio, Partiako Mitridates I.aren aurka gerrara joan zien, K.a. 139an, garaitua eta harrapatua izan zelarik.\nK.a. 129an, askatua izan zen, bera eta bere anaia Antioko VII.a Evergetesen artean gerra bat pizteko itxaropenarekin. Baina Antioko, gatazka hori hasi baino lehenago hil zen, eta, beraz, Demetriok, berriz, bere burua errege izendatu zuen. Handik gutxira, garai hartan Egiptoko erregea zen Ptolomeo VIII.ak garaitu eta hil zuen, nork Alexandro Zabinas usurpatzailearen alde egiten zuen. Bere oinordekoa, bere seme Seleuko V.a Filometor izan zen, honen ama alarguk Kleopatra Tearen erregeordetzapean."}
{"id": "91012", "revid": "512", "url": "https://eu.wikipedia.org/wiki?curid=91012", "title": "Kleopatra IV.a", "text": "Kleopatra IV.ak, denbora laburrez gobernatu zuen Egiptoko erregina bezala, K.a. 116tik K.a. 115 arte, bere senar Ptolomeo IX.arekin batera. Ondoren, Siriako erregina ezkontidea izan zen.\nBere anaia Ptolomeo IX.a Latirorekin ezkondu zen K.a. 116an, eta hala iritsi zen Egiptoko elkargobernari izatera. Baina, postu altu honetan, hilabete gutxi batzuk baino ez zuen iraun, bere ama Kleopatra III.ak kanporatu baitzuen, Kleopatra Selene I.agatik ordeztuz.\nBere amarekin oso atsekabeturik, Kleopatra IV.ak Egiptotik ihes egin zuen, eta Ziprera joan zen, non armada handi bat bildu zuen eta beste anaia batekin, Ptolomeo X.a Alexandrorekin ezkontzea proposatu zuen. Baina honek, ez zuen ezkontzea onartu, eta, beraz, Kleopatra Siriara joan zen, non Antioko IX.a Eusebiok, bere armada handia ezkon ordain bezala onartu zuen, eta berarekin ezkondu zen."}
{"id": "91013", "revid": "336", "url": "https://eu.wikipedia.org/wiki?curid=91013", "title": "Agustin Gajate", "text": "Jose Agustin Gajate Vidriales (Donostia, Gipuzkoa, 1958ko martxoaren 23a -) euskal herritar futbolari erretiratua da.\nErrealean 15 urtez jokatu zuen, 1977tik 1992 arte hain zuzen ere, 1980-1982 urteetako talde mitikoaren partaidea eta Alberto Gorrizekin batera hainbat urtez erdialdeko atzelari bikote ezaguna osatuz. Liga txapelketa bi, Superkopa eta Errege Kopa (1987) erdietsi zituen.\n469 partida jokatu zuen Lehen Mailan (18 gol)."}
{"id": "91014", "revid": "105290", "url": "https://eu.wikipedia.org/wiki?curid=91014", "title": "Drumlin", "text": "Drumlin (gaelikozko \"muino biribildu\", ingelesetik) magal lauak dituen mendixka bat da, sarri, mugitzen ari den glaziar izotzaren azpian eratua. Bere forma, mutur bat bestea baino zorrotzagoa duena, glaziar bat, bertatik edo ingurutik igaro zen moduaren ondorio da. Bakarrik ager daiteke, baina ohikoagoa da taldetan aurkitzea \"arrautza saski\" izeneko paisaia bat eratuz. Eraketa hauek, eratu zituen glaziarraren mugimenduarekin lerrokatuta daude, glaziar sedimentuen metaketagatik eratuak daude.\nMuino baxuak dira, kupula formakoak, euren ardatz nagusiekin, modu paraleloan edo azpiparaleloan lerrokatuak, mugitzen ari den glaziar izotzaren azpian eratzen direnak. Koilara alderantzikatu forma dute, luzanga, izotzaren mugimenduaren norantzan, maldarik leunena, izotza zihoan norantzan begira. Ohi, taldetan daude, \"drumlin zelaiak\"."}
{"id": "91015", "revid": "15795", "url": "https://eu.wikipedia.org/wiki?curid=91015", "title": "Jose Diego Alvarez", "text": ""}
{"id": "91016", "revid": "336", "url": "https://eu.wikipedia.org/wiki?curid=91016", "title": "Xanti Bakero", "text": "Santiago Bakero Eskudero (Goizueta, Nafarroa Garaia, 1958ko urtarrilaren 31) euskal herritar futbolari profesional ohia da. Anai-arrebak ditu Jose Mari eta Ixiar futbolari ohiak; izan ere, Bakero Eskudero 11 anai-arrebetatik, 6 iritsi dira futbolean goi mailara.\nErrealarekin Errege Kopa (1987) erdietsi zuen."}
{"id": "91017", "revid": "336", "url": "https://eu.wikipedia.org/wiki?curid=91017", "title": "Maar", "text": "Maar krater zabal eta behe bat da, erupzio freatiko batek, edo laba bero edo magmarekin kontaktuan dagoen lurrazpiko urak eragindako eztanda bolkaniko batek sortutakoa. Maarra, ohi, urez betetzen da, sakonera gutxiko krater aintzira bat eratzeko. Izena, germaniar dialekto batetik dator eta hau latinezko \"mare\" (\"itsasoa\") hitzetik.\nMaar baten tamaina, 60-2000 metro luze eta 10-200 metro sakon da. Maar gehienek, arroka bolkaniko eta diatremetako paretetatik datozen arroken txatal solte nahasketa batez osatutako ertz txikiak dituzte.\nOhikoak dira maarrak AEBetan, Alemaniako Eifel eskualdean, non lehen aldiz deskribatu ziren, eta munduko beste toki geologikoki gazte batzuetan."}
{"id": "91018", "revid": "336", "url": "https://eu.wikipedia.org/wiki?curid=91018", "title": "Julio Olaizola", "text": "Julio Olaizola Rodriguez (Lasarte-Oria, Gipuzkoa, 1950eko abenduaren 25a - ) euskal herritar futbolari erretiratua da, Errealaren historiako urte onenetan ibilitakoa."}
{"id": "91020", "revid": "105290", "url": "https://eu.wikipedia.org/wiki?curid=91020", "title": "Baldintzapeko probabilitate", "text": "Baldintzapeko probabilitateak gertakizun bat gauzatu dela jakinda, beste gertakizun bat gertatzeko probabilitatea adierazten du. Honela izendatzen da B baldintzapeko edo B gertatu dela jakinda A-ren probabilitatea: formula_1.\nHonela kalkula daiteke ebakiduraren probabilitatea ezagutzen bada:\nformula_2\nA eta B gertakizunak elkarrekiko independenteak badira, B gertakizuna gauzatu izanak deus gaineratzen ez duenez A gertakizunari buruz:\nformula_3\nBi gertakizun bateraezinak badira gainera, B gertatu bada, A ezin gerta daitekeenez:\nformula_4"}
{"id": "91022", "revid": "6327", "url": "https://eu.wikipedia.org/wiki?curid=91022", "title": "FAA", "text": ""}
{"id": "91023", "revid": "6327", "url": "https://eu.wikipedia.org/wiki?curid=91023", "title": "Federal Aviation Administration", "text": ""}
{"id": "91024", "revid": "9272832", "url": "https://eu.wikipedia.org/wiki?curid=91024", "title": "Nafarroako konkista", "text": "Nafarroako konkistak 1512tik 1529ra arte iraun zuen eta, bertan, Gaztela-Aragoiko Koroek, monarkia beraren pean elkartuta, beren armadez iraunkorki okupatu zuten euskal erresuma hainbat gatazkaren ondoren. Nafarroako konkista Italiar Gerren testuinguruan eta haien eraginpean gertatu zen. Fernando II.a Aragoiko erregeak zuzendutako 1512ko udako inbasioak gauzatu zuen Nafarroako Erresumaren okupazioa, Fadrique \u00c1lvarez de Toledo Albako dukearen gidaritzapean. 1515eko ekainean, Gaztelako Gorteek Nafarroa Gaztelako Koroari atxikitzea erabaki zuten.\nNafar birkonkista ahaleginak Petri Nafarroakoa mariskalak zuzendu zituen 1516ko martxoaren 25 arte. Urte horretan, nafar errege-erreginei Henrike II.a semeak hartu zien errelebua eta, agintari espainiarren aldean, Fernandori eta Cisneros kardinalari Karlos V.a enperadore gazteak. Cisnerosek Nafarroako gazteluak eraisteko agindu zuen 1517an nafar erresistentzia zapuzteko. Nafar subiranistek kontraerasoa jo zuten, Andr\u00e9 Foixkoa Asparrotseko jaunak zuzenduta, 1521eko nafar-gaskoi espedizio baten buru, erresuma laburki berreskuratu zuena, Noaingo Batailako porrota arte.\nHenrike II.a, Frantzisko frantses erregearekin bat eginik, berriz oldartu zen Pirinioetan barrena 1521eko irailean, hiru zutabetan, baina Amaiurko Guduan, nafar subiranistek galdu egin zuten Nafarroa Garaiko azken lur zatia. 1523an, Henrike II.a erregeak Nafarroako Gorteak deitu zituen Donapaleun, eta Nafarroa-Biarnoko Erresumaren oinarriak ezarri. 1524ko apirilean, Karlos V.aren indarrek Hondarribia azpiratu ondoren, fronte guztia Bortuz Harunzko Lurraldeko borroketara mugatu zen. Ezustean, 1527ko urriaren 11rako, enperadorearen tropek lurralde hori abandonatu zuten.\nAzken borroka militarren epelean, lehen sorgin-ehiza handia piztu zen Nafarroa Garaian (1525 eta 1527), Inkisizioaren interbentzio gero eta handiagoaz. 1526ko Madrilgo Itunak frantses babesik utzi zuen Henrike II.a, teorian bederen. Nafarroa Garaiak erresuma estatus erdi-autonomo bati eutsi zion Gaztelako Koroan, tentsio handien artean bazen ere. Nafarroa-Biarnoko Erresuma subiranoak 1620 arte iraun zuen Pirinioez iparraldera, erlijio erreformismora lerratuz, Frantziatik gero eta hurbilago, eta Espainiar Koroarekiko gerra giroan.\nAurrekariak.\n1474an Fernando Katolikoa Elisabet I.a Gaztelakoarekin ezkondu zenez, 1476an \"Nafarroa, Gaztela, Leon, Portugal eta Siziliako erregea eta Aragoiko lehensemea\" titulua eman zion bere buruari beaumondar eta agaramontarren artean arbitrajeak ematen ari zela. Arbitrajeak aprobetxatuz, Nafarroan 900 soldadu gaztelar kokatu zituen, horietatik 150 Iru\u00f1ean. 1478an Iru\u00f1eko gotorlekuaren buruzagi Leringo kondea zen Luis Beaumontekoa izan zen, beaumondarren buruzagia. Hau ez zen Leonorren gustukoa, baina alferrik.\n1479ko urtarrilaren 19an Joanes hil eta Leonor erregina bihurtu zen baina hamabost egun baino ez zuen iraun. Fernando nebaordearekin arazoak zituenez, Frantzisko \"Febus\" izendatu zuen errege berri. 1483an Frantzisko hil eta Katalina Foixkoa arreba izan zen erregina, 1484an Joanes Labritekoarekin ezkonduko zena.\n1488ko martxoan Nafarroako erregeek, Gaztelako Erresumak inposaturiko merkataritza-blokeoa saihesteko, errege-erregina katolikoekin Valentziako ituna sinatu zuten. Itun honen arabera, Katalina Foixkoaren eskubideak ez ziren onartuak eta Gaztelako tropak mantendu behar ziren. 1495 eta 1500 artean Nafarroako Erresuma gaztelarrek \"de facto\" okupatua zegoen. Horrexegatik 1497an, Errege-erregina katolikoek Frantziako erregearekin adostu zuen Nafarroako Erresuma Napoliren truke hartzea.\n1507an nafarrek Leringo kondea eta armada atzerritarra botatzea lortu zuten. Hau denen gustukoa izan zen, tartean beaumondar askorena. 1508an Leringo kondea erbestean hil zenez semea Luis Beaumontekoak aho batez erabaki zuen Gaztelako Erresuma lagundu Erresuma inbaditzea. Louis XII.ak, berriz, Bearno eta Foixko leinuaren lurraldeak bereganatu nahi zituen. Horrexegatik, 1510eko urtarrilean erregeak Nafarroako Gorteetan jarrera honen aurka ohartarazi eta otsailean bake ituna sinatu zuen Bearnorako. Gerran ez ezik izurrite-epidemiatan nafar asko hil ziren, bereziki 1504 eta 1507an izandakoetan. Honek etsaiei konkista erraztu zien.\nFernando II.a Katolikoaren 1512ko inbasioa.\nMobilizazio militar eta diplomatikoa.\n1512ko apirilean Ravenako guduan Nafarroako errege-nahia zen Gaston Foixkoa oinordekorik gabe hil zen. Arreba Fernando Katolikoaren bigarren emaztea zen Germana Foixkoa zuenez, Fernandok Louis XII.a Frantziakoarekin negoziatu zituen emaztearen eskubideak. Frantzia behartzeko asmotan, Fernandok iparraldetik \"landsknecht\" alemaniarrei eraso eragin eta hegoaldetik, bere suhia zen Henrike VIII.a Ingalaterrakoaren laguntzari esker, Guiana eta Baiona erasotzeko mehatxua egin zion\nApirilean gaztelarrek inbasioa prestatu zuten, soldaduak errekrutatuz eta hornidurak prestatuz. Burgosen Fernando Katolikoa Petri Nafarroakoa eta beste nafar buruzagiekin batzartu zen. Bilera hartan, Gaztelako Erresumak Frantzia erasotzeko bidea izatea eskatu arren, nafarrek Italian borrokatzeko 100 lantzari eskaini zituzten. Guda saihesteko asmotan, ekainaren bukaeran Petri Nafarroakoa mariskalak eta Erret-kontseiluaren presidentea zen Joanes Jatsukoak Fernando II.ari Nafarroatik Espainia erasotzera zihoazen armaden bidea gelditzearen Nafarroako Gorteen hitza eskaini zioten. Nafarroako gotorlekuen alkateak aukeratzekotan Gaztelaren baimena ere eskaini zioten.\nAldiz, maiatzaren bukaeran, borrokan izan ziren Sausen eta Zangozan, mugako gotorlekuak Era berean, Nafarroako erregea ekainean Bloisera joan zen Bearnorentzat 1510ean sinatutakoa bezalako ituna lortzera. Horrela Bloisko ituna sinatu zuten. Uztailaren 10ean eta ituna sinatu baino lehen, Gaztelako Erresumako armadak Goizueta inbaditu zuen. Uztailaren 12an Fernando II.ak Bloisko itun faltsua aurkeztu zuen, Gaztelako erasotzeko ituna zena. Uztailaren 17an Petri Nafarroakoak azken saiakera diplomatikoak egin zituen.\nFernando Katolikoak uztailean Aragoiko Gorteei eta Zaragoza hiriari inbasioa hasteko baimena eskatu zien. Erantzuteko irail arte itxaron zutenez, jadanik bulda argitaratua eta inbasioa bukatuta zegoen. Hala ere Zaragozako artzapezpikua eta Fernando Katolikoaren semea zen Alonso Aragoikoak 3.000 oinezko eta 400 zaldun bidali zituen Nafarroako Erresumaren aurkako \u201cguda santura\u201d. 1512ko uztailaren 18an benetako Bloisko ituna sinatu zen, elkarrekiko laguntza militarra finkatzen zuena. Historialari batzuen arabera, ituna Katalina eta Joanesen akats politiko nabarmena izan zen, Louis XII.-ak - errege zismatiko bihurtuta - \"de iure\" ez zituen eskubiderik eta, bide batez, ofizialki uztailaren 19an inbasioa hasteko aitzakia zelako.\nInbasioa.\nGaztelako Erresumako armada Gasteizen bildu zen. Buruzagi nagusia Albako dukea zen, Fadrique \u00c1lvarez de Toledo, eta kapitainen artean militar eskarmentudunak ziren Rengifo edo Villalba koronela bezalakoak. Guztira 2.500 zaldun, 12.000 oinezko, 1.500 lantzari eta 20 artilleria-pieza zituen. Gainera Zamorako apezpikua zen Antonio Acu\u00f1ak 400 lagun zuzendu zituen, tartean iparraldeko Afrikatik etorritako Bejaiako tertzioak. Nahiz eta uztailaren 10 Goizueta hartu zutenean inbasioa jada hasia zen, armadaren gehiengoa uztailaren 19an Burunda eta Lekunberritik irten zen. Berarekin batera Leringo konde eta Nafarroako kondestablea zen Luis Beaumontekoaren tropak eta bere koinata zen Naiarako dukeak zuzendutako 700 errege korazari irten ziren.\nArazo handirik gabe, uztailaren 22an, Uharte Arakilen igaro zuten gaua eta egun bi geroago Iru\u00f1etik gertu dagoen Aratzurira heldu ziren. Bidean beaumondar noble batzuek, baita zenbait agaramondarrek ere, laguntza eskaini zieten. Kontra egitea ezinezkoa zenez, Katalina eta Joanes erregeek, buruzagi nagusiekin batera, Bearnora ihes egin zuten. Iru\u00f1eak, garai hartan geroago izango zen gotorlekua ez zena, eraikinek beraiek osatzen baitzuten harresia, ia ez zuen artilleriarik, eta 6.000 eta 10.000 biztanle bitartean zituen. Armada gaztelarra, ondo hornituriko 15.000 lagunek osatua, uztailaren 24an Takoneran kanpatu eta uztailaren 25ean errendizioa sinatu zuen.\nHiriburua lortuta, Albako dukeak ordezkariak bidali zituen Irunberri, Zangoza, Donibane Garazi, Amaiur, Lizarra, Tafalla, Tutera, Erronkari eta Aezkoara errenditzeko eskatuz. Gehienek amore eman bazuen ere, lizarratarrek, tuterarrek, amaiurtarrek eta garazitarrek ez.Uztailaren 29an errenditzeko aurrehitzarmena lortu zuten: Fernando II.ak bere Nafarroako maniobra guztiak gelditu zituen Henrike Labritekoa bere Gortean hezia izatearen truke. Fernando Katolikoak abuztuaren 4an sinatu arren, nafar erregeek ez zuten sinatu.\nHiriak banan banan errenditu ziren, Fernando II.ak euren foru eta eskubideak errespetatzea zin egiten zuen heinean: Zangoza abuztuaren 11an, Irunberri abuztuaren 16an eta Kaseda abuztuaren 24an. Iru\u00f1ea okupatu eta gero, Tutera erasotzeari ekin zioten gaztelarrek. Fernando bera abuztuaren 12an Logro\u00f1ora joan zen Tutera eta Lizarraren aurkako maniobrak zuzentzeko. Gaztelar-aragoitarrek Tutera setiatu eta Zaragozako artzapezpikua eta Fernando Katolikoaren semea zen Alonso Aragoikoaren tropen laguntzarekin irailaren 9an errenditu zen herria. Urriaren 4an Fernandok foruak eta eskubideak zin egin zituen.\nAbuztuaren azken astean, Albako dukeak Pirinioak zeharkatzeko armada prestatu zuen. Abangoardiak, Crist\u00f3bal Villalba koronelak zuzenduta, 300 zaldun, 2.900 oinezko, zenbait artilleria-pieza eta 500 artillari zituen. Gauez eta ustekabez agertu ziren Orreagan kolejiata hartuz eta Auritz errez. Irailaren 2 eta 3an hantxe kanpatu ziren. Irailaren hasieran Aezkoa, Zaraitzu eta Erronkari hartu zituzten. Aldi berean Carlos Pomarrekoak zuzendutako aragoiarrek Burgiko gaztelua hartu zuten. Pirinioak zeharkatu eta gero zenbait gaztelu ere hartu zituzten, nafarrekin borroka txiki batzuk izan ondoren. Irailaren 10ean Donibane Garazi eta inguruko eskualdea okupatu zuten. Nafarroa Beherea okupatu eta gero, bertoko herriak arpilatu eta erre zituzten, tartean Ainhize, Garr\u00fcze edo Uhartehiri.\nNafarroako erregeak Orthezera joan ziren babes bila, Salbaterra Bearnon kuartel aurreratua mantenduz. Fernando II.ak Antonio Acu\u00f1ak zuzendutako enbaxada bidali zuen uztailaren 29ko errenditzeko aurrehitzarmenaren baldintzak finkatzeko. Nafarrek ordezkaria atxilotu eta espioitzat hartu zuten, gaztelarren haserrerako. Irailaren erdialdera Behe Nafarroan 6.600 oinezko, 1.600 zaldun eta 1.200 soldadu gaztelar zeuden. Tropak eskualdeko beaumondarren buruzagia zen Luxaren gizonek erasotuak izan ziren. Hornidurarik ez zutenez eta soldata ordaindu ez zietelako, irailaren 24an Vald\u00e9s kapitainak zuzendutako tertzio gaztelarren mila soldaduak altxatu ziren. Menderatuak izan ondoren Burgiko gaztelura bidaliak izan ziren.\nLehendabiziko nafar kontraerasoa (1512).\nItalian Liga Santako armadek frantziarrak bota eta Frantzia bere muga guztietan mehatxatua zegoen.Horrexegatik Louis XII.ak Espainia erasotzea erabaki zuen, Nafarroako erregeari erresuma berreskuratzen lagunduz.\nUrriaren erdialdean hasi zen erasoa. Armada hiru zatitan banatu zen: lehenengoa Gipuzkoa aldera joan zen, bigarrena Nafarroa Beherera eta hirugarrena Erronkariko ibarrerantz:\nBarnealdeko hiri asko, tartean Lizarra, San Martin Unx, C\u00e1brega, Murillo el Fruto edo Tafalla, altxatu ziren baina iparraldetik zetorren armadaren laguntza izan baino lehen menderatuak izan ziren. Lizarra, adibidez, urriaren hasieran altxatu, Fernando II.ak Tutera hartzen ari zenean, eta urriaren 29an errenditu zen, Monjardingo gaztelua galdu zenean.\nUrriaren 24n Albako dukea Iru\u00f1era heldu zen Nafarroa Beheretik. Laster hasi zen hiriaren defentsa prestatuz. Nafarroako armada - 20.000 soldaduek osatua: 10.000 nafar, gaskoi, albaniar eta \"landsknecht\" alemaniar - irailaren 3an heldu zen. Borroka txiki batzuk izan ondoren, azaroaren 24an Tiebasko gaztelua hartu zuen. Azaroaren 29an azken saiakera bat egin zuen, baina, negua gertu zegoenez, Baztanerantz atzera-egitea erabaki zuen.\nIru\u00f1eko setioaren porrota eta gero, Gipuzkoan zegoen zutabea ere erretiratu zen, okupatutako zenbait herri errez.\nIru\u00f1etik alde egin zuten soldaduak, Petri Lopez Padilla gaztelarra eta Karlos Gongora beaumondarra, erasotuak izan ziren gaskoi eta biarnotar batzuk harrapatuz. Iru\u00f1era eraman zituzten batzuk bere banderekin batera. Albako dukeak Hondarribiko alkaidea zen Diego Lopez Aiarakoari eskatu zion nafar-gaskoien atzealdea erasotzea. Belaten alemaniar \"landsknecht\"ak harrapatu eta oinaztar gipuzkoarrek gudu honetan 10 edo 12 kanoi lortu zituzten.\nGaztelako Erresumako armadak Baztanerantz ere jo zuen. Borroka batzuk izan ondoren, Frantses Beaumontekoak zuzendutako gaztelarrek Amaiurko gaztelua eta harekin batera ibar osoa hartu zuten.\nOkupazioaren bermatzea.\n1512ko abenduaren 17an Comaresko markesa zen Diego Fern\u00e1ndez de C\u00f3rdoba lehendabiziko erregeordea eta Nafarroako kapitaina, jeneral bihurtu zen. Era berean, fideltasuna saritzeko izendapen berriak egin zituen erregeak. 1513ko maiatzean Leringo kondea zen Luis Beaumontekoa Nafarroako kantzelari eta Erret-Kontseiluaren presidente bihurtu zuen.\n1513ko martxoan Nafarroako Gorteetan bildu ziren erregeordeek agintari berriak errespetatuz gero barkamen orokorra eta Fernando II.aren izenean foruak zin egitea eskaini zuen. Bilera honetara agramondar noble gehienak eta abade batzuk ez ziren agertu.\nJulio II.a aita santuak, hil baino lehen, \"Exigit Contumacium\" bulda eman eta Nafarroako erregeak eskumikatu zituen, Fernando II.aren inbasioa bidezkotuz. Leon X.ak, Fernando II.aren presioak bultzatuta, bulda berretsi zuen 1514 eta 1515ean nafarrek egindako maniobra diplomatikoek fruitu eman gabe. 1513ko apirilaren 1ean Fernando Katolikoak eta Louis XII.ak Urtubiako bakea sinatu zutenean isolamendua areagotu egin zen. Itun honi esker, Gaztelako Erresumak Foix eta Bearnoko konderriak eskuratzeko auziak utzi,Frantziak Espainiak Napoli eskuratzea onartu eta nafar erregeei laguntza kentzea adostu zuten. 1514an Orleansen beste itun bat sinatu zuten bakea berresteko. Itunaren eraginkortasuna Henrike VIII.a Ingalaterrakoak gaztelarrekin akordioak hautsi eta Nafarroara 10.000 arkulari bidali nahi zuenean azaldu zen. Frantziako erregeak laguntza ukatu eta gaztelarrak Nafarroan finkatu ziren.\nGaztelarrek eskas kontrolatu zuten Nafarroa Beherea. Bertokoekin, tartean Leringo kondearen lehengusua zen Luxako jaun beaumondarrrarekin, negoziazioak abian jarri zituzten. 1514ko abuztuaren 20an bertoko nobleek Fernando II.ari fideltasuna zin egin zioten eskubideei eutsi eta Joanes Labritekoari ez erasotzearen truke.\nPuntu estrategikoetan defentsa sendotu zuten iparraldetik etorritako erasoak uxatzeko. Iru\u00f1ean, Santiago izeneko gaztelua, gotorleku berria, eraiki ez ezik beste lekuetan galtzaileen eskuetan zeuden gotorlekuak bota ere egin zituzten altxamenduak saihesteko. Galtzaileen jazarpena sistematikoa zen, aldiz, okupazioaren aldekoak sarituak izan ziren. Orokorrean, Joanes III.a Nafarroakoaren garaietan nafar administrazioaren goi-karguak zirenak eta Fernando Katolikoari fideltasuna zin egin ziotenek postua mantendu zutela esan daiteke.\n1512ko irailean Inkisizioa Nafarroan ezarri zen, 1513ko abendutik aurrera Iru\u00f1ean Zaragozako jurisdikziopean zegoen epaitegia kokatuz. Nafarroako Gorteen kezkak zirela eta, Tuterara mugitu zuten. Hasieran, Fernando II.ak mendeko Nafarroa Aragoiko erresumari esleitu zion. Aldiz, espedizio militarretan Aragoik ekarpen txikia eta Gaztelak, aldiz, handia egin zuenez, gaztelar jauntxoek protesta egin zuten eta, azkenean, Gaztelako Koroari esleitu zion.\nEgoera legeztatzeko, Albako dukeak Burgosen bildutako Gaztelako Gorteetara eraman zuen aukera hori 1515eko ekainaren 11n, eta Nafarroa Gaztelako Koroari lotzea onartu zen. Bilkura horretan ez zuen nafarrik parte hartu, ez baitzegoen nafar ordezkaririk ezta nafar testigurik ere. Fernando Katolikoak hilabete bat geroago berronetsi zuen: 1515eko uztailaren 7an, Gaztelako Koroaren mende geratu zen.\n1515eko hasieran Luis XII.a hil ondoren, Frantzisko I.a errege berri bihurtu zen. Honek, bere interes estrategikoak zirela eta, Nafarroako erregeen alde egin zuen, isolamendua hautsiz.\nBigarren nafar kontraerasoa (1516).\n1516ko urtarrilean Fernando Katolikoa hil eta oinordekotza korapilatsua zenez, Cisneros kardinalak bere botera finkatu zuen espioitza-sarea eta armadaren ugaritzearen bitartez. Nafarroako Erresuma berreskuratzeko erasoaz jakitun zenez, beste 6.000 soldau eraman zituen Nafarroara, bereziki Donibane Garaziko goarnizioa armaz eta elikagaiez hornituz. Garai hartan, espainiarrak nafar askoren fideltasunaz mesfidati ziren. Hain ziren susmaberak non Leringo kondearen atxiloketa ere erabaki baitzuten. Honek ihes egin eta geroago (1516ko maiatzean) itzuliko zen Karlos I.ari fideltasuna zin eginez.\nFrantziako erregea Italiako gudetan murgilduta zegoenez, herrialde bien arteko aliantza ez zegoen martxan. Petri Nafarroakoa mariskalak Nafarroako Erresuma armaz berreskuratzeko agindua hartu zuen. Martxoaren hasieran armada hiru zutabetan banatu zuten:\nMariskala hurbildu ahala, zenbait hiribildu altxatu ziren, tartean Zangoza, Erriberri eta Martzilla. Tamalez, laster menderatuak izan ziren.\nGaztelako Erresumako armadak Donibane Garazitik, goarnizio txiki bat utzita, Orreagaraino atzera egin zuen. Era berean Villalbak hegoaldetik Orreagarantz jo zuen. Pasabidea segurtatu eta gero, Villalba koronela Erronkariko ibarrera joan zen Petri Nafarroakoaren bila. Bigarren zutabeak porrot egin eta beharrezkoak zituzten bizigaiak eman ez eta hotzaren hotzez hildako ugari izan zituzten. Horrexegatik, armada biak topatu zirenean, errenditzeko negoziaketak hasi ziren. Petri Nafarroakoa atxilotu zuten eta Simancasko gazteluan hil zen 1522an.\nBigarren bermatzea.\nGeroko arazoak saihesteko asmoz, Gaztelako erregeordea zen Cisnerosek gaztelu guztiak eraistea agindu zuen, tartean aliatu beaumondarrenak ere, beaumondarren batzuk eta estrategikoak izan ezik. Zangozakoa bota zuen lehendabizi, altxamendua zela eta. Bestetik, Pirinioetako gotorlekuak eta Iru\u00f1eko ingurukoak berreraiki zituen. Susmagarriak zigortzea eta nafar asko Andaluziara erbesteratzea proposatu zuen. Azkenean ez zuen burutu, baina Erriberako musulman nafar batzuk 1516ko maiatzean egotziak izan ziren.\nJoanes Labritekoa 1516ko ekainaren 17an eta Katalina Foixkoa 1517ko otsailaren 12an hil zirenez, Henrike II.a Nafarroakoa \"Zangozakoa\" errege bihurtu zen.\n1516ko maiatzean Naiarako dukea eta Leringo kondearen koinatua zen Antonio Manrique de Lara erregeorde berri izendatu eta beaumondarren buruzagia erbestetik itzuli zen.\nBitartean Frantzisko I.a eta Karlos I.a erregeak Noyonen 1516ko abuztuan itun berria sinatu zuten, Napoliko auzia konpontzeko eta Nafarroakoa ahazteko. Ituna ez zen bete baina urrian Parisko Legebiltzarrak nafar erregeen Frantziako koroarekiko independentzia politikoa aldarrikatu zuen.\n1519ko maiatzean Nafarroa eta Napoliko auziak konpontzeko beste saiakera bat egin zuten Montpellierren Espainia eta Frantziako inperioek.\nNafarroa Beherean okupazioa ezegonkorra zen oso, Donibane Garaziko Mendiguren gaztelua, adibidez, \"\"Gaztelako etxeak hogei aldiz baino gehiago hartua zen eta gero Frantziakoak hartua\".\"\n1520ko maiatzean Gaztelako Komunitateen Gerra hasi zenez, Nafarroako erregeordeak presaka 2.000 soldadu errekrutatu zituen, altxamenduak saihesteko. 1521eko apirilean Nafarroako armada erabili zuten Aguraingo kondearen aurka Agurain eta Gasteiz setiatzeko. Honek zaldun eta artilleriaren murrizketa suposatu zuen Nafarroan.\nHirugarren nafar kontraerasoa (1521).\n1521ean, Karlos I.a Espainiakoa eta Frantzisko I.a Frantziakoa aurkari handiak ziren. Espainia hasiberria bere inperioa Europa eta Amerikan zabaltzen ari zenean, Frantzisko I.ak espainiarrek zeukaten Napoliko Erresuma nahi zuen, eta Karlos I.ak, berriz, frantziarren esku zeuden Milanerria eta Borgoina. Frantziako gudaroste irregularrek Luxenburgo eraso zutenean, herrialde bien arteko guda hasi zen. Laster gerra Flandriarantz zabaldu zen, eta Karlos Ingalaterra eta Aita Santuen Lurraldearekin elkartu zen Frantziaren aurka. Frantzisko I.ak, Gaztela erraustu zuen komuneroen gerra eta Valentziako Germanien altxamendua aprobetxatuz. Asparrotseko jauna zen Andr\u00e9 Foixkoa bidali zuen Henrike II.a Nafarroakoari erresuma berreskuratzen laguntzeko.\nHistorialari batzuen ustez, Nafarroako Erresuma eraso zuen armadaren zuzendaritza izenez Henrike II.a Nafarroakoak bazuen ere, berez Andre Foixkoak zuzenduta zegoen. Era berean, frantziarrek hornitu eta finantzatu zituzten maniobrak, gero erantzukizuna ukatu bazuten ere.\nEgoera honetan, 1521eko maiatzean, Nafarroa osoan altxamendu orokorra hasi zen, barnetik prestatutako altxamendua ere. Horrela Iru\u00f1ea, Lizarra, Tafalla edo Tutera bezalako hiri nagusiak ez ezik beaumondarren eskuetan izandakoak ere altxatu egin ziren. Era berean Asparrots jeneralak zuzendutako armadak, 12.000 nafar-gaskoi oinezkok osatua eta artilleria astuna zuena, maiatzaren 15ean Donibane Garazi hartu zuen eta gero Orreaga eta Auritz.\nNaiarako dukea eta Nafarroako erregeordea zen Antonio Manrique de Larak maiatzaren 17an Alfarorantz jo eta bidean lapurtua izan zen. Iru\u00f1ean gelditzen ziren soldadu gaztelarrak gazteluratu ziren. Gudu honetan Gipuzkoako oinaztarren kapitaina zen Inazio Loiolakoa zauritu zuten sei ordu iraun zuen bonbardaketan. Erasotzaileen artean, berriz, Frantzisko Xabierkoaren anaiak ziren Miel eta Joanes zeuden, gudua eta gero hiria babestuko zutenak.\nErresuma berreskuratzeko guda ez zen latza izan: Zengarren mendian 1.000 oinaztarren aurkako gatazkan 17 hildako izan ziren; Esan beste lau ihes egiten ari ziren tropak aurkitu zituztenean eta Iru\u00f1ean zaurituak baino ez. Gero, ez zen beaumondarren aurkako mendekurik izan.\nHiriburua hartu ondoren, Andre Foixkoak zuzendutako armadak - biarnotar, lapurtar, frantziar eta nafarrek osatua- Erresuma zeharkatu eta Logro\u00f1o eraso zuen. Bidean Los Arcos setiatu eta arpilatu zuten, Karlos I.ari fideltasuna mantendu zuelako. Ekainaren 5ean Logro\u00f1oko harresiak bonbardatzeari ekin bazion ere, 11an setioa utzi eta Iru\u00f1erantz atzera egin behar izan zuen, armada inperiala berrantolatu zelako.\n1893an Boissonnade historialariak armada inperialak Nafarroa berrinbaditzeko 30.000 soldadu errekrutatu zituela kalkulatu zuen. Errekrutatzea honela banandu daiteke:\nMaiz, Gaztelako komuneroen gerraren galtzaileak errekrutatuak izan ziren.\nArmada gaztelarrak laster lotu zion nafar-gaskoien armada erasotzeari. Lehendabiziko borrokak Garesen gertatu eta emaitza nafarren aldekoa izan zen, izan ere, armada inperialak 300 laguneko eskuadroi osoa galdu zuen. Azkenean, ekainaren 30ean Iru\u00f1etik geru armada biek topo egin zuten. Noaingo gudua izeneko bataila odoltsuan 5.000 soldadu hil eta Nafarroako armadak galdu zuen. Bost egun geroago, Gaztelako gobernadoreek Iru\u00f1eko errendizioa adostu eta hirian sartu ziren. Asparrots jeneralaren askatasuna ere adostu zuten. Uztailaren 20an Donibane Garazi ere galdu zen Donibane Garaziko setioan.\nBerriro, zutik zirauten gazteluak lurrera bota zituzten, Iru\u00f1ekoa, Lizarrakoa eta Gareskoa mantenduz. Galtzaileek konfiskazioak, heriotza-zigorrak eta erbesteratzeak pairatu zituzten.\n1521eko abuztuan Mirandako kondea zen Francisco Zu\u00f1iga Abellaneda erregeorde berri izendatu zuten.\nNoainen galdu eta hiru hilabete geroago, Henrike II.a Nafarroakoaren jarraitzaileek, irailean, Amaiurko gaztelua eta, urrian, Hondarribia hartu eta Baztan-Bidasoa ibarrak kontrolpean mantendu zituzten.\n1522ko martxoan espainiarrek Orreaga eta Ituren eta Zubietako Ekaitza mendian dagoen Orzorrotzeko gaztelua hartu zituzten.\n1522ko maiatzaren 10an enperadoreak barkamen orokorra eman zuen, 400 lagunei izan ezik.\nEkainaren 17an, denek hildakoak zituzten gudu batean, gaztelarrek Doneztebe hartu eta erre zuten. Horrela Baztan-Bidasoako lerro defentsiboa apurtu zuten. Ekainaren 28an armada inperialak hutsik zegoen Behobiako gaztelua hartu zuen. Egun bi geroago inguru hartan Aldabe mendiko guda gertatu zen.\nUztailean 10.000 lagunek Amaiurko gaztelua setiatu eta 1522ko uztailaren 22an bertan zeuden 200 nafarrek amore eman zuten.\n1523ko urrian Karlos I.a bera Iru\u00f1era joan zen Hondarribian eta Nafarroa Beherean zegoen Nafarroako erresistentziaren aurkako kanpaina prestatzeko. Abenduan beste barkamen partzial bat eman zuen, nafar familien 152 ordezkariak alde batera utziz.\nNafarroa eta Gipuzkoan 27.000 laguneko armada prestatu zuen. Armada hiru zutabetan banatuta zegoen: hurrenez hurren Lapurdi, Nafarroa Beherea eta Bearno erasotzeko. Kanpainak 24 egun zirauen. Ezin zuten Baiona hartu ezta Tolosara ailegatu ere. Gainera, desertzioak eta gaitzak zirela eta, lauren bat galdu zuten. Kanpaina honetan Oloroe, Nabarrengose, Garr\u00fcze, Sordes, Hastinga, Maule, Salbaterra eta Bidaxune erasotuak izan ziren.\nEspedizioa eta gero otsailean berrantolatuak, berriro Hondarribiko setioari lotu zioten. Otsailaren 2an bonbardaketa hasi zen. Negoziazioak martxan ari zirela, otsailaren 27an, frantziarrek gaztelua utzi eta nafarrak gelditu ziren. Otsailaren 29an nafarrei barkamena eskaini zieten errenditu eta berariaz Karlos V.a enperadorea haien jauntzat onartzearen truke. Azkenean 1524ko apirilean gaztelua errenditu zuten, hartu eta urte bi eta erdi geroago.\nBarkamena eta gero Nafarroako Erresumako administrazioa espainiaratu egin zen.\nBitartean, frantziarrek Milanon galdu eta eskualdea utzi egin behar zuten. Frantzia alde guztietatik jazarria bazen ere, Paristik gertu ingelesak, Borgoinan alemaniarrak eta Baionan espainiarrak geldiaraztea lortu zuen. Karlos I.a Espainiakoaren armadak Proventzan sartu eta Marseille setiatu zuen. Frantzisko I.a Frantziakoa kontraerasotzeko gai ere izan zen, baina Paviako guduan galdu eta, Henrike II.a Nafarroakoarekin batera, espainiarrek atxilotua izan zen.\n1525eko otsailaren 24an izandako bataila honen ostean, Frantzisko I.ak 1526ko urtarrilean Madrilgo ituna sinatu zuen. Itun honen zazpigarren artikuluan berriro ez ziola Nafarroako erregeari Nafarroako Erresuma berreskuratzen lagunduko adostu zuten. Henrike II.a Nafarroakoak 1527an ihes egin zuen presondegitik.\nGeroko bilakaera.\nNafarroa Beherea.\n1521eko irailetik aurrera, Donibane Garaziko Mendiguren gaztelua Henrike II.anen jarraitzaileen eskuetan zegoen. 1525ean gaztelarrek berriro okupatu bazuten ere, laster galdu zuten eskualdearen kontrola. 1527ko irailean Hernando Sandovalek zuzendutako espedizio batek kontrola berreskuratu eta inguruko herriei Karlos I.a enperadoreari fideltasuna eta obedientzia eskatu zien.\n1528ko uztailean Karlos I.ak herrialdea galdutzat eman eta Henrike II.ak berreskuratu zuen. Lurralde hauetan Nafarroako Erresumak bere independentzia mantendu zuen,\n1589an Henrike III.a Nafarroakoa Henrike IV.a Frantziakoa bihurtu zen \"Paris vaut bien une messe\" (euskaraz: \"Parisek ongi merezia du meza bat\") esanez.\n1620ko urriaren 20n, Luis XIII.a Frantziakoa (Luis II.a Nafarroakoa) Pauera bertaratu zen armada baten buru zela, hamarkada batzuk lehenago Erromako Elizari bahitutako ondareak itzultzeko agindua betearaztera, Parlamentuak errefusatu baitzuen. Pauera sartu eta, bide batez, \"Frantziari Nafarroa eta Bearnoren batze agiria\" plazaratu eta erresuma biak lotu zituen. Geroztik, Frantziako erregeak Frantzia eta Nafarroako erregeak izango ziren. Inoiz bere aitaren jaioterrian izandako errege honen erabakia ez zen nafarren gustukoa, behin betiko bere eskubideak eta ohiturak galdu eta Frantziako eskualde bat bihurtu zelako.\n1789an Frantziako iraultza hasi eta gero, erresuma desegiten ari zelarik, 1790ean Nafarroa Behereko Estatuen Pariseko ordezkariek uko egin zioten departamentu-sistemaren inguruan bozkatzeari, haiek frantsesak ez zirela argudiatuta. Hala ere, departamentua ezarri egin zen, eta erresuma desagertu (1792)..\nNafarroa Garaia.\nHondarribia mendean hartu ondoren, amnistia luzea dekretatu zuen Espainiako erregeak eta ihes egindako galtzaile asko itzuli eta bere ondareak berreskuratu zituzten. Ipar Euskal Herriarekin merkataritza debekatu eta mugetan kontrolgune zorrotzak ezarri zituzten pertsona zein salgaietarako.\nAntzinako Nafarroako sistema administratibo, judizial eta legegilearen ordez sistema feudala ezarri zuten. Hala eta guztiz ere, Karlos V.a Habsburgokoak bere testamentuan zalantzak azaldu zituen Nafarroan egindakoa ondo zegoenetz. Konkista militarrak ekarritako egoera bideratzeko, Henrike II.a berezko Nafarroako erregearekin tratu batera heltzen saiatu zen, eta ez zituen bere armarrira \"manu militari\" bere inperioari atxikitako Nafarroa eta Napoli gehitu, elkarrizketa ez eragozteko.\nIru\u00f1ea gotorleku bihurtu zen, harresiak berreraiki eta bi aldeak kontrolatuta nahikoa zen hiri osoa kontrolatzeko eraikitako zitadela egin zuten. Espainiak 1889ra arte ez zituen zitadelako bastoi bi bota Iru\u00f1eko Lehen Zabalgunea eraikitzeko. Era berean 1920 arte ez zuten harresia bota Bigarren Zabalgunea egiteko. Ordurako Lehenengo Mundu Gerran erabilitako teknologia zaharkitua zuen Aro modernoko harresiak.\nNafarroako Erresuma izena 1841era arte mantendu zuen, hau da, Lege Hitzartua promulgatua izan zen arte. Erresuma izenarekin batera Nafarroako erregeordeak ere desagertu ziren. Historian erregeorde nafar bat baino ez zen izan: Francisco Espoz Mina 1834an.\nMendeurrena.\n2007ko martxoan Nafarroako Gobernuak Navas de Tolosako guduaren zortzigarren mendeurrena eta Albako dukearen tropen konkistaren bosgarren mendeurrena oroitzapena egiteko batzordea sortu zuen. Batzorde Antolatzaile hau Miguel Sanz presidenteak, C\u00e9sar Antonio Molina Espainiako kultura ministro ohiak, Iru\u00f1ea eta Donapaleuko alkateek, Iru\u00f1eko artzapezpikuak eta beste kideek osatuta dago.\n2008ko apirilaren 5ean Nestor Basterretxea artistak, Pablo Anto\u00f1ana idazleak, Tasio Agerre Nabarralde erakundeko presidenteak eta beste hainbat nafar intelektual eta pertsona ospetsuek \"1512-2012 Nafarren konkista\" agiria sinatu zuten nafar gehienek orain bost mende gertatua ezagut zezaten. Nafarroa Bizirik! ekimenak hainbat ekitaldi ere antolatu ditu historiografia ofizialak gertatutakoa urtu ez dezan. 2010ean Nabarralde erakundeak \"Euskal Herriko Historialarien I. Biltzarra\" antolatu zuen Vianan non \"Historiografia ofizialak \u00abezkutatu duen errealitateaz\u00bb eztabaida piztea\" zuen helburua\n2012ko apirilaren 8an Aberri Eguna ospatu zen Iru\u00f1ean, Nafarroako Konkistaren 500 urteurrena zela eta. Independentistak sareak antolatutako ekitaldian Nafarroako Konkistaren eta Gernikako bonbardaketaren hainbat datu historiko gogoratu ziren, eta independentzia aldarrikatu zen. 2012ko martxoan, gaiak hizpidea jarri zuen Espainiako Senatuan ere, Mendizabal Azurmendi senatariak mozio batean 1512koaren kanpaina eta geroko aldaketen konkista izaera nabarmendu zuenean, horretarako frogak ere aipatuz."}
{"id": "91025", "revid": "336", "url": "https://eu.wikipedia.org/wiki?curid=91025", "title": "Kevin Richardson", "text": "Kevin Richardson (Newcastle, Ingalaterra, 1962ko abenduaren 4a - ) futbolari erretiratua da. Errealeko jokalari izan zen denboraldi batez, Dalian Atkinsonekin batera etorri zelarik."}
{"id": "91028", "revid": "336", "url": "https://eu.wikipedia.org/wiki?curid=91028", "title": "Dalian Atkinson", "text": "Dalian Atkinson (Shrewsbury, Ingalaterra, 1968ko martxoaren 21a \u2013 Telford, Ingalaterra, 2016ko abuztuaren 15a) futbolaria izan zen. Errealeko jokalari izan zen denboraldi batez, Kevin Richardsonekin batera etorri zelarik.\nWest Merciako poliziek hil zuten, taser pistolaz tiro eginda."}
{"id": "91033", "revid": "336", "url": "https://eu.wikipedia.org/wiki?curid=91033", "title": "Oceano Andrade da Cruz", "text": "Oceano Andrade da Cruz (S\u00e3o Vicente, Cabo Verde, 1962ko uztailaren 29a - ) futbolari erretiratua da. Errealeko jokalari izan zen 4 denboraldiz, Carlos Xavier aberkidearekin batera.\nBestela, Portugalgo futbol selekzio nazionalarekin 54 partidatan aritu izan zen, 8 gol sartuz."}
{"id": "91041", "revid": "336", "url": "https://eu.wikipedia.org/wiki?curid=91041", "title": "Pedro Maria Artola", "text": "Pedro Maria Artola Urrutia edo Pello Artola (Andoain, Gipuzkoa, 1948ko irailaren 6a) euskal herritar futbolari erretiratua da, 70eko eta 80ko hamarkadetan aritu zena.\nReal Sociedaden kirol ibilbideari ekin bazion ere, urte gehienak FC Barcelonan eman zituen, eta talde horretan txapelketa eta sari guztiak lortu zituen hain zuzen ere."}
{"id": "91042", "revid": "219", "url": "https://eu.wikipedia.org/wiki?curid=91042", "title": "Pello Artola", "text": ""}
{"id": "91045", "revid": "105290", "url": "https://eu.wikipedia.org/wiki?curid=91045", "title": "Krater aintzira", "text": "Krater aintzira eraketa geologiko bat da, oinarrian, sumendi baten galdaran eratutako aintzira bat edo maar bat. Kraterrak euritik jasotzen duen ura lurruntzen edo iragazten dena baino gehiago denean eratzen da krater aintzira. Sumendiaren kraterra baldin bada, ezinbestekoa izango da lehenengo sumendia denbora batez inaktibo egotea; eta talka krater batean ere era daiteke krater aintzira.\nEzaugarriak.\nKrater aintziretako batzuek ur azido edo gaziak dituzte, sumenditik jariatzen diren sufrearengatik eta beste mineral batzuengatik (hala ere, inaktibotzat hartzen da). Halakoa da, adibidez, Ngoro Nogoroko kraterreko aintzira, oso alkalino eta gazia baita. Beste batzuk oso azidotasun edo gazitasun urrikoak dira, eta ur geza dute.\nSumendi batzuetan, urek termaltzat hartzeko adinako aktibitatea dute."}
{"id": "91046", "revid": "201", "url": "https://eu.wikipedia.org/wiki?curid=91046", "title": "Alderantzizko ibai delta", "text": ""}
{"id": "91047", "revid": "105290", "url": "https://eu.wikipedia.org/wiki?curid=91047", "title": "Cuicocha", "text": "Cuicocha, galdara bolkaniko batean dagoen laku bat da, baita krater bolkaniko bat ere, Cotacachi sumendiaren oinean, Ekuadorreko Andeen Erdialdeko Mendilerroan. Galdara, duela 3100 urte sortu zen erupzio freatiko masibo baten ondorioz, 5 kilometro kubikoko isuri piroklastikoa sortuz eta, ingurune guztia, 20 zentimetroko errauts bolkaniko geruza batekin estaliz. Sumendia, ez aktibo egon da ordutik. Cotacachi, Cayambe, Imbabura eta Mojanda sumendien erupzioek, lur emankor bat eratu dute Otavalo haranean.\nCuicocha lakuaren barnean, basoz estalitako bi uharte malkartsu eratzen dituzten bi kupula dazitiko daude: Yerovi, txikiena dena, eta Teodoro Wolf, handiena. Bertarako sarrera, bietan debekatua dago. Galdararen ertzak, malda gehiegi du, sedimentuen metaketa, landaretza hidrofitoarentzako haina ez izateko moduan. Antzinagokoa, pleistozenokoa den laba kretazeozko kupula bat, iparraldeko amildegiaren zati da.\nGaldararen barneko uharteek, bizidun basatiak dituzte, bereziki, basamortu klimako hegaztiak, baina ez da askorik ezagutzen espezie hauei buruz. Cuicocha, Cotacachi-Cayapas erreserba biologikoaren hegoaldeko muturrean dago. Inti Raymiren (Eguzkiaren Jaialdia) bigarren egunean, udako solstizio bakoitzean, xamanek, Cuicocha, errituzko eta purifikaziozko bainuetarako erabiltzen dute."}
{"id": "91048", "revid": "201", "url": "https://eu.wikipedia.org/wiki?curid=91048", "title": "Nejbet", "text": ""}
{"id": "91049", "revid": "201", "url": "https://eu.wikipedia.org/wiki?curid=91049", "title": "Pajet", "text": ""}
{"id": "91050", "revid": "336", "url": "https://eu.wikipedia.org/wiki?curid=91050", "title": "Oropher", "text": "Oropher, Tolkienen legendariumeko fikziozko pertsonaia bat da, bere hil ondorengo Silmarillion eleberrian eta beste idatzi batzuetan agertzen dena. Baso Beltzeko elfo basatien erregea zen.\nElfo basatiak Beleriandetik Lothlorienera heldu ondoren, Zeleborn eta Oropherrek, senideak zirenak, basoaren kontrolari buruz eztabaidatu zuten, Oropher eta elfo basati talde bat, Lothlorienetik iparraldera joan ziren arte. Denbora batez, basoaren hegoaldean bizi izan ziren, Amon Lanc inguratzen duten haranetan, baina Eguzkiaren Bigarren Aroan\nElfo eta Gizakien arteko Azken Aliantzaren Gerra hasi zenean, Gil Galad erregeak, armada elfiko guztiak Mordorrera joateko agindu zuen, borroka egiteko, eta Oropherrek, obeditu egin zuen, baina gogo txarrez, beste errege batek bere herrian agintzerik ezin baitzuen jasan. Baso Beltzeko armada, Eriador eta Lothlorienekoak baino azkoz okerrago hornitua zihoan, eta, beraz, guduan hil ziren, Oropher bera barne. Orduan, bere seme Thranduil izan zen bere oinordekoa karguan."}
{"id": "91051", "revid": "336", "url": "https://eu.wikipedia.org/wiki?curid=91051", "title": "Javier Urrutikoetxea", "text": "Javier Gonzalez Urrutikoetxea edo \"Urruti\" (Donostia, Gipuzkoa, 1952ko otsailaren 17a - Esplugues de Llobregat, Bartzelona, 2001eko maiatzaren 24a) euskal herritar futbolari erretiratua izan zen, 70eko eta 80ko hamarkadetan aritu zena.\nReal Sociedaden kirol ibilbideari ekin bazion ere, urte gehienak FC Barcelonan eman zituen, eta talde horretan txapelketa eta sari guztiak lortu zituen hain zuzen ere. Katalunian bere bizitzako azken zatia igaro zuen, eta bertan 49 urterekin hil zen kotxe istripuan.\nBestela, Espainiako futbol selekzio nazionalarekin 5 aldiz aritu zen. Luis Miguel Arconadaren garaikidea izanda, honek itxi zion partida gehiago jokatzearen aukera."}
{"id": "91053", "revid": "58701", "url": "https://eu.wikipedia.org/wiki?curid=91053", "title": "Pala d'Oro", "text": "Pala d'Oro Veneziako San Marco basilikan dagoen urregintza lan bat da. Mundu osoan, urregintza bizantziarreko lanik fin eta konplexuenetako bat bezala ezagutua da.\nErretaula, bi zatiz osatua dago. Behealdeko zatia, San Markoren istorioa kontatzen duten esmalteez, Dogoaren erretratuaz eta Pantokratorraren multzoaz osatuta dago, jatorrian, Ordelaffo Falieri dogoak, Konstantinopoliseko artisauei 1102an eginiko enkargu bat izan zen. Beste alde batetik, Mikel goiaingeruaren irudia eta goialdeko zatiko multzoa, dirudienez, gurutzatuek ekarri zuten harrapakin bezala Konstantinoplatik 1204an.\n1343an, Andrea Dandolo dogoak, bi zatiak, 1927 harribitxi zituen erretaula gotiko bakarrean elkartzea agindu zuen."}
{"id": "91054", "revid": "201", "url": "https://eu.wikipedia.org/wiki?curid=91054", "title": "Mendilerro Litorala", "text": ""}
{"id": "91055", "revid": "63274", "url": "https://eu.wikipedia.org/wiki?curid=91055", "title": "Eskilino", "text": "Eskilino (; ) Erromako zazpi muinoetako bat da. Bere izena eman zion, hiria, errepublikako garaian banatu zen lau eskualdeetako bati, Suburana, \"Collina\" eta Palatina eskuldeekin batera. Hemen zeuden Trajanoren Termak eta Neron enperadorearen Domus Aurea ospetsua, eta, ondorioz, baita Erromako Koliseoa ere. Iparraldean, Santa Maria Nagusia basilika dago."}
{"id": "91056", "revid": "119347", "url": "https://eu.wikipedia.org/wiki?curid=91056", "title": "Hanjin Shipping", "text": "Hanjin Shipping itsas garraioan aritzen den enpresa hegokorearra da, Hanjin Group enpresaren esmukendekoa. Hanjin Shipping honako enpresa txikiagoek osatzen dute: Hanjin Logistics, Keoyang Shipping, Senator Lines, eta CyberLogitec.\nOntziak eta terminalak.\nHanjin Shipping enpresak, 100 milioi tona zama garraiatzen ditu urtero eta kontainer garraiorako 200 inguru ontzi dauzka. Egoitza nagusiaz gain tokian-tokiko beste hiru egoitza txikiago dauzka, eta 200 bulego nazioarteko portu garrantzitsuenetan. Taldearen salmenten %90a Hego Koreatik kanpo lortzen du.\nHanjing Shipping enpresaren sare logistikoak, hamaika terminal propio dauzka: Long Beach, Tokio, Kaohsiung, Qingdao, eta Shanghaiko portuetan besteak beste."}
{"id": "91058", "revid": "336", "url": "https://eu.wikipedia.org/wiki?curid=91058", "title": "Jose Ramon Esnaola", "text": "Jose Ramon Esnaola Larburu (Andoain, Gipuzkoa, 1946ko ekainaren 30a) euskal herritar futbolari erretiratua da, 60ko, 70eko eta 80ko hamarkadetan aritu zena. Atezain postuan jokatu zuen.\nReal Sociedaden kirol ibilbideari ekin bazion ere, urte gehiago igaro zituen Real Betis talde espainiarrean, eta aurrerago bertako entrenatzailea ere izan da 1990 eta 1992an."}
{"id": "91059", "revid": "201", "url": "https://eu.wikipedia.org/wiki?curid=91059", "title": "Mendilerro Aurrelitorala", "text": ""}
{"id": "91060", "revid": "56334", "url": "https://eu.wikipedia.org/wiki?curid=91060", "title": "Juan Mari Mujika", "text": "Juan Mari Mujika Izagirre (Donostia, Gipuzkoa, 1963ko maiatzaren 12a - Zumarraga, Gipuzkoa, 2004ko ekainaren 14a), Musti Mujika izenaz ezaguna, 80ko eta 90eko hamarkadetan aritu zen euskal herritar futbolaria izan zen.\n2001ean kotxe istripu larria eduki zuen, eta horren ondorioz hiru urte geroago hil zen, 41 urte zituelarik."}
{"id": "91061", "revid": "119347", "url": "https://eu.wikipedia.org/wiki?curid=91061", "title": "COSCO", "text": "China Ocean Shipping (Group) Company edo COSCO, Txinako Herri Errepublikako itsas garraio enpresa da. 1961. urtean sortu zuen Txinako Herri Errepublikako gobernuak, eta oraindik ere bera da akziodun bakarra. COSCO Txinako zama lehorra garraiatzen duen enpresaburuk garrantzitsuena da. Bere akzioek Hong Kong, Shenzhen eta Shanghaiko burtsetan kotizatzen dute.\nOntziak.\nCoscok 130 ontzi baino gehiago dauzka jabetzan (320.000 TEU neurriko kontainer garraiatzeko edukiera nahikoa). Munduko 100 portu baino gehiagotan aritzen dira konpainiako barkuak. Jabetzako barkuez gain, 600 ontzi ingururen kudeatzailea ere bada, guztira 35 milioi tona metriko zama garraiatzeko edukierarekin.\nMunduko seigarren enpresa da kontainer ontziei dagokionez, eta bederatzigarren enpresa, kontainerren zama garraiatuari dagokionez.\nEnpresak.\nCosco taldearen eta honen eskumendeko enpresen akzioek Shenzhen, Hong Kong, Shanghai eta Singapurgo burtsetan kotizatzen dute.\nHorrez gain, taldeak sail desberdinetan eta Txinako portuetan 300 azpienpresa baino gehiago dauzka."}
{"id": "91063", "revid": "201", "url": "https://eu.wikipedia.org/wiki?curid=91063", "title": "Porfido", "text": ""}
{"id": "91064", "revid": "4380", "url": "https://eu.wikipedia.org/wiki?curid=91064", "title": "China Ocean Shipping (Group) Company", "text": ""}
{"id": "91065", "revid": "4380", "url": "https://eu.wikipedia.org/wiki?curid=91065", "title": "China Ocean Shipping Company", "text": ""}
{"id": "91066", "revid": "120411", "url": "https://eu.wikipedia.org/wiki?curid=91066", "title": "Javier Sagarzazu", "text": "Javier Maria Sagarzazu Unanue (Azkoitia, Gipuzkoa, 1958ko abenduaren 11 - Carral, Coru\u00f1a, 1987ko abuztuaren 16a) futbolari profesionala izan zen. 1980ko hamarkadan jardun zuen. 1987an bat-batean hil zen, 28 urte besterik ez zuela, istripu zerebrobaskular batek jota.\nFutboleko ibilbidea.\nRealaren harrobian hezi zen futbolean Anaitasuna taldean eta, 1983. urtean, ligako lehen taldera iritsi zen. Bi urtez (1980-81 eta 1981-82) Ligako txapeldun izan ziren jokalarien ordezko harrobi-mutiletako bat izan zen.\nSagarzazu atzelaria zen. Lehen mailara igotzerakoan eskuin aldean Genaro Zelaieta aritzen zenez eskuin aldean Jabier ezker aldean hasi zen jokatzen, eta 1984-85 denboraldian aurkitu zuen eskuin aldean aritzeko aukera, Alberto Ormaetxearen gidaritzapean. Bere azken denboraldian (1986-87) postu horretan jokatu zituen ia minutu denak. Futbolari moduan egoki zebilen bitartean halaxe jarraituko zuela zioen, baina erretiratzeko garairako bere ilusio handia irakaskuntza zen, eta magisteritzako ikasketak eta praktikak ongi baino hobeto zeramatzan.\nDenera 154 partida jokatu zituen, horietako 117 Espainiako Lehen Mailan. 1983-1984 denboraldian Superliga lortu zuen. Hala ere, garaipenik nagusiena 1987ko Erregearen Koparen eskuratzea izan zen, Zaragozako La Romareda zelaian, Atl\u00e9tico de Madrid penaltietan mendean hartuz, partida bina amaitu baitzen. Sagarzazu jokalari titularra izan zen. Partida hori izan zen bere azken ofiziala.\nNahiz eta 1986-1987 denboraldi osoan zehar titular izan John Benjamin Toshack entrenatzaileak kontratua ez berritzea erabaki zuen. Bere eskema taktikoan jokalari erasokorragoen alde egin nahi zuen, eta Sagarzazuren perfila alboko atzelari garbiarena zen. Hala, Jabierrek Deportivo de La Coru\u00f1a taldean aritzeko fitxatu zuen, artean Bigarren Mailan bazebilen ere.\nRealak izandako jokalarien artean garbi jokatzeagatik nabarmendu zen, 13.005 minutu jokatuz inolako txartel gorririk jaso gabe, eta sei hori besterik ez. Are eta gehiago atzelari postuan lehiatuz. Nolanahi ere, Sagarzazu ez zen Deportivorekin debutatzera iritsi partida ofizialetan. Heriotza ustekabean iritsi zitzaion aurredenboraldian. Carralen jokatu behar zuten partida CD Ourenseren aurka, eta autobusean zihoazela ondoezik sentitu eta bat-batean hil zen, buruko isuri baten ondorioz.\nSagarzazu omentzeko Realaren Atotxako zelaia behin-betiko itxi zen egunean (1993ko ekainaren 22an), haren hil osteko semea izendatu zuten estadioko azken gola sar zezan, ate hutsean, harmailak ilun-ilun zeudelarik. Jabier hil zen Carral herriko udalak kalea eskaini zion. PP alkatetzara iristerakoan, berriz, bere izena kendu eta R\u00faa Paraiso ezarri zioten."}
{"id": "91067", "revid": "56334", "url": "https://eu.wikipedia.org/wiki?curid=91067", "title": "Tomas Orbegozo", "text": "Tomas Orbegozo Egiguren (Azpeitia, Gipuzkoa, 1959ko abuztuaren 19a) euskal herritar futbolaria izan da, 1980ko hamarkadan ibiltakoa."}
{"id": "91068", "revid": "120411", "url": "https://eu.wikipedia.org/wiki?curid=91068", "title": "Mikel Loinaz", "text": "Mikel Loinaz Balda (Andoain, Gipuzkoa, 1967ko martxoaren 28a) euskal herritar futbolari ohia da, 80ko eta 1990eko hamarkadan ibilitakoa."}
{"id": "91069", "revid": "16654", "url": "https://eu.wikipedia.org/wiki?curid=91069", "title": "Xabier Bengoetxea", "text": "Xabier Bengoetxea Iparragirre (Zubieta, Usurbil, 1965eko abenduaren 13a) euskal herritar futbolaria izan da, 80ko eta 1990eko hamarkadan ibiltakoa."}
{"id": "91071", "revid": "336", "url": "https://eu.wikipedia.org/wiki?curid=91071", "title": "Luis Fernando Dadie", "text": "Luis Fernando Dadie Fernandez (Pasaia, Gipuzkoa, 1966ko maiatzaren 17a) euskal herritar futbolaria izan da, 1980ko eta 1990eko hamarkadan ibilitakoa.\n1987an irabazi zuen Errealarekin Espainiako Futbol Errege Kopa."}
{"id": "91073", "revid": "1830", "url": "https://eu.wikipedia.org/wiki?curid=91073", "title": "Per capita", "text": "Per capita latinezko lokuzio edo esapidea da, egun ere hizkuntza anitzetan (euskaraz ere bai) erabiltzen dena, literalki buru bakoitzeko esan nahi duena. \"Caput, capitis\" hitzaren akusatibo plurala \"per\" preposizioarekin lotuz eratuta dago. Biztanleko hitza sinonimoa da.\nEkonomian eta estatistikan maiz erabiltzen da, kalkulatutako batezbestekoa pertsona bakoitzeko dela adierazteko. Adibidez, batez besteko errenta \"per capita\" eta Barne Produktu Gordina \"per capita\" esapideak erabiltzen dira.\nGuztizkoa edo totala (errenta osoa, adibidez, errenta \"per capita\"ren kasuan) pertsona kopuruaz zatituz kalkulatzen da. Adibidez, guztira 1000 euro irabazi bada 10 pertsonen artean, \"per capita\" irabazia 1000/10=100 eurokoa da."}
{"id": "91074", "revid": "105290", "url": "https://eu.wikipedia.org/wiki?curid=91074", "title": "Elementu (estatistika)", "text": "Estatistikan, elementua edo banakoa (azken hau pertsona edo animaliez aritzen denean), aldagai ezberdinak neurtzeko oinarrizko unitatea da, beraren gainean datuak bilduko direlarik. Adibidez:\nIkerketa estatistikoaren plangintzan, oso garrantzitsua da elementua aurretik zehatz-mehatz definitzea, ikergai den populazioaren mugak ez gainditzearren.\nMatematikan, multzo teorian duen adierari buruz ikasteko, ikus: \"Multzoko elementu\""}
{"id": "91081", "revid": "119347", "url": "https://eu.wikipedia.org/wiki?curid=91081", "title": "Municipal Waste", "text": "Municipal Waste, 2000. urtean Richmonden (Virgina, Estatu Batuak) sortutako Hardcore eta Trash taldea da.\nHistoria.\nMunicpal Waste, Estatu Batuetan sortutako taldea da. Taldearen influentzien barruan, Suicidal Tendencies, Dirty Rotten Imbeciles edota Nuclear Assault bezalako taldeak daude.\nBeraien abestiak, alkohola, festa eta dibertsioan oinarritzen dira. Baita, mundu post-apokaliptiko batean ere. Bere jarrerak eta musikak, jende asko gerturatu du musika eszena berri batean. Bere musikarekin, 80ko hamarkadako Crossover mugimendua berritu nahi dute.\n2002.urtean lehen formazio aldaketa burutu zen, Brendan Trachek taldea utzi zuen eta. Bere ordez, Brandon Ferrell sartuko da taldean. Aldaketa honekin, Tango and Thrash diska kaleratu zuten. 6 aste beranduago berriz, beraien lehen lan luzea kaleratzen dute, Waste \u00b4em all izenekoa.\n2005ean, Earache Records zigiluarekin sinatu zuten. Honela, Hazardous Mutation diska kaleratu zuten urte bukaeran. 2006an, Sick of it all taldearekin batera biran joan ziren Europa eta Australia osoan zehar.\n2007an, oraingoz beraien azken lana den The Art of Partying diska kaleratu zuten."}
{"id": "91082", "revid": "512", "url": "https://eu.wikipedia.org/wiki?curid=91082", "title": "Salmeterol", "text": "Salmeterol eragin luzeko bronkozabaltzailea da, beta2-agonista adrenergikoen familiakoa (ingelesez LABA). Bi eratan erabiltzen da, kartutxo presurizatuan bera bakarrik (\"Serevent\" izen komertzialarekin) edo hauts lehorraren inhalagailua den accuhaler sisteman flutikasonarekin batera (\"Seretide\" edo \"Plusvent\").\nIndikazio nagusiak arnas gaixotasun butxatzaileak ditu, asma eta BGBK alegia."}
{"id": "91083", "revid": "90523", "url": "https://eu.wikipedia.org/wiki?curid=91083", "title": "Habe", "text": "Habea arkitekturaren eraikuntzan erabiltzen den egitura-elementu lineal eta eskuarki horizontala da. Sekzio txikia baldin badu habexka deritzo. Makurdura-esfortzuak ditu nagusi. Laukizuzen formako sekzioa izan ohi du, karga bereziak eusteko T, C edo L forma eduki badezake ere. Materialari dagokionez, tradizionalki zurezkoa izan ohi da, zurak trakzio-esfortzuak ongi jasatzen baititu. Azken hamarkadotan, aldiz, altzairuz edo hormigoiz eraiki ohi dira habeak, azken kasuan altzairuzko biribilez sendotuta."}
{"id": "91084", "revid": "6327", "url": "https://eu.wikipedia.org/wiki?curid=91084", "title": "Habe (arkitektura)", "text": ""}
{"id": "91086", "revid": "336", "url": "https://eu.wikipedia.org/wiki?curid=91086", "title": "Formoterol", "text": "Formoterol eragin luzeko bronkozabaltzailea da, beta2-agonista adrenergikoen familiakoa (). Bi eratan erabiltzen da, kartutxo presurizatuan bera bakarrik (\"Foradil\" eta \"Oxis\" izen komertzialekin) edo hauts lehorraren inhalagailua den turbuhaler sisteman budesonidarekin batera (\"Symbicort\").\nIndikazio nagusiak arnas gaixotasun butxatzaileak ditu, asma eta BGBK alegia."}
{"id": "91087", "revid": "336", "url": "https://eu.wikipedia.org/wiki?curid=91087", "title": "Ipratropio", "text": "Ipratropio (\"Atrovent\" izen komertziala duena) eragin laburreko bronkozabaltzailea da, antikolinergikoen familiakoa. Bi eratan erabiltzen da, inhalagailu moduan kartutxo presurizatuan edo lainoztagailuan.\nIndikazio nagusiak arnas gaixotasun butxatzaileak ditu, asma eta BGBK alegia."}
{"id": "91088", "revid": "336", "url": "https://eu.wikipedia.org/wiki?curid=91088", "title": "Tiotropio", "text": "Tiotropio (\"Spiriva\" izen komertziala duena) eragin luzeko bronkozabaltzailea da, antikolinergikoen familiakoa. Era bakarra da hartzeko, hauts lehorraren motako inhalagailu moduan, \"handihaler\" izeneko sisteman, eta kapsula baten bidez.\nIndikazio nagusiak arnas gaixotasun butxatzaileak ditu, asma eta BGBK alegia. Azken urteotan iraultza positiboa eragin du Pneumologiaren arloan, egunean behin soilik hartzen baita eta Ipratropio zaharragoa (\"Atrovent\") hein handi batean ordezkatzen ari delako."}
{"id": "91090", "revid": "1545", "url": "https://eu.wikipedia.org/wiki?curid=91090", "title": "Flutikasona", "text": "Flutikasona kortikosteroide sintetikoa da, Pneumologia, ORL eta Dermatologia\narloetan erabiltzen dena.\nIndikazioak.\nAlde batetik, asma eta BGBK arnas gaixotasunetan erabiltzen da, inhalagailuan kartutxo presurizatu moduan bera bakarrik (\"Flixotide\") edo Salmeterolekin batera \"accuhaler\" izeneko hauts lehorraren gailuan (\"Seretide\" edo \"Plusvent\").\nBestela, errinitis alergikoa tratatzeko ere erabilgarri dugu, \"Flixonase\" izen komertzialarekin.\nAzkenik, ekzemak eta psoriasia sendatzekoa da ere bai."}
{"id": "91091", "revid": "1545", "url": "https://eu.wikipedia.org/wiki?curid=91091", "title": "Budesonida", "text": "Budesonida kortikosteroide sintetikoa da, Pneumologia, ORL eta Digestio aparatuaren medikuntza arloetan erabiltzen dena.\nIndikazioak.\nAlde batetik, asma eta BGBK arnas gaixotasunetan erabiltzen da,\ninhalagailuan hauts lehorraren \"turbuhaler\" sisteman bera bakarrik (\"Pulmicort\") edo Formoterolekin batera (\"Symbicort\").\nBestela, errinitis alergikoa tratatzeko ere erabilgarri dugu, \"Rhinocort\" izen komertzialarekin.\nAzkenik, hesteetako hanturazko gaixotasuna sendatzekoa da ere bai."}
{"id": "91094", "revid": "336", "url": "https://eu.wikipedia.org/wiki?curid=91094", "title": "2010eko Munduko Futbol Txapelketa", "text": "2010eko Munduko Futbol Txapelketa 2010eko ekainaren 11 eta uztailaren 11ren artean Hegoafrikako hainbat hirietan ospatu zen nazioarteko futbol txapelketa izan zen. 19. Munduko Futbol Txapelketa izan zen. Txapelketa hura, Afrika kontinentean jokatu izan den Historiako lehenengo Munduko Kopa bihurtu zen. Partiduak Hegoafrikako hainbat hiritan jokatu ziren, eta finala aldiz, Johannesburgeko Soccer City estadioan.\nEdizio hartan 204 selekziok hartu zuten parte, Hegoafrika barne. Horietatik 32 selekzio izan ziren ekainaren 11n hasi zen azken fasea jokatu zutenak, 4 taldetako 8 multzotan banaturik.\nLehiaketako maskota, \"Zakumi\" izeneko ile berdeko leopardoa izan zen.\nEgoitzaren hautaketa.\nEgoitzaren hautaketa 2004ko maiatzaren 15ean egin zen Zurichen. Bozketa honela geratu zen:\nEgoitzak.\n2005ean antolatzaileek Munduko Txapelketarako erabiliko ziren hamabi estadioen behin-behineko zerrenda argitaratu zuten: Bloemfontein, Lurmutur Hiria, Durban, Johannesburg (bi egoitza), Kimberley, Nelspruit, Orkney, Polokwane, Port Elizabeth, Pretoria, and Rustenburg. Ondoren zerrenda hamar egoitzetara murriztu zen eta 2006ko martxoaren 17an FIFAk ofizialki aditzera eman zituen:\nTalde parte-hartzaileak.\nOndorengo 32 taldeak txapelketarako sailkatu ziren.\nTxapelketa.\nAzken fasea.\nFinala.\nTxapelduna:\nSinboloak.\nFIFAren maskota 2010eko Txapelketarako \"Zakumi\" ile berdeko leopardoa izan zen, 2008ko irailaren 22an aurkeztua izan zena. Bere izena \"ZA\" (Hegoafrikaren nazioarteko laburdura) eta \"kumi\" (\"hamar\" Hegoafrikako hainbat hizkuntzetan) hitzetatik dator. Maskotaren koloreek Hegoafrikaren kolore nagusiak ditu - horia eta berdea.\nTxapelketako abesti ofiziala Shakira abeslari kolonbiarraren \"Waka Waka\" izan zen, ingelesez eta gaztelaniaz abestua. Abestia afrikar soldaduen \"Zangalewa\" abestian oinarritzen da. Shakira abestu zuen irekitze- eta ixte-zeremonietan Hegoafrikan.\n2010eko Txapelketarako baloi ofiziala Adidasek egin zuen, \"Jabulani\" izenarekin. Hitz horrek zulueraz \"poza denontzat\" esan nahi du. Baloiak dituen hamaika koloreek, Hegoafrikako hamaika hizkuntza ofizialak eta zelaian jolasten duten hamaika jokalariak ordezkatzen ditu. Johannesburgeko finalean urre koloreko baloiarekin jokatu zen, \"Jo'bulani\" izenekoa.\nVuvuzela.\n2010eko txapelketa honetan vuvuzela instrumentuak nazioartean ezaguna izatea lortu zuen. Airezko instrumentu hori zaleek partiduetan jotzen zuten, telebistetan audio arazoak sortuz. Horregatik, telebista kate askok mikrofono berriak eta azken teknologiakoak erosi behar izan zituzten vuvuzelen soinua jaisteko telebista bidezko partiduen emisioetan."}
{"id": "91095", "revid": "512", "url": "https://eu.wikipedia.org/wiki?curid=91095", "title": "Izar-diagrama", "text": "Izar diagrama, baita ere armiarma diagrama, radar diagrama, diagrama polarra, diagrama erradiala, elur maluten diagrama edo Kiviaten diagrama deitua, datu multzoetako elementuak irudikatzeko datu diagrama da. Beste diagrama batzuk ez bezala (histograma, esaterako, aldagaiak aztertzeko erabiltzen da), izar diagramak elementuen arteko ezberdintasunak azalerazi nahi ditu, aldagaien ezaugarriak alde batera utziz.\nEraketa.\nJaso beharreko aldagai adina ardatz marrazten da puntu batetik abiatuz eta ardatzen arteko angelu distantzia berdinaz. Aldagai kopurua gutxienez 3 izan behar da. Ardatzetan aldagaiei dagozkien eskalak ezarri ondoren, elementu bakoitzak ardatz bakoitzean hartzen duen balioa ezartzen da. Azkenik, elementu bakoitzak ardatz ezberdinetan hartzen dituen balioak lotu egiten dira, kolore jakin batean. Horrela elementu ezberdinetarako sortzen diren poligonoak sare berean edo bakoitzak bere sarean azal daitezke.\nErabilera.\nElementuen arteko antzekotasunak edo ezberdintasunak azalerazteko diagrama da. Itxuraz poligono antzekoak dituzten elementuak antzekoak izango dira jasotako aldagaien arabera. Erabilera hau interesgarria da marketing arloan, marka ezberdinen kokapena aztertzeko.\nElementu ezberdinen ontasuna edo kalitatea kontrolatzeko tresna ere bada, baina horretarako aldagai guztiek norabide berean erakutsi behar dute ontasuna. Adibidez, bezeroari begira auto batean: salneurria, istripuak izateko probabilitatea, kontsumoa, ... Adibide honetan, aipatutako aldagai guztiak zenbat eta txikiago izan, orduan eta hobe. Beraz, poligono zenbat eta txikiagoa izan, autoa orduan eta hobea izango da. Poligono guztiak batera marraztu badira eta kotxe baten poligonoa beste guztien barnean badago, ez dago zalantzarik: auto hoberena izango da. Jasotako aldagaiek erosotasuna, segurtasuna eta bizitza erabilgarria badira aitzitik, poligono handiena duen autoa izango da hoberena. Erabateko barnekotasunik ez badago, poligonoaren azaleraz erabaki daiteke auto hoberena, betiere aldagai guztiek pisu berdina badute ontasuna neurtzeko orduan.\nKalitaterako erabilera hau koantitatiboki egiteko, nahikoa litzateke, aldagaiak eskala berean neurtuta badaude, elementu bakoitzeko aldagaien batura kalkulatzea. Aldagai ezberdinetarako eskala berdina ez balitz, aldagaiak estandartu egin beharko lirateke aurretik."}
{"id": "91097", "revid": "56334", "url": "https://eu.wikipedia.org/wiki?curid=91097", "title": "Sekhemib", "text": "Sekhemib edo Peribsen, Egiptoko II. dinastiako faraoi bat izan zen. Redforden arabera, K.a. 2734tik K.a. 2714 arte gobernatu zuen.\nEzagutzen ez diren arrazoiengatik, beharbada arrazoi erlijiosoengatik, gobernatzerakoan bere Horusen izena aldatu zuen agintari bat izan zen, E. Drioton, J. Vandier eta W. Kaiserren arabera.\nTronua, Horus-Sekhemib izenpean hartu zuen, baina, ondoren, izen hori, Seth-Peribsengatik aldatu zuen, beharbada, Behe Egiptok Goi Egiptoren aurka eginiko matxinada baten ondorioz.\nUste denez, Menfis utzi zuen (Sethek ordezkatzen zuen Goi Egipto eta Horusek Behe Egipto), eta Abidosera itzuli zen lurperatua izateko, hegoaldera, bere aurreko faraoiek hautsi zuten tradizio bat berriz abiaraziz. Ziuraski, garai honetan, boterea banatua zegoen, eta errege garaikideek gobernatu zuten, Goi eta Behe Egipto bananduz.\nBere garaiko testigutzak.\nBere lurperaketa tokia, Abidoseko Umm el-Qaabeko P hilobia da.\nSaqqarako nekropolian, ez da faraoi honen hilobi edo zenotafiorik aurkitu.\nBere izena, Sekhemib, honako toki hauetan aurkitu da:"}
{"id": "91098", "revid": "105290", "url": "https://eu.wikipedia.org/wiki?curid=91098", "title": "Siljan (aintzira)", "text": "Siljan Suediako aintzirarik handienetan seigarrena da; Suediako erdialdeko Dalarnako konderrian dago.\nGeografia.\nAintzira horren eta inguruko guztien (Orsasj\u00f6n eta Insij\u00f6n) hedadura bateratua, 354 kilometro karratu dituzte. Gehieneko sakonera 120 metrokoa du, eta itsas mailatik 161 metro gorago dago. Aintziraren bazterrean dagoen hiririk handiena Mora da.\nHistoria.\nAintzira \"Siljansringen\" deritzonaren hego-ekialdean dago, duela 365 milioi urteko eraketa geologiko bat, Devoniar aroan eratua, meteorito talka handi baten ondorioz. Gunean aurkitzen diren Kabriar, Ordoviziar eta Siluriar aroetako geruza sedimentarioek, fosil ugari dituzte. Petrolioa existitzen denaren susmoa dago, baina, ikerketek, orain arte, ezezkoa diote.\nKraterrak, 50 kilometroko diametroa du eta Europan ezagutzen diren guztietatik handiena da."}
{"id": "91099", "revid": "1545", "url": "https://eu.wikipedia.org/wiki?curid=91099", "title": "Robert Gates", "text": "Robert Michael Gates (Wichita, Kansas, AEB, 1943ko irailaren 25a - ) Kansasen jaiotako politikari independiente estatubatuarra da. Hiru urtez Inteligentzia zuzendaria izateaz gain, Ameriketako Estatu Batuetako Defentsa Idazkaria izan da George W. Bush eta orain, Barack Obamarekin."}
{"id": "91100", "revid": "105290", "url": "https://eu.wikipedia.org/wiki?curid=91100", "title": "Landsat 7", "text": "Landsat 7, AEBek jaurtitako satelite artifizial talde batetako azkena da (LandSat Programa). 1999ko apirilak 15ean jaurti zen. Landsat 7ren xede nagusia, planeta guztiko irudien datu basea eguneratzea da. Landsat programa, NASAk kontrolatzen duen arren, Landsat 7aren bidez jasotako irudiak, AEBetako Agentzia Geologikoak prozesatzen ditu (USGS ingelesezko siglez).\nSatelitearen zehaztapenak.\nLandsat 7, bere bizitza erabilgarria, 5 urtekoa izateko diseinatua izan zen, eta, egunero, 532 irudi bildu eta igortzeko ahalmena du. Orbita heliosinkroniko batean dago, horrek, toki zehatz batetik, beti ordu berean igarotzen dela esan nahi duelarik. Lurreko azalera guztiaren ikusmena du 15 egunetan, 232 orbita eginez. Satelitearen pisua, 1973 kilokoa da, 4,04 metroko luzera eta 2,74ko zabalera du. Bere aurrekoek ez bezala, Landsat 7k, 378 gigabyteko memoria solido bat du, 100 irudi inguru biltzeko gai direnak. Satelitearen barnean dagoen funtsezko tresna, Enhanced Thematic Mapper Plus (ETM+) da."}
{"id": "91101", "revid": "512", "url": "https://eu.wikipedia.org/wiki?curid=91101", "title": "Kleopatra Selene I.a", "text": "Kleopatra Selene I.a (), Egiptoko ptolomeotar dinastiako erregina ezkontidea eta, ondoren, Seleuzidar Inperioko erregina izan zen.\nPtolomeo VIII.a Evergetes faraoia eta Kleopatra III.aren alaba zen. K.a. 112an ezkondu zen bere anaia Ptolomeo IX.arekin, Kleopatra IV.agandik laster dibortziatu zena.\nOndoren, Seleuzidar erregeekin ezkondu zen: Antioko VIII.a Griforekin K.a. 102an, Antioko IX.a Eusebiorekin K.a. 96an eta, azkenik, bere suhi Antioko X.a Eusebiorekin K.a. 95ean.\nBerenize III.aren ama izan zen, K.a. 114an, bere osaba Ptolomeo X.arekin ezkonduko dena, ondoren, K.a. 81ean, bere lehengusu Ptolomeo XI.arekin, Silak errege bezala ezarria. Bere senarrak, ezkondu eta gutxira hil zuen, K.a. 80an, ondoren, bera, Alexandriako herri nahigabetuak lintxatu zuen."}
{"id": "91102", "revid": "512", "url": "https://eu.wikipedia.org/wiki?curid=91102", "title": "Ptolomeo XI.a", "text": "Ptolomeo XI.a Alexandro II.a (), Egiptoko ptolomeotar dinastiako errege bat izan zen K.a. 80an, egun gutxi batzuez.\nPtolomeo X.a Alexandro I.aren eta Kleopatra Selene I.aren semea zen.\nBere osaba Ptolomeo IX.a Latiro hil zenean, Erromak, Ptolomeo XI.a errege izan zedin presionatu zuen. Bere amaorde zen Berenize III.arekin ezkontzeko ere esan zitzaion, baina, ezkondu eta gutxira, hil egin zuen. Alexandriako herriak, gertaera honengatik nahigabeturik, lintxatu egin zuen.\nBere oinordekoa, Ptolomeo XII.a Auletes izan zen."}
{"id": "91103", "revid": "105290", "url": "https://eu.wikipedia.org/wiki?curid=91103", "title": "Afonia (musika taldea)", "text": "Afonia, 2002an Hernanin sortutako punk taldea da.\nHistoria.\nKontzertuak ikustera joaten ziren lagun batzuen ideiaz sortu zen Afonia, 2001eko bukaera aldera. Hasieran, Pizzi (Bateria), Pepino (Gitarra), Aratz (Bajua) eta Ijurko (Ahotsa) izan ziren taldea sortu zutenak. Beraien lehen kontzertua, 2002an eman zuten, Hernaniko San Juanetan.\n2004ko Aste Santutan lehen maketa kaleratu zuten. Maketa hau 8 abestiz zegoen osatua. 2005eko Otsaileko astebukaera batean berriz, beste single bat argitaratu zuten Puzkarra Recordsen eskutik.\nNahiz eta urte batean maketa eta single bat kaleratua eduki, lehen disko luzea2005 eta 2006 urte artean iritsi zen. Diska grabatzen ari zirela ordea, Ijurkok taldea utzi zuen eta bere ordez Dani sartu zen abestera eta diskoaren grabaketa amaitzera. Honen ondorioz, diskoko abesti batzuk, Ijurkoren ahotsarekin entzun daitezke eta beste batzuk berriz Danirenarekin.\n2007ko Irailean, Danik taldea utzi zuen eta bere ordez Negro sartu zen abestera. Negro lehendik, Komando Itinerante taldean ibilitakoa zen. 2008an, Lixo Gara diska kaleratu zuten. Kasu honetan, Galiziarrak diren Post Mortem taldearekin elkarbanatua irten zen, CD formatuan. Diska hau, 4 zigilu ezberdinek finantzatu zuten.\n2009an, LP berri bat kaleratzekotan dira Afonia taldeko kideak."}
{"id": "91104", "revid": "1545", "url": "https://eu.wikipedia.org/wiki?curid=91104", "title": "Panopolis", "text": "Panopolis, Goi Egiptoko IX. nomoko hiriburuaren greziartutako izena da. Bere grezierazko izena, greziar jainkoa den Pan, hirian gurtzen zen Min jainkoarekin lotu izanagatik dator.\nIzen egiptoarra: Ipu edo Jent-Min. Izen greziarra: Panopolis. Izen koptoa: Shmin edo Jmin. Izen arabiarra: Ajmin (Akhmin).\nHistoria.\nIpu hiria, Goi Egiptoko nabarmenetako bat izan zen, grekoerromatar garaiko Min eta Repyt jainkoei eskeinitako tenplu garrantzitsu batekin, Herodotok, bere \"Historia\"n aipatzen duena. Tenpluetaz ia ez da ezer geratzen, hurrengo mendeetan beste eraikin batzuk eraikitzeko erabili baitziren.\nGreziar garaian, joko gimnikoak ospatzeagatik eta Pertseoren omenezko bere tenpluagatik nabarmendu zen.\nIV. eta V. mendeetan, gune kopto garrantzitsu bat izan zen, gotzainen egoitza, non monasterio eta komentu ugari zegoen. Oraindik hondakin garrantzitsuak geratzen dira. XX. mendearen hasieran, 24.000 biztanle ugari zituen, eta, biztanleria honen heren bat, oraindik koptoa zen\nHondar arkeologikoak.\nAntzinako garaietako tenpluak, bota eta monasterioak, komentuak eta beste eraikin batzuk eraikitzeko erabili ziren, batez ere Erdi Aroan.\nAire libreko museoan, honako hauek daude:"}
{"id": "91106", "revid": "512", "url": "https://eu.wikipedia.org/wiki?curid=91106", "title": "Meritamon", "text": "Meritamon, Egiptoko XIX. dinastiako erregina bat izan zen, eta K. a. 1280tik K. a. 1220 arte bizi izan zen, gutxi gora-behera. Uste denez, Ramses II.aren laugarren alaba zen, eta, errege honen emazterik gogokoena zen Nefertari ederrarekin izandako lehena. Ez da bere izen bera eraman zuten beste erregina edo printzesa batzuekin nahastu behar, Ahmose-Meritamon, Meritamon Tutmosis III.aren alaba edo Meritatonekin (Akenaton eta Nefertitiren alaba nagusia) kasu.\nMeritamon, bere aita, errege bakar bezala geratu aurretik, edo honen erregealdiko lehen urteetan jaio zen. Datu gutxi daude Egiptoko printzesa eta erregina izan zen honi buruz, baina, edonola ere, bere ama hil zenean, Ramsesen gogokoena eta maitatuena zena (erregealdiko 24. urtean edo handik gutxira, Meritamon oraindik 30 urtera heldu gabe zegoenean), erregea, bere alabarekin ezkonduko zen. Ez da harritzekoa intzestua Egiptoko errege familian: oso ohikoa ez zen arren, egon ziren kasu batzuk, Amenofis III.a adibidez, gutxienez, bere hiru alabakin ezkondu zena, Akenaton, honen kasuan, bi eta lau bitartean izango zirenak, eta Ramses II.a bera. oraindik emazte-alaba gehiago izan zituena. Baina, soilik errege alaba hauetako hiru igoak izan ziren Errege Emazte Handi mailara, eta, horietako bat, beharbada lehena, Meritamon izan zen.\nMeritamon erregina bihurtua agertzen den lehen aipamen garrantzitsua, Abu Sinbeleko bi tenplu ederren fundazioan izan zen. Iritzi orokorrena, une hartan, Errege Emazte Handia zen Nefertariren funtzioak ordezkatu zituela da, tenpluetako baten jasotzailea, nor gaixo edo hilda egongo zen. Une honetatik aurrera hartu zituen Meritamonek, bere amak izan zituen funtzioak, eta erregearen emazteen bigarren belaunaldiko emakumerik boteretsuena bihurtu zen.\nNefertarik, Isis-Nefertengan arerio bat izan zuen bezala, litekeena da Meritamonek, Isis-Neferten alaba zen Bint-Anatengan ere izatea. Bi ahizpek, euren amen paperak hartu zituzten hauek hil zirenean, eta Ramses II.aren erreginarik garrantzitsuenak bihurtu ziren. Hala ere, dirudienez, Meritamonek paper garrantzitsuago bat izan zuen, edo behintzat independenteagoa, denbora askoan, Karnakeko Amonen tenpluan bizi zela uste baita, \"Amonen Kantaria\", \"Amonen Hareneko Nagusia\" edo \"Mutentzako sistroa jotzen duena\" tituluek adierazten duten bezala.\nEz daude Meritamonen hainbeste hondakin historiko, Nefertarirenekin alderatuz, baina ederrenetako bat, Erregina Zuria bezala ezagutzen den estatua bat da, gaur egun, oraindik, guztiek miresten dutena. Gehien agertzen den tenplua, Abu Sinbelekoa da, bere guraso eta neba-ahizpekin batera. Seme-alabarik ere ez zaio ezagutzen, baina litekeena da seme-alabarik eduki izana, Ramses II.aren ezkontzak bere alabekin, ez baitzen soilik errituzkoa izan, ezagutzen denaren arabera (Bint-Anatek, alaba bat behintzat izan zuen).\nEz da ezagutzen zehazki noiz hil zen, baina bere aitaren erregealdi luzeko azken urteetan izan behar zuen. Faraoiaren lehen seme-alabetako gutxik jarraitu zuten bizirik Ramses II.a, 91 urterekin hil ondoren, Merenptah eta Bint-Anat kasu. Meritamon, Erreginen Haraneko QV68 hilobian lurperatua izan zen, baina bere momia oraindik ez da aurkitu."}
{"id": "91107", "revid": "512", "url": "https://eu.wikipedia.org/wiki?curid=91107", "title": "Meritamon (Tutmosis III.aren alaba)", "text": "Meritamon hau, Tutmosis III.a faraoiaren alaba da, eta ez da, beranduago, Ramses II.aren alaba eta emazte izango zen Meritamonekin nahastu behar. Tutmosis III.a, eta honen Errege Emazte Handietako bat zen Hatshepsuten alaba da hau.\nDirudienez, Meritamon gaztea (bere izenak \"Amonen Maitea\" esan nahi du), bere anaia, ondoren Amenofis II.a izango zenaren Errege Emazte Handi izatera zuzendua zegoen, baina faraoi hau tronuratu baino lehen hil zen. Berarekin, Jainkoaren Emazte izeneko tituluaren transferentzia berriz eten zen."}
{"id": "91108", "revid": "28625", "url": "https://eu.wikipedia.org/wiki?curid=91108", "title": "Momia", "text": "Momia, hil eta denbora askora, baltsamatzearen edo baldintza naturalen ondorioz kontserbazio egoera pean mantendu diren gizaki edo animalien gorpuei deritze.\nMomia naturalak.\nBadaude toki eta eskualdeak, euren muturreko lehortasun, hotz, alkalinotasun, aire libretik edo mikroorganismoengandik isolatuta egoteagatik, gorpu bat, usteldu ordez, ohi gertatzen den bezala, momifikatzea eragiten dutenak.\nGiza momia natural antzinakoenak, Naqada garaiko egiptoarrak dira. Europan, ezagunena \u00d6tzi da, Brontze Aroko Alpe italiarretako biztanle baten hondarrei emandako izena, eta Helmut Simon mendizaleak aurkitu zuena 1991n. Gorpuaren kontserbazioaren arrazoia, pertsona hori hil zen tokiko hotza izan zen, muturrekoa eta iraunkorra dena.\n2006an ospatu zen UISPPen XV. biltzarrean, Chulingo Quebradako andetar momia baten ile larruko AMS datazioa aurkeztu zen, Zurigoko Institutu Politeknikoak egina, eta duela 6.000 urte datatua dagoena. Momia naturalik antzinakoena zein den adierazterakoan, Zurigoko datazioek, Chulingo momia, Otzi baino 750 urte zaharrago egiten dute.\nMomia baltsamatuak.\nMomia kontzeptua, eskuarki arrazoi erlijiosoengatik, ahal bezainbeste denbora kontserbatzeko asmoz baltsamatutako edo prestatutako gorpuaren ideiarekin lotua dago. Gorpuak nekez mantentzen dira usteldu gabe, berez kontserbatzeko baldintzak ezustekoak eta urriak baitira.\nAntzinako kultura batzuek, Historiako une ezberdinetan, erritu eta hil ohituren atal gisa garrantzi handia eman diote hildakoen gorpuak kontserbatzeari. Antzinako Egipto da hildakoen errituzko momifikazioaren adibiderik ezagunena. Sarkofagoetan sartu aurretik, baltsamatu eta lihozko bendez estaltzen zituzten."}
{"id": "91109", "revid": "512", "url": "https://eu.wikipedia.org/wiki?curid=91109", "title": "Momia guantxeak", "text": "Momia guantxeak, Tenerifeko antzinako biztanleak ziren guantxeek egiten zituzten momiak ziren. Euren hildakoak momifikatzeko ohitura zuten.\nOhitura hau, beste antzinako zibilizazio batzuetan erabiltzen zirenen antzerako baltsamatze tekniken bidez, hildakoaren gorpua kontserbatzera zuzendua zegoen. Bere xedea, euren sinesmen erlijiosoekin lotua zegoena, gorpua babestu eta bere gizarte garrantzia nabarmentzea zen.\nNabarmendu beharrekoa da guantxeen momifikazioa, arlo askotan, egiptoarrek egiten zutenaren oso antzekoa zela. Gorpuetan usteltzea eragozteko, prozesua eta gorpua ondo zaintzen zituzten, eta, batez ere, hildakoak modu berezian ohoratu eta oroitzen zituzten. \"Uharte Zoriontsu\"etako (Kanariak) momifikazioa, ez zen orokorra izan guantxeen artean, hil praktikan, nolabaiteko mailakatzea adierazten duten zenbait prozesu daudelarik, euren gizarteko klaseen arteko ezberdintasun sozial eta ekonomikoei dagozkienak. Jakina, euren erregeen (Mentzei) momiak ziren momifikazioan zainduenak. Guantxeek, antzinako egiptoarrek bezala, batzuetan, euren errege edo mentzeien erraiak gordetzen zituzten. Egungo ikerketen arabera, momifikazioaren praktika Tenerifen pilatu zen eta beste uharte batzuetan ingurumen faktoreengatik kontserbatu zen.\nNatura eta Gizakiaren Museoak (Tenerifeko Museo Arkeologikoa), Santa Cruz de Tenerifen, momia hauetako batzuk erakusten ditu, San Andreseko Momia kasu, mendeetan zehar, Europan bildumagintza eta jakinmin objektu izan zirenak."}
{"id": "91110", "revid": "105290", "url": "https://eu.wikipedia.org/wiki?curid=91110", "title": "San Andreseko Momia", "text": "San Andreseko Momia deiturikoa, guantxe kulturako (Kanarietako antzinako biztanleak) giza momia bat da.\nHobekien kontserbatuta dagoen momia guantxeetako bat da. 25 eta 30 urte bitarteko gizon bat da, partzialki ahuntz larruz estalia, eta inguratzen duten 6 tirekin. Momia, Santa Cruz de Tenerifeko San Andres herriko kanpoaldeko amildegi batetako leize batean aurkitu zen. Momia hau aurkitua izan zen uharteko tokia, Anaga mendigunea, aurkikuntza arkeologikotan aberatsa da.\nGaur egun, momia hau, Santa Cruz de Tenerifeko Natura eta Gizakiaren Museoan kontserbatzen da."}
{"id": "91113", "revid": "886", "url": "https://eu.wikipedia.org/wiki?curid=91113", "title": "Vuontisj\u00e4rvi aintzira", "text": ""}
{"id": "91114", "revid": "105290", "url": "https://eu.wikipedia.org/wiki?curid=91114", "title": "Mentzei", "text": "Mentzei (gaztelaniaz \"Mencey\") Tenerifeko guantxeen erregea zen, eta mentzeierri bat gobernatzen zuen. Kanaria Handian, horren baliokidea guanartemea zen.\nTenerifen, azken mentzei handia, Tinerfe \"Handia\" izan zen, Sunta mentzeiaren semea, bere gortea, Adejen zuena (konkista baino ehun urte lehenago), eta uharte osoa gobernatzen zuen. 9 seme-alaba legitimo eta beste bat ez legitimoa izan zituen, ondoren, matxinatu, eta uhartea 9 mentzeierritan banatu zutenak.\nGainera, Tinerferen seme ez legitimoarentzat, lurralde txiki bat zegoen, ondoren, \"Kapare Pobrearen Punta\" deituko zena (gaur egun, Kaparearen Punta).\nMentzeiek, Tagoror izeneko biltzargune bat zuten. 1502an, uhartea konkistatutzat eman eta urte batzuetara, Adejeko mentzeierria berriz batu zen, Ichasagua mentzeiaren agindupean."}
{"id": "91116", "revid": "336", "url": "https://eu.wikipedia.org/wiki?curid=91116", "title": "Dauteko mentzeierria", "text": "Dauteko mentzeierria, Tinerfe mentzeia hil ondoren, Kanarietako Tenerife uhartea banatu zen 9 mentzeierrietako bat zen, Gaztelako Koroak Kanariar uharteak konkistatu baino lehenagoko garaian. Gaur egungo El Tanque, Los Silos, Buenavista del Norte eta Santiago del Teide herrien eremua hartzen zuen, eta, bertako mentzeiak, Cocanaymo eta Romen izan ziren."}
{"id": "91117", "revid": "336", "url": "https://eu.wikipedia.org/wiki?curid=91117", "title": "Tinerfe", "text": "Tinerfe Handia, Kanarietako Tenerife uharteetako mentzei (errege) guantxe bat izan zen. Sunta mentzeiaren semea zen, Gaztelako Koroak Kanariar uharteak konkistatu aurreko garaian uharte osoa gobernatu zuena. Tinerfe handiak, bere gortea Adejen zuen (konkista baino ehun urte lehenago).\nBere aita hil ondoren, Tinerfe izan zen oinordekoa, dinastiako mentzeirik boteretsuena izatera iritsiz, baina baita azkena ere. Bera hil zenean, bere semeek, uhartea bederatzi mentzeierritan banatu zuten. Abreu y Galindok honako hau idatzi zuen: \"Tenerifeko uharte honetan, gobernatzen zuen gizon bat zegoen, eta obeditzen zutena, Betzenuriya izenekoa, gure fede santuaren mende geratu baino urte gutxi lehenago, bederatzi seme zituena, eta, aita hil zenean, bakoitzak, ahal izan zuen zatia hartu zuen, eta euren artean adostu eta banatu zuten, eta, erreinu bakar bat, bederatzitan banatua geratu zen\".\nTinerfe hiltzean, haren semeek bederatzi erresumatan banatu zuten uhartea. Espainiarrek konkistatu zuten garaian, honako hauek ziren erresuma horietako erregeak:"}
{"id": "91118", "revid": "105290", "url": "https://eu.wikipedia.org/wiki?curid=91118", "title": "Guanarteme", "text": "Guanarteme, Kanaria Handia uhartean, errege aborigenek (guantxeak), gaztelar konkistaren aurretik jasotzen zuten izena da. Uhartea, gutxi gora-behera autonomoak ziren lurralde ezberdinetan banatua zegoenez, zenbait guanarteme zeuden. Konkista gertatu zenean, bi zeuden: Teldekoa eta Galdarrekoa.\nGuanartemeak, nobleen kontseilu batetaz laguntzen ziren euren erabakiak hartzeko, apaiza edo faikana ere izateaz gain, honek, batzuetan, guanartemeak berak baino garrantzi sozial eta politiko gehiago izan zezakeelarik. Izaera militarreko kontseilu bat ere aipatzen da, sabor delakoa, non guayre edo kapitainak biltzen ziren.\nTenerifen, guanartemeen baliokidea, mentzeiak ziren.\nFilmografia.\n1954an Paolo Moffa eta Carlos Serrano de Osmak zuzendutako "}
{"id": "91119", "revid": "56334", "url": "https://eu.wikipedia.org/wiki?curid=91119", "title": "Ashur-nirari V.a", "text": "Ashur-nirari V.a, Asiriako errege bat izan zen. K.a. 755etik K.a. 745 arte gobernatu zuen. Bere oinordekoa, Tiglath-Pileser III.a izan zen.\nAshur-nirari V.a, Adad-nirari III.aren semea zen, eta bere anaia Ashur Dan III.aren oinordekoa izan zen. Bere aurreko erregeagandik egoera zail bat jaso zuen. Asiriar agintaritza, gorteko dignatarioek biziki mugatua izan zen, batez ere Shamshi-iluren aldetik, asiriar armadako komandante buruzagia zena. Kanon eponimoaren arabera, lau urtez, \"lurrean\" egotera behartua izan zen. Urtero kanpainetan joatea ohikoa zen asiriar erregeen artean, eta hain aipatua eta ezaguna izan zen monarkia, biziki ahuldua izan zen. Bere erregealdiko laugarren eta bosgarren urteetan, Namriren aurka kanpaina bat bidali zuen. K.a. 746an, matxinada bat piztu zen, eta, hurrengo urtean, tronua, Tiglath-Pileser III.ak hartu zuen, Ashurren anaia edo semea zena, edo, alternatiboki, aurreko errege etxearekin inongo zerikusirik ez zuen usurpatzaile bat."}
{"id": "91120", "revid": "105290", "url": "https://eu.wikipedia.org/wiki?curid=91120", "title": "Eggther", "text": "Eggther, eskandinaviar mitologian, erraldoi edo Jotun bat da, tumulu batean eseria eta bere harpa pozik jotzen deskribatzen dena, Fjalar oilar gorria, kantatzen hasten den bitartean, Ragnar\u00f6ka iragarriz.\nEdda poetikoko V\u00f6luspa olerkiaren 42. ahapaldiaren arabera\nErraldoiaren nortasuna, ez da ezagutzen, baina, John Lindowren arabera, olerki bereko 40. ahapaldian deskribatzen den bera izan liteke, Jarnvid basoan bizi zena eta Fenrirren semeak jaioarazi zituena (sarri Angrbodarekin identifikatzen dena). Eggther izena, Ecgtheowren berdin-berdina dela ere badio, Beowulfen aita izen bereko olerki anglosaxoian. Baina Andy Orchardekin ados dago, nork bere \"Dictionary of Norse Myth and Legend\"en, paralelo hau, istorio nagusitik aldentzeko elementu bat dela dirudiela dioen."}
{"id": "91125", "revid": "31982", "url": "https://eu.wikipedia.org/wiki?curid=91125", "title": "Atapuercako gudua", "text": "Atapuercako gudua, 1054ko irailaren 1ean Atapuercako ibarreko Piedrahita herrian, Iru\u00f1eko erregea zen Gartzia III.a Santxezek Gaztela eta Leongo erregea zen Fernando I.a aurkako borroka izan zen.\nGaraipena gaztelarren aldekoa zen eta Nafarroako erregea guduan hil zen. Fernandok Pisuergan bere laguntza eskertzeko 17 urte aurrerago emandako lurraldeak berreskuratu zituen.\nAurrekariak.\nAntso III.a Nagusia 1035ean hil zenean, bere inperioa semeen artean banatua zen. Fernandok Gaztelako konderria lortu zuen eta Gartziak, berriz, Iru\u00f1eko Erresuma.\n1037an, Bermudo III.a Leongoa oinordekorik gabe hil zen Fernando Gaztelakoa bere koinataren aurkako Tamar\u00f3ngo guduan. Hori zela eta, Fernandok Leongo erregearen titulua lortu eta 1038an Leonen sartu zen.\nAipatutako guduan Fernando Gartzia bere anaiaren laguntza izan zuenez, lehen Gaztelako konderriaren menpean izandako eskualde batzuk eman zizkion: Burgosko ateetatik Ocako mendietaraino, Briviescatik \u00darbel ibaiaren haraneraino, Castrobartotik Briciaraino eta Nerbioi ibaiaren haranetik Santanderreino hain zuzen ere.\nBertsioak.\n\"Chronica Silensis\".\nSiloseko beneditarrek gudua izan eta zenbait hamarkada geroago Gartzia bekaiztiak Naiaran gaixorik zegoen Fernando I.a anaia eraso zuela idatzi zuten.\nFernando sendatu zenean, Gartziak berriro bisitatu zuen pakea egiteko asmoz. Orduan Fernando anaia atxilotu eta Ceako dorrean giltzaperatu zuen. Nafarra ihes egin zuenean, guda deklaratu eta gaztelarren enbaxadak uko egin zituen.\nGartzia gertuko Ag\u00e9s herrian lurperatua izan zen eta hilobia duela gutxi aurkitua izan zen.\nGaztela eta Leongo osteek Atapuercan, Burgosetik hiru legoa ekialderantz, zeuden, orduko Iru\u00f1eko Erresuma zena. Gartzia tropa laguntzaile mairuen laguntza izan zuen eta baliteke Ramiro I.a Aragoikoa bere anaiarena.\n\"De rebus gestis D. Didaci Gelmirez, primi Compostellani Archiepiscopi\".\nSantiago Compostelakoaren urte liburuek Gartziaren hiltzailea Antso Fortun izeneko bere zalduna zela esan zuten \"bere emaztea [erregeak] iraindua zelako\".\nNafarroako jarraigo batzuek heriotza borrokan aukeratu zuten, tartean erregearen hiltzailea Funeseko jauna zena.\n\"Chronica Naierensis\".\nNaiarako kronikak esan zuen Bermudoren senideek Gartzia hil zutela, bizirik harrapatzeko Fernandoren aginduak desobedituz.\nNafarrek, hala ere, gauera arte mantendu zituzten posizioak eta Naiarara eraman zuten hilotza lurperatzeko. Guduan bertan Antso Pe\u00f1alengoa nerabea errege berri izendatu zuten.\nBeste bertsioa.\nFernando, bertsio honetan, anaia axolagabea da eta \"Santanderreko Asturias\", Gaztela Zaharra, Briviesca eta Errioxa hartu zituen. Anai gaixoa bisitatzera joan zenean, Gartziak ihes egin zuen. Gartzia Fernando gaixoa errezeloak kentzeko asmotan bisitatzera joan zenean, aldiz, Fernandok Gartzia atxilotu eta Ceako dorrean giltzaperatu zuen.\nDorretik ihes egin eta gero, armada hartu, mairuen laguntza eskatu eta Gaztela eraso zuen. Atapuercan eginiko bake-negoziaketak kale egin eta soldadu traidore bik (bata, Antso Fortun) erail zuten. Erregea San Enekoren eskuetan hil zen.\nFernando hilotza Naiarara eramatea laga eta Briviesca, Montes de Oca eta Errioxako herri batzuk konkistatu zituen. Iru\u00f1eko Erresumako muga Ebron kokatu eta Antso Pe\u00f1alengoa errege berria Fernandoren basailu bihurtu zen.\nEl Cid ote.\nIturri batzuk El Cid parte-hartzaileen artean zegoela diote, baina, 1043an edo 1048an jaio zenez, gazteegia zen. Litekeena da aita Diego La\u00ednez izatea.\nHonek 1055ean, nafarren eskuetatik La Piedra eta \u00darbelgo gazteluak konkistatu zituen \u00darbel ibaiaren harana kontrolatuz.\nGaur egun.\n1940an gudua gogoratzeko bertan zegoen 6.000 urteko menhir batean inskripzio bat grabatu zuten.\n1996tik aurrera, Atapuercako eta inguruko herrietako biztanleek gudua antzezten dute abuztuaren azken igandean."}
{"id": "91126", "revid": "336", "url": "https://eu.wikipedia.org/wiki?curid=91126", "title": "Ingria", "text": "Historikoki, Ingriak (finlandieraz Inkeri, errusieraz \u0418\u0436\u043e\u0440\u0430 - I\u017eora edo \u0418\u043d\u0433\u0435\u0440\u043c\u0430\u043d\u043b\u0430\u043d\u0434\u0438\u044f - Ingermanlandiya, eta suedieraz \"Ingermanland\"), Finlandiako Golkoaren ekialdea eta hegoekialdeko eremua hartzen du, baita Neva ibaia, Narva ibaia eta Peipus lakuan zehar ere hegomendebaldean, Volchov ibaia hegoekialdean eta Ladoga lakua iparrekialdean. Kareliarekin duen muga tradizionalak, Sestra izeneko errekaztoa jarraitzen du (Siestaryoki errusieraz, Rayayoki \"Mugaren ibaia\" finlandieraz eta Systerb\u00e4ck suedieraz), iparmendebaldean, Aunis istmoaren gainean. Lurralde honen gutxi gora-beherako hedadura, 15.000 kilometro karratukoa da.\nLurraldea.\nHerrialde baxu bat da, nahiko laua, laku eta zingirez josia baita (horietako asko lehortuak izan aurretik) uharkez ere, klima hotz eta hezekoa, modu naturalean, koniferoak nagusi diren baso batetaz estalia, batez ere izeiez, eta, maila txikiago batean, baita hostoerorkorrez ere, pago eta urkiak kasu.\nIngria historikoak, gutxi gora-behera, Kingisiepp eta Lomonosov raionek, Leningradoko oblastak eta, oblast honetako Volosovo, Gatchina, Tosno, Kirovsk eta Vsevolozhsk. Bere lurraldean, Schlisselburgo, Yamburgo eta Ivangorod hiri historikoak zeuden, eta, 1703 ondoren, San Petersburgo, San Petersburgoko Gorbenatura Orokorreko errusiar hiriburu berria.\nHistoria.\nEslabiarrak Erdi Aroan iritsi aurretik, lurraldea, herri finlandiarrek populatzen zuten, mendebaldeko eta hegoaldeko sektoreetan, votioak bizi ziren, arrazoi honegatik, lurraldea, garai hartan, Vot edo Vod bezala ezagutzen zelarik (honela, Votia berarekin nahastuz), kostaldean, Neva eta Narva ibaien artean, ingriar i\u017eorianarrak bizi ziren, antzina, lurraldean bizi izan zen beste herri finlandiarra, ingriar finlandiarrak izan ziren, hauengandik, azkenik, lurraldeak euren izena hartuz, merkatari suediarrek, varegiarrek hedatu zuten izena, herrialdea \"Ingermanland\" deitu zutena. Suediarrentzat, Ingriak, Errusiaranzko ate bat izatearen balioa zuen.\nEuren aldetik, errusiarrak, Behe Erdi Arotik, Ingriaren garrantzi estrategikoa kontutan hartzen hasi ziren, honako arrazoi hauengatik: herrialde hau, esan bezala, eskandinabiar erasoentzako sarrera zen, malguki antzeko eta eragingune bat ere bazen gainontzeko finlandiar lurren artean (Finlandia, Karelia eta Estonia), eta, beste alde batetik, Errusiarentzako itsasorako irteeretako bat zen. Honela, errusiarrek, Ingria, Novgorodeko Errepublikara erantsi zuten, eta errepublika horren zati izan ondoren. Moskoviara erantsia izan zen 1487an, Livoniar Gerran, 1580an, suediarrek, Ingriaren mendebaldeko eta kostaldeko zatia inbaditu zuten, baina 1595ean kanporatuak izan ziren, Teusinoko hitzarmenaren ondorioz. Hala ere, suediarrek eta errusiarrek, Baltiar Itsasoaren ekialdeko kostaldeen kontrolagatik izan zuten gatazka, mantendu egin zen, intentsitate ezberdinez: 1617an, Stolbovoko Bakearen ondorioz, Suediak Ingria osoa inbaditu zuen, feudalduz, eta erbesteratutako eskandinabiarrekin ezarpen kolonialak sortuz. Garai honetan, suediarrak, Ingriako bertako jendea luteranismora bihurtzen saiatu ziren, arrakasta partzialarekin, horietako asko, eliza ortodoxoari leial mantendu ziren arren. Petri I.a Errusiakoa tsarraren garaian, Errusiak, Suedia garaitu ahal izan zuen, eta, honela, Nystadeko bakearen ondorioz, lurraldea, behin betiko, errusiarren eskuetan geratu zen. Domeinu berria sendotzeko, 1703an, Petri I.ak, Ingria erdian, Nyen herrixka suediarretik gertu, San Petersburgo hiria eraikiarazi zuen, Neva ibaiaren deltan, Errusia Guztien (Errusiar Inperioa) hiriburu bihurtu zena 1920 arte.\nErrusiaren hiriburua San Petersburgon ezarri izanak, Ingria gehienaren errusiartze azkar eta bizi bat suposatu zuen XVIII. mendearen hasieratik, Estoniako mugatik gertuko landaguneak soilik geratuz, ingriar biztanleria gehiengo batekin, XX. mendearen hasierararte. Votioak eta ingrio izoriarrak, kristau ortodoxoak ziren, ingriar finlandiarrak luteranoak ziren bitartean.\nIngria, sekula ez zen estatu bat izatera iritsi. Ia ezin daiteke ezan nazio bat eratu zuenik, bere nazionalitate izaera, Sobietar Batasunak onartu zuen arren. Talde etniko bezala, ingriarrak, ia desagertu dira, euren ingrierarekin batera. Hala ere, jende askok oraindik bere heredentzia kulturala onartzen du, edo baita leinu ingriarra izatea ere. Hauek, Ordezkatu Gabeko Herri eta Nazioen Erakundean ordezkatuak daude."}
{"id": "91127", "revid": "512", "url": "https://eu.wikipedia.org/wiki?curid=91127", "title": "Ithilien", "text": "Ithilien (\"Ilargiaren lurraldea\" sindarinez), Tolkienen legendariumeko fikziozko toki bat da. Gondorreko eskualde eta feudo bat da.\nIthilien, Anduineko beste aldean, ibaia eta Mordorreko Ephel Duathen artean dagoen Gondorreko lurralde bakarra da. Eskualdea, gainera, Ithilien iparraldea eta Ithilien hegoaldean banatua dago.\nLurralde eder eta oparoa zen Eguzkiaren Bigarren Aroan eta Eguzkiaren Hirugarren Aroaren lehen zatian, Gondor boteretsua zenean eta Mordor hutsik zegoenean. Antzina, bere hiriburua Minas Ithil izan zen, baina Mordorrek hartu zuenean, bere izena, Minas Morgulera aldatu zen. Honen ondoren, bertako biztanleria gehienak, Anduin ibaiaren beste aldera ihes egin zuen gerratik aldentzeko, baina Gondorreko seneskalek, esploratzaileak mantendu zituzten Ithilienen, baseak, Henneth Ann\u00fbn bezalako toki sekretuetan zituztelarik.\nEraztunen Jauna eleberrian, Gollumek, Frodo Zorrozabal eta Samsagaz Gamyi, Ithilienetik zehar daramatza, Cirith Ungolerantz, Mordorrera iristeko. Olifante batekin zihoazen Haradeko hegoaldetarren arteko gudu baten lekuko izan ondoren, hobbitak, Faramirek aurkitzen ditu, Denethor II.a seneskalaren semea, eta Henneth Ann\u00fbnera daramatza, baina jarraitzen uzten zaie, Sauronen agenteak ez zirela frogatu zuenean.\nEguzkiaren Laugarren Aroan, Ithilien, Ithilieneko printzeek gobernatu zuten, Faramir eta Eowynekin, Rohango printzesarekin hasten den leinu bat. Minas Morgul ez zen birpopulatua izan (denbora luzez behintzat), eta Faramirrek gobernatu zuen Emyn Arneneko jaun bezala."}
{"id": "91128", "revid": "2241", "url": "https://eu.wikipedia.org/wiki?curid=91128", "title": "Emyn Arnen", "text": "Emyn Arnen (elfoeraz \"Ur ondoko muinoak\"), Tolkienen legendariumeko fikziozko toki bat da. Anduinen beheko ibilguaren ondoan, Minas Tirithetik gertu, aurkitzen diren muino batzuk jasotzen duten izena da. Tradizioaren arabera, handik zetorren erregearen seneskalen aurrekaria, Hurin. Faramir, azken Seneskal Erregeordea, Elessar erregeak, Ithiliengo printze eta Emyn Arneneko jaun izendatu zuen, eta hara joan zen bizitzen bere emaztearekin, Eowynekin, Eraztunaren Gerraren ondoren."}
{"id": "91129", "revid": "536", "url": "https://eu.wikipedia.org/wiki?curid=91129", "title": "Herion", "text": "Herion, Tolkienen legendariumean eta Eraztunen Jaunaren Eranskinetan, Gondorreko hirugarren Seneskal Erregeordea izan zen. Eguzkiaren Hirugarren Aroko 2037an jaioa, Eradanen semea da. Bere izena, sindarinezkoa da eta \"Indartsua\" bezala itzul daiteke.\nHerion, Zaintzapeko Bakea deritzon garaian gobernatu zuen bigarren seneskala izan zen. Bere aitaren oinordeko bihurtu zen 2116an, eta Gondor, 32 urtez gobernatu zuen, Eguzkiaren Hirugarren Aroko 2148an hil eta, bere oinordekoa, bere seme Belegorn izan zen."}
{"id": "91130", "revid": "336", "url": "https://eu.wikipedia.org/wiki?curid=91130", "title": "Nystadeko bakea", "text": "Nystadeko bakea edo hitzarmena, 1721eko abuztuaren 30ean, egutegi juliarraren arabera edo irailaren 10ean gregoriotar egutegiaren arabera sinatua, honela deitua, egungo Uusikaupunki finlandiarraren izen suediarra den Nystadengatik, Itsaso Baltikoan nagusitasuna lortzea xede zuen Errusiar Inperioa eta Suediar Inperioaren arteko Iparraldeko Gerra Handiaren amaiera izan zen. Hitzarmen honen ondorioz, Errusiak Suedia gainetik kentzen zuen Iparraldeko Europako herrialde nagusi bezala, Suediagandik, Estonia, Livonia, Ingria eta Kareliaren zati handi bat jasoz. Estokolmoko Hitzarmenek, gainera, Errusia eta beste alde borrokarien (Hannover, Prusia eta Danimarka kasu) arteko gatazkaren amaiera suposatu zuten."}
{"id": "91176", "revid": "1545", "url": "https://eu.wikipedia.org/wiki?curid=91176", "title": "UHT", "text": "UHT (ingelesezko \"Ultra High Temperature\", \"Tenperatura Ultra-Handia\"), ultrapasteurizazioa edo uperizazioa janari batean egon daitezkeen mikrobio patogenoen suntsiketa burutzen duen prozesu termikoa da, janariaren zaporea eta propietateak aldatu gabe. Esnea luzaroan mantentzeko sarrien erabiltzen den sistema da.\nEzaugarriak.\nEsnea denbora tarte txiki batean (2-4 segundotan) 135-140\u00b0C berotzen da, eta gero laster hoztu. Hau era jarraian egiten da eta eremu itxi batean, produktua ez kutsatzeko ontzi aseptiko batean. Prozesu honek esneari egosi zapore leuna ematen dio, laktosaren karamelizazioa dela-eta.\nTenperatura handiak prozesuaren denbora gutxitzen du, eta forma honekin ere elikagaiak ez dira galtzen. UHT produktu ohikoena esnea da, baina prozesua zukuetan, kremetan, jogurtetan, ardoa, zopa eta lapikokoetan ere aplikatu daiteke.\nPasteurizazioaren antzera, uperizazioak ez ditu mikroorganismo guztiak akabatzen; patogeno gehienak hiltzen ditu, ordea. Hala ere, pasteurizazio klasikoaren aldean uperizazioak hobeto mantentzen ditu janariaren ezaugarri nutritiboak, gutxiago degradatzen baitu tratatutako produktua .\nUHT esneak arrakasta handia izan du Europan, non 10 europarretik zazpik edaten baitu. Produktu honen ekoizle nagusia Parmalat da. Ipar Amerikako merkatuan, kontsumitzaileak tenperatura epelean kontsumitzeko ohitura handia izan du, eta ez dira esne honen oso aldekoak izan.\nUHT esneak sei edo bederatzi hilabete irauten du, ireki baino lehen."}
{"id": "91177", "revid": "536", "url": "https://eu.wikipedia.org/wiki?curid=91177", "title": "Autoklabe (industria)", "text": "Industria munduan autoklabe hitza tamaina handiko presiopeko lapiko erraldoi batetaz hitz egiteko erabiltzen da. Hau prozesu industrialetan erabiltzen da.\nAutoklabe industrialak honetarako erabili ohi dira:"}
{"id": "91178", "revid": "336", "url": "https://eu.wikipedia.org/wiki?curid=91178", "title": "Mikhail Kalaxnikov", "text": "Mikhail Timofejevitx Kalaxnikov (; Kuria, Altai Krai, Errusiako SESF, SESB, 1919ko azaroaren 10a - Izhevsk, Udmurtia, Errusia, 2013ko abenduaren 23a) kalibre txikiko armen diseinatzaile nabarmena izan zen. AK-47 eraso-fusilaren (sarri, \"Kalaxnikov\" edo \"AK\" izenez ezaguna) diseinatzailea izateagatik da ospetsua.\nBiografia.\nGazte urteak.\nAbeltzainen semea izanda, Bigarren Mailako Eskolan graduatu eta gero, berehala Kalaxnikov lanean hasi zen Maitaiko Turkestan-Siberia trenbideko gordailuan, eta horretan aritu zen 1938 arte. Urte hartan Armada Gorriko kide egin zen. Armadan zela, tankeen mekanika-eskolan, hainbat osagai diseinatu zituen tankeak konpontzeko.\nBigarren Mundu Gerra.\nBigarren Mundu Gerran borrokatu zen, tankeen dibisioko ofizialorde. Hasieratik interes handia erakutsi zuen su-armei buruz. 1941an Georgi Zhukov jeneralak Leningradora (egungo San Petersburgo) destinatu zuen, haren asmakizunak tankeetan erabiltzeko. Une horretan hasi zen Kalaxnikov tankeak gidatzen, harik eta urte hartako urrian Brianskeko guduan bonba batek besoan zauritu zuen arte. Ospitalean zelarik, arma berri batean hasi zen pentsatzen, sobietar arma zaharrei bere kideek egindako kritiketan oinarrituta."}
{"id": "91180", "revid": "6327", "url": "https://eu.wikipedia.org/wiki?curid=91180", "title": "Autoklabea", "text": ""}
{"id": "91181", "revid": "2241", "url": "https://eu.wikipedia.org/wiki?curid=91181", "title": "Moda (argipena)", "text": "Moda hauetako bat izan daiteke:"}
{"id": "91182", "revid": "6327", "url": "https://eu.wikipedia.org/wiki?curid=91182", "title": ".EUS", "text": ""}
{"id": "91183", "revid": "56334", "url": "https://eu.wikipedia.org/wiki?curid=91183", "title": "Henrike II.a Gaztelakoa", "text": "Henrike II.a Gaztelakoa \"Fratizida\" (Sevilla, 1333ko urtarrilaren 13a - \u2020 Santo Domingo de la Calzada, 1379ko maiatzaren 29a), Gaztelako erregea izan zen, Trastamara leinuko lehena.\nErregetzarako bidea.\nAlfontso XI.aren eta Leonor de Guzman maitalearen 4. seme-alaba izan zen. Aitak Trastamarako konderria eta Galiziako hainbat jaurerri eta hiribildu ere eman zizkion. Izan ere, Alfontso XI.a bizirik zegoela, Leonorrek seme-alabentzat pribilejio eta titulu andana lortu zituen. Honek noble askoren, Maria Portugalgo legezko erreginaren eta Petri oinordekoaren nahigabea eta haserrea eragin zuen. Horiek horrela, erregea 1350eko martxoan Gibraltarren setioan hil ondoren, Henrike eta anai-arrebak sakabanatu ziren, errege berriak hartuko zituen neurrien beldurrez.\nGortean era baketsuan sartzeko akordioa hitzartu arren, Henrikeren hainbat anaia (Fadrique, Tello edo Sancho) matxinatu ziren. Gainera, Henrike Don Juan Manuel noble boteretsuenaren alabarekin ezkondu zen, bere egoera indartzearren. Altxamendu horiek Leonorrek eraginak zirelakoan, Petrik (edo Juan Alfonso de Alburquerque kontseilariak) Leonor atxilotu eta exekutatu zuen 1351n.\nHorren ostean, Henrikek Portugalera egin zuen ihes. Petriren barkamena lortutakoan, Gaztelara itzuli eta Asturiasen matxinatu zen 1352an. Honela, anaiordearen kontrako gerra latza eta luzea hasi zen. Hasieran, Trastamarako kondea Frantziara joan zen, Joanes II.aren zerbitzupean aritzeko. Geroago, Petri IV.a Aragoikoarekin Gaztelako erregearen kontra borrokatu zen Henrike. Gatazka honetan ia atxilotu zuten Naiaran (1360). Frantziara itzuli zen.\nGaztela eta Aragoiren arteko hurrengo borrokan, Henrikek Aragoiren alde egin zuen berriro, baina oraingo honetan Gaztelako tronuan anaiordea ordezteko laguntza eskatu zuen. Honela, Henrikeren gizon gaztelauek eta frantziarrek (Bertrand du Guesclin buru zutela), Aragoikoekin batera, Petri garaitu zuten. Henrike errege izendatu zuten (1366) eta Petri Baionan babestu zen.\nBien bitartean, Petri I.ak Gaztelaren inbasioa prestatu zuen, ingelesen laguntzarekin. Printze Beltzak arkulari eta zaldun askoz osaturiko armada utzi zuen Petriren esku. Petri Naiaran (1367ko apirilaren 3an) gailendu zen, eta Henrike Frantziara itzuli zen, Karlos V.aren babesera. Hor, armadak berrantolatu eta, Gaztelako hiri frankotako matxinoek zein Du Guesclinen armada frantziarrak lagunduta, Petri gainditu zuen Montielgo guduan (1369ko martxoaren 14an). Petri exekutatuta, Gaztelako koroa Henrikeren esku geratu zen.\nErregealdia.\nGaraipenak garaipen, Henrikek beste bi erregegairi aurre egin behar izan zien: Portugalgo Fernando I.a (Gaztela eta Leongo Antso IV.aren biloba) eta Joanes Gantekoa (Petriren alaba zen Constanza infantarekin ezkonduta). Ingelesen aurkako gatazkan, Frantzia izan zuen lagun. Karlos V.aren esku Gaztelako itsas-armada jarri zuen, Arroxelako setioan parte hartze garrantzitsua izan zuena.\nCocherelgo guduan jasandako porrotaren ostean, Karlos II.a Nafarroakoaren irrika Frantziako koroarekiko izugarri murriztu zen. Soa Iberiar penintsulan kokatuta, ingelesarekin hitzarmena bilatu zen Gaztelako erregearen aurka Frantziarrek Karlos II.ak Logro\u00f1o hiribildua lortzearren egindako prestaketak Henrike II.ari jakinarazi zioten eta honek Nafarroa inbaditu zuen. Henrike Trastamarakoak, frantziarren aliantzan zuzendutako eraso honen ondorioz, nafar erregea Brionesko ituna sinatzera behartu zuten. Karlosek hogei bat gotorleku utzi behar izan zizkion bakea lortzearren.\nAragoiri dagokionez, kinka larrietan egindako lur eskaintza bat ere ez zuen burutu. Barne politikan erresumaren ekonomia suspertzeari ekin zion. Juduak babestu zituen, nahiz eta gerra zibilean jazarri. Administrazioaren aldaketa bizkortu zuen eta Bizkaiko jaurerria Gaztelarekin batu zuen, Tello anaiaren heriotzaren ostean."}
{"id": "91185", "revid": "336", "url": "https://eu.wikipedia.org/wiki?curid=91185", "title": "Abonako mentzeierria", "text": "Abonako mentzeierria, Tinerfe Handia hil ondoren eta Kanariar uharteen gaztelar konkistaren aurretik, Tenerife uhartea banatu zen bederatzi mentzeierrietako bat izan zen. Egungo Fasnia, Arico, Vilaflor, Granadilla de Abona, San Miguel de Abona eta Arona udalerriak hartzen zituen. Bertako mentzeiak, Atguaxo\u00f1a eta Adjona edo Adxo\u00f1a izan ziren."}
{"id": "91186", "revid": "336", "url": "https://eu.wikipedia.org/wiki?curid=91186", "title": "A\u00f1aterve", "text": "A\u00f1aterve, Tenerife uharteko Guimarreko mentzeierriko buruzagi guantxe bat izan zen. Guimarreko mentzeierriko mentzei edo erregea izan zen, Tinerfe hil ondoren eta gaztelar konkistaren aurretik, Tenerife uhartea banatu zen bederatzi barrutietako bat.\nAlonso Fernandez de Lugo, Errege Katolikoen Aurreratuarekin bake akordioetara iritsi zen lehen mentzei tenerifearra izan zen.\nBizitza.\n1494ko maiatzean, Alons Fernandez de Lugo bera buru zuen 30 ontziz, 190 zaldunez eta 1000 eta 2000 (iturrien arabera) oinezko soldadu gaztelarrez osaturiko espedizio bat, Tenerife bertako biztanle batzuekin batera, Tenerifen lehorreratu zen, A\u00f1azan.\nAlonso, bake akordioetara iritsi zen A\u00f1aterverekin, hauei Icodeko mentzeierria, Dautekoa, Adejekoa eta Abonakoa bilduz, \"bake alderdia\" deritzona eratzen dutena, gaztelarren eta hauen aliatu militarren domeinua onartzen zutenak. Beste mentzei batzuekin izandako elkarrizketak, ez ziren akordio batetara iritsi, eta espainiarren aurkako aliantza militarra (edo gerra alderdia), Taoro, Tacoronte eta Anagako mentzeierriez osatuta geratzen da.\nA\u00f1atervek, gaztelarrei lagunduko die zenbait alditan, tropa laguntzaileak emanez, bereziki, Acentejoko lehen guduan, Aguereko guduan eta Acentejoko bigarren guduan."}
{"id": "91187", "revid": "6327", "url": "https://eu.wikipedia.org/wiki?curid=91187", "title": "Puntueus", "text": ""}
{"id": "91188", "revid": "512", "url": "https://eu.wikipedia.org/wiki?curid=91188", "title": "\u00d8stfold", "text": "\u00d8stfold, Norvegia hegoekialdeko konderri bat da, 4182 kilometro karratuko hedadura eta 258.542 biztanleko biztanleria duena. Akershus konderriarekin eta Suediarekin muga egiten du iparrekialdean. Hiriburua, Sarpsborg da.\nOsloko fiordoaren bazterrean dago. Muinoek izurtutako eskualde bat da (240 eta 300 metro arteko muinoak. Iparraldean eta ekialdean, baso trinkoz estalia dago. Ontziolak, industria kimikoak, galletenak, zurarenak eta paperarenak ditu. Eskualde turistiko bat da.\nUdalerriak.\n18 udalerritan (norvegieraz \"Kommuner\") banatua dago:"}
{"id": "91189", "revid": "336", "url": "https://eu.wikipedia.org/wiki?curid=91189", "title": "Nyos aintzira", "text": "Nyos aintzira, dagoen sumendiari, 3011 metrokoa, izena ematen dion aintzira da. Sumendiaren krater osoa hartzen du, Okuko Eremu Bolkanikoa deritzona hartzen duten 29 maarretako bat, Kamerun ipar-mendebaldean dagoena. Hauskortasun kortikal gune baten zati da, Kamerungo lerro bolkanikoa deritzona, Kamerun mendia estratosumendia hartzen duena eta 1600 kilometro inguruz hedatzen dena, bere luzeraren erdia, Ozeano Atlantikoan urperaturik duelarik.\nNyos aintziraren kraterra, beharbada, erupzio freatiko eztandagarri baten ondorioz sortu zen, duela 500 urte. Bere erta, 1,8 kilometroko zabaleraraino iristen dena, granitozko hautsitako bloke handiak dituzten material basaltikozko txatalez osatua dago.\nLakuak, 200 metro baino gehiagoko sakonera du. Euri garaian, urak, ertzetik gainezka egiten du eta inguruko haranak urpean hartzen ditu.\n1986ko katastrofea.\n1986an, Nyos lakutik ihes egin zuen karbono dioxidozko laino batek, 1800 pertsona eta 6000 abere hil zituen. Gas kilometro batek, 50 kilometro orduko abiadan zihoana, inguruko haranak jaitsi zituen, handik, norantza orotara 23 kilometrotan hedatuz.\nAurrerantz egiten zuen heinean, gas astuna, lurraldera estutzen zen, aireari tokia kendu eta gizaki eta animaliak itoz.\nKatastrofearen arrazoiak: gas toxikozko laino handi baten jarioa, lakuko urak eragin zuen, lurrazpiko iturburuetatik iragazi zen karbono dioxidoz saturatu ostean. Uste denez, gasa, lakuaren hondotik erauzi zen, luizi edo lurrikara baten ondorioz. 1990etik, frantziar zientzialari talde batek, lakua desgasifikatzeko lan egin du, eta hodi batzuk jarri dira, karbono dioxido eraketak eragozteko.\nHistoriako erupzio limnikorik larriena da."}
{"id": "91191", "revid": "512", "url": "https://eu.wikipedia.org/wiki?curid=91191", "title": "Pazzi kapera", "text": "Pazzi kapera () Gurutze Santua basilikako lorategian dagoen kapera da, Filippo Brunelleschi arkitektoaren azken lana. Pazzi familiak 1441ean eman zion eraikitzeko enkargua.\nEzaugarriak.\nNeurri txikiko eraikina da, petxinen bidez, aterki erako ganga bat eratzen duen oinplano zirkularreko ganga batekin estalitako arkupearekin, Pazzitarren hil barruti bezala eraiki zena. Brunelleschik, urrezko zenbakiaren proportzioa erabili zuen (aurretik, greziarrek euren tenpluetan jada erabili zutena, bere oinplano eta fatxadaren diseinuan.\nLaukiluze formako oinplanoa, erdian kupula duena eta arkupearekin. Bere fatxada, bost zatiko arkupe bat da, ordena konposatuko sei zutaberen artean, lau muturrak ateburutuak dituena eta, erdikoa, garaipen arku erdizirkular eran, oso garaia eta zabalera bikoitzekoa, kanoi ganga batekin estaltzen dena. Arkupe horren gainean, pilastra korintiarrekin apaindutako eta erdiko arku handiak zatituriko teilatupe bat altxatzen da, erlaitz oso apainduan amaitzen dena. Ateburutu greziarra, erdiko arku erromatarrarekin uztartzen ditu, eta argia leuntzeko balioko zuen. Goian, kupula bere linternarekin nabarmentzen da. Arkupearen antolaketa honek, non, arrakastarekin, ateburutua erdiko arkuarekin uztartzen den, arkitekto ugarirentzat, inspirazio iturri edo eredu izango den berrikuntza bat da.\nAldarea kokatzen den kapera bat, ildokatzeekin itsatsitako pilastrekin eta kasetoiak dituen kanoi gangekin apaindua.\nArkupeak, erdiko arkua, bao ateburutuekin eta tondo eta estrigilozko frisoekin uztartzen du. Barnealdea, Michelangelorentzat eredu izan zen, Florentziako San Lorenzoren basilikako sakristia berrirako, 1421ean, Brunelleschik berak erreformatu zuena, bere lehen kapera, Sakristia Zaharra edo Sacrestia Vecchia erantsiz."}
{"id": "91205", "revid": "105290", "url": "https://eu.wikipedia.org/wiki?curid=91205", "title": "Lanterna", "text": "Lanterna (edo \"Linterna\"), arkitekturan, kupula baten gainean jarritako dorre erako egitura da, leihateen bidez, eraikinaren barnean argiztatzea ahalbidetzen duena.\nZirkulu edo poligono erako oinplanoduna, barnealderantz irekitzen da zuzenean kupularen gainean, eutsiko duen oinarri mailarik gabe. Bere funtzioa, kupula argiztatzea da, bertan leihoak irekitzen diren horma bertikalen bidez. Arrazoi honegatik, eta formaren antzekotasunagatik, \"lanterna\" deitzen zaie.\nLanternaren goialdearen gainean, ohi, eliza edo beste eraikin erlijioso batzuetan, kristautasunaren ikurra den gurutze bat jartzen da.\nPizkundetik aurrera, kupulak eraikitzeko teknika aurkitu zenean, artistak, lanternentzako forma eta konponbide originalak pentsatzen hasi ziren, zeruan nabarmentzen diren elementu bereizgarri bezala erabateko garrantzia emanez."}
{"id": "91242", "revid": "1340", "url": "https://eu.wikipedia.org/wiki?curid=91242", "title": "Ameriketako Estatu Batuetako urruneko uharteak", "text": ""}
{"id": "91243", "revid": "1545", "url": "https://eu.wikipedia.org/wiki?curid=91243", "title": "Luis I.a Beaumondarra", "text": ""}
{"id": "91245", "revid": "63876", "url": "https://eu.wikipedia.org/wiki?curid=91245", "title": "Kiribil", "text": "Kiribila edo espirala erdiko puntu batean abiatzen den kurba bat da, progresiboki, erditik aldentzen doana, honen inguruan biratzen duen aldi berean. Ohi, bi balioren araberako funtzio bat bezala definitzen da: puntuaren angelua erreferentzia ardatz batekiko, eta, angelua oinarri hartuta, puntu honetatik erdiko puntura dagoen distantzia.\nKiribila eta helizearen arteko ezberdintasunak.\nKiribila eta helizea, oso erraz nahasten diren izenak dira. Kiribil bat, laua edo hiru dimentsiotakoa izan daiteke, lauak izaten diren arren, binilozko disko baten ildoa bezala edo galaxia kiribil baten besoak bezala. Helizea, aldiz, soilik hiru dimentsiotako espazio batean irudika daiteke, eta etengabeko lerro zuzen bat da, malda amaigarriarekin eta ez hutsarekin, zilindro edo kono baten inguruan biratzen duena, torloju batean bezala.\nBi dimentsiotako kiribilak.\nBi dimentsioko kiribilik ezagunenak hauek dira:\nHiru dimentsiotako kiribilak.\nHiru dimentsiotako kiribilak eratzeko, beste aldagarri bat sartzen da kiribilaren funtzioan, honen balioa, angeluaren araberako funtzio etengabe eta monotonia errepikakorrekoa dena.\nKiribil esferikoa.\nKiribil esferiko bat, Lurrean, itsasontzi batetik, polo batetik bestera bidaiatzean egingo lukeen kurba izango litzateke, malda finitu ez huts berdin bat mantenduz. Kiribilak, infinitu biraketa izango lituzke, euren arteko distantzia, kiribila poloetara hurbiltzen doan heinean txikiagoa delarik.\nKiribil esferiko batean etengabe jirabiraka aritzea eragozteko modu bakarra, kiribila, arkimedestarra izatea izango litzateke, hau da, itsasontziaren malda, kiribil horren funtzioa, esferako kiribil arkimedestarrarekin bat etortzeko haina zuzentzea.\nKiribila ikur bezala.\nKiribila, kontinente guztietan aurkitutako ikurrik antzinakoena da, funtsezko paper bat izan duelarik sinbolismoan, arte megalitikoan agertu zenetik.\nDirudienez, toki askotan \"jaiotza-heriotza-jaiotza\" zikloa irudikatzen zuen, baita eguzkia ere, ziklo hori jarraitzen zuela uste zena, goizero jaioz, gauez hilez eta hurrengo goizean berriz jaioz.\nGaur egun, kiribila, pentsamendu ziklikoa irudikatzeko ikur bezala erabiltzen da, proposamen filosofiko, estetiko eta teknologiko ezberdinetan, eta, beraz, zorrozki aipa daiteke nolabaiteko espiralismoa edo kontzepzio espiralista, Martin Chirino eskultore kanariarraren edo Angel Laborde Wilson margolari kubatarraren artean gertatzen den bezala.\nKiribilak naturan.\nKiribilen azterketak naturan, Christopher Wrenenganaino atzera doan historia luze bat du, nork, animalien maskor askok, kiribil logaritmiko bat eratzen zutela ikusi zuen. Jan Swammerdamek, maskor ezberdin ugariren amankomuneko ezaugarriak aztertu zituen, Helixetik, Spirularaino, eta Henry Nottidge Moseleyk, \"Gastropoda\" familiakoen maskorren matematika deskribatu zuen. \"Hazkuntza eta formari buruz\" izeneko bere lanean, D'Arcy Wentworth Thompsonek, zabalki aztertzen ditu kiribil hauek. Maskorrak nola eratzen diren deskribatzen du, kurba itxi bat ardatz finko baten inguruan biraraziz, kurbaren forma beti berdin mantentzen delarik, baina tamaina, progresio geometrikoan handituz. Maskor batzuetan, \"nautilus\" eta \"amoniteetan\" kasu, jatorrizko kurbak, ardatzarekiko perpendikularra den plano batean biratzen du, eta maskorrak, disko lau forma bat eratzen du. Beste batzuetan, patroi okertu bat jarraitzen du, helize formako kiribil bat eratuz.\nThompsonek, adar, hortz, azazkal eta landareen anatomian kiribilen agerpena ere aztertu zuen."}
{"id": "91246", "revid": "105290", "url": "https://eu.wikipedia.org/wiki?curid=91246", "title": "Fermaten kiribila", "text": "Fermaten kiribila, Pierre de Fermaten omenez deitua, eta kiribil paraboliko izenez ere ezaguna, honako ekuazio hau betetzen duen kurba bat da:\nformula_1\nArkimedesen kiribilaren kasu berezi bat da."}
{"id": "91247", "revid": "56334", "url": "https://eu.wikipedia.org/wiki?curid=91247", "title": "Karlos Beaumontekoa", "text": "Karlos Beaumontekoa (1361 - Olite, Nafarroa, 1432ko ekainaren 29a) Nafarroako Erresumako alferez izan zen.\nBiografia.\nAita Luis I.a Beaumontekoa zuen; ama, berriz, haren maitale Maria Lizarazukoa. Karlos II.a Nafarroakoa osabak 1379an erresuma-alferez eta 1381ean Donibane Garazi eta Asiaingo gazteluen jaun izendatu zituen. Erregearen izenean Frantzia eta Ingalaterrako Gorteetan negoziazioak egin zituen, Richard II.a Ingalaterrakoaren eta Henrike IV.a Ingalaterrakoaren erregealdietan. Horregatik San Martin Unxeko jaurerria lortu zuen."}
{"id": "91248", "revid": "105290", "url": "https://eu.wikipedia.org/wiki?curid=91248", "title": "Aberrazio esferiko", "text": "Aberrazio esferikoa, ispilu eta leiarren akats bat da, non, ardatz optikoan paraleloki eragiten duten argi izpiak, honengandik distantzia batetara baina, ardatzetik gertu dauden izpiak doazen foku ezberdin batetara doazen. Aberrazio esferikoa, monokromatiko erako hirugarren mailako aberrazio bat da, modu ezberdinean eragiten diona uhin luzera bakoitzari.\nEfektu hau, ispiluaren edo leiarraren diametroaren laugarren potentziarekiko proportzionala da, eta foku luzeraren hirugarren potentziarekiko alderantzizko proportzionala, foku laburreko sistema optikoetan askoz nabarmenagoa delarik, mikroskopio baten leiarretan adibidez. Antzinako teleskopio optikoetan, foku luzeko tresnak erabiltzen ziren, aberrazio esferikoaren efektua murrizteko."}
{"id": "91249", "revid": "12788", "url": "https://eu.wikipedia.org/wiki?curid=91249", "title": "Luis Beaumontekoa", "text": "Luis Beaumontarra Nafarroako zenbait nobleren izena izan zen:"}
{"id": "91252", "revid": "58701", "url": "https://eu.wikipedia.org/wiki?curid=91252", "title": "Khasekhem", "text": "Khasekhem, Egiptoko II. dinastiako eta Egiptoko Aro zaharreko balizko faraoi bat da, K.a. 2700ean gobernatuko zuena.\nBere Horusen izena, Kairoko Egiptoar Museoan zaintzen den hilarri txatal batean grabatua aurkitu zen.\nBeste hipotesi batzuk.\nAditu askok, Khasekhemek, herrialdea berbateratzean, bere izena Khasekhemuygatik aldatu zuela uste dute. Izenaren antzekotasunagatik, Khasekhemuyn titulatura ezberdin bat ikusten dute, berbateratze nazionalaren ondoren hartua, oso egoera txarrean egon zena hegoaldeko matxinadaren ondorioz."}
{"id": "91253", "revid": "23317", "url": "https://eu.wikipedia.org/wiki?curid=91253", "title": "Potato", "text": "Potato musika talde beteranoa da, 1980ko hamarkadan eta Gasteizen sortu eta arrakasta handia izan zuena, Euskal Rock Erradikala delako mugimenduan sailkatutakoa.\nHistoria.\n1984an Juantxo Boriko \"Johnny Brusco\" eta Pedro Espinosa \"Aianai\" elkartu ziren eta Elena L\u00f3pez eta Pako Pkorekin taldetxoa osatu ondoren urte bereko gabon zahar egunean eman zuten aurreneko kontzertua. 1985ean Jamaikara joan ziren eta han ikasitakoaz baliatuz Hertzainak eta Kortaturekin batera Lekeition \"Euskadi Tropikalaren Jaialdia\" antolatu zuten. 1986an Bilbon 10.000 pertsonaren aurrean eman zuten kontzertua eta urte berean lehenengo diska plazaratu zuten, Tijuana In Blue taldearekin elkarbanaturikoa. Hurrengo urtean iritsi zen lehenengo diska bakarrean grabaturikoa, \"Punky, Reggae, Party\" mitikoa.\n1989an Julen Trepiana \"Trepi\" eta Javier Olloki \"Okiman\" sartu ziren taldean eta hauekin beste hainbat diska sortu ziren. Bi hauek ordea 1995ean \"Pl\u00e1ntala\" diskaren ondoren Potato utzi eta talde propioa sortzea erabaki zuten, Arawak.\nTaldekide berriak hartu eta diska berriak plazaratu zituzten. 2006an Juantxo Boriko minbiziz hil zen eta 2007an bilduma diska zen \"Potato en Fueros\" atera eta taldea desegitea erabaki zuten.\n2009an ordea Pako Pko-k Potatoren ibilbideari berrekin zion. Diska berria atera eta hurrengo urteetan kontzertu ugari eman zituen Euskal Herrian, Espainiar Estatuan eta baita Europa aldean ere. 2014-15 urtean esate baterako Alemanian izan zen. Diska berria ere kaleratu zuten 2014an. Pedro \"Aianai\"-k ordea kargu hartu zion Potato izena erabiltzeagatik, taldea 2007an desegiteko erabakia hartu zutela argudiatuz."}
{"id": "91254", "revid": "336", "url": "https://eu.wikipedia.org/wiki?curid=91254", "title": "Alboragabetasun", "text": "Zenbatesle bat alboragabea dela esaten da, zenbateslearen itxaropen matematikoa edo batezbesteko balioa da, zenbatetsi nahi den parametroaren balioarekin bat datorrenean. Bestela, zenbateslea alboratua dela esaten da. Zenbateslea alboragabea izateak \"batez bestez\" parametroaren balioa kausitzen dela esan nahi du.\nNotazio matematikoa erabiliz, formula_1 parametroa izanik, eta formula_2 bere zenbatesle bat, formula_2 alboragabea izango da hau betetzen bada:"}
{"id": "91255", "revid": "17", "url": "https://eu.wikipedia.org/wiki?curid=91255", "title": "Alboragabe", "text": ""}
{"id": "91256", "revid": "9205959", "url": "https://eu.wikipedia.org/wiki?curid=91256", "title": "Luis II.a Beaumontekoa", "text": "Luis II.a Beaumontarra (1412 - Madril, 1462ko maiatzaren 28a) Nafarroako kondestablea eta Leringo kondea izan zen.\nBiografia.\nAita Karlos Beaumontekoa eta ama Ana Courtongoa izan zituen. 1432an aita hil zitzaionean, familiak Nafarroan, Zuberoan eta Lapurdin zituen lurraldeak ez ezik Nafarroako kondestablearen titulua ere jarauntsi zituen. Mauleko gobernadorea eta Gloucesterreko dukearen lotinanta izan zen 1434tik goiti, baina 1449an Henrike IV.a Ingalaterrakoak eskualdea konkistatu eta Zuberoa eta Lapurdin zituen lurraldeak kendu zizkion.\nBeaumontarrak zuzendu zituen Karlos Vianako Printzearen alde, Joanes II.a Aragoikoak 1447an Joana Enrikez ezkondu eta Nafarroako Gerra Zibila hasi zenean. Hori zela eta, Joanes II.a Aragoikoak 1450ean bere ondareak konfiskatu zizkion. 1451ko Oibarko guduan preso hartu eta 1460ra arte atxilotua izan zen. Gaztelako Erresuman hil zen itzulia prestatzen ari zela.\nEzkontza eta seme-alabak.\n1424ko abuztuaren 25ean, Karlos III.a Nafarroakoaren alaba Joanarekin ezkondu zen. Senar-emazte berrientzako erregeak Leringo Konderria sortu zuen. Hamar seme-alaba izan zituzten:\nHerri kulturan.\nHainbat adituren arabera, Luis II.a Beaumontekoa litzateke \"Bereterretxeren Khantorian\" aipatzen den jaun kondea. Baliteke Bereterretxe Beaumontarren etsai ziren Agaramonte leinukoa izatea."}
{"id": "91257", "revid": "336", "url": "https://eu.wikipedia.org/wiki?curid=91257", "title": "Maat", "text": "Maat, Egia, Justizia eta Harmonia kosmikoaren ikurra, jainkosa bezala ere irudikatzen zen, Raren alaba egiptoar mitologian.\nFuntsean, maat, justizia unibertsalaren, kontzeptu abstraktu bat da, munduan, bere sorreratik nagusi diren eta mantendu beharrekoak diren oreka eta harmonia kosmikoarena. Kosmobisio egiptoarra laburtzen du, greziarren harmonia eta aretearen antzerakoa, edo bertutearena, judutar-kristauen artean.\nMaat eta harmonia unibertsala.\nMaataren sinesmena, oso antzinatik dator egiptoar kulturan, eta kultura honen funtsezko elementu bat da, bere izaera dualistari zentzua ematen diona. Ra, eguzkiaren jainkoa, gauero, behe mundura, Duatera jaisten zen, eta, zeharkatu ostean, berriz agertzen zen zeruan hurrengo goizean. Munduaren birsortze eguneroko ziklo hau geldi ez zedin, Rak, Duatean, arrakastarekin aurre egin behar zion Apofisi, suge bezala irudikatutako gaizkiaren ikurra. Rak Apofis garaitu izan hau sinbolizatzeko, hau da, Ongiak Gaizkia garaitu izana, egiptoarrek, maataren printzipioa, Rari honen borrokan laguntzen dion jainkosa bezala irudikatzen zuten.\nMaat, egiptoarrentzat, eurek gurtzen zituzten jainkoak elikatzen ziren indar ongilea zen. Horregatik, apaizek, egunero, ofrendak eta magia erritualak egiten zituzten, bere nagusitasuna bermatzeko, horren mende baitzegoen munduaren ordena harmoniatsu eta zuzenaren mantentzea.\nMaat eta faraoia.\nMaat, estuki lotuta zegoen faraoiari, zentzu erlijioso eta moral batean. Lotura honek, bere garapen gailena, Egiptoko Antzinako Inperioan lortu zuen, eta ohikoa zen erregea bera izatea eguneroko ofrendak egiten zituena.\nFaraoia, giza eta jainkotiar justiziaren irudikatze gailena, maataren nagusitasuna bermatzeaz eta bere herriaren ongizate eta oparotasunaz arduratu behar zen. Bi gauza horiek, estuki lotuak zeuden, Ordena, Egia eta Justizia printzipio berberek gidatzen baitzituzten.\nOparoaldia, faraoiaren lan onaren ondorio bezala interpretatzen zen. Aldiz, krisiak, maataren porrota esan nahi zuten gaizkiaren indarren aurrean. Pepi II.a hil ondoren izan zen krisi politikoaren ondoren, antzinako egiptoarren fedea krisian sartu zen, eta, beraz, maat kontzeptua, faraoiaren funtzioetatik banandua izan zen.\nMaat jainkosa bezala.\nBatzuetan, maat kontzeptua, jainkosa bat gehiago bezala irudikatzen zen, baina, dirudienez, hau, arrazoi alegorikoengatik izan zen, Maat jainkosak ez baitzuen askoz partehartze gehiagorik izan egiptoar jainkoen saga mitologikoetan.\nIkonografia.\nJainkosa bezala, Maat, emakume bezala irudikatua agertzen da, zutik edo eserita, buru gainean, bere ikurra den ostruka luma eramanez, bertikala, uas zetrua eta ankha ere eramanez. Akenatonen erregealdiaren ondoren, hegodun emakume bezala ere irudikatu zen.\nMitologia.\nJainkosa hau irudikatzen duen hieroglifoa, ostruka luma bertikal bat da, oreka perfektuan eta beste aldaera batzuk. Ikur hau, Osirisen epaiketaren irudikapenean agertzen da, bi platereko balantza batean, hildakoaren Iba edo kontzientzia pisatzen zen unean, plater batean hildakoaren bihotza jartzen zen (bere kontzientziaren ikurra) eta bestean, Maat hieroglifoa agertzen zen (harmonia eta justizia unibertsalaren ikurra). Bihotzak, maatak beste pisatzen bazuen, hildakoak, beste munduan betiereko egonaldia lortzen zuen.\nGurtza.\nMaat, jainkosa bezala, Karnaken gurtua izan zen, bertako santutegian. Menfisen ere izan zuen tenplu bat, Deir el-Medinako tenpluan eta beste jainko batzuen omenezko beste tenplu egiptoar batzuetan gurtua izan zen.\nIzen teoforoak.\nBere izena, Antzinako Egiptoko historiako pertsonaia garrantzitsuek hartu zuten, Hatshepsut kasu, Maatkara Hatshepsut izenarekin."}
{"id": "91258", "revid": "6327", "url": "https://eu.wikipedia.org/wiki?curid=91258", "title": "Luis II. Beaumondarra", "text": ""}
{"id": "91259", "revid": "1310", "url": "https://eu.wikipedia.org/wiki?curid=91259", "title": "Eskota", "text": ""}
{"id": "91260", "revid": "56334", "url": "https://eu.wikipedia.org/wiki?curid=91260", "title": "Luis III.a Beaumontekoa", "text": "Luis III.a Beaumontekoa ( - Aranda de Jarque, 1508ko urriaren 16a) Leringo kondea eta Nafarroako kondestablea izan zen.\nBiografia.\nAita Luis II.a Beaumontekoa eta ama Karlos III.a Nafarroakoaren alaba Joana Nafarroakoa izan zituen. 1462an aita hil zenean, Leringo konde eta Nafarroako kondestable bihurtu zen. Hala ere, aldez aurretik izandakoa zen politikan, 1451an aita preso hartu zutenetik, Joanes osabarekin batera, beaumontarren buruzagia zelako.\n1464an eta Tarragonako itunaren bitartez, armak utzi eta Joanes II.a Aragoikoaren alaba zen Leonor Aragoikoa 1468an ezkondu zuen. Pixkanaka pixkanaka Fernando II.a Aragoikoaren aldeko jarrerak azaldu zituenez, Leonor I.a Nafarroakoak 1472an matxinotzat jo zuen.\n1485ean Katalina Foixkoa eta Joanes Labritekoaren ezkontzaren aurka azaldu zuenez, Maddalen Frantziakoa erreginordea borrokatu zuen. 1493an beaumontar eta agaramontarren artean bake itunak sinatuak izan ziren bai Iru\u00f1ean bai Orthezen erregeak koroatuak izan ziren.\nKondea laster altxatu zen berriro baina 1495ean porrot egin eta Fernando II.a Aragoikoaren babes bila joan zen Gaztelako Erresumara. 1500. urtean eskubideak berreskuratu arren, 1507an lepoa lehengo burutik izan zuen. Aragoiko Erresuman erbesteratu zuten hil arte.\nEzkontza eta alabak.\n1468ko urtarrilaren 22an Tarragonan Leonor Aragoikoarekin ezkondu zen; zortzi seme-alaba izan zituzten:"}
{"id": "91261", "revid": "6327", "url": "https://eu.wikipedia.org/wiki?curid=91261", "title": "Luis III. Beaumondarra", "text": ""}
{"id": "91262", "revid": "103793", "url": "https://eu.wikipedia.org/wiki?curid=91262", "title": "Luis IV.a Beaumontekoa", "text": "Luis IV.a Beaumontekoa (XV. mendea - 1530) Leringo kondea eta Nafarroako kondestablea izan zen.\nBiografia.\nAita Luis III.a Beaumontekoa eta ama Leonor Aragoikoa zituen.\n1508an aita hil eta, ondareak eta eskubideak konfiskatuta zituela, beaumontarren buruzagi bihurtu zen. Fernando II.a Aragoikoan 1509an Nafarroako errege-erreginei harentzat barkamena eskatu zien. Lortu ez zuenez, Nafarroako errege-erreginek Aragoiko Erresuman zituzten errentak eman zizkion, ondarea berreskuratu arte.\n1512an Fernando Katolikoaren alde borrokatu zuen Nafarroako konkistan. Horregatik, bere ondarea itzuli zioten.\n1513ko maiatzean Nafarroako kantzelari eta Errege Kontseiluaren presidente bihurtu zen. 1524an Karlos V.ak bere titulua berretsi zuen.\n1521ean Noaingo guduan eta Donibane Garaziko setioan parte hartu zuen, Albako dukearen eta espainiarren alde.\nEzkontza eta seme-alabak.\n1486an Naiarako dukea zen Pedro Manrique Larakoaren alaba zen Brianda Manrique Larakoa ezkondu eta bost seme-alabak izan omen zituzten:"}
{"id": "91263", "revid": "56334", "url": "https://eu.wikipedia.org/wiki?curid=91263", "title": "Luis V.a Beaumontekoa", "text": "Luis V.a Beaumontekoa (? - 1565eko urtarrilaren 9a) Leringo kondea eta Nafarroako kondestablea izan zen.\nBiografia.\nAita Luis IV.a Beaumontekoa eta ama Brianda Manrique Larakoa zituen.\n1530tik aurrera beaumontarren buruzagia izan zen, orduan Nafarroako talde hegemonikoa zena.\nEzkontza eta seme-alabak.\nBere lehengusina eta Cardonako dukea zen Fernando Folch Cardonakoaren alaba zen Aldonza Cardonakoa ezkondu eta hiru alabak izan zituzten:"}
{"id": "91266", "revid": "201", "url": "https://eu.wikipedia.org/wiki?curid=91266", "title": "Uht", "text": ""}
{"id": "91267", "revid": "201", "url": "https://eu.wikipedia.org/wiki?curid=91267", "title": "Ultrapasteurizazio", "text": ""}
{"id": "91268", "revid": "201", "url": "https://eu.wikipedia.org/wiki?curid=91268", "title": "Uperizazio", "text": ""}
{"id": "91270", "revid": "105290", "url": "https://eu.wikipedia.org/wiki?curid=91270", "title": "Kopenhageko Hitzarmena", "text": "Kopenhageko Hitzarmena, 1660ko ekainak 6an sinatu zen, eta Hogeita Hamar Urteko Gerraren edo Iparraldeko Bigarren Gerraren amaiera suposatu zuen, Suedia alde batetik eta Danimarka eta Norvegiako Erresuma eta Bi Nazioen Errepublika edo Polonia-Lituaniako Mankomunitatearen aliantzaren artean. Hitzarmen hau, Roskildeko Hitzarmenaren ondorio txiki bat izan zen, hitzarmen honek, Danimarka, Norvegia eta Suediako muga ofizialak adierazi zituelarik, ia gaur egungoak direnak modukoak.\nAurrekariak.\nKarlos X.a Gustavo Suediakoa Suediako erregeak, 1658ko otsailean sinatutako Roskildeko Hitzarmenak zioena baino gehiago nahi zuen. Honela, urte horretako udan, berriz eraso zuen Kopenhage, Sjaeland urtean zituen tropekin, hiriaren lehen setioaren ondoren. Baina hiriak eutsi egiten dio, herbeheretar ontziek suediar flota defendatu eta Kopenhage babestera dihoazen bitartean. Gainera, Jutlandian, daniarrak suspertu egin ziren, eta armada suediarraren atzetik hasi ziren. Karlos X.a Gustavo, 1660ko otsailean hil zen, Kopenhagen, eta beraz, bere seme Karlos XI.a Suediakoa, Suediako errege bihurtu zen, lau urterekin.\n1660ko ekainak 6an, Ingalaterraren eta Frantziaren egidapean, Algernon Sidneyk Ingalaterratik eta Hugues de Terlonek Frantziatik ordezkatua, Karlos XI.ak gobernatutako Suedia eta Frederiko III.a Danimarkakoak gobernatutako Danimarkaren artean bake hitzarmen bat sinatu zen:\nOndorioak.\nDanimarkan, ahuldutako noblezia, erresumaren galeren orotariko errudun bihurtu zen. Honela, estatu kolpe baten bidez, Frederiko III.ak, monarkia hereditario eta absolutua ezarri zuen."}
{"id": "91273", "revid": "990046", "url": "https://eu.wikipedia.org/wiki?curid=91273", "title": "Enrique de Trastamara", "text": ""}
{"id": "91274", "revid": "512", "url": "https://eu.wikipedia.org/wiki?curid=91274", "title": "Tiglath-Pileser III.a", "text": "Tiglath-Pileser III.a (), Asiriako errege garrantzitsu bat izan zen K.a. VIII. mendean. K.a. 745etik K.a. 727 arte gobernatu zuen. Historiako komandanterik arrakastatsuenetakotzat hartzen da. Bere konkistek, antzinako asiriarrek ezagutzen zuten munduaren zatirik gehiena hartu zuten.\nKanpaina militarrak.\nAdad-nirari III.aren semea, bere aurreko hiru erregeak, bere anaiak izan ziren, garrantzi historikorik gabekoak eta hilak izan zirenak. Berehala berrezarri zuen barne ordena, eta bere erregealdiaren lehen urtean abiatu zuen bere lehen espedizio militarra, hegoaldeko aramear eta kaldear tribuen aurka, Babiloniaren osotasuna errespetatuz, bere burua, hiri honen babesletzat baitzuen, baita bertako santutegiena ere.\nHurrengo urtean, Zagrosetako menditar tribuen aurkako operazioak zuzendu zituen. K.a. 743an, Urartuk lagundutako asiriar koalizio bati aurre egin behar izan zion, Arpad setiatuz, matxinadaren sorlekua zena, hiru urtez, erori zen arte, honek, gainontzeko siriar erresumak, zergari bezala mendeko bihurtzea eragin zuelarik.\nBehin Siria domeinaturik, mediarren aurka joan zen, abere eta gatibu harrapakin handi bat lortuz, azken hauek, Diyalarantz erbesteratuak izan zirelarik. K.a. 735ean, bere etsai nagusia zen Urartu eraso zuen, zenbait gotorleku bereganatuz, Turushpa hiriburua hartzerik lortu ez zuen arren. Hurrengo urtean, Siriara itzuli zen, Damasko, Samaria, Axkelon eta Gazan zenbait matxinada baretzeko. Judeako Akhaz erregeari laguntzera ere joan zen, Israel eta Damaskok setiatzen zutena, eta, beraz, bi estatuak inbaditu zituen, bertako biztanleak erbesteratuz eta bere babestua zen Hosea Israelgo tronuan ezarriz.\nErrege koroa bikoitza.\nBabiloniari dagokionez, probintzia soilera mugatzera nahi ez zuenez, ezta abenturazaleen eskutan uzterik ere, politika berri bat abiatu zuen, Asiriara, monarkia pertsonal bikoitz baten bidez lotuz. Honela, Babiloniako errege aldarrikatu zen K.a. 728an, Pulu izenarekin, Marduken kleroaren babesa lortuz.\nOndorioak.\nHil zenean, jaso zuena baino erresuma zabalago bat utzi zuen, armada boteretsu eta modernizatu batekin, eta erreformatutako administrazio batekin. Konkista eta eransketa politikarekin, estatuaren ahalmenak gainditzearekin mehatxatzen zuen, ezinbestekoetara mugatzen saiatu zen, estatu zergari basailuz inguratzea nahiago izan zuelarik, baita plaza indartsuen, garnizioen eta erbesteratutako kolonoen sorrerarekin, tropa gehigarri bezala zerbitzatu zezaketenak. Aldi berean, inperioaren hedapen azkarrak, biztanleria mugitze handiak eragin zituen, herri etsaiekin jarraitutako erbesteratze masiboen politikarekin, euren lotura soziala hautsiz."}
{"id": "91276", "revid": "512", "url": "https://eu.wikipedia.org/wiki?curid=91276", "title": "Kleopatra III.a", "text": "Kleopatra III.a Evergetes (; K.a. 161-K.a. 101), Egiptoko erregina izan zen K.a. 142tik K.a. 101 arte.\nPtolomeo VI.a Filometor eta Kleopatra II.aren alaba eta Ptolomeo VII.a Neo Filopator eta Kleopatra Tearen ahizpa-arreba izan zen. K.a. 142an ezkondu zen bere osaba Ptolomeo VIII.a Evergetes II.arekin, bere amaren anaia eta bigarren senarra, honekin, bost seme-alaba izan zituelarik: Ptolomeo IX.a Soter II.a Latiro, Ptolomeo X.a Alexandro, Kleopatra IV.a, Kleopatra V.a Trifena eta Kleopatra Selene I.a.\nBere aita hil ondoren, bere anaiak, Egiptoko tronua lortu zuen, eta bere ama izan zen erregeordea. K.a. 132an, bere ama Kleopatra II.ari aurre egin behar izatea eragiten duen gerra zibil batean, Ptolomeo VIII.ak bere seme Ptolomeo Menfita hil zuen, 13 urtekoa. Ondoren, Kleopatra II.ak, Kleopatra III.arekin eta Ptolomeo VIII.arekin bakeak egin zituen, elkarrekin gobernatuz, azkena, K.a. 116an hil zen arte.\nPtolomeo VIII.a Evergetes II.a Fiscon, berarekin ezkondu zen Kleopatra II.ari boterea kentzen saiatzeko, Ptolomeo VII.a Filopator hil ondoren. Kleopatra II.a gainetik kendu ondoren, Kleopatra III.arekin ezkondu zen K.a. 142an, erregina bihurtuz eta boterea banatuz. Bere erregealdia, ordutik aurrera, baketsua izan zen, baina despotikoa.\nPtolomeo VIII.a hil zenean, tronua, Kleopatrari, eta honek aukeratzen zuen seme-alabari utzi zion. Berak, nahiago izango zuen, tronua, bere seme txikiena zen Ptolomeo X.ari uztea, baina alexandriarrek, Ptolomeo IX.a Zipretik ekartzera behartu zuten, non gobernari zen, elkargobernatzeko, Ptolomeo IX.a bihurtuz. Bere seme txikia, Ptolomeo Alexandro, orduan, Ziprera bidalia izan zen, bere anaia gobernari bezala ordezteko.\nKleopatra, Ptolomeo IX.agandik dibortziatu zen, hiltzea saiatu izana leporatuz, eta Alexandro ekarri zuen berriz Egiptora, Ptolomeo X.a bihurtuz. Baina Ptolomeo X.az aspertu, eta Ptolomeo IX.a ekarri zuen berriz. Berriz Ptolomeo IX.az aspertu, eta X.a itzuli zen. Honek, bere amaren azpijokoak zirela eta kokoteraino eginik, K.a. 101ean hil zuen.\nKleopatra III.a Evergetes, emakume bizi bat izan zen, bere semeak tronuratu, kanporatu ezkondu eta dibortziatu zituena: Ptolomeo IX.a Soter (K.a. 116tik K.a. 107rarte eta K.a. 89tik K.a. 81erarte gobernatu zuena), Ptolomeo X.a (K.a. 107tik K.a. 88arte gobernatu zuena) eta bere alabak. Dirudienez, paper garrantzitsu bat izan zuen Alexandriako gortean bere senarra hil ondoren, eta benetan egon zen tronuan hila izan zen arte, bere seme Ptolomeo X.ak K.a. 101eko irailean ideiaturiko erailketa."}
{"id": "91277", "revid": "96586", "url": "https://eu.wikipedia.org/wiki?curid=91277", "title": "Akhaz", "text": "Akhaz Judeako errege bat izan zen. K.a. 734tik K.a. 715 arte gobernatu zuen, gutxi gora-behera.\nJotanen seme eta oinordekoa zen. Isaias II eta Erregeak liburuen arabera, galbideratze bizitza bat jarraitu zuen, ohitura jentil eta idolatra ugari sartuz, Isaias, Oseas eta Mikeas profeten deiak kontutan hartu gabe. Tiglath-Pileser III.ari laguntza eskatu zion, Israel, Aram eta Edomen erasoak uxatzeko, arrazoi honengatik, Juda, Asiriaren mende geratu zelarik, denbora luzez, erresuma basailu bezala."}
{"id": "91278", "revid": "105290", "url": "https://eu.wikipedia.org/wiki?curid=91278", "title": "Eradan", "text": "Eradan, Tolkienen legendariumean eta Eraztunen Jaunaren Eranskinetan, Gondorreko bigarren Seneskal Erregeordea izan zen. Eguzkiaren Hirugarren Aroko 1999an jaioa, Mardilen \"Seneskal Ona\"ren semea da. Bere izena, sindarinezkoa da eta \"Gizon Bakartia\" bezala itzul daiteke.\nEradan, Zaintzapeko Bakea deritzon garaian gobernatu zuen lehen seneskala izan zen, eta sindarinezko izen bat erabiltzen lehena izan zen. Bere aitaren oinordeko bihurtu zen Eguzkiaren Hirugarren Aroko 2080an eta 36 urtez gobernatu zuen Gondor. Eguzkiaren Hirugarren Aroko 2116an hil zen, eta, bere oinordekoa, bere seme Herion izan zen."}
{"id": "91280", "revid": "105290", "url": "https://eu.wikipedia.org/wiki?curid=91280", "title": "Kair Andros", "text": "Kair Andros (\"Bits handiaren itsasontzia\" sindarinez), Tolkienen legendariumeko fikziozko toki bat da. Anduin ibaiaren erdian dagoen uharte handi bat da, Minas Tirithetik 80 kilometro inguru iparraldera. Bere izena, uharteak, itsasontzi luze baten forma zuelako da, horren brankaren aurka, ibaiko urak hausten zirelarik. Uhartearen iparraldean, uharkak zeuden.\nTurin II.a seneskalak gotortu zuen Eguzkiaren Hirugarren Aroko 30. mendean, Anorien defendatzeko.\nEguzkiaren Hirugarren Aroko 3019. urteko martxoak 10ean, Morannoneko armada batek hartu zuen Kair Andros, honela, Anorienen sartu eta Minas Tirithera abiatzea lortuz. Beranduago, uhartea berreskuratua izan zen. Bertan geratu ziren Mendebaldeko armadaren ontziak, Minas Tirithera joan aurretik, Sauron garaitua izan ondoren."}
{"id": "91281", "revid": "336", "url": "https://eu.wikipedia.org/wiki?curid=91281", "title": "Aul\u00eb", "text": "Aul\u00eb errementaria, Tolkienen legendariumeko fikziozko pertsonaia bat da. Valarretako bat da, Yavannaren senarra, norekin lur elementua banatzen duen, baina modu sakonagoan: Yavanna zati biziaz arduratzen den bitartean, lurrean eusten denaz, Aul\u00eb, mineral, metal, harribitxi eta harriez arduratzen da, artisauaren itxura ematen diona. Aratarretako bat da, hirugarrena, botereari dagokionez, Manw\u00eb eta Ulmoren ondoren.\nMendien sortzailea da, artisautza guztien jauna, metal eta harribitxien sortzailea. Valarren Lanparak ere egin zituen, baita eguzkia (Anar) eta Ilargia (Ithil)en argiak zituzten ontziak ere. Bi alditan, Melkor harrapatu eta bere botere ilunak ezeztatzeko balio izan zuen katea hautsezina ere, Angainor, berak egin zuen.\nHala ere, bere lorpenik handiena eta harroen sentiarazten duena, sortu zuen arraza da, nanoak, Mahal deitzen dutena, Sortzailea, bera izan baitzen sortu zituena, lurra eta harriaren bidez, euren hizkuntza, khuzdula asmatu eta erakutsi ziena eta Eru edo Iluvatar konbentzitu zuen nanoak hilkorren lurretan bizitzen uzteko, Elfoen agerpenaren ondoren.\nHasiera batean, Aul\u00ebren zerbitzariak ziren Sauron eta Saruman edo Curumo, ondoren galdu egin zirenak. Bat, zuzenean Melkorrekin aliatu zen, eta bestea, Botere eraztunengatik zuen anbizioagatik arrastatzen utzi zen. Artisautzaren sekretuak ere erakutsi zizkien Noldorrei, eta, horri esker, F\u00ebanorrek Silmarilak eta Palantirrak egin ahal izan zituen."}
{"id": "91306", "revid": "1340", "url": "https://eu.wikipedia.org/wiki?curid=91306", "title": "Georgiako estatua", "text": ""}
{"id": "91330", "revid": "1340", "url": "https://eu.wikipedia.org/wiki?curid=91330", "title": "New Yorkeko estatua", "text": ""}
{"id": "91339", "revid": "336", "url": "https://eu.wikipedia.org/wiki?curid=91339", "title": "Taoroko mentzeierria", "text": "Taoroko mentzeierria, Kanarietako Tenerife uhartea, konkistatzaile gaztelarrak heldu zirenean banatuta zegoen bederatzi mentzeierrietako bat da.\nEgungo Puerto de la Cruz, La Orotava, La Victoria de Acentejo, La Matanza de Acentejo, Los Realejos eta Santa Ursula udalerrien eremua hartzen zuen.\nUharteko bederatzi mentzeierrietatik, aberats eta boteretsuena zen. Hemen amaitu zen Teneriferen konkista, eta, beraz, baita Kanariar uharte guztiena ere, \"Bentor\" ausartak Alonso Fernandes de Lugoren tropen aurrean amore eman ondoren. Hala ere, mentzeirik ezagunena eta ospetsuena, Bencomo izan zen, Aguereko guduan hil zena, gaztelar tropa inbaditzaileen aurrean erresistentzia aborigenaren buruzagia.\nTaoro, Orotavako Haranari ere deitzen zaio, baita eskualde honi ere."}
{"id": "91343", "revid": "105290", "url": "https://eu.wikipedia.org/wiki?curid=91343", "title": "Orotavako harana", "text": "Orotavako harana, Tenerife uhartearen iparraldean dago, Kanarietan.\nBertan, La Orotava, Los Realejos eta Puerto de la Cruz udalerriak daude.\nHaran hau, guantxeen garaian, Taoro bezala ezagutzen zen, eta, hain zuzen ere, hemen amaitu zen Tenerife uhartearen konkista, 1496ko uztailak 25ean, Realejoseko Bakea deritzonarekin, arrazoi horregatik, Espainiako patroiaren omenez, Tenerife uharteko lehen tenplu kristaua eraikiz, Santiago Apostoluaren Parrokia Matriza. Taoroko mentzeiak, etsaitasunen amaiera adostu zuen Alonso Fernandez de Lugorekin (1456-1525).\nBisitari ugari eta ospetsuek laudoriotu dute euren paisaia eta bertako klima atseginaz gozatu: ospetsuenetako bat, Alexander von Humboldt izan zen, nor, elezaharrak dioenaren arabera, haranaren aurrean belaunikatu zen gaur egun bere izena daraman behatokian, eta bertako paisaia eta landaretza laudatu zituen.\n2011. urtean, Europako Justizia Auzitegiak ebatzi zuen Orotavako Haranak oraindik ez zuela bete hondakin urak biltzeko betebeharra. Betebehar hori 2000. urterako bete beharrekoa zen."}
{"id": "91344", "revid": "56334", "url": "https://eu.wikipedia.org/wiki?curid=91344", "title": "Stephen Hawking", "text": "Stephen William Hawking (Oxford, Ingalaterra, 1942ko urtarrilaren 8a - Cambridge, 2018ko martxoaren 14a) fisikaria eta astronomoa izan zen, bere garaiko ospetsuenetakoa. Hainbat zientzia arlotan egindako ekarpenei esker sari ugari jaso zituen; aipagarrienak, hamabi honoris causa doktoretzak jaso zituen.\nBere lanik garrantzitsuenak, Roger Penroserekin batera, erlatibitate orokorraren esparruan espazio-denborazko berezitasunei buruzko teoremak izan ziren. Baita zulo beltzek erradiazioa igorritzen zutela aldarrikatu zuten, gaur egun Hawkingen erradiazioa bezala ezagutzen dena (edo batzuetan Bekenstein-Hawking erradiazioa). Ezaugarri aipagarrienetako bat eztabaida zientifikoari egindako ekarpena izan zen, beste zientzialariekin apustuak eginez.\nLondresko Royal Societyko, Zientzien Akademia Pontifizioko (Vatikano hirian) eta Ameriketako Estatu Batuetako Zientzien Akademia Nazionalako kidea zen. Cambridgeko Unibertsitateko Matematikako Lukasiar Katedraren (\"Lucasian Chair of Mathematics\") titularra izan zen 1979tik 2009ra (erretiratu zen arte).\nBritainiar Inperioko Ordena (CBE gradua) irabazi zuen 1982an. 1989an, ; 2006an, Copley Domina; Askatasunaren Domina 2008an eta BBVA Fundazioaren Jakintzaren Mugak saria 2015ean.\nBi aldiz egon zen ezkonduta eta hiru seme-alaba izan zituen. Bere lehen ezkontza baino lehen, 21 urterekin, alboko esklerosi amiotrofikoa (ELA) diagnostikatu zioten. Urteak joan ahala bere egoera larriagotzen joan zen, ia erabat geldituta utzi arte. Dieta berezi bat hasi behar izan zuen irensteko zailtasun handiak zituelako. Gaixotasun hau duen pertsonarik zaharrena izan da, batez besteko bizi itxaropena 14 hilabete izanez 55 urte bizirik iraun zituelako.\nBere bizitzako azken urteetan aulki elektriko gurpildun bat erabili zuen, bai eta hitz egiteko balio zion ordenagailu bat ere. Horrek ez zion galarazi fenomeno astronomikoak ikertu eta dibulgazio liburuak idaztea, eta mundu osoko fisikari garrantzitsuenetakoa zen.\nLiburu dibulgatiboen egile bezala salmenta arrakasta izugarriak lortu zituen. Bertan bere teoriei eta kosmologiari buruz eztabaidatzen du. Adibidez \"Denboraren historia laburra,\" 1988an argitaratua, The Sunday Times-ren bestsellers-en zerrendan egon zena; \"Denboraren historia laburragoa\", 2005koa, Leonard Mlodinow-ekin batera egin zuen eta unibertsoaren historia modu erraz batean azaltzen saiatu zenez, \"denboraren historialaria\" edo \"unibertsoaren historialaria\" deitzen zioten.\nHawkingen lehen emazteak idatzitako memorietatik, \"The Theory of Everything\" (\u00abguztiaren teoria\u00bb) film biografikoa egin zen 2014an. Unibertsitateko karreraren hasiera, bere gaixotasunaren hastapenak eta bere lehen ezkontza ageri dira film horretan.\nBiografia.\nLehenengo urteak eta hezkuntza.\nHaren gurasoek (Isobel Hawking eta Frank Hawking) Londresetik ihes egin zuten Bigarren Mundu Gerran eta Oxford-era joan ziren. Bertan jaio zen Stephen Hawking, 1942ko urtarrilaren 8an. Bi arreba gazteagoak zituen, Philippa eta Mary, eta anai adoptatu bat, Edward.\nStephen-en jaiotzaren ondoren, familia osoa Londresera itzuli zen. Bertan haren aita parasitologiaren misio baten buru zen, National Institute for Medical Research-erako. 1950an St Albans-era, aldatu ziren, bertan nesken eskola batera joan zen (hamar urtera arte mutilak onartzen zituena) eta hamaika urterekin beste eskola batera aldatu zen, non ikasle ona izan zen baina ez bikaina.\nHasieran matematika ikasi nahi zuen unibertsitatean, baina bere aitak Oxfordeko Unibertsitatean ikastea nahi zuen, berak egin zuen bezala. Oxford-en ez zegoenez matematikako irakaslerik, irakasgai horietako ikasleak ez ziren onartzen, beraz natura-zientzietan matrikulatu zen eta beka bat lortu zuen. Behin Oxoford-en sartu zela, fisikan espezializatu zen, termodinamiketan, erlatibitatean eta mekanika kuantikoan arreta jarriz. Unibertsitatean zegoela arraunketa egin zuen, asperkizunarekin amaitzeko.\nHaren fisikako tutorea, Robert Berman, ondoren esan zuen The New York Times Magazine-n: \u00abbakarrik zerbait egin zezakeela jakitearekin besteei begiratu gabe egiteko gai zen\u2026 Noski haren adimena guztiz ezberdina zen bere adinkideekiko\u00bb.\nGraduaren ondorengo titulua jasotzean (Oxford-en 1962), graduondoko ikasketak egin zituen Cambridge Trinity Hall-en. Doktoretza egiten ari zen bitartean ezkondu zen Jane Wilderekin (1965ean) eta 1966an lortu zuen titulua. 1972an Hawking \"Royal Society\"ko kidea izatera sartu zen; hiru urte eta gero fisikako irakasle izan zen Cambridge-en. Bere bizitza osoan hainbat sari eman dizkiote, eta liburuak ere argitaratu ditu.\nHogeita bost urtez ezkonduta egon eta gero, 1990ean ezkontza apurtu zen. Jane Wildek, dena den, Jane Hawking izena erabili izan du aurrerantzean. Stephen bere erizain Elaine Masonekin bizitzera joan zen. Bost urte geroago ezkondu ziren.\nIkasketak.\n1962tik 1975ra.\n1959an Oxforden zientzia naturalak ikasteko beka bat lortu zuen eta fisikan lizentziatu zen 1962an.Geroago Cambridge-ra joan zen kosmologian ikertzeko. 1963an alboko esklerosi amiotrofikoa diagnostikatu zioten eta soilik pare bat urte biziko zela esan zioten. Ez zuten bere bizi itxaropena asmatu baina pixkanaka bere gorputzeko mugikortasuna galduz joan zen. Hala ere, doktoratuarekin jarraitu zuen.\n1960ko hamarkadaren amaieran, bere kide Roger Penrosekin batera, modelo matematiko berri eta konplexu bat aplikatu zuten, Albert Einstein-en Erlatibitate Orokorraren teoriatik abiatuta. Horri esker, 1970ean, Hawking-ek sortu zituen hainbat singularitatearen teoremen lehenengo teorema frogatu zuen. Hauek beharrezkoak diren baldintza batzuk singularitate espazio tenporal bat egoteko ematen dituzte. Nahiz eta singularitateak normalean matematikaren bitxikeriak bezala hartu, lan honi esker, erlatibitatearen ezaugarri generiko bat direla aurkeztu zuten.\nRoyal Society-ko kidea bihurtzen gazteena izan zen, 1974an. Urte horretan bertan Kaliforniako Teknologiako institutua (Caltech) bisitatu zuen, bere lagun Kip Thornerekin lan egiteko klaseak ematen.\n1975tik 2018ra.\n1970etik aurrera astronomian espezializatu zen, zulo beltzen fenomenoa eta \"Big Bang\" teoria ikertuz. 1982an \"Denboraren historia laburra\" idatzi zuen, unibertsoari buruzko dibulgazio liburu ospetsua. Jainkoarengan sinesten duten zientzialarien aldean lerratu zen orduan, Unibertsoa zientifikoki ulertzea eta Jainko sortzailea izatea bateragarriak baitziren harentzat, baina 2010ean argitaraturiko liburuan, \"The Grand Design\" hain zuzen ere, atzera egin zuen, zientzia modernoak Jainko sortzaile bat izateari aukerarik ematen ez ziolako. Burmuina ordenagailu bat bezala ikusten zuela aipatu zuen elkarrizketa batean 2011, eta hortaz burmuina eta kontzientzia gelditu egingo zirela osagaiek huts egiterakoan: \u00abEz dago zerurik edo beste bizitzarik ordenagailu apurtuentzat; hori ipuin bat da, ilunaren beldur den jendearentzat\u00bb.\nBrandon Carter, Werner Israel eta D. Robinsonekin egin zuen lana laguntza handikoa izan zen John Archibald Wheeler-en ile gabeko teoremarako. Ile gabeko teorema zulo beltzak masa, momentu angeluarra eta karga elektrikoarekin guztiz deskribatu daitezkela aldarrikatzen du. Gama izpiak ikertu ondoren, Hawking-ek iradoki zuen \"big bang\"-en ondoren zulo beltz txiki primitiboak sortu zirela. Bardeen eta Carter-ekin zulo beltzen termodinamikaren lau legeak proposatu zituzten, termodinamikarekin lotuta. 1974an zulo beltzek partikula subatomikoak igortzen ditutztela kalkulatu zuen, Hawking-en erradiazioa bezala ezagutzen da.\nHawking-ek James Hartle-kin unibertsoaren modelo topologiko bat garatu zuen, non unibertsoa ez zituen fronterarik espazio-denboran, Ipar Poloan bezala: ezin da bidaiatu ipar poloaren iparraldera, ez dagoelako limiterik.\n2006an Tomas Hertog-ekin (CERNkoa), Hawking-ek \"top-down cosmology\"-n oinarrituta dagoen teoria bat proposatu zuen. Horren arabera, unibertsoak ez zuen hasierako egoera bakar bat, beraz, ezinezkoa da fisikoentzat unibertsoaren konfigurazioa zehaztea, hasierako egoeran oinarritzen badira.\nCambrige Unibertsitatearen irakasle lucasiarra izan zen hogeita amar urtez, 1979tik 2009ra. Ondoren, Kosmologia Teorikoaren Zentroaren (Cambridge-ko unibertsitatean) ikerketaren buru izan zen. Gonville eta Caius College-ren kidea ere izan zen baita Ontarioko Waterlooko Fisika teorikoko Perimeter Institutuan ikerketa-katedran agertu zen.\nHeriotza.\n2018ko martxoaren 14an (76 urterekin) bere Cambridge-ko etxean hil zen. Haren familia ez zuen heriotzaren kausa argitu, bakarrik \u00ablasaitasunean hil zela\u00bb esan zuten.\nLana.\nHawking-ek unibertsoa zuzentzen duten lege basikoekin lan egin zuen. Roger Penrosekin batera, Einstein-en erlatibitate orokorraren teoriaren ondorioz, espazioa eta denbora hasiera eta amaiera dituztela frogatu zuen. Emaitza hauek Erlatibitate generala eta teoria kuantikoa batzen ditu. Batuketa hau zulo beltzak ez direla guztiz beltzak ondorioztatu zuen, erradiazioa igorritzen dute eta. Konklusio hauek berekin ekartzen dute unibertsoaren hasiera guztiz determinatuta dagoela zientziaren legeengatik.\nArgitarapenen artean, \"Espazio denboraren egitura eskala handian\" (G. F. R. Ellis-ekin); \"Erlatibitate orokorra: Berrikusketa Einstein-en mendeurrenean\" eta \"Grabitatezko 300 urte\" (biak W. Israel-ekin) aurkitu daitezke. Hiru dibulgaziozko liburu argitaratu ditu: \"Denboraren historia laburra: Big bang-etik zulo beltzetara\" (1988an), \"Zulo beltzak eta unibertso txikiak eta beste entseguak\" (1993an) eta \"Unibertsoa intxaur oskol batean\" (2001an).\nUnibertsoaren ikerketa.\nUnibertsoaren jatorriaren ikerketa.\n1993an argitaratutako \"Zulo beltzak eta unibertso txikia eta beste entseguak\" liburuan honako hau adierazi zuen:Zientziak esan lezake unibertsoak hasiera bat izan behar zuela (...) Zientzialari askori ez zitzaien gustatu unibertsoak hasiera bat hau da, sortze une bat) izan zuelaren ideia.\n~Stephen HawkingUnibertso primitiboan, gaur egun ikusten dugun guztiaren jatorriari buruzko funtsezko galderaren erantzuna dago, bizitzarena ere.\n~Stephen Hawking2004an \"zulo beltzei\" buruzko teoria berri bat proposatu zuen, non unibertsoa \u00abzulo beltz txikiz\u00bb beteta dagoela baieztatzen du, eta hauek unibertsoaren jatorrizko materialetik sortu zirela zioen.\nKronologia babesteko ustea.\nHawking-ek denboran zehar bidaiak deuseztatzeko lege bat egon behar zela baieztatu zuen. Denboran zeharreko bidaiak fisikaren legetik kanpo uzten zituen hipotesi bat proposatu zuen (kronologia babesteko ustea), \u00abhistoria historialarientzat seguru egiteko\u00bb. Ezin zuenez denboran bidaiatzea eragozten duen lege fisiko bat aurkitu, haren iritzia aldatu zuen:Agian denboran zehar bidaiatu daiteke, baina ez da praktikoa.\nErlijio-sinesmenak.\n\"Denboraren historia laburra\" liburuan, \u00abteoria oso bat aurkituko bagenu, giza arrazoiaren behin betiko arrakasta izango litzateke, Jainkoaren gogoa ezagutuko genuke eta\u00bb zihurtatu zuen Hawking-ek. Hala ere, ideia hauek denboraren poderioz aldatu ziren, eta Jainkoaren irudia publizitate gisa erabiltzeagatik salatu zuten.\nIzan ere, Stephen Hawkingek behin eta berriz erabili zuen \u00abJainkoa\u00bb hitza bere zientzia dibulgazioko hitzaldi publikoan, baina zentzu metaforiko batean erabiltzen zuela zioen. \u00abEz naiz sinestuna, hitzaren zentzu normalean. Unibertsoa zientziaren legeez zuzenduta dagoela uste dut. Lege horiek Jainkoaksortuak izan zitezkeen, baina Jainkoak ezin ditu lege horiek hausteko esku hartzen\u00bb.\nOndoren, 2010an bere \"Diseinu handia\" liburuan, zihurtatu zuen gaur egungo fisikak Jainkoa baztertzen du unibertsoaren sortzaile gisa. Grabitatearen legea dagoenez, unibertsoa ezerezetik sortu zen. Sortze espontaneoa, ezeren ordez zerbait egotearen arrazoia da, Unibertsoa existitzeak, guk existitzearen arrazoia da. Ez da beharrezkoa Jainkoa metxa piztu eta unibertsoa sortu zela esatea.\n~Stephen Hawking\nLiburu honen argitarapena eztabaida handi bat sortu zuen hainbat erlijioen ordezkarien artean.\n2014an \"El Mundo\" albisterako egin zuen elkarrizketa batean ateoa zela argitu zuen, eta zientzia eta erlijioa bateraezinak zirela baieztatu zuen.\nBorroka pertsonala alboko esklerosi amiotrofikoaren aurka.\n1963an, 21 urterekin, neurona motorraren gaixotasun bat diagnostikatu zioten, alboko esklerosi amiotrofikoa (ELA). Oxford-en zegoela agertu ziren lehenengo sintomak, bere lehen ezkontza baino lehen. Hawking desgaitasun egoera batean zegoen, eta denboraren poderioz larriagotu egin zen, ia guztiz paralizatuta gelditu arte. Baina ez zion eragotzi jarduera zientifiko eta publikoari eustea. 55 urtez bizirik iraun zuen, nahiz eta medikuek bakarrik 2 urte biziko zela zihurtatu.\n1985an trakeotomia bat praktikatu zioten, eta hortik aurrera ahots-sintetizatzaile bat erabiltzen zuen komunikatzeko. Apurka-apurka gorputz-adarrak erabiltzeko gaitasuna galdu zuen, azkenean ia mugikortasunik gabe geratu arte. Hawking-en bere begi eta buruaren mugimenduen bidez kontrolatutako ordenagailu batek mugitzen zuen erabildako gurpil-aulkia. Masail bat mugituz esan nahi zituen hitz eta esaldiak sortzen zituen ahots sintetizatzailearen bidez.\nHawking-ek bere ELA gaixotasuna bitaminen xurgapen eskasak eragindakoa zela uste zuen. Iresteko zailtasunak izan bezain laster, dieta aldatu zioten. Esneki, gluten, olio begetal, azukre edo prozesatutako elikagai gabeko dieta zen, aldiz, bitaminak eta mineralak hartu behar zituen.\n2009ko apirilaren 20 an Cambridgen ospitaleratu zuten, oso gaixorik zegoela esanez. Berria zabaldu zen bezain laster bere web orrian, hainbeste bisitari izan zituenez, orrialdea publikatzeari utzi zion denboraldi batez serbidorea ez erortzeko. Hurrengo egunean, apirilak 21, hobekuntza handia izan zuen eta guztiz sendatzeko probabilitateak handitu ziren.\nHawking-ena salbuespenezko kasu bat izan zen. Gaixotasunarekin gehien bizirik iraun zuen pertsona izateaz gain, bere gaixotasuna \"erre\" egin zela zirudien, aurrerapena geldiarazi egin zen eta naiko egonkorra izatera iritsi zen. Horregatik, \"kasu liluragarri\" eta nahasgarria izan zen neurologoentzat.\nKultura ikono.\nZientziari egindako ekarpenaz gain, pop kulturaren ikono modukoa ere izan zen, besteak beste \"The Big Bang Theory\" eta \"Stark Trek\" telesailetan agerraldiak egin baitzituen, eta \"The Simpsons\" telesailean ere azaldu izan baita Hawkingen marrazkia. Ziurrenik, herritarren artean fisikaririk ezagun eta mediatikoena izan da."}
{"id": "91345", "revid": "512", "url": "https://eu.wikipedia.org/wiki?curid=91345", "title": "Realejoseko Bakea", "text": "Ralejoseko Bakea, Tenerife uhartean, 1496ko uztailak 25ean, Acentejoko Bigarren guduan garaituak izan ziren guantxeen eta Alonso Fernandez de Lugo gaztelar Aurreratuaren artean, gaztelarren Kanariar uharteen konkistan sinatutako hitzarmen bat izan zen.\nKonkistarentzako ondorioak.\nTaoro, Teguste, Tacoronte et Anagako mentzeierriek osatutako \"Gerra alderdiak\" deritzenen aurka gaztelarrek, Aguereko guduan eta Acentejoko Bigarren guduan lortutako garaipenek, batzuen arabera, lurperatu gabeko gorpuen usteldurak eragindako izurriari eta euren buruzagi nagusia zen Bencomoren heriotzari loturik, baita euren kapitainik hoberenenak ere, guantxeen konkistarako etsiezinezko erresistentziaren amaiera azkarra ekarri zuen.\nAcentejoko Bigarren guduaren ondoren, Benytomo izendatua izan zen Taoroko mentzei bezala, baita espainiarren aurkako taldearen buruzagi ere (gerra alderdiak). Benytomok bakea onartzen du, eta 1496ko uztailak 25ean sinatzen du, Tacoronteko Acaimorekin eta Anagako Beneharorekin batera, hitzarmena Alonso Fernandez de Lugorekin, horren ondorioz, guantxeak, kristautu eta \"Espainietako erresumetara\" konfederatzen direlarik. 1496ko irailean, Adeje, Abona, Daute eta Icodeko mentzeierriak, Realejoseko Bakera batzen dira, errebelde talde txikiak, mendi tontorretan mantentzen diren bitartean.\nBake hitzarmen honekin, Kanariar uharteen konkista, amaitutzat ematen da."}
{"id": "91347", "revid": "990409", "url": "https://eu.wikipedia.org/wiki?curid=91347", "title": "Proposaturiko goi mailako domeinu", "text": ""}
{"id": "91349", "revid": "105290", "url": "https://eu.wikipedia.org/wiki?curid=91349", "title": "Loxodromika", "text": "Loxodromika edo loxodromia (grezierazko \u03bb\u03bf\u03be\u00f3\u03c2, \"okertua\" eta \u03b4\u03c1\u00f3\u03bc\u03bf\u03c2, \"ibilbidea\"), lurreko bi edozein puntu, meridiano guztiak angelu berarekin moztuz lotzen dituen lerroari deritzo. Loxodromika, beraz, jarraitzeko erraza da, iparrorratzak adierazitako norabide berbera mantenduz. Mapan eginiko bere irudikapena, bere proiekzio geografiko motaren araberakoa da. Adibidez, Gerardus Mercatorren proiekzioan, lerro zuzen bat da.\nLoxodromika, ortodromika eta isoazimutalarekin batera, lurreko lurrazaleko bi edozein punturen artean egin daitekeen hiru lerroetako bat da.\nPedro Nunesek, portugaldar geografoa, bere aurkikuntza 1546an argitaratu zuen \"Nabigazioaren tratatua\" izeneko bere lanean, nabigaziorako zerikusi handiarekin. Aurretik, lurreko lurrazalean norabide finko batekin joanez gero, hau da, meridianarekin angelu konstante bat eratuz, ibilitako lerroa, zirkulu maximo bat zela uste zen, edo, beste era batera esanda, halako norabidea jarraitzen zuen itsasontzi batek, teorikoki, munduari bira emango ziola, hasierako puntura itzuliz. Nunes, hain errotuta zegoen kontzeptu honen faltsutasuna adierazten lehena izan zen, zorrozki, hala gertatu ordez, ibilitako kurba, polorantz hurbiltzen dihoala frogatuz, horren inguruan, etengabe birak ematen direlarik, bertara sekula iritsi gabe, edo, modu teknikoan esanda, poloa duela puntu asintotiko bezala."}
{"id": "91350", "revid": "98220", "url": "https://eu.wikipedia.org/wiki?curid=91350", "title": "Isoazimutal", "text": "Lurraren gainazaleko bi puntu edozeinen artean, hiru lerro ezberdin marraz daitezke: loxodromika, ortodromika eta isoazimutala.\nIsoazimutala, euren hasierako norabide ortodromikoa beti konstantea den puntu guztien toki geometrikoa da. Hau da, A puntutik B punturako hasierako norabide ortodromikoa 80 gradukoa bada, lerro isoazimutala, euren B punturanzko hasierako norabide ortodromikoa beti 80 gradukoa den A eta B puntuen arteko puntu guztiek osatutakoa da."}
{"id": "91351", "revid": "105290", "url": "https://eu.wikipedia.org/wiki?curid=91351", "title": "Mardil", "text": "Mardil, Tolkienen legendariumen eta Eraztunaren Jaunaren Eranskinetan, Gondorreko erresumaren erregeordetza hartu zuen bigarren seneskala izan zen.\nEguzkiaren Hirugarren Aroko 1960. urtean jaio zen eta Vorondil \"Ehiztaria\"ren semea zen. Seneskal kargua hartu zuen bere aita hil zenean, Hirugarren Aroko 2029an, E\u00e4rnil II.aren erregealdian eta E\u00e4rnurrenean ere hala izaten jarraitu zuen. Quenyazko izen bat izan zuen azkenekoa izan zen, eta \"Etxeari leial\" bezala itzuli daiteke. Bere ondorengoek, sindarinezkoak izan zituzten.\nErregea, Minas Morgulera, Nazg\u00fblen Jaunaren erronkari erantzutera joan ondoren desagertu zenean, Hirugarren Aroko 2050ean, Mardilek hartu zuen Gondorreko agintaritza \"erregea itzuli arte\". Baina hau, formula hutsean geratu zen. Bere ondorengoek, geroz eta jaunago, ez zeuden, hala eta guztiz ere, erregeak ez zirela onartzeko prest. Leinu honetako azkena eta harroena, Denethor II.a izan zen.\nEguzkiaren Hirugarren Aroko 2080an hil zen, eta, bere oinordekoa, ber seme Eradan izan zen."}
{"id": "91352", "revid": "105290", "url": "https://eu.wikipedia.org/wiki?curid=91352", "title": "E\u00e4rnil II.a", "text": "Tolkienen legendariumean, E\u00e4rnil II.a, Gondorreko hogeitamabigarren eta azkenaurreko erregea da, Eguzkiaren Hirugarren Aroko 1883. urtean jaio eta 2043an hil zena. Telumehtar Umbardaczil erregearen ondorengoa da, Arziryasen birbiloba baita, Narmazil II.aren anaia, Telumehtarren semeak zirenak.\nHistoria.\nE\u00e4rnil, Gondorreko hegoaldeko armaden komandantea zen. Eguzkiaren Hirugarren Aroko 1944an, Auriga, Haradrim eta Variagen artean aliantza bat sortu zen, Gondor erasotzeko. E\u00e4rnilek, Haradrimak garaitu zituen hegoaldean, iparralderantz joan zen Ithilienetik eta Aurigak eta Khandeko gizakiak suntsitu zituen, Hildakoen Zingirara jaurtiz \"non, iraganeko gudu nobleagoetako hildakoekin usteldu ziren\".\nHala ere, inbasiotik libratu zen arren, Ondoher erregea eta bere semeak, Kanpamenduko gudua deritzonean hil ziren. Arthedaineko Arvedui erregeak, Gondorreko koroa aldarrikatu zuen Isildurren oinordeko eta Firiel, bizirik geratu zen Ondoher erregearen ondorengo bakarraren senar bezala. Baina Gondorreko kontseiluak bere eskaria arbuiatu zuen eta E\u00e4rnilek eskatu zuen koroa, kontseilu guztiaren onarpenarekin eman ziotena.\nBere semea, E\u00e4rnur izan zen, Noldorrekin batera, Nazg\u00fblen Jauna garaitu zuena Fornosteko guduan eta Gondorreko azken erregea izan zena.\nIzenaren etimologia.\nE\u00e4rnil izena, quenya hizkuntzakoa da, bere jatorria, Numenorreko Erresuman izan zuen ohitura, eta Elendil erregeak, Gondor eta Arnorreko erbesteko erresumetan hasi zuena, erresuma horiek sortu ondoren. Izenak, esanahi ezberdinak izan ditzake, eratzen duten izenen erabileraren arabera:\nHonela, izenak, \"Itsasoaren laguna\" edo \"Itsasoaren maitalea\" esan nahi du."}
{"id": "91353", "revid": "1545", "url": "https://eu.wikipedia.org/wiki?curid=91353", "title": "Hildakoen Zingira", "text": "Hildakoen Zingirak, Tolkienen lanean, lotura historiko zein mitikoak ditu.\nEmyn Muiletik hegoekialdera dagoen zingira lurralde zabal bat da, Dagorladeko ordokiko lurrak, Uvanwaith eta Anduin ibaiaren lur zingiratsuen artean, Nindalf bezala ezaguna. Muinoetatik jaisten diren urek elikatuak, tokian, zingira eta errekazto kirastun ugari dago, lurrak, irmoak eta lehorrak diren toki gutxirekin. Dardaralekuak eta lokatza, kilometro karratu askoan hedatzen zen konstante bat zen. Usteltze gazen ondorioz, toki askotan, bapateko su zurruztadak edo argi apalarekin erretzen ziren sutzar iraunkorrak sortzen ziren.\nEtengabeko aurrerabidean, Hildakoen Zingirak ekialderantz hedatu ziren, eta \"Guduaren Lautada\" deritzonaren zati bat azpian hartu zuten, Elfo eta Gizakien Arteko Azken Aliantzaren Gerran hil ziren Elfo eta gizakien hilobietako asko zituena, Eguzkiaren Bigarren Aroaren amaieran. Kanpamenduko guduaren ondoren ere, Eguzkiaren Hirugarren Aroko 1944an, Aurigen armadaren zati handi bat, Hildakoen Zingirara bultzatua izan zen, eta han hil ziren. Arrazoi horregatik jaso zuen bere izena, sorginkeriaren batengatik, gerlarien arropekin jantzitako hildakoen gorputz eta aurpegiak ikus baitzitezkeen, bere tokitik ia irtendako eta hildako begiekin begiratuz zingiren hondotik \"zikinkeriaz estalitako kristal batean zehar bezala\".\nZingira hauetatik bidaiatu behar izan zuten Frodo Zorrozabal, Samsagaz Gamyi eta Gollumek, euren misioan Eraztunaren Gerran, Gollumek, urte asko lehenago, Sauronengandik ihes egiteko erabili zuen bidearen bila, Jaun Ilunaren zerbitzariak ez baitziren toki hartatik igarotzera ausartzen. Toki honetan aurkitu zituzten \"Hildako Aurpegien Zingira\"ko mamu izugarriak, non, denbora asko lehenago hildako gerlarien izpiritu biziak, euren hilobi lokatztsuetan agertzen ziren."}
{"id": "91354", "revid": "105290", "url": "https://eu.wikipedia.org/wiki?curid=91354", "title": "Emyn Muil", "text": "Tolkienen legendariumean eta bere Eraztunen Jauna lan ospetsuan, Emyn Muil, Anduin ibaiaren bi alboetan, Argonathen ondoan hedatzen ziren muino harritsu, zorrotz eta malkartsu batzuei deritze. Emyn Muilen ekialdean, Frodo Zorrozabal eta Samsagaz Gamyi galdu egin ziren, eta Gollum aurkitu eta hezi zuten, Emyn Muilen mendebaldea, Aragorn, Legolas eta Gimliren abiapuntua izan zelarik, Rohanen bidez Merry eta Pippinen bila abiatu zirenean."}
{"id": "91355", "revid": "119247", "url": "https://eu.wikipedia.org/wiki?curid=91355", "title": "Argonath", "text": "Argonathak, Tolkienen legendariumean, eta, batez ere, Eraztunen Jauna izeneko bere lanean agertzen den fikziozko monumentu bat da. Eguzkiaren Hirugarren Aroko 1250. urtean Romendazil II.a erregearen erregealdian, Nen Hithoelen parean eraikitako bi estatua erraldoi dira, Anduin ibairako sarrera zaintzeko, Gondorreko antzinako iparraldeko mugan.\nBere izenak, \"bi harri noble\" esan nahi du, baina \"erregeen zutabeak\" ere deituak dira, Elendilen seme ziren Isildur eta Anarion anaiak irudikatzen baititu, Gondorreko lehen erregeak. Lehenengoaren ondorengoak dira Arnorreko erregeak, Aragorn bera barne, Erresuma Bateratuko errege bezala koroatua izan zena. Bigarrenaren ondorengoak, Gondorreko erregeak dira."}
{"id": "91358", "revid": "1545", "url": "https://eu.wikipedia.org/wiki?curid=91358", "title": "Belegost", "text": "Belegost (elfoerazko \"Hiri Handia\") Tolkienen hil ondorengo lana den Silmarillion laneen, Ered Luinen ekialdeko zatian aurkitzen diren nanoen bi hirietako bat da, Dolmed mendiaren iparraldean, Beleriand eta Eriadorren arteko mugan, Eguzkiaren Lehen Aroa baino lehenago eraikia.\nHasieratik Doriatheko Elfoen aliatu tradizionalak dira, hauek, nanoak, etxalde hauetatik gertu aurkitu zituztelarik lehen aldiz. Euren bizilagunak, Nogrodeko nanoek, Lehen Aroan Doriath erasotzea erabaki zutenean, Belegostekoek, arrakastarik gabe, halakorik ez egiteko esan zieten.\nBere garaiko beste nano askok bezala, Nirnaeth Arnoediad guduan ere parte hartu zuten, non euren erregea zen Azagh\u00e2lek, Glaurung herensugea ihesean jarri zuen, herensuge guztien bat-bateko erretira eraginez, baina bere bizitzaren truke. Horrek, Belegosteko nanoak, gudutik, triste baina garaile erretiratzea eragin zuen, etsai bakar batek ere geldiarazi ez zuen hil martxa motel batean.\nHaserrearen Gerra eta Beleriand urpean hartua izan ondoren, Belegosteko nano asko, Nogrodekoekin batera, ekialderantz joan ziren, Moriakoekin edo beste toki batzuetakoekin elkartuz. Belegost, oso kaltetua geratu zen halako urte nahaspilatsuen ondorioz, baina, hori gora-behera, litekeena da bertan, oraindik, nano talde bat geratu izana Eguzkiaren Bigarren Aroa eta Eguzkiaren Hirugarren Aroan, bere garairik oparoenean egon zena baino txikiagoa izango zen arren."}
{"id": "91363", "revid": "336", "url": "https://eu.wikipedia.org/wiki?curid=91363", "title": "Isiltasunaren Dorreak", "text": "Isiltasunaren Dorreak (dakhma, dokhma edo doongerwadi bezala ere ezagutuak), zoroastrismoko hil eraikinak dira, batez ere Indiako Mumbai hirian, eta Irango Yazd eta Kerman probintzietan direnak. Indiakoak parsienak dira, eta Irangoak irandar zoroastroarrenak.\nZoroastroar erlijioak, giza gorpua, elementu ez purutzat hartzen du, eta, beraz, debekatuta dago hauek, lur eta su elementu tradizionalak kutsatzen uztea. Arrazoi honegatik, gorpuak, Isiltasunaren Dorreetara eramaten dira, non, euren haragia, putreek jaten duten. Behin hezurrek kolore zuria hartzen dutenean, eguzkia eta haizearen eraginez, eraikinaren erdialdean dagoen hezurtegira jaurtitzen dira.\nZoroastrismo irandarra.\nIrango zoroastrismoko tradizioan, Isiltasunaren Dorreak, muinoen edo mendi txikien tontorrean eraikitzen dira, basamortu erako tokietan, populatuetako tokietatik urruti. XX. mendearen hasieran, fede horren jarraitzaileek, tradizio hori alde batera utzi zuten, euren hildakoak, hilerrietan lurperatzen hasiz, eta, batzuk, euren senideak erraustera iritsi dira, gatha direlakoek, espreski debekatzen duten arren.\nParsiak.\nParsien tradizioen barnean, dorreak, baso eta lorategiz inguratutako eraikin zanpatuak dira, bertara, soilik gorpuen eramale gutxi batzuk baino ezin sar daitezkeelarik. Gorpuak, dorre hauetan, dorrea osatzen duten zirkuluetako bakoitzean uzten dira: Kanpoaldean, gizonak, erdikoan, emakumeak eta barneren dagoenean, umeak.\nAzken urteetan, Indian, putreen biztanleria biziki jaitsi da, diklofenakoaren erabileraren ondorioz (herrialde horretan 2005etik debekatua dagoena), iraungitze arriskuan dagoen espezietzat hartzeraino. Honek, parsi elkarteak, animalia hauen lagundutako ugaltzearen aukera oso kontutan hartzera eraman dituzte, euren hil errituekin jarraitzeko asmoz."}
{"id": "91366", "revid": "105290", "url": "https://eu.wikipedia.org/wiki?curid=91366", "title": "Hezurtegi", "text": "Hezurtegiak, funtzio bezala, hezurrak edo beste giza hondar batzuk bildu eta gordetzea duen toki edo ontziak dira.\nHezurtegiak Israelen.\nHezurtegi judutarrak (hebreeraz \u05d2\u05dc\u05d5\u05e1\u05e7\u05de\u05d0) kareharriz eginak, I. mendekoak, funtzio bezala, hezurrak edo beste giza hondar batzuk biltzea du, behin hilobitik atera ondoren, gainontzeko betierekotasuna, hilobiko aurrekamera batean igarotzeko. Garrantzi historikoa dute, Ekialde Ertaineko elkarte judutar antzinakoen barnean lehen hileten adierazpenak direlako.\nAntzinako lege judutarren arabera, egun oraindik indarrean daudenak, gorpuak, lurrean lurperatu behar ziren, heriotzaren eguneko ilunabarra baino lehenago. Harkaitzean zulatutako hilobiak \"lurreko\" hilobitzat hartzen ziren eta oraindik hala hartzen dira. Israelen, non hezurtegien erabilera oso ohikoa zen, hildakoak, hasiera batean, lurperatuak ziren hilobiaren kanpoaldeko kameran uzten ziren, eta lurrin, espezia eta olioz olioztatzen ziren. Jarraian, hilobirako sarrera, harri oso astun batekin ixten zen, erabat itxita egon arte bultzatzen zena. Honela, hilobien arpilaketak eragozten ziren.\nOhi, hilobiak, bi kamerez osatuta zeuden. Hildakoaren senideek, gutxi gora-behera, urte bete ematen zuten zain, hil oihal zuri batean bildutako gorpua usteldu arte. Behin haragia hezurretatik desagertu ondoren, hauek, senideek hartzen zituzten eta kareharrizko kutxa txiki batean uzten zituzten, hezurtegi batean. Bigarren kameran edo aurrekameran, aldare edo hustasun txikiak zizelkatzen ziren hormetan, hezurtegi hauek atseden hartzen uzteko, ohi, familia oso batenak.\nHezurtegiak, hezurtegile artisauek apaintzen zituzten, irudi erlijiosoekin, ohitura judutarren arabera, edo familiaren ikur bereizle familiarren batekin. Eta, baita askotan ere, puntzoi batekin idazten zen harrian hildakoaren izena, baita deskribapen bat ere, pertsona garrantzitsu bat bazen, eta hildakoaren ondasun pertsonalen batekin laguntzen ziren. Jerusalemeko hezurtegiak, luzera ezberdinekoak dira, gorputzeko hezurrik luzeena den femurraren tamainaren arabera. Baita gaur egun ere, arkeologoek hezurtegi bat irekitzen dutenean, ohi aurkitzen dutena, burezur bat da (azkenengo jartzen zena), eta, behean, gurutzatutako femurrak. Hezurrik txikienak, ohi hauts bihurtuak denboraren poderioz, behean mantentzen dira.\nEz da zehatz ezagutzen zergatik, hezurtegien erabileraren praktika, Jesus jaio baino hogeitamar urte lehenago hasi zen. Arkeologoek eta zenbait teologok, gorputzaren berpiztearen sinesmen judutar batek, Azken Epaiaren egunerako hezurren metatze eta mantentze batetara bultzatu zituela susmatzen dute.\n70. urteko Jerusalemeko suteak, geroz eta ospetsuagoa zen hezurtegien ohiturari amaiera eman zion, askoz zabalako hedatu zen arte, eta, beraz, hilobi batean hezurtegi bat egotea, karbono 14aren froga bezain fidagarria da datatzerako orduan."}
{"id": "91367", "revid": "512", "url": "https://eu.wikipedia.org/wiki?curid=91367", "title": "Navas de Tolosako gudua", "text": "Navas de Tolosako gudua, arabierazko historiografian \"Al-Uqab gudua\" (), Jaengo Navas de Tolosan 1212ko uztailaren 16an eginiko gudua izan zen. Kristau aliantzaren garaipenaren ondorioz, Iberiar Penintsulako hegoalde ia osoa konkistatzeko ateak ireki zitzaizkien Aragoiri eta bereziki Gaztelari, eta hala egin zuten hurrengo 40 urtean ia osoki; bakarrik Granadako Erresuma geratu zen erresuma kristau horien irismenetik kanpo.\nAurretikoak.\nBataila Inozentzio III.a aita santuak, Alfontso VIII.a Gaztelakoak eta Rodrigo Ximenitz Toledoko artzapezpikuak bultzatu zuten, almohade musulmanean aurkako gurutzada deituz; izan ere, almohadeek Al-Andalus kontrolpean hartu zuten XII. mende erdialdetik.\n1145ean, almohadeek Al-Andalus inbaditzeari ekin zioten eta, are, 1195ean, Alarcosko gudua irabazi zuten. Ondorioz, dinastia musulman horren boterearen muga Toledoko mendietan kokatu zen, eta Toledo eta Tajoren ibarra mendean hartzeko aukera gertu sentitzen zen.\nAlfontso VIII.a Nafarroako Erresumarekin liskar betean zebilen, Nafarroa inbaditu baitzuen 1199-1200ean. Harrezkero, Nafarroa mendebaldeko lurraldeak atxiki zituen. Antso Azkarra erregea almohadeekin aliantzak bilatu zituen, Gaztelaren bultzada militarrari aurre egiteko, noiz eta Inozentzio III.a aita santua gurutzadetara deitzen ari zenean.\nKristautasunaren izenean egindako kontraeraso batek berretsi egingo zuen almohade musulmanekin aliatzeko debekua eta urrutiratu egingo zuen haien arrisku militarra. Aita Santuaren bitartez, penintsulako erresuma kristau guztiek itun bat hitzartu zuten, tregoei amaiera jarri zieten eta, gero, Muhammad An-Nasir kalifak berak zuzendutako armadaren aurkako borroka handia prestatu zuten.\nArmadak.\nKristauen armada.\nHauek dira kristauen armadaren parte-hartzaileak:\nArmada Toledon 1212ko udan bildu eta hegoalderantz jo zuen. Malag\u00f3n hartu eta gero, Pirinioez bestaldetik joandako gurutzatuek ihes egin zuten Alfontso VIII.ak hartutako erabakiekin bat ez zetozelako eta beroa zela eta. Calatrava la Vieja hartu zutenean, berriro izan zituzten liskarrak Alfontso eta frantziarrek: Alfontso VIII.ak galtzaileekiko jarrera gizabidetsu azaltzea erabaki bazuen ere, gurutzatuek lapurreta eta erailketei ekin zizkien Malag\u00f3nen. Lehen ere, frantziarrek Toledoko judutegia eraso zuten.\n30.000 frantziarrek alde egiteak (Narbonneko gotzainak gidatutako 150 Languedoceko zaldun baino ez ziren geratu) armada murriztu bazuten ere, 70.000 lagunek osatu zuten inoiz eskualde hartan ikusitako armada handienetariko bat. Calatrava la Vieja hartu ondoren, Antso VII.a Nafarroakoak zuzendutako 200 zaldun nafarrak agertu ziren.\nMusulmanen armada.\nArmada kristauan handia izanda, Muhammad An-Nasir almohadeen kalifak zuzendutakoa handiagoa zen. Kristauen kronikek 300.000 eta 400.000 lagunen artean osaturiko armada zela esan bazuten ere, 120.000 zirela uste dute gaur egungo historialariek. Hona hemen parte-hartzaileak:\nGudua.\nKristauak 1212ko uztailaren 13an, barikua, Navas de Tolosara heldu ziren, Santa Elenatik gertu. Zapatua eta domekan liskar txikiak egin zituzten. Uztailaren 16an eraso zuten.\nKristauen bigarren lerroa Nu\u00f1ez Larakoak gidatutako gaztelarrek eta ordenak erdigunean, nafarrek eta \u00c1vila, Segovia eta Medina del Campo gudarosteek eskuinaldean eta aragoarrek ezkerraldean osatua zen. Lehenengo lerroa Haroko Diego Lopez II.ak zuzendua zen. Almohadeek Alarcosko guduan erabilitako taktika bera erabili zuten: abangoardiako boluntario eta arkulariak atzera eman, elite soldaduen kontraerasoa eta zaldunek hegaletatik inguratuz.\nKristauen lehenengo lerroak ezin eutsi eta bigarrena laguntzera etorri zen. Hildako asko izan bazituzten ere, Haroko Diego Lopez II.a, bere semea zen Haroko Lope Diaz II.a, Nu\u00f1ez Larakoa eta ordenek zutik zirauten. Orduan, kristauen erregeek azken lerroa erabiliz karga bat egin eta hegalekoek zaldunei eraso zieten.\nGeroko iturrien arabera, Antso VII.a Nafarrokoak, bere hegalean soldadutza borrokatzeari ekin ziola aprobetxatuz, Al-Nasir zegoen lekurantz jo zuen. Berarekin zeramatzan berrehun zaldun nafarrek, bere hegaleko beste lagunekin batera, azken defentsa hartu zuten mendean: imesebelena. Nafarrek hauen kateak apurtzeko lehendabizikoak zirenez, Antsoak kateak eraman zituen Nafarroako armarria jartzeko asmotan.\nMuhammad An-Nasirren kanpamenduan egindako sarraskia latza zen. Islamiar arkulariek ezin zuten zalditeria astuna gelditu eta denek bere kabuz bilatu zuten ihes egiteko bidea, tartean kalifak berak.\nAn-Nasirrek Ja\u00e9nera presaka ihes egin zuenez gero, kristauek gerrako harrapakin handian lortu zuten.\nOndorioak.\nGudu honen ondoren, Iberiar penintsulan musulmanek izandako boterea gainbehera etorri zen. Hurrengo berrogei urtean, kristauek penintsula hegoaldeko eskualde asko eskuratu zituzten. Gudua eta gero, indar kristauek Baeza hartu zuten arren, almohadeek laster berreskuratu zuten. Garaipenaren eraginkortasuna handiagoa izango zen 1225 arte gosete handi bat gertatu izan ez balitz. Calatravako ordenako zaldunek Almagrotik gertu dagoen Calatrava la Nuevako gaztelua eraiki zuten 1213 eta 1217 artean, horretarako lan-eskurako galtzaileak baliatuz.\nGaztelako Erresumak lurralde irabazi handiak izan zituen hurrengo 40 urtean, Al-Andaluseko hiri garrantzitsu guztiak bata bestearen atzetik gaztelarren mendean erori baitziren, tartean Kordoba (1236) eta Sevilla (1248), Iberiar Penintsulako musulmanen hiri nagusi eta sinbolikoak. Granada bakarrik geratu zen gaztelarren oldar militarretik salbu Al-Andalus osoan.\nBestalde, Nafarroak irabazi gutxi batzuk izan zituen, lurralde solte batzuen gaineko jabetza onartu zitzaion, baita hara joateko eskubidea ere. Aldiz, ez zituen Araba, Gipuzkoa eta Durangaldea berreskuratu ahal izan. Horrez gain, erresuma kristau gisa zuen agintaritza eta eskubidea berretsi zitzaizkion nazioarteko testuinguruan."}
{"id": "91368", "revid": "536", "url": "https://eu.wikipedia.org/wiki?curid=91368", "title": "Ilunabar", "text": "Argizagi bat, eta, bereziki, eguzkia, ilunabarrean dago, zeruertzaren planoa igaro eta hemisferio ikusgarritik, ikustezinera pasatzen denean. Hau da, bere altuera hutsa denean, positibotik negatibora pasatuz. Eguzkiaren kasuan, horrek, egunaren amaiera adierazten du. Kontrakoa egunsentia da.\nIzar zirkunpolarrek ez dute ilunabar edo egunsentirik.\nUdaberrian eta udan iparraldeko hemisferiorako, mendebaldea eta iparraldearen artean sartzen da (deklinazio positiboa); udazken eta neguan, mendebaldea eta hegoaldearen artean (deklinazio negatiboa). Aldi berean, hegoaldeko hemisferioarentzako, udazkena eta negua da (sartzea mendebaldea eta iparraldearen artean) edo udaberria eta gaua (sartzea mendebaldea eta hegoaldearen artean).\nAtmosferak eguzki izpiak errefraktatzeak eragiten du argia ikusi ahal izana ilunabarraren ondoren: arratsaldeko egunsentia. Errefrakzio horrek, eguna luzatu eta gaua laburtzen du.\nOrdu angelua.\nEguerditik neurtua, ilunabarra, formula_1 ordu angelu bategatik bereizten da, non:\nformula_3, tokiaren latitudea izanik eta formula_4, eguzkiaren deklinazioa.\nEgunsentia, formula_1 ordu angelu batean gertatzen da."}
{"id": "91369", "revid": "105290", "url": "https://eu.wikipedia.org/wiki?curid=91369", "title": "Ilunantz", "text": "Ilunpea itzalaren zatirik ilunena da. Umbraren barnean, argi iturria, itzala eragiten duen objektuak erabat oztopatzen du. Honek, ilunantzarekin kontrastatzen du, non, argi iturria, partzialki bakarrik oztopatzen den.\nEraztun eklipse bat ikusgai den zatia, aurreilun deitzen da. Eraztun eklipse batean, Ilargiak ez du, Eguzkia erabat estaltzeko hainako tamainarik, eta bere itzala, beraz, ez da Lurraren gainazala ukitzeko bezain luzea. Eguzki eraztun eklipse batean, ilargia, argi eraztun batek inguratzen du, eta, eraztuna ikus dezaketen Lurreko tokiak, aurreilunari dagozkio. Aurreiluna \"itzal negatibo\" bat bezala ikus daitekeen arren, sekula ez da ilunantza edo ilunpea bezain iluna Eguzki eklipse oso batean."}
{"id": "91370", "revid": "103793", "url": "https://eu.wikipedia.org/wiki?curid=91370", "title": "Lezkairu", "text": "Lezkairu Iru\u00f1eko auzoa bat da, hiriaren hegoaldean dago. 2010eko hamarkadan sortutako hirigintza-garapenekin bat dator.\nIparraldean II. Zabalgunea auzoko artean dago, ekialdean Beloso-Erripaga\u00f1a eta Mendillorriko artean, hegoaldean Arangurengo Mutiloa kontzejuen eta mendebaldean Arrosadia auzoen artean.\nEzaugarriak.\n2009ko martxoaren 11an, Iru\u00f1eko udalak, Terrorismoaren Biktimen Europako Egunean, Lezkairu auzo berriko kaleetako batzuei ETAk Iru\u00f1ean hildako sei pertsonen izenak jartzeko erabakia hartu zuen UPN eta PSNren botuei esker.\n2009ko irailean, Iru\u00f1eko udalak auzoaren dentsitatea %15ean igotzea erabaki zuen, eraikinei bi solairu gehiago gehituz. Lezkairun zorua erosi duten eraikuntza enpresek, errentagarritasun handiagoa lortu ahal izango dute horrela, beheraldi ekonomikoak etxebizitza libreen salerosketa asko jaitsiarazi duelako.\nGarraioak.\nAuzo honetan Eskualdeko Hiri Garraioaren 4 linea daude:"}
{"id": "91371", "revid": "58701", "url": "https://eu.wikipedia.org/wiki?curid=91371", "title": "Khasekhemuy", "text": "Khasekhemuy, Egiptoko II. dinastiako eta Egiptoko Aro Dinastiko Goiztiarreko azken faraoia izan zen, eta, J\u00fcrgen von Beckerathen arabera, K.a. 2709tik K.a. 2682 arte gobernatu zuen.\nDyadyay bezala agertzen da Abidoseko Errege Zerrendan, eta Beby bezala Saqqarakoan. Manetonek, Sexto Julio Afrikanoren arabera, Jurgi Sintzeloren bertsioan, bederatzigarren errege zen Kheneresek, 30 urteko erregealdia izan zuela dio. Turineko Errege Kanonak, ...btyri, 27 urte, bi hilabete eta egun bateko erregealdia ematen dio.\nBizitza.\n\"Nemaathapy\"rekin ezkondua, Initkaes eta Hetephernebtyren aita izan zen, eta, beharbada, Sanakht eta Djoserren aitaginarreba.\n\"Bi Lurren\" berbaterazletzat hartzen da bere agindupean, Peribsenen erregealdiaren ondoren banatua. Iparraldeko nomoen matxinadekin amaitu zuen eta, Behe Egipton jatorria zuen Nemaathapy printzesarekin ezkondu izanak, bere boterea lurralde osoan sendotu zuen. Uste denez, herrialdea berriz bateratzerakoan, bere izena Khasekhemetik Khasekhemuyra aldatu zuen. Izenaren antzekotasuna dela eta, aditu askok, Khasekhemuygan, herrialdearen berbateratzearen ondoren hartutako titulatura ezberdin bat ikusten dute, oso egoera txarrean egon zena hegoaldeko matxinadaren ondorioz.\nKhasekhemuyk, hiriburua Hierakonpolisera aldatu zuen, herrialdearen hegoaldean, eta Egipto toki horretatik gobernatu zen lehen eta azken aldia izan zen. Sentimendu nazionalista berretsi zuen eta Horusen gurtza berrezarri zuen, Sethenarekin batera, Sekhemibek hedatu zuena krisi garaian. Abidoseko Umm el-Qaabeko errege nekropolian lurperatua izan zen. Khasekhemuyren hilobian, Necherkheten izena zuten zigilu ugari aurkitu ziren, hil errituen arduraduna izan zena (bere seme edo suhia izan zitekeen). Khasekhemuyrekin, bigarren dinastia amaitu zen, eta, dinastia honekin, Egiptoko Aro Dinastiko Goiztiarra edo garai tinita.\nBere garaiko testigutzak.\nEraikinak.\nKhasekhemuyren garaian, Nejen edo Hierakonpoliseko eremu ikusgarria eraiki zen: Khasekhemuyren multzoa, \"Shunet el Zebib\" edo \"gezien biltegia\" bezala ezagutzen den egitura erraldoi bat da, basamortuan dagoena, bere hilobitik bi kilometrora, 123x64 metroko laukiluze formako egitura erraldoi bat da, bost metroko sendoera eta hogei metroko altuera duten adobezko harresiekin, \"jauregi fatxada\" eran apaindua. Oraindik zutik diraute harresiaren zati handiek, ia 5.000 urteko antzinatasuna dutenak. Eremu horren barnean, Djoserren piramidearen aurrekaria izan zitekeen mailakatutako eraikin bat aurkitu zen. Antzinako Egiptoko hil multzoen etapa ebolutibo garrantzitsutzat hartzen da.\nLaukiluze formako eremu handi bat eraiki zen, Saqqaratik mendebaldera, Gisr el-Mudir izenekoa, 1990eko hamarkadan industua izan zena. Tokiren batzuetan 4,5 metroko altuera duen harlanduzko harresi bat du; harresien oinarriaren zabalerak, 15 metro ingurukoak, amaitzerakoan askoz handiagoa izango zela iradokitzen du. Eremu guztiak, 600x340 metro neurtzen du, eta hegoaldeko zatian sarrera bat du. Harresiaren barneko harrizko betetzea, lehen eta bigarren dinastien artean datatzen da.\nBere lurperaketa tokia, Abidoseko Umm el-Qaabeko nekropoliko V hilobia da. Hilobia, bere aurreko faraoiena baino askoz handiagoa da, eta hil kamera, harriz eraikia dago, mota honetako lehena.\nEstatuak.\nHierakonpoliseko eraikinen hondarren artean, J. E. Quibellek, 1898an, erregeari bi eseritako estatua aurkitu zituen, Behe Egiptoren gainean izan zuen arrakasta erregistratzen duten idazkunekin. Faraoi baten irudia irudikatzen duten harrian zizelkaturiko lehen estatuak dira; horietako bat, Kairoko Egiptoar Museoan dago, 56 zentimetroko altuera duena, eskistoz eraikia (JE 32161), beste estatua, Ashmolean Museoan dago, Oxforden (AM 620.11)\nIdazkunak.\nBiblos libanotar hirian, egiptoar errege baten idazkunen ebidentziarik antzinakoena, Khasekhemuyren erregealdikoa da."}
{"id": "91372", "revid": "512", "url": "https://eu.wikipedia.org/wiki?curid=91372", "title": "Nefermaat", "text": "Nefermaat printzea, Snefruren semea zen, Egiptoko IV. dinastiako lehen faraoiarena, eta chaty kargua zuen. Bere izenak, literalki, \"perfektua da justizia\" (Maat) esan nahi du.\nSnefruren piramidearen eraikuntza zuzendu zuen, eta koloreztaturiko beira ore inkrustazioaren teknikaren asmakuntza ematen zaio.\nMeidumeko bere hilobian, bere emazte Itetekin banatutako mastaba bat, bere domeinuak irudikarazi zituen, gutxienez berrogeitabost zirenak. Irudietako bat, sarearekin ehiza eskena bat da, eta \"Meidumeko antzar\" ospetsuak, bereziki harrigarriak direnak, margoan lortutako kolore naturalengatik, iztuku geruza batean emana, berde argi koloreko landareek eta lore gorriek, urmael baten ertzeko paisaia irudikatzen dute. Frisoa, 1,73 metroko luzera eta 28 zentimetroko altuera duena, Kairoko Egiptoar Museoan kontserbatzen da.\nFamilia.\nSnefru faroia eta Hetepheres I.a erreginaren semea eta Keops faraoia eta Nefertkau, Kanefer eta Ankhaf printzeen anaia zen."}
{"id": "91374", "revid": "336", "url": "https://eu.wikipedia.org/wiki?curid=91374", "title": "Zirkasia", "text": "Zirkasia (adigeraz: \u0410\u0434\u044b\u0433\u044d \u0425\u044d\u043a\u0443; errusieraz: \u0427\u0435\u0440\u043a\u0435\u0301\u0441\u0438\u044f, \"Txerkesia\"; arabieraz: \u0634\u064a\u0631\u0643\u0627\u0633\u064a\u0627 ), Kaukasoko eskualde historiko bat da, egun, Karatxai-Txerkesia, Adigea eta Kabardino-Balkaria errusiar errepublikak hartzen dituena, edo, zabalago, Kaukaso iparralde osoa.\nBere izena, bere jatorrizko biztanleengandik, zirkasiarrengandik jasotzen du, gaur egun, lehen aipaturiko errepubliketan dagoen etnia bat. Hala ere, berez izen honekin ezagutzen direnak, Karatxai-Txerkesian bizi direnak dira, beste bi errepubliketan, lehenean adigesiarrak eta bigarrenean kabardinarrak deitzen dira, eurek, euren burua, nazio bakartzat hartzen duten arren."}
{"id": "91376", "revid": "536", "url": "https://eu.wikipedia.org/wiki?curid=91376", "title": "Autobahn", "text": "Autobahn Alemaniako autobide sareari deitzen zaio. Euren berezitasuna abiadura mugarik ez dagoela da, baina 130 km/h-ra ibiltzeko gomendioa dago."}
{"id": "91377", "revid": "58701", "url": "https://eu.wikipedia.org/wiki?curid=91377", "title": "Snefru", "text": "Snefru edo Seneferu Egiptoko IV. dinastiako lehen faraoia izan zen, Egiptoko Inperio Zaharraren garaikoa, J\u00fcrgen von Beckerathen arabera, K.a. 2614tik K.a. 2579 arte gobernatu zuelarik. Snofru bezala ere ezagutzen da.\nSeneferu deitua da Abidoseko Errege Zerrendan eta Saqqarakoan. Turingo Errege Kanonak, Senefer deitzen du, eta 24 urteko erregealdia ematen dio. Manetonek, Soris deitzen du, Sexto Julio Afrikanoren arabera Jurgi Sintzeloren bertsioan, eta 29 urteko erregealdia izan zuela dio. Herodotok, Rampsinitos deitzen du.\nZiuraski, jatorria, Egipto Ertainean izango zuen eta bere aurreko faraoia izan zen Hunyren semea izango zen. Bere emazterik garrantzitsuena, Hetepheres I.a izan zen, Keopsen ama.\nPalermoko Harrian, Nubia eta Libiaren aurka egin zituen kanpaina militarrak biltzen dira, erresumaren mugak ziurtatzeko egin zirenak.\nEraikuntzak.\nSnefruren erregealdian, errege hilobien eraikuntzak, aldaketa garrantzitsuak jasan zituen. Tenplua, sarrera eta gurtza lekuaren arteko banaketa sartu zen.\nMeidumeko piramidea, beharbada, Hunyk hasi eta Snefruk amaituko zuen. 146x146 metroko oinarria eta 92 metroko altuera zuen, eta, hasiera batean, zortzi mailatako mastaba edo piramide mailakatu bezala diseinatu zen. Ondoren, mailen arteko espazioak osatu ziren harrizko blokeekin, piramide forma emateko, honela, lehen piramide klasiko monumentalean bihurtuz. Hil kamera, lehen aldiz, ez zen harkaitzean aurkitzen, piramidearen azpian, baizik eta eraikinean bertan.\nDahshurren, ehun metro inguruko altuerako bi piramide eraikiarazi zituen: Piramide Ukondotua, alboko zortzi aurpegirekin eraikia (lau trapezoide formakoak eta beste lau hiruki formakoak), eta, bestea, Piramide Gorria, piramide klasiko erakoa.\nAhmed Fakhryk, 1950eko hamarkadan, Piramide ukondotua, eraikuntzan zehar pitzadurak sortu zirelako utzia izan zenaren teoria proposatu zuen, inongo funtsik gabe, piramidea amaitua izan baitzen, gaur egun bisita daitekeelarik. Gainera, Snefruk, beste piramide bat eraikiarazi zuen, handik ehun metrora, Piramide Gorria, honen eraikuntzarako, aurrekoaren eraikuntzatik balio ez zuten milaka blokeak erabili izana zentzuzkoa delarik, ohiko praktika Egiptoren historian. Arrazoitzea, faraoi batek, piramide bat baino gehiago eraikiaraztearen ideia ez onartzean funtsatzen da, aditu askok, piramide hauek, hilobi monumental soilak direla uste baitute, beste inongo funtziorik gabe.\nBere garaiko testigutzak.\nHiru piramide handi ematen zaizkio: Bat Meidumen eta beste biak Dahshurren.\nHonako hauetan aipatzen da:\n\"Nefertyren Profezia\" bezala ezagutzen den lan literarioa, bere erregealdian datatua dago."}
{"id": "91378", "revid": "105290", "url": "https://eu.wikipedia.org/wiki?curid=91378", "title": "Vorondil", "text": "Vorondil, Tolkienen legendariumean, Gondorreko seneskala izan zen Eguzkiaren Hirugarren Aroko 1988 eta 2029 bitartean.\nHistoria.\nEguzkiaren Hirugarren Aroko 1919an jaio zen, Pelendurren seme zelarik. Emyn Arneneko Hurinen ondorengoa zen, aurreragoko seneskal bat, eta Mardil Voronw\u00ebren aita, Anarionen dinastia desagertu ondoren lehen seneskal erregeordea izan zelarik.\nVorondil ehiztari handi bat izan zen, Rh\u00fbneko itsasoako lur urrunetan ere animaliak ehizatzea lortuz. Gondorreko adarra, Boromirrek berarekin Rivendelera eraman zuena eta Uruk Hairen aurkako guduan laguntza eskatzeko erabili zuena, Vorondilek berak egin zuen, Hurinen etxearen ondare bat bihurtuz.\nEguzkiaren Hirugarren Aroko 2029an hil zen, bere oinordekoa, bere seme Mardil izan zelarik."}
{"id": "91380", "revid": "688", "url": "https://eu.wikipedia.org/wiki?curid=91380", "title": "Uruk Hai", "text": "Uruk Haiak, Tolkienen Eraztunen Jauna eleberrian agertzen diren orko talde bat da.\nLiteratura.\nUruk Haiak, Eguzkiaren Hirugarren Aroan agertu ziren. Orkoen leinutik datoz, baina hauen bertsio hobetuak dira, Uruk Haiek, eguzkiaren argia, ohiko orkoek baino hobeto jasan baitezakete. Jatorrian, Sauronek sortu zituen, bere armadetako elite bezala. Minas Tirithen setioan, Sauronen armadak, Uruk Haiak zituen. Ithilienen konkistan ere parte hartu zuten, baita Osgiliathen suntsipenean ere. Sarumanek ere erabiltzen zituen bere armadan, baina arma eta armajantzi berriak eman zizkien eta arlo batzuetan hobetu zituen.\nUruk Haiak, Mordorrek zituen orko soldadurik hoberenak ziren, bere kopurua, ohiko orkoekin alderatuz, askoz txikiagoa zen arren. Aldiz, Sarumanen tropetan, gehienak ziren.\nBere egitura anatomikoa, orkoena baino, gizakien antzerakoagoa zen, baina bere altuera handiagoa zen, euren giharrak indartsuagoak ziren euren izaera propioagatik, eta bere burezurraren edukia, gizaki batena baino pixkat txikiagoa zen. Hala ere, bere zentzumenak, orko batenak bezalakoak ziren, usaimen eta entzumen oso garatuarekin, ikusmen urriarekin eta dastamen ia hutsal batekin, soilik, eta ez beti, pasatutakoa, fresko eta osasungarritik ezberdintzea ahalbidetzen ziena.\nEuren larruazala, beltza da, toki batzuetan gorri ilunerantz aldatzen dena, euren odola oso trinkoa eta beltza da. Aurrez aurreko borrokan trebeak ziren eta orkoak baino adimentsuagoak zirenez, arku, balezta eta setio armak erabiltzen trebe bihurtu ziren, hauen funtzionamendua, inongo arazorik gabe ulertzen zutelarik.\nUruk Hai ezagunak.\nUruk Hai ezagunen artean, Lurtz (soilik filmean agertzen da), Sarumanen esploratzaileen komandantea, Ugluk, Lurtz hil ondoren agintea hartzen duena, Vrasku, bigarren agintaria, Lugdush, Mauhur eta Shagrat daude, azken hau, Cirith Ungoleko gotorlekukoa\nEsanahia.\nUruk Hai izena, Uruk, Hizkuntza Beltzean orkoa esan nahi duena eta haiz osatua dago, pertsona esan nahi duena. Uruk Haik, beraz, orko-pertsona esan nahi du. Antzerako izen bat, Olog Hai da (trol-pertsona), eguneko argia jasan zezaketen bereziki krudel eta indartsuak ziren trol mota batendako erabilia."}
{"id": "91381", "revid": "512", "url": "https://eu.wikipedia.org/wiki?curid=91381", "title": "Lurtz", "text": "Lurtz filmean agertzen den fikziozko pertsonaia bat da. Eraztunaren Elkarteari Amon Henen eraso eta eraztuna berreskuratzen saiatzen den Uruk Haien kapitaina da.\nUruk Haiak irtetzen diren lokatzetik irten bezain pronto, Isengarden, irtetzen lagundu zion orkoa hil zuen eta kapitain mailara igo zuten.\nArmada txiki baten buru izan zen arren, asko, Aragorn, Legolas eta Gimlik akabatu zituzten.\nArkuarekin zuen trebetasuna zela eta, hiru aldiz tiratu zuen Boromirren aurka hau hiltzea lortuz, baina Aragornek burua moztu zion, Gondorreko adarraren deiari erantzutera joan zena.\nBere armak, ezpata orko bat eta ezkutu bat dira, arku bat eta armajantzi astunaz gain.\nFilmena, Lurtzen papera, Lawrence Makoarek egiten du (Gothmogen papera ere egiten duena filmean eta Nazg\u00fblen buruzagiari ahotsa jartzen diona).\nPertsonaia hau, ez da Tolkienen eleberrian agertzen, Boromir, arkulari Uruk Hai edo orkoek zauritu zutela baitiote."}
{"id": "91382", "revid": "1545", "url": "https://eu.wikipedia.org/wiki?curid=91382", "title": "Gothmog (orkoa)", "text": "Gothmog J. R. R. Tolkienen legendariumeko pertsonaia bat da, Erdialdeko Lurraldekoa. Baso Minas Morguleko ordezkari militar bat zen, Mordorreko armadaren bigarren agintaria Pelennorreko Zelaietako Guduan, Angmarreko Errege Sorgina edo Nazg\u00fblen Jaunaren atzetik, eta, beraz, hau hil ondoren, Gothmogek hartu zuen agintaritza.\nGothmogek, gudura, tropa gehiago bidali zituen Osgiliathetik eta gudua, Mordorreko armadaren alde jartzea lortu zuen. Aragorn, korsarioen itsasontzietan laguntzarekin iritsi zenean, Gothmogen tropak garaituak izan ziren.\nEgokitze zinematografikoa.\n filmean, Gothmog arrosa koloreko orko bat da. Pelennorreko Zelaietako guduan, huargo bat muntatzen du. Filmean, Gothmog, guduko buruzagi nagusia da, Nazg\u00fblen Jauna, munstro hegodunaren gainean baitzihoan. Filmean, orko bat da, baina Nazg\u00fbl bat izan zitekeela esaten da."}
{"id": "91399", "revid": "105290", "url": "https://eu.wikipedia.org/wiki?curid=91399", "title": "Warg (Eraztunen Jauna)", "text": "Warg edo otso basatiak, Tolkienen legendariumean agertzen diren fikziozko izaki batzuk dira. Oro har, orkoen aliatuak dira, hauei, euren bizkar gainean muntatzen uzten dietelarik guduetan. Huargoak, eraginkorrak dira zalditeriaren aurka, zaldiek beldurra baitiete eta \"warg\"en zaldizkoak, zaldien sabela sastakatzeko beheregi geratzen baitira, \"warg\"ak erasotzen dituen zaldizkoak behera botaz. \"Warg\"ek, oinarrizko hizkuntza propio bat ulertzen du. Litekeena da Eguzkiaren Lehen Aroko Draugluineko otso gizonen ondorengoak izatea.\nHobbita eleberrian, \"warg\"ak bi aldiz agertzen dira: lehenengoa, Hithaeglirren ekialderako Bilbo Zorrozabal, Gandalf eta nanoak jazartzen dituztenean, eta, bigarrena, Bost Armaden guduan. Eraztunen Jauna eleberrian, Bi dorreak izeneko zatian aipatzen dira, non \"warg\" talde batek eta euren zaldizko orkoek Edoraseko errefuxiatuak erasotzen dituen Hollinen, Helmeko abismoan gertatutakoguduan ere agertzeaz gain. Eraztunaren Gerran, 3018-3019. urteetan, \"warg\"ak, Breeko hormetatik kanpo agertu ziren.\nEraztunen Jauna film trilogian, Peter Jacksonek zuzendutakoa, \"warg\"ak, gehiago dirudite hiena hartz eta otso arteko hibrido bat, otso handiak soilik baino gehiago, ohiko otsoetatik ezberdintzeko ahalegin batean, \"warg\"a, urrutiko lehengusu antzeko bat bezala aurkeztuz. Hala ere, nabarmendu beharrekoa da, Tolkienek \"warg\"aren deskribapen oso bat sekula eman ez bazuen ere (berak soilik, deabruzko otsoak zirela idatzi zuen), benetan, otso itxura dutela, aipatuak diren gertakarietan, Hobbita zein Eraztunen Jauna eleberrietan.\nSarumanek, \"warg\"ak mantendu zituen Isengard azpiko gordelekuetan, eta, Eraztunaren Gerran, gudura, \"warg\"en gainean zihoazen orkoak bidali zituen. Sarumanen \"warg\" zaldizkoak, basatiak eta hilgarriak ziren, beldurtzeko moduko itxuradunak, euren armajantziak, gizaki eta zaldien larruazal eta hezur hondarrekin eta huargo ile adatsekin egiten baitziren. Oro har, berebiziko orbainak zituzten, animalia basati hauekin zuten ukitze estuaren ondorioz. Mordorreko zalditeria, nagusiki, \"warg\" zaldizkoena zen."}
{"id": "91419", "revid": "201", "url": "https://eu.wikipedia.org/wiki?curid=91419", "title": "Huargo (mitologia)", "text": ""}
{"id": "91430", "revid": "105290", "url": "https://eu.wikipedia.org/wiki?curid=91430", "title": "Gilandera", "text": "Gilandera edo gileki ipar-mendebaldeko iraniar hizkuntza bat da, Irango Gilan probintzian eta Mazandaran probintziaren mendebaldean hitz egiten dutena. Hizkuntza honek, 2 eta 4 milioi hiztun artean ditu.\nLau dialektotan banatzen da: mendebaldeko gilekia, ekialdeko gilekia (aurrekotik, Sefid ibaiak banatzen duena) gilaki tabariarra (Mazandaranen mendebaldean) eta galeshia (Gilaneko mendietan). Hizkuntza hau, mazandaranderatik gertu dago eta bi hizkuntzek, antzerako lexikoa dute. Urrunago ditu talysh eta zazakia."}
{"id": "91431", "revid": "105290", "url": "https://eu.wikipedia.org/wiki?curid=91431", "title": "Indo-irandar hizkuntzak", "text": "Indo-irandar hizkuntzak gehien bat Asian hitz egiten diren indoeuropar hizkuntzen adar bat dira. Hizkuntza indoeuropar antzinakoenen zati dira. Uralen hegoaldean sortu ziren, aldaera ezberdinetan bananduz euren hiztunak, Kaspiar Itsasoaren hegoaldean, Iranen, Afganistanen, Indian edo Pakistanen finkatzen joan ziren.\nGaur egun 1.500 milioi hiztun baino gehiago ditu adar horrek."}
{"id": "91432", "revid": "105290", "url": "https://eu.wikipedia.org/wiki?curid=91432", "title": "Indo-ariar hizkuntzak", "text": "Indo-ariar hizkuntzak hizkuntza azpitalde bat da, indoeuropar hizkuntzen indoirandar taldekoak. Indiako azpikontinentean mintzatzen dira.\nEzaugarriak.\nIndoariar hizkuntzen aztarnarik zaharrenak sanskritoz idatzitakoak dira (K.a. 1.500. urtekoak). Sanskritotik edo sanskritoarekin zerikusia zuten dialektoetatik sortu ziren indoariar hizkuntza batzuk. Gaur egun hizkuntza indoariarrak bost talde nagusitan biltzen dira: ekialdeko taldea (assamera, bengalera eta oriya hizkuntza); ipar-mendebalekoa (punjabiera, lahnda, sindhia, paharia eta dardikoa); mendebalekoa eta hego-mendebalekoa (gujaratera, marathera, konkanera, maldivera, Sri Lanka-ko sinhalera). Erdialdeko taldea hindiaren dialektoek osatzen dute: hindia (Indiako hizkuntza nazionala), urdua (Pakistango hizkuntza ofiziala). Batzuetan hizkuntza dardikoak indoariar hizkuntzen artean sartzen dira.\nZerrenda.\nTalde nagusiak:\nAntzinako hizkuntzak (ama hizkuntzak):"}
{"id": "91433", "revid": "105290", "url": "https://eu.wikipedia.org/wiki?curid=91433", "title": "Saint-Germain-en-Layeko Bakea", "text": "Saint-Germain-en-Layeko Bakea 1570eko abuztuaren 5ean sinatutako hitzarmena zen, Saint-Germain-en-Laye gazteluan, Frantziako Erlijio Gerretako hirugarrenari amaitu zuena. Hitzarmena katolikoen eta protestanteen artean sinatu zen, azken hauek Jarnaceko guduan garaituak izan eta euren buruzagia zen Cond\u00e9ko printzea hila izan ondoren.\nKarlos IX.a Frantziakoak eta Gaspard II.a Colignykoa amiralak sinatutako hitzarmen honetan protestanteak administrazioan berriz onartzea adostu zen eta, baita, Margarita Valoisekoaren eta Henrike Borboikoa, Vianako Printzearen arteko ezkontza ere. Katoliko intrantsigenteenek ez zuten akordioa onartu eta San Bartolomeko Sarraskiaren ondoren beste gerra bat piztu zen."}
{"id": "91435", "revid": "5941", "url": "https://eu.wikipedia.org/wiki?curid=91435", "title": "Nafarroako erregeorde", "text": "Nafarroako erregeordea, euskal tradizioan Nafarroako bisorraia, Gaztelako eta, hedaduraz, Espainiako errege-erreginen ordezkaria izan zen Nafarroako Erresuman, Nafarroako konkistatik 1841eko Foruak Eraldatzeko Lege arte. Jos\u00e9 Ram\u00f3n Rodil izan zen azkeneko erregeordea, 1843 arte. Ahalmen militarrak zituen Espainiako estatuaren funtzionario militar batek ordezkatu zuen, Nafarroako gobernadore zibilak. \nHistoria.\n1512an Fernando II.a Aragoikoak Nafarroa konkistatu eta gero sortu zuen kargua Nafarroako Erresuman erregea ordezkatzeko. Horrela, lehen erregea gazteegia zela edo kanpoan zegoela erabilitako kargua (berez aldi baterako zena) behin betiko erakunde bihurtu zen.\nXIX. mendean kargua bertan behera uzten hasi zen, 1808an Napoleonek Nafarroa Garaia inbaditu zuenean bere jeneralek hartu zituzten erregeordeak zituen eginkizunak. Hauek erregeordetza ez ezik Nafarroako Erresuma bera eten zuen. Gero, Hirurteko Liberalean erregeordetza etenda gelditu zuten. Azkenean, Lehen Gerra Karlista bukatu eta gero, Lege Hitzartuaren bitartez, Nafarroako Erresuma desagertu eta, berarekin batera, erregeordea.\nHistorian, erregeorde guztiak kanpotarrak izan dira, Francisco Espoz Mina izan ezik."}
{"id": "91436", "revid": "1545", "url": "https://eu.wikipedia.org/wiki?curid=91436", "title": "Nafarroako erregeordeen zerrenda", "text": ""}
{"id": "91437", "revid": "65203", "url": "https://eu.wikipedia.org/wiki?curid=91437", "title": "Cond\u00e9ko printzea", "text": "Cond\u00e9ko printzea (horrela deitua Frantziako Aisne departamenduko Cond\u00e9-en-Brie udalerriagatik), noblezia titulu frantziar bat da, jatorrian, Luis I.a Borboikoari emana, Antonio Borboikoaren anaia eta Henrike IV.a Frantziakoaren osaba. Frantziako Errege Etxearen adar txiki bat bezala, Cond\u00e9ko printzeek, garrantzi handi bat zuten.\nCond\u00e9ko printzeak.\nLuis Henrike II.ak seme legitimo bakarra izan zuen, Enghiengo Dukea, Vincennesen exekutatua izan zena 1804an, Napoleonen aginduz. Beste seme, anaia edo lehengusurik gabe, Borboi-Cond\u00e9ko leinua, Luis Henrike II.a 1830ean hil zenean amaitu zen\nCond\u00e9 jauregia.\nCond\u00e9 jauregia (H\u00f4tel de Cond\u00e9), Cond\u00e9 familiaren Parisko etxea zen, Parisko VI. barrutian zegoena. Etxe hau, 1780 inguruan bota zen, antzoki bat eraikitzeko (Th\u00e9atre de l'Od\u00e9on)"}
{"id": "91438", "revid": "56334", "url": "https://eu.wikipedia.org/wiki?curid=91438", "title": "Pizza", "text": "Pizza mundu osoan ospetsua den italiar jatorriko jakia da. Napolin jatorria duen prestaketa da. Hartzitu gabeko ore geruza baten gainean osagai ugari jarri daitezke, tomatea, mozzarella gazta, espeziak, urdaia, barazkia... Pizzaren orea prestatzeko onena, gari gogorreko semola fina izaten da, hau izan ezean indar irina erabiliko dugu. 5 minutuz labe bizian egosten da alboa txigortu arte eta gazta urtu arte. Pizzak egiten dituzten jatetxe espezializatuek \"pizzeria\" dute izena.\nPizza ore errezeta.\n4 pertsonentzako"}
{"id": "91439", "revid": "336", "url": "https://eu.wikipedia.org/wiki?curid=91439", "title": "Ameriketako Estatu Batuetako Armada", "text": "Ameriketako Estatu Batuetako Armada edo ingelesez \"United States Army\", Ameriketako Estatu Batuetako Indar Armatuak osatzen dutenaren armadetako bat da. Honen helburuak, lur-eremu estatubatuarrak zaintzea, segurtasun nazionala eta nazioarteko misioetan bakea mantentzea dira. Munduko lehor armadarik handienetakoa da milioi bat pertsona baino gehiagorekin.\nAntolaketa.\nAmeriketako Estatu Batuetako indar armatuetako armada, 6 gune geografikotan banatzen da:"}
{"id": "91440", "revid": "119347", "url": "https://eu.wikipedia.org/wiki?curid=91440", "title": "Muonio", "text": "Muonio (antzinean, \"Muonionniska\"; ipar samieraz, \"Muon\u00e1\") Finlandia iparreko Lappi eskualdean dagoen udalerria da. Muonionjoki ibaiak Suediako Kiruna eta Pajala udalerrietatik banatzen du; gainontzeko bizilagunak, Enonteki\u00f6 iparraldean, Kittil\u00e4 ekialdean eta Kolari hegoaldean dira. Nahiz eta ia Bizkaia bezain handia den, 2,038.09 km\u00b2, eskualdeko udalerri txikienetakoa da eta hainbat herrixketan antolatua dago; aipagarrienak, Munioko elizatea, izen bereko aintziraren ondoan dagoen S\u00e4rkij\u00e4rvi eta Ylimuonio herriak dira. Gainera, samien jatorrizko lurraldearen barnean dago, S\u00e1pmi deritzoten lurraldean, baina muonioar samien kopurua oso txikia denez, udalerria ez dago Finlandiako Sami Lurraldearen barruan.\nUdalerria herrialdeko elur-sasoi luzeena izateagatik ospetsua da; izan ere, Olos muinoan urtero ospatzen den biatloi txapelketak hasiera ematen dio Finlandiako elur-sasoiari. Muonioko motore ekonomikoak Pallas-Yll\u00e4stunturi Parke Nazionalaren bihotzean dauden Pallas eta Olos muinoak dira. Lehenengoa, udalerriko eski pista natural onenak dauden muinoa da eta, gehienbat, hasiberrientzako eta erdi mailako eskiatzaileentzako eski-estazioa da. Bigarrena aldiz, erdi mailako eta adituentzako pistak dauzka batik bat, haien artean, bost pista gorri eta pista beltz bat; guztira, bi muinoen artean, hemeretzi pista daude.\nTunturien Lappi azpieskualdea osatzen duten udalerriekin batera, Lappiko eremu babestu garrantzitsuenetako bat osatzen du udalerriak, lehen aipatutako Pallas-Yll\u00e4stunturi Parke Nazionala. Baso eta zingiraz beteriko paisaia muinotsua da eta oso babestu eta zaindua dagoenez, ibilaldiak egiteko aprobetxatu ohi dute bertara iristen diren bisitariek; 2007an esaterako, 312.000 natura-zale jaso zituen parkeak .\nIngurunea.\nUdalerria Lappi eskualdearen mendebaldean dago, Muonionjoki edo Muonio ibaiak Finlandia eta Suedia mugatzen dituen ekialdeko ertzean. Bizilagunak Enonteki\u00f6 iparraldean, Kittil\u00e4 ekialdean, Kolari hegoaldean eta, Kiruna eta Pajala suediarrak mendebaldean dira. Nahiz eta udalerria nahiko laua den, herrialdeko eremu menditsuenetakoan dago, Tunturi Lappi izeneko eskualdean (ikus, \"Tunturi\"); eta tontor ezagunenak Muonioko mendi garaiena den Pallas, Olos eta Keimi\u00f6 dira. Udalerriak, guztira, 2.037,91 km\u00b2-ko azalera dauka, ia Bizkaia herrialdea bezain handia. Bestetik, klima nagusia azpiartikoa da; dena den, 500-600 metro goitiko eremuetan klima polarra gailentzen da. Hala, klima mota desberdinek baldintzatuta, hazten diren landare-motak anitzak dira: lautada eta mendi magaletan taiga edo baso boreala da nagusi eta zuhaizti ohikoenak haltzadiak, izeidi gorriak, makaldiak, pinudiak, sahastiak eta urkidiak dira; mendi gailur ingurunetan, ordea, Finlandiako zuhaitzik gabeko tundra eremu bakanak daude. Azkenik, aipatzekoak dira landare-espezie desberdinak dauden inguru zingiratsu eta paduratsuak.\nMuonio zirkulu polar artikoa paraleloaren gainean dagoenez -150 bat km iparrera-, gauerdiko eguzki, gau zuri eta gau polar fenomenoak urtero izaten dira. Lehenengo bietan eguzkia edo eguzkiaren argitasuna udalerriko zeruaren jabe izaten da maiatzaren 27tik uztailaren 15ra; gau polarraren garaia edota iluntasuna nagusitzen den garaia, aldiz, abenduaren 11tik 30era izaten da. Klima nagusia azpiartikoa denez, tenperatura nahiko leunak izaten dira udaran, baina neguak hotzak eta luzeak izaten dira. Orokorrean, elurrak udalerriko lurzorua estaltzen du urritik maiatza bitartean, gutxi gorabehera, 185 bat egunez; eta izotzak ere aintzira eta ibaien gaina hartzen du beste horrenbeste egunetan. Samiek antzinean eta gaur egun oraindik ere erabiltzen duten egutegiaren arabera, Lappiko eta udalerriko klima ulertzeko lagungarri diren zortzi garai bereizten dira: Gi\u0111\u0111ad\u00e1lvi (\"udaberri-negua\"), Gi\u0111\u0111a (\"udaberria\"), Gi\u0111\u0111ageassi (\"udaberri-uda\"), Geassi (\"uda\"), \u010cak\u010dageassi (\"udazken-uda\"), \u010cak\u010da (\"udazkena\"), \u010cak\u010dad\u00e1lvi (\"udazken-negua\") eta D\u00e1lvi (\"negua\"). Ipar argiak, azkenik, nahiko ohikoak izaten dira neguko gau ilun eta oskarbietan; irail eta martxo bitartean lau gautatik hirutan izaten den fenomenoa da, urrian eta martxoan bereziki.\nMuonio osatzen duten herriguneak eremu lauan daude, Muonio izeneko ibaiak sortzen duen ibarrean sakabanatuta. Hala ere, nahiz eta biztanle gehien dituzten herriak ibai honen ekialdeko bazterrean egon, Muonio mendi gehien dauden herrialdeko udalerrietako bat da; hala nola, nabarmentzekoa da garaiena den eta Kolariko Yll\u00e4s mendiarekin batera Pallas-Yll\u00e4stunturiko Parke Nazionalaren ikur nagusia den Pallas. Hain zuzen, mendi honen zazpi tontorrak ezagunak dira Lappi osoan: 807 metroko Taivaskero, 785eko Laukukero, 775 metroko Pyh\u00e4kero, Lehm\u00e4kero, Palkaskero, Orotuskero eta Pallaskero; bertan dago udalerriko eski-estazio ospetsuena. Beste mendi ezagun batzuen artean, aipagarriak dira Keimi\u00f6 eta eski-pistak dituen Olos ere.\nHerrialdeko gainontzeko udalerriekin alderatuz gero, ez dago aintzira asko Muonion; hala ere, guztira, 226 bat dira. Horietatik ezagunenak \u00c4k\u00e4sj\u00e4rvi, Tunturi Lappiko bigarren handiena den eta 23,51 km\u00b2 dituen Jerisj\u00e4rvi, Kangosj\u00e4rvi, Liepim\u00e4j\u00e4rvi, samien artean aipamen berezia duen Pakasaivo, S\u00e4rkij\u00e4rvi, Torasj\u00e4rvi eta Vuontisj\u00e4rvi dira. Aintzirekin batera, urmael, ibai eta gainontzeko ubideek udalerriaren ur-eremua osatzen dute, Muonioren azalera osoaren %6,6 baino ez dena, 134,04 km\u00b2 (Finlandiako batez bestekoa %10,2 da). Beraz, ur-azalera txikiena duen herrialdeko udalerrietako bat da.\nIbaiek, bestalde, muoniotarren bizimodua baldintzatu izan dute betidanik; Suediarekin muga egiten duen Muonionjoki edo Muonio ibaia, esaterako, Finlandiako ibai emaritsu eta oparoenetakoa da. Bertan, izokinak eta hegoaldeko ur-lasterrak dira nagusi, urtero hamaika arrantzale, piraguista eta, orokorrean, arrisku-zale ugari erakartzen dituztenak. Ibai horrek eta senideek, urteen poderioz, Torne ibarra sortu zuten, Finlandia eta Suediaren arteko muga markatzen duen ibar ospetsua. Ibar hau iparraldeko lurraldeetako sarbide nagusia izan da urte askotan, eta bertako herritarrei izaera propioa eman die.\nOndorengoa da Muonioko babestutako eremu bakarra:\nFaunari dagokienez, animalia artiko espezie gutxi batzuk eta uda partean iristen diren hegaztiez gain, ez dago animalia mota asko klima hotza dela-eta. Hain zuzen, uda partean iritsi eta zingiretako intsektuei esker bizirautea lortzen duten hegazti-motek osatzen dute talde ugariena; hala nola, aliota txikiak, arrano beltza eta belatz txikia motako harrapariak, luma dotoreko borrokalariak, elur-berdantzak, hontz gabiraiak, ipar-berdantzak, ipurzuri arruntak, istingor arruntak, kuliska pikartak, kurlinta bekaindunak, larre-buztanikarak, marikoi isatsluzeak, mendebal-txori mokomeheak, mirotz zuriak, mokoker arrunt eta papagaiak, negu-txirtak, negu-txontak, papourdinak, pinu-gailupak, siberiar eskinosoak, txirri hankalaburrak, txirritxo handiak, txoka txikiak, urre-txirri arruntak, zapelatz galtzadunak, zingira-hontzak eta zozo paparzuriak. Gainera, hamazazpi ur-hegazti espezie desberdin aurki daitezke aintziretan, haien artean, ahatebeltz arrunt eta hegazuriak, beltxarga oihulariak, izotz-ahateak, murgilari handiak, zerra txikiak, eta antzara hankagorriztak, hankahoriak, muturzuriak eta nanoak. Elur-berdantzak, elur-hontzak, eper zuriak, eskandinaviako lagopodoak, ipar-kaskabeltzak, laponiako kaskabeltzak, okil hiruhatzak, pinu-gailupak, txirri lepokodunak eta zapelatz galtzadunak, aldiz, bertako negu latzetan bizirautea lortu duten hegazti bakarrak dira, alegia, urte osoan zehar ikus daitezkeenak udalerrian.\nUgaztunen taldea, azkenik, altzeek, amerikar bisoiek, azeri gorri eta zuriek, erbinude arrunt eta zuriek, jatunek, hartz arreek, igarabek edo urtxakurrek, ipar-katamotzek, lemingek, otsoek, satitsu txikiek, tundrako otsoek, ur-ipurtatsek, ur-satitsuek eta elur-orein basati eta etxekotu ospetsuek (baso elur-oreinak) osatzen dute batik bat.\nHistoria.\nBazter honetara iritsi zen lehen gizarte antolatua, Izotz Aroaren ondoren, iparraldeko klima leuntzen eta glaziarrak urtzen hasi zirenean iritsi zela uste da, izan ere, Enonteki\u00f6 bizilaguneko Ounasj\u00e4rvi aintziran aurkitu diren lehenengo biztanle hauen aztarnak k.a. 6000. urtekoak dira gutxi gorabehera. Mendeetan eratu zen kulturari \"Komsa\" edo \"Gorrav\u00e1rri\" izena ematen zaio eta Ozeano Artikoko kostaldean ezarri zirenez gehienbat, Ipar Itsasoko lehen Fonsa kulturako tribuekin harreman estuak izan zituzten. Nahiz eta oraindik lurralde honen jatorrizko biztanleen, samien jatorria ezezaguna den, badirudi tribu hauen eta beranduago (Harri Aroan) Eskandinaviara ekialdetik sartu ziren herri uraldarren nahasketaren ondorioa direla. Hasiera batean, euren lurraldea Ozeano Artikotik Finlandia, Norvegia eta Suedia erdialderaino zihoan eta, gehienbat, ehizatik, fruitu-bilketatik eta arrantzatik bizi ziren; hau da, ehizakiaren atzetik ibiltzen ziren, nomadak ziren. Garai honetako bizi-aztarnak aurkitu dira Jerisj\u00e4rvi aintziran, haien artean, ehiza-tresnak, harribitxizko apaingarriak, margolanak eta hainbat hilobi .\nErdi Aro Klasikoan suediarren eragina nabarmentzen hasi zen; lurraldea Suediako Erresumako antzinako Laponia probintziaren barruan zegoen. Honela, kristautasuna suediarren eskutik hedatzen hasi zen XVI. mendean eta lurralde hau Pajalako elizbarrutiaren esku gelditu zen; lehen elizak eraikitzen hasi ziren. Lurraldearen zabalera zela-eta, hainbat eliza eraiki behar izan zituzten eskualdean erlijioa egonkortzeko. Kristautasunarekin batera, samiek xamanismoa alde batera uzten eta iristen hasi ziren finlandiarren ohiturak bereganatzen hasi ziren. XVII. mende amaieran, samien elur-orein zaintzaren kultura hasi zen. Kultura honek, hala ere, aurreko kutsu nomada izaten jarraitu zuen, sasoiaren arabera, abeltzainek elur-oreinak hegoalde eta iparraldeko Ozeano Artikoaren artean edukitzen baitzituzten. S\u00e1pmi iparrean bizi ziren samiek, haien artean muonioarrek, beren bizimodu bereziagatik ipar sami deitura jaso zuten.\nXVII. mende bukaeran Izotz Aro Txikia izan zen eta samiek hildako asko eragin zituen gosete garai luzea pairatu behar izan zuten. XVIII. mendean aldiz, Finlandiaren kontrola izateko Suediar eta Errusiar Inperioen arteko guduak izan ziren Finlandia eta Europa osoan; azkenean, Finlandiar Gerran, Errusiar Inperioak herrialdea bereganatu zuen finlandiar nazionalismoaren laguntzaz. Finlandiako Dukerri Handia eta Suediako Erresumaren arteko muga berria Muonionjoki eta Tornionjoki ibaietan jarri zen, eta orduan bat izandako elizbarrutiak banatu egin ziren; Muonio orduan, Kaaresuvanto Enonteki\u00f6ko kaperaren menpe gelditu zen. Hala ere, menpekotasun horrek ez zuen asko iraun, Dukerri Handiak emandako erraztasunez baliatuta eta 1817. urtean eraikitako eliza berriari esker, Kaaresuvantotik bereizi eta udalerri propioa sortu zutelako herritarrek 1868. urtean; udalerri berri honek, eliza zegoen herriaren izena jaso zuen, garai hartan \"Muonionniska\". Urte hauetan, finlandiarren kopuruak izugarri egin zuen gora eta, apurka, samiek hauen ohiturak bereganatu zituzten .\nFinlandiak 1917ko Gerra Zibilean independentzia lortu ostean, eta prozesu hau oraindik egonkortu gabe zegoenean, Bigarren Mundu Gerrak eztanda egin zuen kontinente zaharrean. Herrialdeak bere independiente estatusa mantendu nahian eta SESB bere lurraldetik urruntzeko helburuarekin, Alemania naziarekin bat egin zuen. Norvegiatik iritsitako tropa alemaniarrak herrixketan egokitu ziren eta Ozeano Artikoaren defentsa antolatzeari ekin zioten. Hainbat guden ondoren (Neguko Gerra, Jarraipenaren Gerra), Finlandiak SESBekin bake-akordio bat sinatu zuen, eta horrek, alemaniarrak Finlandiar lurretatik botatzea eskatzen zuen. Finlandiak orduan, Lappiko biztanle guztiak herrietatik atera zituen eta naziak jazartzeari ekin zion. Hauek, bizilagun den Norvegiara, euren herrialde satelitera alde egitea pentsatu zuten, baina ihes egin baino lehen, hauen atzeraldia eragozteko, finlandiarrak, mugako udalerrietan kokatu ziren. Laponiako Gerra hasi zen. Ondorio garratzak pairatu zituen udalerriak; aipatzekoa da 1944ko urriaren 26ean hasi eta 30ean bukatu zen gudua. Kittil\u00e4ko mugatik gertu izan zen gudua, finlandiar gudarosteak irabazi zuen eta bizia galdu zuten 63 soldaduen omenez oroitarri bat eraiki zen bertan. Alemaniarrek, porrotaren ordainetan, Muonioko herri gehienak eta eraikin guztien %80a suntsitu zituzten .\nBigarren Mundu Gerra osteko urteetan, Finlandiak ekonomikoki izugarrizko hazkuntza izan zuen eta gizarte eta politika egonkortasuna lortu zuen. Gerra osteko herrialde pobre bat izateari utzi, Gerra Hotzean neutral aldarrikatu, NBEk ezarritako isuna ordaindu eta 40 urtetan, teknologikoki munduko estatu garatu eta jakintsuena bihurtu zen, merkatuko izugarrizko botere ekonomikoarekin eta bizi maila altuarekin. 1960ko hamarkadan basogintza industriak udalerriko ekonomia monopolizatu zuen. 90eko hamarkadako Finlandiako ekonomia krisialdiaren ondorioz, basogintza industriak diru-sarreretan zuen berebiziko garrantzia alde batera uztea pentsatu zuten herritarrek eta oraindik sortugabeko Pallas-Yll\u00e4stunturi Parke Nazionalaren inguruan turismoa sustatzea erabaki zuten. Pallas eta Olos muinoetako eski-azpiegiturak eraberritu eta handitu zituzten .\nTurismoari esker geroz eta egitura garatuagoak iristen diren arren, muonioarrek lan bila Rovaniemi hiriburura joaten jarraitzen dute eta herriek gutxinaka urtez urte biztanleria galtzen dute .\nAdministrazioa.\nAzpiegiturak.\nEz dago udalerriraino doan trenik, ez eta hegazkinik ere. Finlandiako Gobernuarena den VR-Yhtym\u00e4 garraio-konpainiaren tren-geltoki hurbilena Kolarin dago laurogei bat kilometro hegoaldera (Kolariko geltokia); bertatik, aspaldian, basogintza industriaren Lappiko enbor preziatuak irtetzen ziren. Bestalde, aipatzekoak dira kilometro gutxi batzutara dauden Enonteki\u00f6, Pajala eta, batez ere, handiena den Kittil\u00e4 aireportuak; hauek, udalerriaren sarrera ateak dira eta bertatik, ehunka bisitari iristen da.\nHerrixketan zehar ibiltzeko edo inguruetako udalerrietara joateko Kantatie 79 errepidea edo Valtatie 21 autobidea hartu beharra daude. 79a Rovaniemin hasi eta udalerriraino doa Kittil\u00e4tik, guztira 231 km dauzka, eta udalerria zeharkatzen du ekialdetik mendebaldera. Pallas-Yll\u00e4stunturi Parke Nazionalaren ondotik, S\u00e4rkij\u00e4rvi herritik igarotzen da. Udalerritik igarotzen den autobidea aldiz, Valtatie 21a da. Autobide hau Tornion hasi eta Enonteki\u00f6ko Kilpisj\u00e4rvi herriraino doa, Finlandia ipar-mendebaldeko muturreraino. Muonio eta Ylimuonio herriak zeharkatzen ditu autobideak; Botniako Golkotik iparreraino, autobideak 459 km-ko luzera dauka .\nSuediara igarotzeko errepidezko muga bakarra dago, Muonio herritik eta Valtatie 21 autobidearen bidez; bertatik, eta Muonionjoki ibaiko zubia zeharkatu ondoren, Pajala udalerri suediarreraino iristen da autobidea .\nPallas eta Olos muinoak.\nPallas eta Olos muinoetan daude Muonioko eski-azpiegiturak; ospetsuenak, lehenengoak dira. Pallas, udalerriko eski pista natural onenak dauden muinoa da eta, guztira, bederatzi eski pista daude. Pista luzeenak 2,5 km-ko luzera dauka eta gehienak, hasiberrientzako edo erdi mailako eskiatzaileentzat dira. Hala ere, nahiz eta txikiagoa izan, Lappiko gainontzeko eski estazioek bezain prestakuntza onak ditu eta neguro eskiatzailez betetzen da.\nOlos muinoko azpiegiturak bestalde, xumeagoak dira, baina pista gehiago daude; hauen artean, bost pista gorri eta pista beltz bat. Bi muinoak Pallas-Yll\u00e4stunturi Parke Nazionalean daude, Tunturien Lappi lurraldearen bihotzean .\nEski-estazioaz gain, jatetxeak, dendak eta hotelak daude inguruan. Azpiegiturak urria erdialdean ireki eta ekaina bukaeran itxi ohi dira. Dena den, urte osoan zehar eskaintzen diren ekintzak badaude, elur motor safariak, husky txakurrek gidatutako lera safariak, Muonionjoki ibaiko arrantza eta txirrindularitza ikastaro eta lehiaketak, Pallas-Yll\u00e4stunturi Parke Nazionalean zehar ibilaldiak eta piraguismo ikastaroak, esaterako .\nBanaketa.\nErrusiar Inperioaren garaian sortu zen udalerria, 1868. urtean; izan ere, Finlandiako Dukerri Handiak emandako erraztasunez baliatuta, Kaaresuvantotik bereizi eta udalerri propioa sortu zuten herritarrek. Udalerriak eliza dagoen herriaren izena jaso zuen, garai hartan \"Muonionniska\", ondoren, gaur egungo Muonio bilakatuko zena.\n2.037,91 km\u00b2-ko azalera duen udalerri honetan, biztanleria, hainbat herrixketan banatua dago. Herrixka gehienak iparraldean daude, Pallas-Yll\u00e4stunturi Parke Nazionalaren eta Muonionjoki ibaiaren ertzean. Biztanleria guztiaren erdia Muonion kirkonkyl\u00e4 (\"Muonioko elizatea\") deitzen den erdigunean bizi da, guztira, 1.200 bat pertsona. \"Hiriburuaz\" gain, aipatzekoak dira hirurehun bat biztanle dituen S\u00e4rkij\u00e4rvi eta, 250 bat dituen eta hegoaldean dagoen Ylimuonio herriak .\nHain zuzen, hauek dira garrantzitsuenak:\nHiri senidetuak.\nPajala udalerri suediarrarekin elkar-laguntza eta kooperazio akordioak adostu ditu Muoniok. Gainera, nahiz eta dokumentu edota akordio ofizialik ez egon, mugaz gaindiko Torne ibarreko gainontzeko udalerriekin ere harreman estua dauka.\nUdala.\nMuonioko eta Finlandiako gainontzeko udalerrietako udalbatzak eratzeko, lau urtero udal hauteskundeak antolatzen dira herrialdean. Gaur egun dagoen udalbatza 2012ko urriaren 28an ospatu ziren udal hauteskundeetan eratu zen.\nLappiko udalerri gehienen antzera, Zentroko Alderdia izan zen garaile, baina beste udalerrietan baino garaipen estuagoa lortu zuen. Boto guztien %35,2a eta zortzi eserleku eskuratu zituzten, aurreko udalbatzean baino bat gutxiago. Bigarren eta hirugarren alderdiak, sei eserlekuak mantendu zituen Alderdi Sozial-Demokrata eta ordezkari bat gehiago eskuratu zuen Alderdi Nazionala izan ziren. Honela, udalerria gobernatzeko akordio irekiak eskaini zituen udalbatza berriak. Azkenik, bere batzarkidea mantendu zuen Ezker Elkartasuna izan zen, botoen %8,8arekin. Aipatzekoa da inguruko eski-estazioen inguruan eginiko kritiken eta muonioarren desadostasunaren ondorioz, Liga Berdea ez zela hauteskunde hauetara aurkeztu. Hauteskundeen ostean, eratu berria zen udalbatzak Aulikki Heinonen alkate izendatu zuen .\nHurrengo udal hauteskundeak 2012. urtean ospatuko dira, herrialdeko gainontzeko udalerrietan bezala.\nDemografia.\nBiztanleria.\nEuropar Batasuneko herrialdeekin eta Finlandiako gainontzeko udalerriekin alderatuta, Muonion, 15 urte baino gutxiagoko biztanleriaren ehunekoa nahiko baxua da, %15,6koa, eta 65 urte baino gehiagokoa aldiz, altua, %19,6koa. Erlijioari dagokionez, gehienak sinesgabeak edo luteranoak dira, bereziki laestadianismo mugimendu kontserbadorekoak. Udalerriko hizkuntza ofizial bakarra finlandiera da; izan ere, biztanleria osoaren %97aren ama hizkuntza da. Bigarren mailako hizkuntzak iparraldean samiek hitz egiten duten ipar samiera eta suediera dira; azken hau, herritarren %0,6aren ama hizkuntza da. Udalerri honetako jatorrizko biztanleak samiak diren arren, XVII. mendetik aurrera finlandiarren kopuruak izugarri egin zuen gora eta, apurka, samiek finlandiarren ohiturak bereganatu zituzten. Gaur egun, elur-orein zaintzan diharduten sami gutxi batzuk baino ez dira bizi Muonio iparraldean .\nUdalerriaren aspaldiko izena \"Muonionniska\" zen eta izen honek, gaur egungo Muonio izena eman du, Muonio muinoaren eta Muonio ibaiaren antzera.\nIa 2.400 biztanle dituen udalerri hau, biztanle gutxien dauzkan Lappiko bosgarren udalerria da. Azken hamarkadetan biztanleriak beherakada nabarmena izan du; izan ere, eta nahiz eta eraikitako turismo azpiegitura berriek lanpostu ugari sortu dituzten, muonioar gazteek Rovaniemira lan bila alde egiten jarraitzen dute. Berrogei urtetan %20ko beherakada izan da .\nNazioartean ezagunenak diren muonioarren artean Katri Vala olerkaria dago; Tulenkantajat literatura talde finlandiarreko idazlea izan zen. Poesia soziala egiten zuen eta sutsuki borrokatu zuen faxismoaren aurka; emakumezko olerkari finlandiar ezagunetako bat da. Beste herritar ezagun bat, Yrj\u00f6 Kokko idazlea da, Pessi ja Illusia ipuin miresgarria idazteagatik ezaguna.\nSamiak.\nUdalerria samien jatorrizko lurraldearen barruan dago, S\u00e1pmi delako lurraldean. Aspaldian, samiak baino ez ziren bizi bertan, baina askok XVII. mendetik aurrera iritsitako finlandiarren kultura bereganatu eta euren kultura bereiziari uko egin zioten. Gaur egun, biztanleriaren %1a da talde-etniko honen parte, eta bakarrik %0,2aren ama hizkuntza da ipar samiera. Finlandiako Sami Lurraldea erakundea osatzen ez duenez, bertako sami gutxiengoaren kultura ez dago legeekin eta eskubide bereziekin babestuta. Dena den, sami hauek gehienbat iparraldean bizi direnez, Sami Lurraldea osatzen duten udalerrien mugan, bertako eskola eta elizkizunetara joateko aukera dute .\nBertako samiek ipar sami deitura jasotzen dute elur-orein zaintzari lotutako bizimoduagatik. Ipar samieraz udalerriaren izena \"Muon\u00e1\" da, hala ere, izendapen hau ez da ofiziala.\nTornetarrak.\nTornetarrak Torne ibarreko biztanleak dira, bai finlandiarrak, bai suediarrak. Hauek, XVI. eta XVII. mendeetan iparraldera iritsitako finlandiarren ondorengo zuzenak dira, denboraren poderioz ibarrean egokitu zirenak. Moskuko Printzerri Handiaren erasoetatik ihesi zenbiltzan finlandiarrak ziren, batez ere, Karelia, Savonia eta Tavastia antzinako probintzietatik iritsiak. Hauek iristean, samiek iparralderantz jo zuten eta, horregatik, Torne ibar osoko sami bakarrak iparrerago aurki daitezke, Enonteki\u00f6 udalerrian hain zuzen .\n1809. urtean Torne ibarra bitan zatitua izan zen; nahiz eta Finlandiako Dukerri Handiak eta Errusiar Inperioak ibar osoa eskatu zuten, Suediako Erresumak ez zuen atzera egin eta bi herrialdeen arteko muga Muonionjoki eta Tornionjoki ibaietan ezarri zen. Gaur egun arte legez jarraitzen duen muga da hori. Modernizazioarekin bat, muga handitu egin zen eta suediar aldeak \"suediartze\" bat jasan zuen 1850 eta 1950 urte bitartean. Hala ere, gaur egun anaitasun handia dago bi aldeen artean eta egundaino tornetarren kultura eta hizkuntza, finlandieraren dialekto bat den me\u00e4nkieli mantentzea lortu dute tornetarrek.\nHezkuntza eta Osasuna.\nLehen Hezkuntzako lau eskola daude guztira udalerrian, S\u00e4rkij\u00e4rvin, Ylimuonion eta bi Muonio herrian. Bigarren Hezkuntzako instutua aldiz, Muonioko elizatean baino ez dago, Muonion Lukio izenekoa .\nUdalerria Lappi Ospitale Barrutian dago eta bertako ospitale bakarra Rovaniemiko Lappiko Ospitalea da, herrigunetik 200 bat km-ra. Hala ere, Enonteki\u00f6 bizilagunarekin batera, programa berezi bat antolatu du osasunaz arduratzeko. Nahiz eta erietxe nagusia Muonio herrian dagoen, eritasun arinak sendatzeko beste bi eskualde-erietxe daude Ylimuonion eta Pallas muinoaren oinean .\nKultura.\nArmarria.\nArmarria da Muonio udalerriaren ikur nagusia, eta Harald B. Hellstr\u00f6m artistak sortu zuen 1955. urtean; udalbatzak urte bereko ekainaren 1ean eta irailaren 30ean onartu zuen, baina ofizialki ez zuen baliorik izan azaroaren 15ean Barne Ministerioak ontzat eman zuen arte. Armarria sortzerakoan, artistak eskualdeko natura izan zuen buruan eta, hala, bertan agertzen diren irudiekin, udalerriaren bereizgarriak adierazi nahi izan zituen. Atzealde gorriaren gainean, zilarrezko mendi tontorra dago, buruan sei puntako zilarrezko izarra duena. Hain zuzen, izarrak (iparrizarra) udalerriaren kokapena adierazten du, herrialdearen iparraldean eta Zirkulu Polar Artikoaren gainean, neguko gau ilun, luze eta hotzetan zerua argitzen duen izar nagusia baita. Tontorrak, aldiz, 807 metroko Pallas muinoaren Taivaskero tontorra irudikatzen du; izan ere, Pallas eskualdeko naturaren ikur nabarmenena da eta, azken urteotan, Pallas-Yll\u00e4stunturi Parke Nazionalari eta eski-estazioari esker, udalerriaren motore ekonomiko nagusi ere bilakatu da. Azkenik, aipatzekoa da armarriko sinbolismoak ere Muoniok antzinako kulturarekin eta, zehazki, samiekin duen harremana irudikatzen duela .\nLeku aipagarriak.\nUdalerrian historiarekin zerikusia duen museo bat dago, Muonioko Herri Museoa. Museo hau, 1982. urtean sortu zen, baina 1991. urtera arte ez zen bisitarientzako ireki. Muonio herritik pare bat kilometrora, egurrezko hainbat eraikinek osatzen dute museoa. Eraikin nagusia, XIX. mende hasierakoa da eta bertan, udalerriko historiarekin eta muonioarren antzinako bizimoduarekin zerikusia duten ikusgaiak daude. Hala nola, aipatzekoak dira XIX. mendeko bainugela zahar bat eta 1850eko hamarkadako Ylimuonio herriko aletegi edo bihitegi bat. Gainera, bertako eraikinen aspaldiko egiturei esker, Ylimuonio herrixka monumentu izendatua izan zen 1993. urtean .\nBeste leku esanguratsu bat, Taivaskeroko oroitarria da; izan ere, zuzi olinpikoak Helsinkiko Udako Olinpiar Jokoetara iristeko egin zuen ibilbidean, Muonio zeharkatu zuen, eta honen omenez, Pallasko Taivaskero tontorrean oroitarri bat ipini zuten herritarrek.\nDenen artean, hauek dira udalerriko eraikin eta oroitarri ezagunenak:\nOspakizun bereziak.\nAzaro aldean, Olos muino inguruan biatloi txapelketa bat ospatzen da, Finlandiako elur-sasoiari hasiera ematen dion ekitaldia. Gainera, martxoan, Pallas-Yll\u00e4stunturi Parke Nazionalean barrena egiten den iraupen eskiko txapelketa bat antolatzen da urtero, Lapponia Hiihtoviikko edo Laponia Iraupen Eski Txapelketa. Lehiaketa honek ia aste bat irauten du eta helburua, Muoniotik Enonteki\u00f6raino iristea izaten da .\nAzkenik, aipagarria da arrantza txapelketak egoten direla Muonionjoki ibaien ertzean dauden herrixketan udara guztian zehar.\nEkonomia.\nMuonioko egitura ekonomikoaren arabera, langile gehienak zerbitzu sektorean egiten du lan; bai zerbitzu publikoetan, bai baso-zaintzan, bai turismoan. Gainontzekoak, nekazaritzan (egoera klimatikoak baldintzatuta) eta elur-orein zaintzan egiten du lan gehienbat. Langabetuen kopurua Lappiko udalerrietako txikienetarikoa da turismoari esker.\n1960ko hamarkadan basogintzak udalerriko ekonomia monopolizatu zuen; 1966. urtean esaterako, produktuak esportatzeko ordutik Kolarin bukatuko zen trenbidea amaitu zuten. 90eko hamarkadako Finlandiako ekonomia krisialdiaren ondorioz, basogintza industriak diru-sarreretan zuen berebiziko garrantzia alde batera uztea pentsatu zuten herritarrek. Honela, Pallas-Yll\u00e4stunturi Parke Nazionalaren inguruan turismoa sustatzea erabaki zuten eta, hala nola, Pallas eta Olos muinoetako eski-azpiegiturak handitu zituzten .\nGaur egun, udalerriko diru-sarreren iturri nagusia Pallas muinoko eski estazioa da; Pallas-Yll\u00e4stunturi Parke Nazionalaren erdian dago, Tunturien Lappi lurraldearen bihotzean. Pallas, udalerriko eski pista natural onenak dauden muinoa da eta, guztira, bederatzi eski pista daude. Pista luzeenak 2,5 km-ko luzera dauka eta gehienak, hasiberrientzako edo erdi mailako eskiatzaileentzat dira. Olos muinoko azpiegiturak bestalde, xumeagoak dira, baina pista gehiago daude; hauen artean, bost pista gorri eta pista beltz bat .\nEski-estazioaz gain, jatetxeak, dendak eta hotelak daude inguruan. Azpiegiturak urria erdialdean ireki eta ekaina bukaeran itxi ohi dira. Dena den, urte osoan zehar eskaintzen diren ekintzak badaude, elur motor safariak, husky txakurrek gidatutako lera safariak, Muonionjoki ibaiko arrantza eta txirrindularitza ikastaro eta lehiaketak, Pallas-Yll\u00e4stunturi Parke Nazionalean zehar ibilaldiak eta piraguismo ikastaroak, esaterako .\nNahiz eta gaur egun, gero eta egitura garatuagoak heltzen diren turismoari esker, muonioarrek lan bila Rovaniemi hiriburura joaten jarraitzen dute eta herriek urtez urte biztanleria galtzen dute ."}
{"id": "91441", "revid": "1545", "url": "https://eu.wikipedia.org/wiki?curid=91441", "title": "Luis I.a Borboi-Cond\u00e9koa", "text": "Luis I.a Borboikoa (Vend\u00f4me, 1530eko maiatzak 7 - Jarnac, 1569ko martxoak 13), Cond\u00e9ko printzea, Borboi etxeko odolezko printzea izan zen, Frantziako lehenbiziko hiru erlijio gerretako buruzagi higanot garrantzitsuena, eta Borboi-Cond\u00e9 etxearen sortzailea.\nBizitza.\nVend\u00f4meko dukea Karlos Borboikoaren bosgarren semea zen, eta Antonio Borboikoaren, Nafarroako erregina Joana III.a Albretekoaren senarraren, anaia. \nGerora, bere iloba Henrike IV.a Frantziakoa bihurtuko zen, Antonio Borboikoaren eta Joana III.a Albretekoaren semea, alegia.\nFrantziako armadako jeneral zelarik, Luis Borboikoak Espainiaren aurka borrokatu zuen Metzeko (1552) eta San Quintingo (1557) guduetan. Protestante bihurtu ondoren, Amboiseko konjurazioan sartua egon zen, 1560an. Borboi etxeak eta buruzagi higanotek amaraundutako konspirazio honen helburua Frantzisko II.a Frantziakoa errege gaztea bahitzea zen, katoliko sutsuak eta erregeordetzaren jabe ziren Guisetarrei boterea kentzeko. Planak huts egin zuen eta higanoten aurkako sarraski bat izan zuen ondorio.\nFrantziako Erlijio Gerretan higanoten buru izan zen eta 1562an Dreuxen harrapatua izan zen. Frantzisko Guisakoa Orleansen erahila izan ondoren, Katalina Medici erreginak bakea lortu nahi izan zuen. Luis Cond\u00e9koak eta Anne Montmorencykoak izan zuten negoziazioen ardura. 1563ko martxoan erreginak Amboiseko bakea sinatu zuen, halako tolerantzia erlijiosoa ekarri zuena. Baina tolerantzia honek ez zuen askorik iraun eta 1567an hautsi zen. Luis Borboikoa, Jarnaceko guduan erahila izan zen, 1569an."}
{"id": "91442", "revid": "56334", "url": "https://eu.wikipedia.org/wiki?curid=91442", "title": "Saltxitxa", "text": "Saltxitxa, ziztor edo lukainka hestebete mehea da, txerrikiz egina eta ondu gabea, erreta edo egosita jaten dena. \nSaltxitxa gehienbat haragi xehatua daukan hestebetea da. Horrelakoak egiteko, atal nobleez bestelako piezak (erraiak, gantza, odola\u2026) aprobetxatzen dira. Okela-orea egin eta, espezia eta ongailu batzuekin apailaturik, animaliaren heste meharrean sartu izan da tradizioz; egun, bilgarri hori sintetikoa da. Saltxitxa betetzeko gehien erabili den haragia txerrikia izan bada ere, egun animalia guztietako okelak baliatzen dira, are hegazti eta arrainenak ere, eta badira haragirik gabeko saltxitxa begetarianoak ere, gazta eta barazkiekin egindakoak, adibidez. Bere luze-lodierak kultura batetik bestera aldatzen diren arren, hemengo txistorrarenak direla esan daiteke, gutxi-asko. Saltxitxa gordinik saltzen da batzuetan, egosita gehienetan.\nSaltxitxaren arrakastaz.\nDagoeneko arras hedatu da saltxitxa planeta osoan, aldeko arrazoi ugari eta garrantzizkoak baititu, hara: \nEtimologia.\n\u201cSaltxitxa\u201d hitza latinetik etorri zaigu, \"salsus\" (gazia) eta, hortik, \"salsicius\" terminotik. Erroma klasikoan aski ezagunak ziren saltxitxak: Armadako soldaduei anoa edo jaki modura ematen zitzaizkien, adibidez. Bitxikeria gisa, beste etimo bat proposatu zitzaion hitz honi: \u201ctxahal txitxa\u201d, okelaren sinonimo adierazkorra\u00a0baliatuz.\nHistoria.\nAntzinako Egipto aztertzen duten ikerlarien testigantzek eta Grezia atikoko literaturak erakusten digute orain dela lau-bost mila urte animalia haragia xehe-xehe ebaki eta hestean sartutakoan, ur, gantz edo oliotan beroturik kontsumitzen zela. Erroma klasikoan ere, zirku edo anfiteatroaren atetan, ikuskizun luzeak iragarrita zeuden egunetan, kale erdian saltxitxa postuak ipintzen ziren, egungo talo saltokiak atontzen diren modura. Haragia hestetan sartzeari esker, animaliaren atal guztiak, xehaturik, sal zitezkeen, alferrikako galerarik izan gabe. Garai bertsuan (lehenago ere, seguruenik) txinatarrek ahunzkiz eta arkumekiz beteriko saltxitxak kontsumitzen zituzten... Hau da, mundu zabalean hedatua zegoen saltxitxaren kontsumoa, gaur bezala.\nErdi Aroan, Ekialdean kalitate handiko hestekiak egin eta belar eta espeziez dotoretzen zituzten. Lehorturik, Zetaren Bidean barna, Mendebaldera ekartzen ziren, prezio biziki handia harturik, Islamak txerrikia galarazi zuen arte.\nBigarren Mundu Gerrako tradizio anglosaxoi batek \u201cagindurik\u201d, hestebete gehienek almidoi tasa handia zuten, %25eraino, garaiko haragi eskasia konpentsatzeko. Haragia egosteko uretan patata edo irina ipintzen zen: okela, egostean, uzkurtzen den bitartean, almidoia hanpatu egiten da, ur eta koipea xurgatuz. Praktika egiten zen hestekiak itxura ez galtzeko baina, batez ere, goseak berdintzeko.\nXX. mendearen kondarretik honantz saltxitxa apenas agertu den osasuntsu bizi nahi duen herritarraren mahaian, hesteki munduan aurrerakuntzak egiten ari diren arren, honelako jakiek gantz eta gatz eduki handiegiak dituztelako.\nSaltxitxa, gaur egun, okela jangarrien kondarren aprobetxamendu gisa ikusten da. Osasunaz kezkatua dagoenaren arabera, zabor-janari horri espeziak eta usain-emaileak gehitu zaizkio, itxura edertzeko. Azkenik, bilgarri artifizialean sartzea, plastikoa eta antzeko bilgarri artifizialak edo kolagenoa erabiltzea eta, batzuetan, osagaien berririk ez ematea ez dira batere lagungarriak saltxitxak aukeratzeko garaian.\nFabrikazioa.\nHonelakoetan baliatzen diren osagaiak, hauen proportzioa eta prestatzeko modua aldatu egiten da saltxitxa mota batetik bestera.\nEurasian, txerri gihar eta gantza izan dira, tradizioz, oinarrizko osagaiak: saltxitxa gehien-gehienak txerriki hutsez eginak izan dira, milaka urtez, urdeak duen ospeari jarraiki: animalia ugaria, hazteko erraza, denetik jaten duena eta ia dena jangarri duena. Hala ere, egungo saltxitxa batzuek bestelako osagaiak ere izan ditzakete, hala nola: bestelako okelak (txahal, oilasko, indioilarra), gazta, fruitu lehorrak (hur, gaztaina, pinaziak), espeziak (piperbeltz, kumino, ipurua), koloratzaile naturalak (txipiroi tinta), etab.\nSaltxitxa industrialaren haragi-edukia % 30 \u2013 40 baizik ez da, batez beste; gainerakoa, kalitate apalagoko okelak (zurda, gantz, azal, nerbio, zainak\u2026), ura, polifosfatoak, soja, koloratzailea, sulfito eta nitratoak, antioxidatzaileak\u2026 \u00a0eta zapore-emaileak.\nKategoriak.\nTxarkuteriako profesionalek saltxitxa moten zerrenda izugarri luzatu dute, hara:"}
{"id": "91443", "revid": "336", "url": "https://eu.wikipedia.org/wiki?curid=91443", "title": "Frantzisko I.a Contikoa", "text": "Frantzisko I.a Borboi-Cond\u00e9koa Contiko Printzea (La Fert\u00e9-sous-Jouarre 1558ko abuztuak 19-Paris 1614ko abuztuak 3), Luis I.a Borboi-Cond\u00e9koa eta Leonor Royeren hirugarren semea izan zen. Bere bi anaia nagusiak Henrike I.a Borboi-Cond\u00e9koa Cond\u00e9ko printzea izango zena eta Karlos Soissonseko kondea izan ziren. Jaiotzerakoan, bere aitak, Contiko Markes titulua eman zion, baina, 1581ean, Contiko printze mailara igoa izan zen.\nBere senide gehienek ez bezala, ez zuen Frantziako erlijio gerretan parterik hartu, 1587an Guisako dukearen asmoenganako mesfidantza sentitzen hasi zen arte, Parisko Liga Santuaren aurka zegoela adierazi zuen, eta bere lehengusua zen Henrike III.a Nafarroakoari laguntzen hasi zen, baita bere anaia Henrike Cond\u00e9koari ere.\n1589an, Frantziako errege zen Henrike III.a erahila izan ondoren, bere anaiarekin batera, euren lehengusu Henrike III.a Nafarroakoa zin egin eta onartu zuten odolez Frantziako Errege bezala, Henrike IV.a izenarekin. Beti errege berria babesten jarraitu zuen, baita Karlos Borboikoa kardinalaren heriotzak, tronurako hautagai bezala kontutan hartua izatera eraman zuenean ere.\nBere lehen ezkontza, Joana Coemmerekin izan zen, eta honekin ez zuen seme-alabarik izan. Joana, 1601ean hil zen eta Frantzisko, bere bigarren ezkontzan Luisa Margarita Lorena-Guisakoarekin ezkondu zen. Euren alaba bakarra, hiru aste baino ez zituela hil zen, 1610ean. Frantzisko Contikoa, 1614an hil zen, oinordekorik gabe, eta Contiko Printze tituluak, erregearte bat jasan zuen 1629 arte, urte honetan, titulu hau, bere anaia Henrikeren biloba zen Armando Borboi-Contikoari eman zitzaiolarik."}
{"id": "91444", "revid": "12788", "url": "https://eu.wikipedia.org/wiki?curid=91444", "title": "Karlos I.a Borboikoa (Erruango artzapezpikua)", "text": "Karlos I.a Borboikoa, Erruango artzapezpikua (1523ko irailaren 22a - 1590eko maiatzaren 9a), Karlos IV.a Borboikoa eta Frantziska Alen\u00e7ongoaren semea zen, kardinala ere bai, Henrike IV.a Frantziakoaren aita zen Antonio Borboikoaren anaia txikia.\nNeverseko gotzaina 17 urterekin (1540-1545), jarraian, Ruango artzapezpikua izan zen 1550 eta 1590 bitartean, Nanteseko gotzaina 1550etik 1554 arte eta aita santuaren legatua Avignonen 1565etik 1590 arte. 1584an, Alen\u00e7ongo dukea hil zenean, Parisko Liga Santuak, Frantziako tronurako hautagaitzat hartu zuen, protestanteak oinordekotzatik kanpo utziak izan baitziren. Henrike III.a Frantziakoak, atxiloarazi egin zuen, eta, 1589an, Ligakoek, Karlos X.a izenarekin Frantziako errege izendatu zutenean, Fontenay-le-Comten espetxeratua jarraitzen zuen. Berak propio uko egin zion pribilegio horri, eta bere iloba Henrike IV.aren legitimitatea onartu zuen. Oraindik espetxean zegoela hil zen, hurrengo urtean."}
{"id": "91445", "revid": "336", "url": "https://eu.wikipedia.org/wiki?curid=91445", "title": "Alexandro Farnese (kardinala)", "text": "Alexandro Farnese (Valentano, gaur egun Viterboko probintzia, 1520ko urriak 5 - Erroma 1589ko martxoak 2) Eliza Katoliko Erromatarreko kardinala izan zen. Paulo III.a Aita santuaren biloba (Aita santu honen jaiotza izena Alexandro Farnese zelarik) eta 1547an hil zuten Petri Luis Farnese Parmako Dukearen semea zen.\nBizitza.\nValentanon jaio zen, Bolonian ikasi zuen eta Parmako elizbarrutiaren administratzaile izendatu zuten. 1534ko abenduaren 18an, kardinal diakono izendatu zuen San Angeloren Tituluarekin, Paulo III.ak eta beste kargu eta onura batzuk ere jaso zituen Eliza Katoliko Erromatar Sakratuko Kantzilerorde, Tivoliko gobernari, Santa Maria Maggiore basilikako artzapeza San Petri basilikako artzapez, Espainiako Jaengo, Portugalgo Viseuko, Alemaniako W\u00fcrzburgeko eta Frantziako Avignoneko administratzailea adibidez. 1536an, Siziliako Monrealeko gotzain izatera iritsi zen, eta, 1552an, hemen eskola jesuita bat sortu zuen. Massako gotzain izatera iritsi zen 1538an, Tourseko artzapezpiku 1553an eta Cahorseko artzapezpiku, Beneventoko gotzain, Montefiasconekoa eta Ostia eta Velletriko kardinal gotzaina eta Kolegio Kardenalizioko dekano 1580an\nAita santuaren legatu izatere ere iritsi zen, Karlos I.a Espainiakoa eta Frantzisko I.a Frantziakoaren artean bakea adostuz. 1546an, aita santuak, Karlos V.ari Esmalkaldako Ligaren aurka laguntzeko bidali zituen tropei lagundu zien. 1580an, aita santu izateko hautagai izan zen, baina arrakastarik gabe. Farneseren lanen artean, Erromako Ges\u00faren Eliza, Caprarola, Farnese Jauregia Bracciano lakutik gertu eta Tre Fontane monasterioa eraiki do berriztatzen aritu zen.\nKardinalak, alaba bat izan zuen, Clelia izenekoa, Giangiorgio Caesarinirekin ezkondu zena.\nFarnesio, lehen, Ges\u00faren elizaren aldare nagusian lurperatua zegoen."}
{"id": "91446", "revid": "119347", "url": "https://eu.wikipedia.org/wiki?curid=91446", "title": "Joanes Jatsu", "text": "Joanes Jatsu (Donibane Garazi, Nafarroa Beherea, ? - Bearno, 1515) nafar legelaria izan zen, Nafarroako Erresumako Errege Kontseiluko buru.\nBiografia.\nNafarroa Behereko agaramontar familia batean jaioa, gazte zela Boloniara joan zen ikastera. Bertako Unibertsitatean zuzenbidean doktoretza lortu zuen 1470ean. 1476an Nafarroako Erresumako Errege Kontseiluko buru aukeratu zuten. Gaztelako Erresumako armadak Nafarroa Garaia inbaditu zuenean, Erresumako kargurik garrantzitsuenetariko bat zen.\n1494an, Katalina Foixkoa eta Joanes Labritekoa erreginen koroatzean parte hartu zuen, zina hartu baitzien Nafarroako Gorteetako ordezkari gisa.\n1498an Piarres Nafarroakoarekin batera, Nafarroako Erresumako enbaxadorea izan zen Aulki Santuan eta 1507an Frantziako Gortean.\n1512ko Nafarroako konkistan erreginen alde egin eta, Bearnora erbesteratu zen familiarekin batera. Xabierren zegoen familiako gaztelua 1517an Cisneros kardinalaren agindupean bota zuten.\nNafarroako errege-erreginen kronika idatzi zuen.\nEzkontza eta seme-alabak.\nBaztan ibarreko leinu batekoa zen Maria Azpilikueta ezkondu zuen. Xabierko gaztelua izan zuten etxe eta 1502an aita hil zitzaionean Azpilikuetako jaurerria.\nSei seme-alaba izan zituzten:"}
{"id": "91447", "revid": "65203", "url": "https://eu.wikipedia.org/wiki?curid=91447", "title": "Kolegio Kardenalizioko dekano", "text": "Kolegio Kardenalizioko dekanoa, bere berdinek aukeratutako kardinal bat da, aita santuaren onarpenarekin, Kolegio Kardenalizio Sakratua presiditzen duena. Hau, bere funtzio zeremonialen ondorioz, aita santu baten hileta elizkizuna ospatzen duena da, baita \"Pro eligendo Papa\" meza ere, konklabea hasi baino lehen ospatzen dena. Gaur egun, kolegio kardenalizioko dekanoa, Giovanni Battista Re da."}
{"id": "91448", "revid": "2048", "url": "https://eu.wikipedia.org/wiki?curid=91448", "title": "Mikel Jatsu Azpilkueta", "text": "Mikel Jatsu Azpilkueta edo Mikel Xabierkoa (Xabier, Nafarroako Erresuma, 1495 inguru \u2013 1542ko azaroaren 11), Xabierko jauna izan zen Nafarroan, erresumaren konkistaren aurkako borrokan bete-betean inplikatua. Agaramontar alderdikoa zen. Hondarribiko barkamena jaso zuenetako bat da (1524).\nBiografia.\nAita Joanes Jatsu, Nafarroako Erresumako Errege Kontseiluko burua izan zuen; eta ama, Maria Azpilkueta, baztandarra. Anaia zituen Joanes (hura lagun zuela borrokatu zen) eta Frantzisko Xabierkoa (gerora Erromatar Eliza Katolikoak santu izendatua). Gaztetan Xabierko gazteluan bizi zen.\n1521ean Erresuma berreskuratzeko hirugarren saiakeran parte hartu zuen. Iru\u00f1eko guduan garaipena lortu eta gero hiria defenditu zuen. 1522an Amaiurko gazteluaren setioan atxilotua, heriotza zigorra ezarri zioten. 1524an Karlos I.aren barkamena lortu zuen. Xabierko gaztelura itzulita, 1527an Isabel Go\u00f1i Peralta (1561ean hila) ezkondu zuen, eta seme-alaba bi izan zituzten: Mikel (1528-1557) eta Ana Azpilikueta."}
{"id": "91449", "revid": "2048", "url": "https://eu.wikipedia.org/wiki?curid=91449", "title": "Joanes Jatsu Azpilkueta", "text": "Joanes Jatsu Azpilkueta edo Joanes Azpilkueta \u2014Azpilkueta kapitaina deituraz ere ezaguna\u2014 (1497 inguru \u2013 ?) ezagunagoa izenaz, agaramontarren buruzagia izan zen Nafarroako konkistaren garaian.\nBiografia.\nAita Joanes Jatsu, Nafarroako Erresumako Errege Kontseiluko burua, eta ama Maria Azpilkueta baztandarra zituen. Anaia zituen Mikel (haren ondoan borrokatu zen) eta Frantzisko Xabierkoa (gerora Erromatar Eliza Katolikoak santu izendatua). Gaztetan Xabierko gazteluan bizi zen.\n1521ean Erresuma berreskuratzeko hirugarren saiakeran parte hartu zuen. Iru\u00f1eko guduan garaipena lortu eta gero, hiria defenditu zuen. 1522an Amaiurko gazteluaren setioan atxilotua, heriotza zigorra ezarri zioten. 1524an Karlos I.aren barkamena lortu zuen. 1528an Joana Arbizu Sarria ezkondu zuen; eta, hura hil ondoren, Luzia Agirre. Bigarren emaztearekin Jeronima eta Frantzisko Azpilikueta seme-alabak izan zituen."}
{"id": "91450", "revid": "105290", "url": "https://eu.wikipedia.org/wiki?curid=91450", "title": "Kolegio Kardenalizio", "text": "Kolegio Kardenalizioa, Eliza Katolikoko kardinal guztiek osatzen duten taldea da. Bere partaideak, Aita Santuaren aholkulariak dira. Egoitza hutsaren garaian, aita santu baten heriotza eta beste baten aukeraketaren artean, kolegio kardenalizioa da Elizaren autoritate nagusia, eta Aulki Santuaren aktibitatea eta Vatikano Hiriaren gobernua zuzentzen duen organismoa da.\nAita santuaren heriotza gertatu eta beharrezko denbora igaro ondoren, kardinal hautesleak, hau da, aita santua hiltzean 80 urteko baino gutxiago dituztenak, ate itxien atzean, konklabean (giltzapean) biltzen dira, aita santu berria aukeratzeko, oro har, euren arteko partaideren bat, hau, aita santu bezala aukeratua izateko funtsezko betebeharra ez den arren.\nOhitura den bezala, aita santua aukeratzeko konklabearen biltzarrak, Kapera Sixtinoan egiten dira, Michelangeloren freskoen azpian, honen fresko ospetsua den Azken Epaiak, kapera honetako horma nagusia presiditzen duelarik.\nKardinal hautesleek, aurreko aita santua hildakoan edo honek kargua utzitakoan, 80 urte baino gutxiago dituztenek, alegia, alde batetik, Elizaren gobernua hartzen dute, eta, bestetik, konklabean aita santu berri bat aukeratzeko ardura."}
{"id": "91451", "revid": "105290", "url": "https://eu.wikipedia.org/wiki?curid=91451", "title": "Tiquina itsasartea", "text": "Tiquina itsasartea Titikaka lakuaren boliviar zatiko bi ur masak elkartu edo banatzen dituen itsasarte bat da. Zatirik handiena, iparraldean dago, eta Chucuito deitzen da. Txikiena, berriz, hegoaldean, eta Hui\u00f1aymaraca deitzen da. 780 metroko zabalera du, eta motorrezko ontzietan erraz zeharka daiteke.\nPasaiari baltsa zerbitzu batek, etengabe zeharkatzen du, eta, mugitzeko, pontoiak erabiltzen dira. Ibilbide hau, La Paz, Copacabana kostaldeko herriarekin lotzen duen errepidearen zati da."}
{"id": "91452", "revid": "1519", "url": "https://eu.wikipedia.org/wiki?curid=91452", "title": "Pontoi", "text": "Pontoia, altzairuz, zurez (mota hau, nagusiki, iraganean) edo material plastikoz eginiko ontzi bat da, orohar, paralelepipedo formaduna, plataforma flotagarri bezala erabiltzen dena erabilera ezberdinetan: pertsonak eta salgaiak garraiatzeko, garabi flotagarri bezala, zubi, anezka edo baltsa bezala..."}
{"id": "91453", "revid": "1545", "url": "https://eu.wikipedia.org/wiki?curid=91453", "title": "Onkobirus", "text": "Onkobirusak zelularen ugalketa prozesua aldatzen duten birusak dira, zelula normalak zelula neoplasikoak edo tumoralak bihurtuz. Onkobirus gehienak erretrobirus dira.\nZelula bat infektatzerakoan onkobirusek haien DNA integratzen dute zelularen genoman, bakteriofagoek ziklo lisogenikoan egiten duten moduan. Probirus deritzonak dira. Profagoen antzera, onkobirusa zelularen ondorengoetara pasatzen da, harik eta une jakin batean birusaren genomak zelularen ugalketa erritmoa aldatzen duen arte, tumoreak sortuz.\nEz dago argi nola jarduten duten onkobirusek maila molekularrean tumoreak sortzeko. Birusaren genomak gene onkogenikoak ditu eta, antza denez, gene horiek apoptosiaren erregulazioa aldatzen duen proteinaren bat ekoizten dute. Ondorioz, zelulak ukipen-inhibizioaren mekanismoa galtzen du, kontrolik gabeko ugalketa suertatuz eta tumoreak agertuz.\nOnkobirusen artean giza papilomaren birusa, Epstein-Barr birusa, zenbait erretrobirus eta B eta C hepatitisarenak dira aipagarrienetariko batzuk."}
{"id": "91454", "revid": "56334", "url": "https://eu.wikipedia.org/wiki?curid=91454", "title": "Charlie eta txokolate-lantegia", "text": "Charlie eta txokolate-lantegia edo Charlie eta txokolate fabrika (jatorrizko izenburua: \"Charlie and the Chocolate Factory\") Roald Dahl idazleak idatzitako liburu bat da, 1964an argitaratua. Agurtzane Ortiz de Landaluzek euskaratu zuen lehen izenburu horrekin 1994an, eta Joan Mari Sarasolak bigarrenarekin 1989an.\nArgumentua.\nWonka txokolate-lantegiaren jabeak bost txartel ezkutatu ditu txokolatinetan. Txartel horiek lantegi miregarri eta zoragarria bisitatzeko aukera ematen dute. Eta egun eta ordu jakin batean bisitaldiari hasiera eman diote. Charliek, zorionez, txartel horietako bat aurkituko du. Ondoren, bere bizitza zeharo aldatuko da eta gauza bera gertatuko zaie bere gurasoei, bere bi aitonei eta bere bi amonei."}
{"id": "91455", "revid": "105290", "url": "https://eu.wikipedia.org/wiki?curid=91455", "title": "Sindhi", "text": "Sindhia (alfabeto arabiarrez \u0633\u0646\u068c\u064a eta devanagariz \u0938\u093f\u0928\u094d\u0927\u0940, \"sindhi\" transliteratua) Pakistango Sindh probintziako hizkuntza da. Indoariar hizkuntzen taldekoa da (indoeuropar familiako indoirandar hizkuntzen azpitaldekoa). Pakistanen, 41 milioi pertsona baino gehiagok hitz egiten dute, eta, Indian, 12 milioi baino gehiagok, Pakistanen, bigarren hizkuntzarik erabiliena delarik. Indoirandar hizkuntza bat den arren, hizkuntza draviden eragin handia du. Bere idazketarako erabiltzen den alfabetoa, devanagaria da, baina, Sindheko biztanleriaren zati handi bat Islamera bihurtu zenetik, aldatutako alfabeto arabiar bat sartu zen."}
{"id": "91457", "revid": "512", "url": "https://eu.wikipedia.org/wiki?curid=91457", "title": "Almohade dinastia", "text": "Almohadeen dinastia berbere-musulman jatorriko dinastia bat izan zen, XII. mendean gaur egun Maroko den lurraldean sortutakoa Magreben jabeak ziren almorabideek azaldutako heterodoxiaren aurka. Izena arabierazko \"al-Muwahhid\u016bn\" (\u0627\u0644\u0645\u0648\u062d\u062f\u0648\u0646), hitzetik (euskaraz: \u00abunitarioak\u00bb) dator, jainkotiar bakartasunen oinarritutako bere ikuspegi fundamentalista nabarmentzeko erabilia.\nHistoria.\nIbn Tumartek sortzaileak musulman guztiei Koranera itzultzea eskatu zuen. Jarrera honek almorabide egindakoaren aurka zegoen, hauek bere inperioko jendearen ohiturak ia ez zituztelako aldatu.\nAfrikako iparraldea bereberrei esker okupatu ondoren, 1145ean Iberiar Penintsulan sartu eta taifa erresumak batzeari lotu zioten. Deitutako jihadi esker 30 urteetan, almohadeek Santar\u00e9mdik Tripoliraino zihoazen inperioa lortu zuten, 1195eko Alarcosko guduan kristauak garaituz.\nNahiz eta bere imanek ahaleginak egin, almohadeek arazo asko izan zituzten Al-Andalus kontrolatzeko, batez ere Granada eta ekialdean. Bere jarrera ortodoxoak ez ziren Espainiako musulmanen gustukoak, berbereen ohituretatik urrun zegoela. XIII. mendearen hasieran Balear Uharteak eta Tunisia konkistatu zituztenean hedapen handiena lortu zuten.\nHala ere 1212ko Navas de Tolosako guduak mugimenduaren amaieraren hasiera adierazi zuen. 1216 eta 1217 artean, Banu Marinek Fezen irabazi zituzten almohadeak. 1227an Ibn Hud Murtziako emir bihurtu zen. 1229an bere adarra zen Tunisiako hafsidarrek independentzia lortu zuten.\n1232an Muhammad I.ak bere burua Arjona, Ja\u00e9n, Guadix eta Bazako emirtzat hartu zuen eta 1237an Granadako emir bihurtu zen. 1268an marindarrek Magreb gobernatu zuten."}
{"id": "91461", "revid": "512", "url": "https://eu.wikipedia.org/wiki?curid=91461", "title": "Almorabide", "text": "Almorabideak ( \"Im\u1e5bab\u1e0den\", \"Al-Mur\u0101bi\u1e6d\u016bn\", sing. \u0645\u0631\u0627\u0628\u0637 \"Murabit\" \u2014 euskaraz \"marabutak\") Saharan sortutako monje-soldaduak dira. Almorabideek Islamaren interpretazio fundamentalista erabili zuten XI eta XII. mendeetan Mauritania, Mendebaldeko Sahara, Maroko eta Iberiar penintsulako hegoaldea kontrolatzen zuten inperioa izateko.\nHistoria.\nAlmorabideak Ghanako Inperioaren iparraldeko mugatik at zegoen Sanhaya konfederazioan sortuak ziren. Bertako Gudala tribuko Yahia Ben Ibrahim Al Gudali buruzagiak 1040 inguruan eskatu zion Abdullah Ben Yasin Al Gazuliri tribua ortodoxiara itzultzea. Honek sunnismo eta maliki predikatu zituen berebere tribuetan, Tidran monje-soldaduez beteriko monasterioa sortuz.\nAbdullahek lamtuna tribuko buruzagia zen Yahia Ben Omarren laguntzari esker mugimendu militarra sortu zuen. 1085ean Alfontso VI.a Gaztelakoak Toledo hartu eta taifetan banatutako andalustarrek almorabideen laguntza eskatu zuten.\nIberiar penintsularen egoera ikustean, almorabideek konkistari ekitea erabaki zuten. 1086an Zalacako guduan Alfontso VI.a mendean hartu bazuten ere ezin izan zuten Toledo konkistatu.\nYusuf ibn Tashfin orduan Bagdadeko kalifak \"Amir al-Mu'minin\" edo \u0623\u0645\u064a\u0631 \u0627\u0644\u0645\u0624\u0645\u0646\u064a\u0646 (euskaraz: \"Fededunen komandantea\") izendatua izan zen, almorabideen inperioaren gehiengo hedapena lortuz. Yusuf hil ondoren, ez zituzten lehen izandako indarrak mantendu eta berriro 1119 eta 1121an penintsula konkistatu behar izan zuten.\n1147an Marrakech bere hiriburua galdu zuten almohadeen eskuetan, almorabideen bukaera adieraziz. Hala ere, almorabideak ziren Banu Ghaniyak Balear Uharteetan eta Tunisian borrokatzen jarraitu zuten."}
{"id": "91463", "revid": "6327", "url": "https://eu.wikipedia.org/wiki?curid=91463", "title": "Inperio Almohadea", "text": ""}
{"id": "91472", "revid": "201", "url": "https://eu.wikipedia.org/wiki?curid=91472", "title": "Sneferu", "text": ""}
{"id": "91473", "revid": "201", "url": "https://eu.wikipedia.org/wiki?curid=91473", "title": "Seneferu", "text": ""}
{"id": "91474", "revid": "201", "url": "https://eu.wikipedia.org/wiki?curid=91474", "title": "Huargo (Eraztunen Jauna)", "text": ""}
{"id": "91475", "revid": "336", "url": "https://eu.wikipedia.org/wiki?curid=91475", "title": "Warg", "text": "Warg otso baten antzeko izaki mitologiko bat da, baina handiagoa, basatiagoa eta adimentsuagoa.\nAntzinako eskandinavieraz \"warg\" (edo \"vargr\") otsoa (ulfr) izendatzeko eufemismo bat da, eta, edonola ere, suedieraz gaur egun otsoa izendatzeko erabiltzen den hitza da. Antzinako ingelesez ere, \"warg\" hitzak, \"otso handia\" antzeko zeozer esan nahiko luke. Gainera, \"warg\" deitzen diote otsoari gilekiz, Iran iparraldeko Gilanen hitze giten den irandar hizkuntza bat."}
{"id": "91477", "revid": "21098", "url": "https://eu.wikipedia.org/wiki?curid=91477", "title": "Hel", "text": ""}
{"id": "91478", "revid": "6327", "url": "https://eu.wikipedia.org/wiki?curid=91478", "title": "Gileki", "text": ""}
{"id": "91479", "revid": "6327", "url": "https://eu.wikipedia.org/wiki?curid=91479", "title": "Hizkuntza indiarrak", "text": ""}
{"id": "91480", "revid": "201", "url": "https://eu.wikipedia.org/wiki?curid=91480", "title": "Saint Germaineko Bakea", "text": ""}
{"id": "91481", "revid": "201", "url": "https://eu.wikipedia.org/wiki?curid=91481", "title": "Alexandro Farnesio (kardinala)", "text": ""}
{"id": "91482", "revid": "201", "url": "https://eu.wikipedia.org/wiki?curid=91482", "title": "Tikina itsasartea", "text": ""}
{"id": "91483", "revid": "201", "url": "https://eu.wikipedia.org/wiki?curid=91483", "title": "Sutauts", "text": ""}
{"id": "91484", "revid": "105290", "url": "https://eu.wikipedia.org/wiki?curid=91484", "title": "Ibiltarte-erdi", "text": "Estatistikan, ibiltarte-erdia zentro neurria da, datu handienaren eta txikienaren batez besteko aritmetiko sinpleaz kalkulatzen dena:\nBere eragozpen nagusia muturreko datuen menpekotasun nabaria da, muturreko datuak izatekotan, handienak edo txikienak izango baitira. Beraz, ez da neurri jasankorra. Halaber, bere haustura puntua 0 da, datu bakar bat aldatuz neurrigabe alda daitekeelako bere emaitza. Antzeko neurri bat, arestiko eragozpena ez duena, kuartil arteko ibiltarte-erdia da."}
{"id": "91485", "revid": "105290", "url": "https://eu.wikipedia.org/wiki?curid=91485", "title": "Kuartil arteko ibiltarte-erdi", "text": "Estatistikan, kuartil arteko ibiltarte-erdia honela kalkulatzen den zentro neurria da:\nBere abantaila nagusia jasankortasuna edo muturreko datuen eragin eza. Hau dela eta, datuen azterketa esploratzailean erabili ohi da.\nEragozpen gisa aipatu behar da ez duela datuetan biltzen den informazio guztia kontuan hartzen.\nErabat simetrikoa den banaketa batean, kuartil arteko ibiltarte-erdia bat dator medianarekin."}
{"id": "91491", "revid": "6327", "url": "https://eu.wikipedia.org/wiki?curid=91491", "title": "Indo-Ariar hizkuntzak", "text": ""}
{"id": "91560", "revid": "100337", "url": "https://eu.wikipedia.org/wiki?curid=91560", "title": "Jean-Baptiste Lamarck", "text": "Jean-Baptiste-Pierre-Antoine de Monet, Lamarck-eko zalduna (Bazentin, Pikardia, 1744ko abuztuaren 1a \u2013 Paris, 1829ko abenduaren 18a) naturalista frantsesa izan zen, Historia Naturalaren sistematizazioaren garaiko zientzialari handienetakoa, Linneo, Buffon-eko kondea eta Cuvier-en ingurukoa.\nLamarckek eboluzio biologikoaren lehenengotako teoria bat formulatu zuen, Lamarckismoa deitu zitzaiona, eta bera izan zen aldi berean bizidunen zientziari biologia izena ezarri ziona.\nBiografia.\n1744ko abuztuaren 1ean jaia zen familia dirudun batean. 1755tik 1959ra Amiens hirian ikasi zuen, Jesuitekin.\n1761ean aita hil zitzaion eta frantziar armadan sartu zen Saint-Martingo zalduna izenarekin. Lesio bategatik( badirudi norbaitek burutik altza zuela eta lesioa eragin zion) ezin izan zen ejerzituan geratu. Ondoren medikuntza ikasketak egin zituen (baina ez zuen inoiz mediku bezela lan egin) eta botanikaz zaletu zen. Bere lehenengo liburua Frantziar florari buruzkoa (1778) izan zen eta bertan sailkapen dikotomikoa erabiliz lehenengo aportazio zientifikoa egin zuen. Liburu honekin Buffon-eko kondearen konfiantza eskuratu eta Frantziako Zientzietako Akademiarako ateak zabaldu zitzaizkion. Jardin des plantes lorategian lan egin zuen 1793ra arte, bere laguntza dela medio, museo bihurtu zen arte. \nEboluzioari buruzko lehenengo ideiak 1801ean argitaratu zituen, \"Animalia ornogabeen sistema\" liburuan, 1802an \"Hidrogeologia\" izeneko liburuan izaki bizidunen inguruko ezagutza guztiak jaso zituen eta hurrengo urteetan Paris inguruko fosilei buruzko hainbat obra kaleratu zituen. Laster iritsiko zen bere libururik ezagunena, \"Philosophiae Zoologique\" (1809), bere teoria eboluzionista azaltzen zuena.\nFrantziako iraultzaren ondoren boterea eskuratu zutenek ordea ez zituzten ongi hartu bere esanak eta bizitzako azken hamar urteak pobre eta itsu pasa zituen. Hala ere azken liburu bat idatzi zuen, \"Histoire Naturelle des animaux sans vert\u00e8bres\". Liburu honen atal asko bere alabari diktatu zizkion. Azken urteetan bere harrebak zaidu zuten. \n1829an hil zen bere Parisko etxean eta hilobi komun batean lurperatu zuten.\nLan nagusiak.\nLamarcken idatziak eskuragai daude faksimilean eta word formatuan (frantsesez) www.lamarck.cnrs.fr gunean.\nOrnogabeen sailkapenaz:"}
{"id": "91561", "revid": "1310", "url": "https://eu.wikipedia.org/wiki?curid=91561", "title": "Lamarck", "text": ""}
{"id": "91575", "revid": "105290", "url": "https://eu.wikipedia.org/wiki?curid=91575", "title": "Desbideratze absolutuen mediana", "text": "Estatistikan, desbideratze absolutuen mediana (DAME) sakabanatze neurri absolutu bat da. Honela kalkulatzen da, aldagai bakarreko formula_1 datuetarako:\nHau da, medianarako desbideratze edo distantzia absolutuen mediana da.\nErabat simetrikoa den banaketa batean, DAME bat dator kuartil arteko ibiltartearekin.\nAdibidea.\nDatuak hauek izanik:\n 1-1-2-2-4-6-9\nMediana 2 da.\nDesbideratze absolutuak mediana den 2 baliotik hauek dira:\n 1-1-0-0-2-4-7\nOrdenatuz:\n 0-0-1-1-2-4-7\nEta beraz, DAME=1.\nPropietateak.\nNeurri jasankorra da, muturreko datuek bere emaitzan eraginik ez dutelako. Hau dela eta, datuen azterketa esploratzailean erabili ohi da.\nEragozpen bezala, datuetan biltzen den informazio guztia kontuan hartzen ez duela esan behar da.\nDagokion sakabanatzen neurri erlatiboa \"DAME/Me\" da."}
{"id": "91576", "revid": "6327", "url": "https://eu.wikipedia.org/wiki?curid=91576", "title": "DAME", "text": ""}
{"id": "91578", "revid": "512", "url": "https://eu.wikipedia.org/wiki?curid=91578", "title": "Datuen azterketa esploratzaile", "text": "Estatistikan, datuen azterketa esploratzailea (nazioartean EDA akronimoaz ezaguna dena, Exploratory Data Analysis ingelesezko lokuziotik) ikerketa estatistikoa egiteko ikuspuntu eta teknika-multzo bat da, datuetan dauden joerak, erlazioak eta egiturak hautemateko datuen beraien \"esploraketa\" edo azterketa sustatu eta estatistika klasikoan datuak islatzeko baliatzen diren ereduetarako hipotesi eta baldintzen aldez aurretiko egiaztapena nabarmentzen duena. Bereziki, datu-diagramen erabilera sustatzen du, zenbakizko azterketak datu multzoetako egitura sakona ezkutatu egiten duelakoan. Era berean, muturreko datuen mendean ez dauden estatistiko jasankorrak hobesten ditu, horiek zenbakizko azterketan duten eragina baztertzearren. \"Esploratzaile\" izenondoak datuen hasierako azterketari egin dio erreferentzia, azterketa \"konfirmatzailea\" edo datuen azterketarako eredu konplexuak aplikatu aurretik, baina behin betiko azterketa osotu moduan ere balia daiteke.\nHistoria.\nDatuen azterketa esploratzaileak XX. mendearen bukaeratik izan du zabalkunde handia. Estatistika-mugimendu honen hastapena 1962 urtean dagoela esan daiteke, EDA delakoaren aintzindaritzat jotzen den John Tukey estatubatuar estatistikariak \"The Future of Data Analysis\" (euskaraz, \"Datuen Azterketaren Etorkizuna\") izenburuko artikulua plazaratu zuenean. Artikulu horretan, probabilitate-teorian oinarritutako inferentzia estatistikoaren mugak azaldu eta bere filosofia estatistikoaren printzipioak agertu zituen. Hurrengo urteetan, printzipio horietan oinarrituta metodo, prozedura eta teknikak garatu zituen, 1977 urteko \"Exploratory Data Analysis\" liburu ospetsuan bilduko zituena.\nHain zuzen, XX. mendearen hasieran, lagin txikietako datuetatik populazio batera zabaltzeko metodo eta prozedurak asmatu eta nagusitzen joan ziren, inferentzia estatistiko klasikoa osatu zutenak. Urteak aurrera joan ahala, ordea, metodo hauek dituzten aplikazio-mugak agerian geratu ziren, horiek aplikatu ahal izateko baldintzak zorrotzegiak baitziren (adibidez, populazioak banaketa normalari jarraitu behar diola baldintza arrunta da metodo klasikoetan). Oztopo hauek gainditu eta inferentzia-teknikak erabiltzeko baldintzak egiaztatzeko, estatistika ez parametrikoaren metodoak garatu ziren, bereziki Bigarren Mundu Gerraren ondoren. Tukeyk metodo horien aplikazio zabalari buruzko kritikak egin zituen. EDA tekniken arrakastarako beste kausa \"data mining\" tekniken zabalkuntza izan da, non informatikaren garapenarekin batera gertatu zen, datu-multzo handiak esploratu beharra agerian geratu zenean.\nDatuen azterketa esploratzailearen filosofia eta printzipioak.\nTeknika multzo bat bilakatu aurretik, datuen azterketa esploratzailea \"filosofia\" bat da, datuak aztertu eta estatistika egiteko oinarrizko modu bat alegia. Labur, datuen azterketaren beraren garrantzia nabarmentzen du, datuetan egiturak eta garrantzizko aldagaiak hautemateko, datuen eredu konplexuak eratu aurretik, eredu kuantitatiboek datuen izaera ezkutatu egiten baitute batzuetan. Horren adibide gisa Anscomberen laukote deritzon datu multzoa agertzen da, non lau datu-multzo hagitz ezberdinek emaitza berbera adierazten duten teknika estatistiko bat aplikatu ondoren. Horrela, datuak beraiek zenbat eta hobeto aztertu, horiei buruzko teoria sakonago garatu ahal izango dela baieztatzen da.\nHorretarako printzipio hauek jarraitzen ditu datuen azterketa esploratzaileak:\nTresna esploratzaileak.\nAdar eta orrien diagrama.\nHistogramaren antzera irudikatzen ditu datuak adar eta orrien diagramak, baina jatorriko datuen zehaztasuna galdu gabe. Berari esker, datuak modu laburtuago batez gorde eta azaltzen dira.\nKaxa-diagrama.\nKaxa-diagramak, \"box plot\" izenez ezaguna nazioartean, datu multzo bati buruz azter daitezkeen ezaugarri estatistiko guztiak (zentroa, sakabanatzea, alborapena eta kurtosia) modu grafikoan eta begirada batez aztertzeko aukera ematen du. Gainera, azterketa mota honetan nabarmentzen diren muturreko datuak hautemateko irizpide bat zehazten du. Hori guztia dela eta, datuen azterketa esploratzailearen filosofia azaltzeko gehien aipatzen den diagrama da. Bereziki erabilgarria da multzo zenbait aldagai bati buruz alderatu behar direnean, irudian azaltzen denez.\nZentro neurriak.\nEDA delakoan datuen laburpenerako neurriak ere erabiltzen dira, baina bere balioa mugatua da. Tukeyk berak baieztatu zuenez:\nEstatistika klasikoan gehien erabiltzen zentro joerako neurria batezbesteko aritmetiko sinplea da. Hain zuzen, gehien erabiltzen diren hipotesi-frogak batezbesteko horretan oinarritzen dira. Batezbesteko aritmetiko sinplea oso \"sentikorra\" da muturreko datuekiko, ez da neurri jasankorra, alegia. Muturreko datuek estatistika teknika klasikoak baliogabetu egiten dituztela eta, datuen azterketa esploratzaileak zentro joera adierazteko beste zenbait neurri proposatzen ditu, hala nola mediana, kuartil arteko ibiltarte-erdia, hiruko batezbestekoa, moztutako batezbestekoa eta winsortarturiko batezbestekoa. Mediana da guztietan sinpleena: datuak ordenaturik, erdian dagoen datuak hartzen duen balioa da eta ez dago muturreko datuen mendean. Kuartil arteko ibiltarte-erdia lehenengo eta hirugarren kuartilen batezbestekoa da. Hiruko batezbestekoa lau datuen batezbestekoa da: lehenengo eta hirugarren kuartilak eta, bi aldiz, mediana. Moztutako batezbestekoetan muturreko datuak, muturretan geratzen diren datu guztien portzentaje batez adierazita, ezabatu egiten dira eta gainerakoekin batezbesteko artimetiko sinplea kalkulatzen da. Winsortarturiko batezbestekoetan, azkenik, muturreko datuak muturrekoak ez diren datu handienarekin eta txikienarekin ordezten dira, hurrenik hurren.\nSakabanatze neurriak.\nSakabanatze neurrietan datuen azterketa esploratzailean erabiltzen neurria kuartil arteko ibiltartea da, lehenengo kuartiletik hirugarren kuartilera dagoen dagoen distantzia adierazten duena. Kaxa-eta-beso diagraman integraturik agertzen da: kaxaren zabalera besterik ez da. Horrela, kaxa-eta-beso diagrama batzuk batera aztertzean, sakabanatze-mailak kaxen zabalerei erreparatuz erkatuko dira. Muturrak baztertzen dituenez, neurri jasankorra da baia ere, EDA delakoaren filosofiari jarraiki."}
{"id": "91579", "revid": "336", "url": "https://eu.wikipedia.org/wiki?curid=91579", "title": "Anagako mentzeierria", "text": "Anagako mentzeierria (gaztelaniaz \"Menceyato de Anaga\") Tenerife uhartea, espainiar konkistatzaileak iritsi aurretik banatuta zegoen 9 mentzeierrietako bat zen.\nAnaga mendigunea hartzen zuen, eta erresistentzia handia erakutsi zuen konkistatzaileen aurrean, garai horretan, bertako mentzei edo erregea, Beneharo zelarik. Anagako, uharteko mentzeierri aborigenik ekialderenekoena zen.\nToki honetan, hondar arkeologikoak ere aurkitu dira, San Andreseko Momia kasu, gaur egun Santa Cruz de Tenerifeko Natura eta Gizakiaren Museoan erakusten dena. Vegeril leizean ere, suntsitutako zenbait momia aurkitu ziren, \"Icorbo magaletan\" eta \"Roque de Tierra\"n bezala. Baita grabatu guantxeak dituen harri bat, Anagako Harria eta momifikaturiko animalien hondarrak dituzten leizeak ere."}
{"id": "91580", "revid": "1340", "url": "https://eu.wikipedia.org/wiki?curid=91580", "title": "Immigration and Customs Enforcement", "text": ""}
{"id": "91581", "revid": "336", "url": "https://eu.wikipedia.org/wiki?curid=91581", "title": "Eugenesia", "text": "Eugenesia edo eugenika gizakien genetika hobetzeko zientzia aplikatua edo mugimendu bio-soziala da. Francis Galton britainiarrak 1883an sorturiko hitza da, giza arraza hobetzeko zientzia baten beharra antzeman baitzuen eta behar izango zen zientzia horri \"eugenesia\" deitu zion (ingelesez \"eugenics\"). Francis Galtonek bere dirutza berak sorturiko zientziaren ikerketarako bideratu zuen eta Londresko Unibertsitatean katedra berria sortu zuen. Elkarte eugenesiazaleak sortu ziren gero Ingalaterran (1907an) eta AEBetan (1926an). Elkarte horien xedea, etorkinak galbahe berri batetik iragaztea sustatu, ergelak antzutu beharko zirela defendatu... Alemaniako alderdi nazionalsozialistak eraman zuen kontu hau urrutiago.\nGenetikaren ikuspegitik.\nGiza ernalketarako aurrerapenak ikertzen dituen jakintza, batez ere jaiotzezko eritasunen legeak eta ezaugarriak ezagutzeko. 1950. urtearen ingurura arte ondorengo belaunaldien hobetze psikikoa eta fisikoa izan zen jakintza horren helburu nagusia, baina geroztik genetikaren bidez igarotzen diren gaixotasunak (hemofilia, adibidez) aztertu ditu batez ere eugenesiak. Eugenesiaren hasierako helburua gaitzetsia izan da, giza arraza hobetzeko egin nahi ziren ikerketak, zientziakoak ez ziren helburuetarako erabiltzeko arriskua ikusten baitzen.\nBiologiaren ikuspegitik.\nOndoretasunari buruzko ikerketa giza arrazaren kualitateak hobetzeko erabiltzean datza eugenesia. Eugenesiaren ideia Platonen \"Errepublika\" liburuan dagoeneko azaltzen bazen ere, eugenesiari buruzko egungo ideiak XIX. mendeko bigarren erdian zehar hartu zuen garrantzia.\nEugenesiari buruzko interesaren atzean oso zabalduta dauden bi filosofia uste agertzen dira: gizakia perfektua delako ustea, eta zientzia jakintza bide fidagarri eta erabilgarriena delakoa. Darwinismo soziala izenez ezagutzen den XIX. mendeko teoria soziologikoen multzoa da XX. mendeko eugenesiaren aurrekaria. Darwinismo sozialaren ikurritz kutunenak \"bizirik irauteko borroka\" eta \"indartsuenaren legea\" gizartean ezartzeak aberatsak behartsuak baino aukera gehiago eta, beraz, arrakasta handiagoa izatea dakar.\nHorrela, eugenesia modernoak darwinismo sozialean ditu erroak, lehen esan bezala, baina baditu harekiko desberdintasunak. Teoria soziologiko horiek beren jarrera liberalagatik ezaugarritu ziren; hau da, izadiari bere bidea egiten uzteagatik gizarteko elementu kaltegarriak denboraren poderioz desagertu arte. Eugenesia modernoarentzat, gizartea ontzeko bide egokiena heziketa egokiaren bidezko plangintza arretatsua da. 1900. urtean, genetika modernoaren sorrerarekin batera, giza arraza \"hobetzeko\" asmoz sortutako higikundeak, higikunde instituzionalizatu bihurtu ziren, eta \"eugenesia higikundea\" izenaz ezagutzen dira egun.\nHistorian zehar bi alderdi nagusi bereizi dira higikunde horietan: eugenesia positiboa, gizartera ongi egokitu edo moldatu diren gizabanakoen hezkuntza ahalmena areagotzean oinarritzen dena, eta eugenesia negatiboa, egokitu edo moldatu ez direnen heziketa eragotzi beharra azpimarratzen duena. Eugenesiaren helburuei leial ziren organizazio asko sortu ziren munduan, baina 1910 eta 1940 bitartean Ingalaterran, Estatu Batuetan eta Alemanian hartu zuen batez ere indarra. Hasiera-hasieratik anglo-saxoi zurien nagusitasun sentimenari estuki lotua izan zen. Adibidez, Ingalaterrako eugenesia higikundearen sortzailea izan zen sir Francis Galton (Charles Darwinen lehengusua), bere ustez bere familian bertan zegoen ondoretasunezko \"genioak\" piztutako jakin-minak bultzatu zuen gizakiaren ondoretasuna eta eugenesia aztertzera.\nEugenesia higikundea ez zen inola ere ariketa akademiko hutsa izan. Estatu Batuetan eragin handia izan zuen herri iritzian, eta legeetan islatua geratu zen eragin hori. 1911 eta 1930 bitartean, 24 estatutan, gizartera egokitu gabeak (atzeratuak, kriminalak eta buruko gaitzak zituztenak) antzutzeko legeak onartu ziren. Arraza batzuetako kideen arteko ezkontzak eragozteko legeak ere onartu ziren. Eugenesia higikundeak Estatu Batuetan 1924an izan zuen goren unea, eugenizista batzuen eta enpresa handi batzuen arteko koalizioak Johnson Legea Mediterraneo aldeko eta Europa sortaldeko herrialdeetako etorkinen sarrera eragozten zuena onartzeko ahalegin guztiak egin zituenean. Eugenizisten arabera, etorkin horiek anglo-saxoiak baino gutxiago ziren eta amerikarren arraza \"garbia\" kutsatzen ari ziren. 1925. urte aldera eugenizisten aurkako kritika gogorrak entzuten hasi ziren, beren arrazismorako joerarengatik, beren adierazpenen subjektibotasun eta aurreiritziengatik, eta seriotasun zientifiko ezagatik. Egun eugenesiak ez du arrakastarik ez zientzia genetikoaren babesik."}
{"id": "91583", "revid": "56334", "url": "https://eu.wikipedia.org/wiki?curid=91583", "title": "Djedkare Isesi", "text": "Djedkare Isesi, Egiptoko V. dinastiako azkenaurreko faraoia izan zen, eta, J\u00fcrgen von Beckerathen arabera, K.a. 2380tik K.a. 2342 arte gobernatu zuen.\nManetonek, Sexto Julio Afrikanoren arabera, Tankeres deitu zuen, eta 44 urteko erregealdia eman zion. Turineko Errege Kanonaren arabera, Dyedyk 28 (edo 38) urteko erregealdia izan zuen. Djedkare bezala agertzen da Abidoseko Errege Zerrendan eta Maatkara bezala Saqqarakoan.\nBere sendia ez da ondo ezagutzen. Beharbada, bere aita Menkauhor izango zen, Meresankh IV.arekin ezkonduko zen eta, bere seme-alabak, Isesiankh, Raemkuy eta, agian, Unis izango ziren.\nBere garaiko eraikuntzak.\nBere hil multzoa, Saqqaran eraikiarazi zuen, honako hauek osatzen duten multzoa:\nMeresankh IV.a erreginaren estatua, Saqqaran dago, eta, bere seme-alaba eta ofizialenak, berriz, Abusirren."}
{"id": "91585", "revid": "336", "url": "https://eu.wikipedia.org/wiki?curid=91585", "title": "Punt", "text": "Punt Lurraldea, beharbada, Indiako ozeanoaren Afrikako kostaldean kokatuta zegoen antzinako lurralde bat da, bere kokapen zehatza ezin izan baita ezagutu.\nLurralde hauetara eginiko espedizio baten lehen kontakizuna, K. a. 2500ekoa da eta Egiptoko V. dinastiako faraoia izan zen Sahurak bidali zuen, zur preziatuak, mirra elektruma (egungo urre zuriaren antzeko urre eta zilarrezko aleazio bat), tximinoak eta nanoak ekartzeko.\nEgiptoko VI. dinastiako faraoi izan zen Pepi II.ak ere, Puntera itsasontzi bat bidaltzea erabaki zuen; \"Somaliako kostaldean kokatutako toki bat. Ontziratze tokiak, Itsaso Gorriaren Asiar kostaldean egon behar zuen\". (E. Drioton, J. Vandier 1964)\nEgiptoko XI. dinastiako Mentuhotep III.ak, beste espedizio bat bidali zuen, Uadi Hammamat haraneko harkaitzetan grabatutako idazkunetan erregistratua geratu zena.\n\"Henu\" kantzilerrak, hiru mila soldaduko espedizio bat bidali zuen. Bere idazkunak, honako hau dio:\nEspediziorik ezagunena, Egiptoko XVIII. dinastiako erregina-faraoia izan zen Hatshepsutek bidali zuen, Deir el-Bahariko bere tenpluan grabatua dagoena."}
{"id": "91586", "revid": "105290", "url": "https://eu.wikipedia.org/wiki?curid=91586", "title": "Pelendur", "text": "Pelendur, Tolkienen legendariumean eta Eraztunen Jaunaren Eranskinetan, Ondoher erregearen seneskala da. Eguzkiaren Hirugarren Aroko 1879. urtean jaio zen. Bere aita zein den ez da ezagutzen, baina, edonola ere, Hurinen leinukoa da, erregeek, euren seneskalak, familia horretako partaideen artean aukeratu baitzituzten. Pelendurretik abiatuta, seneskaltza, hereditarioa izango zen.\nGondor gobernatu zuen Ondoherren heriotza eta E\u00e4rnil II.aren tronuratze arteko erregearte garaian (Eguzkiaren Hirugarren Aroko 1944-1945). Han, aktiboki parte hartu zuen Arveduiren Aldarrikapenari aurka egin zion Gondorreko kontseiluan.\nE\u00e4rnil II.aren erregealdian, seneskal izaten jarraitu zuen eta Eguzkiaren Hirugarren Aroko 1998an hil zen. Bere oinordekoa, bere seme Vorondil \"Ehiztaria\" izan zen."}
{"id": "91587", "revid": "105290", "url": "https://eu.wikipedia.org/wiki?curid=91587", "title": "Arveduiren Aldarrikapena", "text": "Tolkienen legendariumean eta Eraztunen Jauna eleberriaren eranskinetan, Arveduiren Aldarrikapena, Arthedaingo errege honek, Gondorreko tronua hartzeko egin zuen eskakizunari deritzo, une horretan, Gondor erregerik gabe baitzegoen, Ondoher Kanpamenduko guduan hil ondoren, Eguzkiaren Hirugarren Aroko 1944. urtean.\nArthedaingo errege zen Arveduik, Ondoher erregearen alaba zen Firielekin ezkondua zegoena, Gondorreko tronua aldarrikatu zuen, Isildurren oinordeko legitimoa izateagatik.\nPelendur seneskalak, erresuma gobernatzen ari zenak, Gondorreko Kontseilua bildu zuen, aldarrikapenari buruz erabakitzeko. Pelendur bera, aldarrikapenaren aurka zegoen, Gondorreko tronua, Meneldilen oinordekoei zegokiela uste baitzuen, Anarionen semea, Isildurrek, Rivendelera abiatu aurretik, Eguzkiaren Hirugarren Aroko 2. urtean, tronua utzi ziona. Arvedui, erregearen alabarekin ezkondua egotea ez zuen nahikotzat jo, Gondorreko ohiturek, emakumezkoak erregina bihurtzea galerazten baitzuten.\nArveduik, bi erresumak, Elendilen heredentzia zirela argudiatu zuen. Isildurrek Gondorreko erregetzari uko egin ez ziola mantendu zuen, eta soilik, Meneldil karguan utzi zuela, erresuma zatituta mantentzerik ez baitzuen pentsatzen, eta, beraz, berak, Arveduik, eskubidea zuen, Isildurren odolekoa izanagatik. Gainera \"antzinako Numenorren, erregetza, seme-alaba nagusiarengana, mutila ala neska izan pasatzen zela\" argudiatu zuen (Eraztunen Jauna, A Eranskina) (Aldarionek aldarrikatutako legeak zioen bezala, bere oinordekoa, bere alaba Ankalim\u00eb izan zedin), eta, horrek jarraitu ez bazuen ere, erresumek erbestean izan zituzten gatzaken ondorioz, ezin zirela kanpoan utzi Numenorreko lege eta ohiturak.\nBidezko aldarrikapen honi, Gondorreko kontseiluak, E\u00e4rnil kapitainak errege odola zuela erantzun zion, Siriondilen semea baitzen, Kalimmazilen semea, Arziryasen semea, Narmazil II.aren anaia, hau da, Telumehtar-Umbardazilen iloba-biloba. Arvedui ez zen gehiago tematu, Iparraldean, Nazg\u00fblen Jaunaren erasoekin arazo handiak baitzeuden, eta Gondorreko Dunedainak, euren odola oraindik gehiago nahastuko ote zen beldur ziren, horrela, Senideen arteko Borroka bezalako gatazkak gertatuz. Eta, beraz, Eguzkiaren Hirugarren Aroko 1945. urtean, Gondorreko errege berri bezala, E\u00e4rnil II.a izendatu zuten."}
{"id": "91588", "revid": "1340", "url": "https://eu.wikipedia.org/wiki?curid=91588", "title": "Silesiar hizkuntza", "text": ""}
{"id": "91589", "revid": "336", "url": "https://eu.wikipedia.org/wiki?curid=91589", "title": "Anarion", "text": "Anarion, Tolkienen legendariumean, Eguzkiaren Bigarren Aroan, 3219. urtetik 3440rarte bizi izan zen errege dunedain bat izan zen, Numenorren jaioa. Bere izenak, \"Eguzkiaren semea\" esan nahi du. Bere aita Elendil eta bere anaia Isildurrekin batera, Numenorren Hondoratzearen biziraule urrietako bat izan zen. Numenorretik ihes egin zuten Leialen ontzietako hiru zuzendu zituen, eta, bere anaiarekin batera, Gondor erresuma sortu zuen, biak izan zirelarik bertako lehen erregeak. Minas Anor gotorlekua sortu zuen, ondoren Minas Tirith izena hartuko zuena.\nElfo eta Gizakien Arteko Azken Aliantzaren Gerran borrokatu zuen Mordorreko armadaren aurka, Dagorladeko guduan parte hartuz. Sauron garaitua izan baino lehenago hil zen, Barad-D\u00fbrren setioan, bere burua, defendatzaileek jaurtitako harkaitz batek zanpatu zuenean.\nIsildurren joatea eta heriotzaren ondoren, bere laugarren eta seme biziraule bakarra zen Meneldilek heredatu zuen Gondorreko erresuma, E\u00e4rnur Eguzkiaren Hirugarren Aroko 2050ean hil zen arte hegoaldeko erresuma gobernatuko zuen dinastia bat sortuz."}
{"id": "91590", "revid": "105290", "url": "https://eu.wikipedia.org/wiki?curid=91590", "title": "No Control", "text": "No Control Bad Religion taldearen estudioko laugarren diskoa da, 1989an argitaratua. Hardcore melodikoaren historiako diskorik goraipatuenetarikoa da."}
{"id": "91592", "revid": "105290", "url": "https://eu.wikipedia.org/wiki?curid=91592", "title": "Against the Grain", "text": "Against the Grain Bad Religionen 5. diska da eta 1990. urtean kaleratu zuten Epitaph zigiluarekin."}
{"id": "91593", "revid": "512", "url": "https://eu.wikipedia.org/wiki?curid=91593", "title": "Barad-D\u00fbr", "text": "Barad-D\u00fbr, Tolkienen legendarium ospetsuan agertzen den eraikin bat da. Eraztunen Jauna eleberrian agertzen da, baita, laburki bada ere, Silmarillionen ere. Sauronek Mordorren duen gotorlekua da. Errautsezko Mendien adar batean dago. Azken aliantzaren gerraren ondoren bota zuten, Eguzkiaren Bigarren Aroaren amaieran, Elfoek, baina bere oinarriak ezin izan ziren suntsitu, Eraztun Bakarraren boterearekin finkotuak izan baitziren, eta, eraztuna oraindik existitzen zenez, oinarriek hor jarraitzen zuten. Itzuli ondoren, Sauronek berreraiki egin zuen. Betirako suntsitua izan zen Sauron garaitua izan zenean, Eguzkiaren Hirugarren Aroaren amaieran.\nBeti laino beltzen artean bilduta zegoen, eta, soilik une batez, Frodo Zorrozabal eta Samsagaz Gamyi Orodruin mendian gora zihoazela, munduko haizeetan gertatutako aldaketagatik edo Sauronen zalantzengatik, laino hura desagertzean, bi hobbitek, ikusi ahal izan zuten. Eraztuna suntsitua izan ondoren, berriz ikusten dute, baina, oraingoan, suntsitzen ari dela.\nBere izenak, Dorre Iluna esan nahi du sindarinez (Barad = dorrea, eta d\u00fbr = iluna). Mordorreko Hizkuntza Beltzean, Lugburz bezala ezagutzen zen."}
{"id": "91594", "revid": "105290", "url": "https://eu.wikipedia.org/wiki?curid=91594", "title": "Generator", "text": "Generator, Bad Religion taldearen 1992ko estudioko albuma da. Bertan, Bobby Schayer baterijoleak lehen aldiz grabatu zuen taldearekin. Bobby, Pete Finestonen partez sartu zen taldean"}
{"id": "91596", "revid": "105290", "url": "https://eu.wikipedia.org/wiki?curid=91596", "title": "Stranger Than Fiction", "text": "Stranger Than Fiction Bad Religion taldearen disko bat da. Disko honetan \"21st Century Digital Boy\" abestia berrargitaratu zuten. Kantu hau, 1990eko Against The Grain diskoan argitaratua izan zen lehenagotik.\nDisko hau, taldearen ezagunenetariko bat bilakatu zen, batik-bat, Multinazional batekin kaleratu zuten lehen lana izan zelako. Honez gain, beste artista batzuen laguntza ere izan zuten diska honetan. Hala nola, Pennywise taldeko Jin Lindbergek \"Marked\" kantuan parte hartu zuen. Rancid taldeko, Tim Amstrongek ere \"Television\" kantuan parte hartu zuen."}
{"id": "91597", "revid": "58701", "url": "https://eu.wikipedia.org/wiki?curid=91597", "title": "Eorlen zina", "text": "Eorlen zina Erdialdeko Lurraldeko herrialdeen arteko zin egindako aliantza da, Rohan eta Gondorren artean, alegia. Zinak, gainera, Kalenardhon probintzia, betirako, Rohanen mende geratuko dela adierazten du, herrialde horren mugak adieraziak izango direlarik.\nBehar izanez gero, bi erresumek elkarri lagunduko ziotela ere ezarri zen. Honentzako seinalea, Gezi Gorria ematea izango litzateke, bi erresumetako bat, laguntza behar larrian dagoela adieraziko lukeena. Gezi hau, Theoden erregearengana eraman zuen Gondorreko mezulari batek Eraztunen Jauna eleberrian, Sauron Minas Tirith setiatzen ari zenean. Bi herrialdeen arteko komunikazio bizkorrago batetarako, Gondorreko Sutzarrak erabiltzen ziren, behar larriko garaietan pizten zirenak.\nZina.\nHalifirieneko tontorretan, Eorlek honako hau esan zuen:\n\" (Amaitu gabeko ipuinak. Zirion eta Eorlena)\nEta Zirionek, Elendilen hilobi gainean eskua jarri eta, Aginte Makila altxatuz, zera erantzun zuen:"}
{"id": "91598", "revid": "105290", "url": "https://eu.wikipedia.org/wiki?curid=91598", "title": "Gu (diskoa)", "text": "Gu Anestesiaren estudioko hirugarren diskoa da. 1997an Esan Ozenki zigiluak kaleratu zuen."}
{"id": "91600", "revid": "536", "url": "https://eu.wikipedia.org/wiki?curid=91600", "title": "Gezi Gorria", "text": "Gezi Gorria, Tolkienen legendariumeko objektu bat da, eta Eraztunen Jauna eleberrian agertzen da. Gondorrek, bere aliatuei, laguntza behar zuenean laguntza eskatzeko zuen modua zen. Geziaren gorputza, beltza zen, eta, lemak, altzairuzkoak. Izen hau, bere muturrean, zeinu gorri bat zuelako hartzen zuen, egoeraren larritasuna frogatzeko. Gezia, orkoen azkonen antzerakoa zen.\nLehen aldiz, Borondir Gondorrekoa eta beste bost mezulari, Anduinetik iparraldera, antzinako aliatu ziren Eotheoden bila joan zirenean agertzen da, euren herrialdea Gizaki Olibaxka edo Ekialdetarren inbasiopean zegoenean, Eguzkiaren Hirugarren Aroko 2519. urtean. Borondir, mezulari hauetatik, bizirik geratu zen bakarra izan zen, eta Eotheodtarren errege zen Eorli aurkeztu zion gezia.\nOndoren, Rohani laguntza eskatzeko modua izan zen, Eorlen Zinaren ondoren. Hirgonek aurkeztu zuen, Eraztunaren Gerran, Theodenek Rohirrimak bildu eta Pelennorreko Zelaietako guduan gidatzea lortuz.\nEz da ezagutzen gezia nondik irten zen, litekeena da Gondorreko ohitura zahar bat izatea euren aliatuak hala deitzea, baina, beste aukera bat, Borondirrek, benetan, orkoen gezi bat hartu izana da, Eotheodi aurkezteko, honela, mezuaren larritasuna frogatuz.\nPeter Jacksonen egokitzean, gezi hau ez da agertzen, baina bai Gondorreko Sutzarrak, antzerako funtzio bat dutenak, Ered Nimraiseko mendirik garaienak zeharkatuz eta larrialdietan piztuz."}
{"id": "91603", "revid": "336", "url": "https://eu.wikipedia.org/wiki?curid=91603", "title": "Ortodromika", "text": "Ortodromika lurrazaleko bi punturen arteko biderik laburrena da: elkartzen dituen zirkulu maximoaren arkua da, 180 gradu baino gutxiagokoa. Lurrazaleko bi punturen artean, hiru lerro ezberdin marraz daitezke: ortodromikoa, loxodromikoa eta isoazimutala.\nBi puntuak, 180 gradu bananduta baleude, kontrako puntuak lirateke, antipodak, alegia, eta, bien artean, luzera bereko 180 graduko infinito arku egin ahal izango lirateke.\nOrtodromikak, meridiano bakoitzarekin angelu ezberdin bat aurkeztearen akatsa du, ortodromika hori, meridianoren batekin edo ekuatorearekin bat datorrenean izan ezik. Horregatik, zaila da ortodromika jarraitzen duen nabigazio ibilbide bat egitea, etengabe norabide aldaketak egitera behartuko bait luke. Distantziak luzeak direnean, eta biderik laburrena jarraitzeak aurrezpen esanguratsu bat suposatzen duenean, gutxi gora-beherako bat egiten da, tarteko puntu batzuk adieraziz, horietan norabidea aldatzen delarik, eta, horien artean, dagozkien loxodromikak jarraitzen direlarik.\nOrtodromikak, hiru funtsezko puntu ditu:"}
{"id": "91604", "revid": "105290", "url": "https://eu.wikipedia.org/wiki?curid=91604", "title": "Antipoda", "text": "Geografian, antipoda (grezierazko \"anti\", aurkakoa, eta \"pous\", oina, hitzetatik) Lurreko toki batekiko, diametralki kontrakoa den tokia da, hau da, lehen toki horrengandik, urrutien dagoen lurrazaleko tokia. Toki hartan bizi den pertsona ere bada.\nDeskribapen matematikoa.\nLurraren forma, esfera edo esferoide batetik gertu badago, koordenatu geografikoetan (latitudea eta longitudea) (\u03b8, \u03c6) kokatutako toki baten antipoda (\u03b8 \u00b1 180\u00b0, \u2212\u03c6), edo (\u2212\u03b8, \u03c6 \u00b1 180\u00ba) bezala idatz daiteke.\nBi puntu horiek elkartzen dituen lerro zuzenak, planetaren erdialdea zeharkatzen du, eta, bien arteko ibilbiderik laburrena, lurrazalean, 20.000 kilometrokoa izango da, lurreko zirkunferentzia erdi baten luzera."}
{"id": "91605", "revid": "448", "url": "https://eu.wikipedia.org/wiki?curid=91605", "title": "Paskual Andagoiakoa", "text": "Pascual Andagoia (Andagoia, Kuartango, Araba, 1495 - Cusco, Peru, 1548ko uztailaren 18a) Espainiako Armadako militarra, konkistatzailea eta esploratzailea izan zen. Panama Hiriaren sortzaileetako bat izan zen, bai eta europarrentzat Peru aurkitu zuena ere.\nBizitza.\nGazte zelarik itsasoratu zen, 19 urte zituela, Erdialdeko Amerikarantz. Panama izan zen lehenengo geldialdia haren ibilbidean, eta bertan Pedro Arias D\u00e1vilaren taldekidea izan zen hiriburua sortzean 1519an. Bi urte geroago, Kolonbiako kostalde atlantikotik barrena ibili zen, San Juan ibairaino, eta gobernadore izendatu zuen bere burua. Amerindiarrekin izugarriki krudela izan omen zen agintean. Inka Inperioaren berri izan zuen, eta baita urre eta zilar ugari zituen Pir\u00fa izeneko lurraldearena ere. Gaixorik, Francisco Pizarro, Diego de Almagro eta Hernando de Luqueren esku utzi behar izan zuen lurralde hori konkistatzeko eginkizuna.\nGorabehera batzuen ondoan (Santo Domingon egon zen erbesteraturik), Panamara itzuli zen 1534an. Bertako gobernadore izendatu zuten 1539an. Hego Amerikara itzuli zituen berriz ere begiak, eta Pizarroren aurkako gudan galdu zuen bizitza (Cusco, 1548). \"Relaci\u00f3n de los sucesos de Pedrarias D\u00e1vila en las provincias de Tierra Firme y Castilla del Oro\" idatzi zuen obran Davilaren eta bere bizitzaz gainera, Peruko konkista ere kontatzen du."}
{"id": "91606", "revid": "201", "url": "https://eu.wikipedia.org/wiki?curid=91606", "title": "Per\u00fa", "text": ""}
{"id": "91609", "revid": "512", "url": "https://eu.wikipedia.org/wiki?curid=91609", "title": "Jan Swammerdam", "text": "Jan Swammerdam (Amsterdam 1637ko otsailaren 12a - 1680ko otsailaren 17a), anatomista eta zoologo herbeheretar bat izan zen, intsektuen anatomia eta ohiturak aztertzen aritu zena, berak propio eraikitako mikroskopioekin, eta, horiei buruz, klasikotzat hartzen diren lanak idatzi zituelarik, horien artean, \"Odolik ez duten animaliei buruzko historia orokorra\" eta \"Intsektuen historia edo naturaren liburua\".\n\"Intsektuen liburua\"n, igelen eta intsektuen metamorfosiaren etapa ezberdinen arteko homologia ezarri zuen."}
{"id": "91611", "revid": "119347", "url": "https://eu.wikipedia.org/wiki?curid=91611", "title": "Ibagu\u00e9", "text": "Ibagu\u00e9 Tolimako departamenduaren hiriburua eta Kolonbiako bederatzigarren hiririk handiena da. Herrialdearen erdialdean eta itsas-mailatik 1.248 metrotan kokatuta dago. 2005ean 495.246 biztanle zituen.\n\"Kolonbiako hiri musikala\" izena eman diote."}
{"id": "91612", "revid": "336", "url": "https://eu.wikipedia.org/wiki?curid=91612", "title": "Nienna (Tolkien)", "text": "Nienna, \"hiletari\" esan nahi duena, Tolkienen legendariumeko pertsonaia bat da. Pena eta errukiaren Vali\u00eba da, eta, bere betebeharra, dolua da. Gainera, Aratarretako bat da. Mandosen geletatik gertu bizi da, Amanen mendebaldeko ertzean. Lorien eta Mandosen ahizpa-arreba da.\nForma fisikoa hartzen duenean, dolu kapa batean bildutako emakume bat da, baina ez desesperazioa bezala, pena bere domeinua den arren, malkoak etengabe erortzen zaizkio eta bere etxeak, Gaueko Harresietara eta itsasora begiratzen du. Gehiago da, itxaropen orotik haratago, jakinduria eta erresistentzia dakarten tristezia eta sufrimendua; bere malkoen uretik, espero gabeko gauza asko jaiotzen dira, askotan, bizitza bera eusten dutenak direnak."}
{"id": "91613", "revid": "201", "url": "https://eu.wikipedia.org/wiki?curid=91613", "title": "Panam\u00e1", "text": ""}
{"id": "91614", "revid": "448", "url": "https://eu.wikipedia.org/wiki?curid=91614", "title": "Andagoya (Kolonbia)", "text": "Andagoya Kolonbiako ipar-mendebaldeko Choc\u00f3 departamenduan dagoen udalerria da. Klima ekuatorialak bete-betean eragiten du ingurune honetan, munduko euritsuenen artean dagoena.\nIzena Paskual Andagoiakoa esploratzaile euskaldunagatik jaso zuen. Izan ere, XVI. mendean arabar hura ingurune hartako gobernatzailea izan zen.\nKlima.\nAndagoyako batez besteko tenperatura gutxi aldatzen da urteko hilabete guztietan. Apirila hilabeterik beroena da, 27,7 gradurekin, eta azaroa hotzena 27,0 gradurekin."}
{"id": "91617", "revid": "119347", "url": "https://eu.wikipedia.org/wiki?curid=91617", "title": "Medell\u00edn", "text": "Medell\u00edn Kolonbiako ipar-mendebaldeko hiria da, Antioquiako departamenduaren hiriburua. Itsas mailatik 1.538 metrora dago. Herrialdeko bigarren hiririk handiena da, 2.486.723 biztanlerekin, 3.821.797 biztanle metropoli-eremuan. \"Urrezko triangelua\"-ren barruan dago, Bogota, Cali eta Pereira hiriekin batera. \"La ciudad de la eterna primavera\", \"Capital de la monta\u00f1a\" eta \"Ciudad de las flores\" ezizenak eman zaizkio."}
{"id": "91618", "revid": "219", "url": "https://eu.wikipedia.org/wiki?curid=91618", "title": "Cali", "text": ""}
{"id": "91619", "revid": "6327", "url": "https://eu.wikipedia.org/wiki?curid=91619", "title": "Foronda (aireportua)", "text": ""}
{"id": "91620", "revid": "219", "url": "https://eu.wikipedia.org/wiki?curid=91620", "title": "Caliko Santiago", "text": ""}
{"id": "91621", "revid": "6327", "url": "https://eu.wikipedia.org/wiki?curid=91621", "title": "Donostiako aireportua", "text": ""}
{"id": "91622", "revid": "105290", "url": "https://eu.wikipedia.org/wiki?curid=91622", "title": "Santiago de Cali", "text": "Santiago de Cali edo besterik gabe Cali Kolonbiako mendebaldean dagoen hiria da, barnealdekoa, Andeetako eskualdean kokatutakoa. Herrialde osoko hirugarren populatuena da.\n\"Urrezko triangelua\" delakoaren barruan dago, Bogot\u00e1, Medell\u00edn eta Pereira hiriekin batera."}
{"id": "91624", "revid": "105290", "url": "https://eu.wikipedia.org/wiki?curid=91624", "title": "El Tiempo", "text": "El Tiempo Kolonbiako egunkari beteranoa da, herrialde osoko zabalduena dena.\n1987an \"El Espectador\" egunkariarekin batera Asturiasko Printze Saria irabazi zuen."}
{"id": "91627", "revid": "105290", "url": "https://eu.wikipedia.org/wiki?curid=91627", "title": "Tabasaranera", "text": "Tabasaranera Lezgik azpifamiliakoa den hizkuntza iparkaukasiarra da. Errusiako errepublika den Dagestan hegoaldean mintzatzen da.\nBi dialekto nagusi ditu: Ipar (Khanag) eta hego tasabaranera. Hizkuntza literarioa badu, hegoaldeko dialektoan oinarriturik, Dagestango seietatik bat izanik."}
{"id": "91630", "revid": "105290", "url": "https://eu.wikipedia.org/wiki?curid=91630", "title": "El Espectador", "text": "El Espectador Kolonbiako egunkari beteranoa da, herrialde osoko bigarren zabalduena dena. Medell\u00edn hirian sortu bazuten ere, gaur egun hiriburuan argitaratzen dute.\n1987an \"El Tiempo\" egunkariarekin batera Asturiasko Printze Saria irabazi zuen."}
{"id": "91631", "revid": "336", "url": "https://eu.wikipedia.org/wiki?curid=91631", "title": "T\u00e1marako ituna", "text": "T\u00e1marako ituna edo T\u00e1marako bakea T\u00e1mara de Camposen 1127ko ekainean Alfontso I.a eta Alfontso VII.a Enperadoreak mugak finkatzeko sinatu zuten bake-ituna izan zen.\nHistoria.\nAlfontso VII.a Enperadoreak 1127ko apirilean Burgosko gaztelua konkistatu zuenez, ekainean Iru\u00f1eko eta Aragoiko erregea zen Alfontso I.ak aurre eman eta Palentziako probintzian dagoen T\u00e1mara ibarrean elkartu ziren. Armada bien arteko borroka saihesteko, bake ituna negoziatu zuten. Ituna honen bitartez Gaztela eta Le\u00f3ngo Erresumak 1054an, Atapuercako gudua Gartzia Naiarakoa hil zenean, eta 1076an, Antso Pe\u00f1alengoa erail zutenean, izandako mugetara itzuli behar izan ziren. Horrela Alfontso I.ak Bizkaia, Araba, Gipuzkoa, Belorado, Bureba, Soria, San Esteban de Gormaz eta Errioxan bere subiranotasuna aldarrikatu zuen enperadore tituluari ukatu eta zenbait mugaldeko gotorlekuen truke.\nBertsioak.\nJakako San Juan de la Pe\u00f1a monasterioaren kronikak esan zuen Antso Gaztelakoa erregeak Antso Nafarroakoari lapurtutako lurraldeak itzuli ziola. Sinatu zutenean Alfontso I.ak enperadore tituluari uko eta Aragoi, Iru\u00f1ea eta Nafarroako errege izena hartu zuen.\nJos\u00e9 Moresek \"Anales de la historia\" bere liburuan Gaztelako erregeak Errioxa, Araba eta Gaztela Zaharra usurpatu zituela onartu zuela, berez Iru\u00f1eko Erresumakoak zirelako esan zuen.\nJos\u00e9 Mar\u00eda Lacarrak \"Historia de Navarra\" bere liburuan mugak Burgosetik gertu kokatzen ditu, Antso III.a Nagusiak zituen berak.\nToribio Minguellak \"Historia de la di\u00f3cesis de Sig\u00fcenza y de sus obispos\" bere liburuan esan zuen Sig\u00fcenza eta Medinaceli Gaztelako Erresuman gelditu zirela eta Calatayud eta Ariza, berriz, Aragoiko Erresuman.\nManuel Recuerok, berriz, \"Alfonso VII\" bere liburuan Baias ibaian eta Errioxan kokatzen ditu mugak."}
{"id": "91643", "revid": "336", "url": "https://eu.wikipedia.org/wiki?curid=91643", "title": "Carri\u00f3ngo Ituna", "text": "Carriongo Ituna Leongo eta Gaztelako errege Alfontso VII.aren eta Erramun Berenger IV.aren arteko hitzarmena izan zen, 1140ko otsailaren 22an Carri\u00f3n de los Condesen (Palentziako probintzia) sinatutakoa Gartzia Remiritz buru zuen Iru\u00f1eko Erresuma banatzeko helburuarekin. Erramun Berenguer IV.a Ramiro II.aren alaba Petronilarekin ezkondurik zegoenez gero, Aragoiko Erresuma gobernatzen zuen \"de facto\" eta, beraz, Aragoiko Erresumaren izenean negoziatu zuen.\nItuna.\nItunaren arabera, Ebro ibaiaren ezkerraldean zeuden hiri eta eskualdeak Gaztelako Erresumaren menpean geratuko ziren; 1137 eta 1140 arteko Nafarroa eta Aragoi arteko gudan Gartzia Remiritzek okupatu zituen herri eta eskualdeak Erramun Berenger IV.ak eskuratuko zituen; gainontzekoa hiru zatitan banatuko zuten: bata, Lizarra tartean, Alfontso VII.arentzat izango zen, eta beste biak, Iru\u00f1ea tartean, Aragoiko Erresumarentzat.\nGarai hartan, Gaztelako eta Aragoiko erresumetako erregeek itun askotan banatu zuten Iru\u00f1eko Erresuma: 1151, 1157 eta 1198an hain zuzen ere. Itun guzti horien arabera, behin erresuma konkistatuta sinatzaileen arteko muga berria Argan kokatuko zuten. Nafarroa ez zen itunaren gai bakarra; Bartzelonako kondeak Gaztelako erregeari gorazarre egin eta Calatayud, Daroca eta Tarazona eman zizkion, gaztelarrek Zaragozari uko egitearen truke. \nOndorioak.\nErramun Berenger IV.ak 1140 urteko uda baino lehen Iru\u00f1eko Erresuma eraso zuen, Longida eta Iru\u00f1ean sartu, eta Ejea de los Caballerosen Gartzia Remiritz mendean hartu.\nGaztelako Erresumak, berriz, armada Nafarroarantz hurbildu eta Calahorran kokatu zuen kanpamendua. Nafar erregea bidera irten, Alfaron kanpatu eta borrokaldi batzuk izan ziren. Alfontso VII.a, Aragoiko Erresumak Nafarroa konkistatzeko gai ez zela uste zuenez, negoziatzen hasi zen Iru\u00f1eko erregearekin, bere lehengusu eta Tolosako konde Alfontso II.aren bitartez. Nafarren ordezkari nagusiak Iru\u00f1eko apezpiku Antso Larrosa eta Tuterako elizako priorea izan ziren.\n1140ko urriaren 25ean, bake ituna finkatzeko, Iru\u00f1eko infanta Zuria eta Alfontso VII.aren lehensemearen, orduan zazpi urte zituen Antsoren, arteko ezkontza adostu zuten. Ezkontza gudu-zelaian bertan egin zuten, eta artean adingabea zen nafar infanta Gaztelako gortean geratu zen. Erramun Berenger IV.ak ez zuen bake itunean parte hartu nahi izan, eta Nafarroako mugak erasotzeari ekin zion."}
{"id": "91651", "revid": "105290", "url": "https://eu.wikipedia.org/wiki?curid=91651", "title": "San Petersburgoko Gobernatura Orokorra", "text": "San Petersburgoko Gobernatura Orokorra (errusieraz \u0421\u0430\u043d\u043a\u0442-\u041f\u0435\u0442\u0435\u0440\u0431\u0443\u0440\u0433\u0441\u043a\u0430\u044f \u0433\u0443\u0431\u0435\u0440\u043d\u0438\u044f eta ingelesez Saint Petersburg guberniya), Errusiar Inperioko gobernatura edo guberniya bat izan zen. Ingermanlandeko Gobernatura Orokorra (\u0418\u043d\u0433\u0435\u0440\u043c\u0430\u043d\u043b\u0430\u043d\u0434\u0441\u043a\u0430\u044f \u0433\u0443\u0431\u0435\u0440\u043d\u0438\u044f) bezala sortua izan zen, 1708ko abenduak 18an, Iparraldeko Gerra Handian Suediar Inperioari konkistatutako lurraldeekin.\n1710eko ekainak 3an, berrizendatua izan zen, San Petersburgo hiria sortu ondoren. Petri I.a Errusiakoaren ukazy batek berrizendatu zuen, eta 1721ean, Ingria suediarreko domeinuak, Errusiari emanak izan ziren, Nystadeko bakea edo hitzarmenaren ondorioz. 1924ko urtarrilak 26tik abuztuak 18rarte, Petrogradoko Gobernatura deitua izan zen.\nGobernatura honek hartzen zuen eremua, gaur egun, Leningradoko Oblastaren barnean dago."}
{"id": "91652", "revid": "512", "url": "https://eu.wikipedia.org/wiki?curid=91652", "title": "Blade Runner", "text": "Blade Runner 1982an Ridley Scott ingeles zinema zuzendariak zuzendutako zientzia-fikziozko filma da. Philip K. Dick idazlearen \"Do Androids Dream of Electric Sheep?\" (1968) (\"Amesten al dute androideek ardi elektrikoekin?\") eleberrian oinarritua, nahiz eta bien arteko desberdintasunak esanguratsuak diren. Harrison Ford, Rutger Hauer, Sean Young eta Edward James Olmos aktoreek antzeztu zuten.\nBi oscarretarako proposatu zuten. Hasieran ez zuen oso kritika onik jaso, eta estreinaldian harrera apala izan bazuen ere, urteen joanean klasikoa eta kultuzko filma bilakatu da. Horren arrazoietako bat hainbat bertsio egotea da. Ziberpunk mugimenduaren aitzindarietakotzat jotzen dute.\nSoinu banda ahaztezina Vangelis greziar musikagileak konposatu zuen, eta izen bereko \"Blade Runner\" doinu kitzikagarria mundu osoan oso ospetsu bilakatu zen.\n2017an \"Blade Runner 2049\" izeneko jarraipena izan zuen.\nArgumentua.\n2019ko azaroa, Los Angeles hiria. Rick Deckard (Harrison Ford) agente erretiratua misio bat betetzera deitu berri dute: ogibidez \"Blade Runner\" da (\"Erreplikante Ehiztaria\"), hots, erreplikanteak \"erretiratu\" egiten dituena: alegia, hil. Deckarden lankide (Morgan Paul) agentea Leon erreplikante iheslariari (Brion James) Voight-Kampff proba egiten ari zitzaion bitartean, haren tiro bat jaso eta hil egin da.\nDeckard agentea Bryant buruzagiarekin (M. Emmet Walsh) elkartu eta horrek Nexus-6 modeloko erreplikanteen ihesari buruz azalpenak eman dizkio. Bryantek Deckardi haien berri eman dio: Roy Batty (Rutger Hauer) iheslarien buruzagia bide da; Leon Kowalski (Brion James) soldadu eta langilea; Zhora (Joanna Cassidy), hiltzaile gisa entrenatutako sexu langilea; eta Pris (Daryl Hannah), 'atsegin emateko oinarrizko modeloa'. Bryant buruzagiak azaldu dionez, Nexus-6 erreplikanteek lau urteko bizi-iraupen mugatua dute, haien garapen emozional ezegonkorra saihesteko. Deckardi Gaff agenteak (Edward James Olmos) erreplikanteak ekoizten dituen Tyrell Corporation lantegiraino lagundu dio, han Voight-Kampff proba Nexus-6 modeloetan nola dabilen egiaztatzeko. Bertan, Deckardek lantegiko nagusi Tyrell (Joe Turkel) eta haren idazkari eder eta gazte Rachael (Sean Young) ezagutu ditu; Deckardek Rachaeli proba egin ondoren, erreplikantea dela antzeman du. Tyrellek erreplikante esperimental horri oroimen eta sentipen oinarri bat txertatu diotela azaldu dio, gizakia dela sinets dezan.\nDeckard eta Gaff agenteak Leon erreplikantearen etxebizitza miatzera joan dira;, bitartean, Roy eta Leon erreplikanteek Chew (James Hong) begigilearengana joan eta beren diseinuaren arduraduna nor den esatera behartu dute: J.F. Sebastian (William Sanderson) da. Hark erreplikanteak Tyrell nagusia topatzeko bidea erraztu die. Ondoren, Rachaelek Deckard bere apartamentuan bisitatu du, gizakia dela frogatu nahian; dena den, bere oroimenak artifizialak direla jabetutakoan, negarrez alde egin du. Pris erreplikanteak Sebastian ezagutu eta haren zintzotasunaz baliatuz, bere etxebizitzan sartzea lortu du.\nLeonen etxebizitzan topatutako arrastoek Deckard agentea Taffy Lewis tabernara eraman dute, hori Zhora erreplikanteak suge irudiko tatuaian zeraman izena baita. Zhora jendez beteriko kaleetan barna Deckard agentearengandik ihes egiten saiatu da, baina Deckardek atzeman eta \"erretiratu\" egin du. Tiroketa horren ondoren, Gaff eta Bryant agertu eta Deckard agenteari Rachael ere \"erretiratu\" beharrean dagoela esan diote. Deckardek Rachael urrutira ikusi du, baina haren atzetik doala, bat-batean Leonek arma kendu eta sekulako jipoia eman dio. Rachaelek Leoni tiro egin eta Deckardi bizia salbatu dio; horrela, biak Deckarden etxera joan eta han Rachaelek bizirik jarraitzeko aukerei buruz eztabaidatu dute. Musikaz lagundutako une intimo batean, bata besteaz maitemindu egin dira.\nBitartean, Roy Sebastianen etxera iritsi eta Prisek harengan duen eragina erabiliz, Sebastianek bi erreplikanteak Tyrellengana eraman ditzan konbentzitu ditu. Tyrellen etxean direla, Royk Tyrelli bizitza luzatzeko eta bekatuak barkatzeko eskatu dio. Tyrellek Royri hau erantzun dio:\nTyrellek eskaerei uko egin dienez, Royk etsipenez bera eta Sebastian hil ditu. Jarraian, Deckard Sebastianen etxera bidali dute. Han, Prisek segada bat prestatu dio, baina borroka latz baten ondoren, Deckardek ozta-ozta tiro egin eta hil egin du. Roy itzuli eta Deckard etxe hartan topatu du; horrela Royk Deckardi eraikin osoan zehar jarraitu dio eta azkenean, teilatura iritsi dira. Deckard, zauriturik, aldameneko eraikinera jauzi egiten saiatu da, baina kale egin eta habe batean zintzilik geratu da. Roy jauzi batez beste eraikinera erraz iritsi da. Deckard bere mende dauka eta begietara zuzen-zuzen begiratu dio. Deckard habetik zintzilik dago, erreplikanteak hil behar duelakoan; ustekabean, Royk eskumuturretik heldu, gora igo eta bizia salbatu dio.\nRoy jada fisikoki oso ahul dago (haren lau urteko bizitza amaitzear baitago): Deckarden aurrean eseri eta etorri handiz bere bizitzako une garrantzitsuak azaldu dizkio. Azkenean \"Malkoak euritan\" izenaz ezagutzen poemarekin amaitzen du:\nRoy hil den unean bertan, eskuetatik uso bat askatu du: Deckardek erreplikanteari harri eta zur begiratu dio.\nOndoren, Deckard etxera itzuli, Rachaelekin elkartu eta elkarrekin urruti bizitzeko asmoz ihes egin dute. Abiatzera doazen unean, Gaff agenteak eginiko origami bat topatu du: hura han izan dela eta ihesa errazten diela ulertu du. Bat-batean, haren ahotsa esaldi hau esanez entzun da:\nOndoren, bikoteak etxetik alde egin du."}
{"id": "91653", "revid": "96586", "url": "https://eu.wikipedia.org/wiki?curid=91653", "title": "Vologda oblasta", "text": "Vologda oblasta () Errusiako subjektu federal bat da, Ipar-mendebaldeko Barruti Federalean kokaturik dagoena. 145.700\u00a0km\u00b2ko azalera du, eta 2010ean 1.202.444 biztanle zituen. Zentro administratiboa Vologda da, eta hiri handiena Txerepovets.\nGeografia.\nVologdako oblastak, honako subjektu federal hauekin egiten du muga: Arkhangelsk oblastarekin iparraldean, Kirov oblastarekin ekialdean, Kostroma oblastarekin hego-ekialdean, Jaroslavl oblastarekin hegoaldean, Tver oblastarekin hego-mendebaldean, Leningradoko oblastarekin mendebaldean eta Kareliako Errepublikarekin ipar-mendebaldean.\nOblastaren mendebaldeko herena goi Volgaren adarrek drainatzen dute, eta ekialdea Ipar Dvinaren arroaren barnean dago. Ipar-mendebaldeko eremu txiki bat Onega aintziraren arrokoa da.\nOndarea.\nVologdako oblasta, monumentu historikoetan aberatsa da, Kirilo-Belozerski monasterioa, Ferapontov komentua (Gizateriaren Ondare dena), Veliki Ustiug eta Belozersk Erdi Aroko hiriak, Totma eta Ustiuzhnako eliza barrokoak, etab...\nOrdu eremua.\nVologdako oblasta Moskuko ordu eremuan dago (MSK/MSD). UTCrekin duen diferentzia, +0300 (MSK)/+0400 (MSD) da."}
{"id": "91654", "revid": "119347", "url": "https://eu.wikipedia.org/wiki?curid=91654", "title": "Due croci a Danger Pass", "text": "Due croci a Danger Pass, 1967an, Rafael Romero Marchent zinema zuzendari espainiarrak zuzendutako film bat da. Mendebalde Urrunean girotutako film bat da, spaghetti western azpigeneroaren barnean sailkatua dagoena.\nIstorioa.\nJoe Don Baker, Dallas hiri osoa bahitu bezala hartzen duen industrialari bat da, eta 50 milioi dolarreko erreskate bat eskaintzen du, gas pozoitsu bat askatzearen mehatxupean."}
{"id": "91659", "revid": "105290", "url": "https://eu.wikipedia.org/wiki?curid=91659", "title": "Mosketari", "text": "Mosketariak, Aro Modernoan, mosketez armaturiko soldaduek eraturiko unitate militarrak izan ziren, Europa eta Asiako armadetan erabili zirenak.\nFrantzian, Antzinako Erregimenaren garaian, subirano eta agintarien guardia pertsonala osatu zuten.\nMosketari taldea, Frantzian.\nMosketari taldea, Frantzian, Luis XIII.a Frantziakoak sortu zuen 1622an, eta bere jatorria haren aitaren erregimentu batean du, karabinak erabiltzen zituena.\nLuis XIII.a, konpainia, mosketez hornitu zuen, honek, mosketari izen herrikoia eman ziolarik. Guardia berria, 100 mosketariz eta 3 ofizialez osatua zegoen, infanteria eta zalditeria formazioetan banatua.\nHandik gutxira, guardia, Luis XIII.aren gerra ministroa zen Michel Le Tellierrek erreformatu zuen, nork, armadan, urte kopuru zehatz bat betetzea agindu zuen, mosketarien taldean sartu aurretik, eta, bereziki, nobleei, hauek ofizial maila lortu baino lehen. Noble askok zerbitzu hau egitea bilatu zuten, mosketarien konpainien zati izateak suposatzen zuen pribilegioagatik.\nErrege Guardiaren zati izan ziren, hau, gainera, \"Garde du Corps\" edo guardia pertsonalaz eta Suitzar Guardiaz edo jauregiko guardiaz osatuta zegoelarik. Mosketarien betebehar zehatza zen erregea babestea, erregea jauregitik kanpo zegoenean.\nSortu eta gutxira, Richelieu Kardinalak bigarren mosketari konpainia bat sortu zuen, bere babes pertsonalerako. Kardinala, 1642an hil zenean, konpainia, haren ondorengo izan zen Julio Mazarino kardinalarengana pasa zen, honek, lau urte geroago, 1646an, taldea desegin zuelarik.\nMosketariak, berriz agertu ziren 1657an, 150 gizoneko konpainia bat bezala. Mazarino 1661ean hil zenean, kardinalaren mosketariak, orduan, Luis XIV.a Frantziakoagana pasa ziren.\nBi konpainiak, 1664an berrantolatu ziren. Batek \"Mosketari Grisak\" izena hartu zuen, eta besteak, Mosketari Beltzak, euren jantzien koloreagatik. Aldi berean, konpainia bakoitzeko partaide kopurua bikoiztu egin zen.\nMosketariak, Antzinako Erregimeneko konpainia militar ospetsuenen artean zeuden, eta, hasiera batean behintzat, konpainiak, nobleentzat erreserbaturik zeuden.\n1776an, Luis XVI.a Frantziakoaren erregealdian, konpainia, desegina izan zen, arazo ekonomikoak medio. 1789an birmoldatua, handik gutxira berriz desegina izan zen Frantziako Berrezarpenak, mosketariak birsortzen ditu 1814an, ondoren, behin betirako desegiteko, 1816an.\nEuren izena, ondoren, Alexandre Dumasen eleberri batzuetan ezaguna egin zen, \"Hiru mosketariak\" eta \"Hogei urte geroago\" eleberrietan bereziki."}
{"id": "91660", "revid": "46380", "url": "https://eu.wikipedia.org/wiki?curid=91660", "title": "Michel Le Tellier", "text": "Michel Le Tellier (1603ko apirilak 19-1685eko urriak 30), politikari frantziar bat izan zen.\nLe Tellier Parisen jaio zen. Zerbitzu publikora sartu eta \"ma\u00eetre des requ\u00eates\" bihurtu zen, eta, 1640an, Piedmonteko administrari izatera iritsi zen. 1643an, Julio Mazarinorekin zuen adiskidetasunaren ondorioz, kontu militarretarako estatu idazkari izendatua izan zen, administrari eraginkor bat izan zelarik. Aktiboki parte hartu zuen Frondarekin lotutako arazoetan.\n1677an, Frantziako ministro izendatua izan zen, eta Luis XIV.a Frantziakoagan eragin zutenetako bat izan zen, Nanteseko Ediktua baliogabe zezan. Baliogabetza sinatu eta egun gutxira hil zen.\nLe Tellierrek, aberastasun ugari bildu zuena, bi seme-alaba utzi zituen. Bata, Fran\u00e7ois Michel Le Tellier de Louvois politikari ospetsua, eta, bestea, Charles Maurice Le Tellier, Reimseko artzapezpiku izatera iritsi zena. Bere gutunak, Parisk Frantziako Liburutegi Nazionalean dago."}
{"id": "91664", "revid": "201", "url": "https://eu.wikipedia.org/wiki?curid=91664", "title": "Mancey", "text": ""}
{"id": "91665", "revid": "201", "url": "https://eu.wikipedia.org/wiki?curid=91665", "title": "Dyedkara Isesi", "text": ""}
{"id": "91666", "revid": "201", "url": "https://eu.wikipedia.org/wiki?curid=91666", "title": "Punt Lurraldea", "text": ""}
{"id": "91673", "revid": "119347", "url": "https://eu.wikipedia.org/wiki?curid=91673", "title": "Bariantza", "text": "Estatistikan, bariantza datu-multzo batek nahiz probabilitate-banaketa batek duen sakabanatzearen neurri absolutu bat da. Hain zuzen, bariantzaren erro karratu positiboa desbideratze estandarra da, eta azken honek datu bakoitza batezbesteko aritmetiko sinpletik zenbat desbideratzen den adierazten du. Kalkuluaren aldetik, bariantza batezbestekoari buruzko bigarren mailako momentua ere bada. Aldakortasun edo sakabanatze neurri izateaz gainera, bere propietate matematikoak direla eta, maiz agertzen da azterketa estatistikoetan. Esate baterako, aldagai batek duen aldakortasun-maila bariantzaren bitartez neurtzen da eta bariantza oso hau beste aldagai edo faktore zenbaitek eragindako aldakortasun-mailetan zatitu daiteke, aldagai horren kausak hauteman eta kausa horien eragina zehazteko, bariantza-analisian eta karratu txikienen erregresioan egiten den bezala.\nKalkulua datuetarako.\nHonela adierazi eta kalkulatzen da, datuak formula_1 izanik:\nAurreko formulari jarraiki, pauso hauek jarraitu behar dira kalkulurako:\nLaburrago kalkulatzeko formula bat ere badago, aurreko formulatik erator daitekeena:\nDesbideratze estandarra bariantzaren erro karratu positiboa da:\nAdibidea datu bakanduetarako.\nKalkulurako adibide gisa, azterketa batean ikasle zenbaitek jasotako kalifikazio hauek hartuz (puntutan): 6-7-9-5-3.\nAdibidea maiztasun-tauletatarako.\nDatuak maiztasun-taula batean bildu direnean, maiztasun-taulatik bertatik egin daiteke kalkulua. Aiseago egiten da formula laburtuarekin, hurrengo adibidean egiten den bezala.\nAdibidea tartetan bildutako datuetarako.\nDatuak tartetan bildu direnean, tarte horietako erdipuntuak hartzen dira kalkuluetarako balio adierazgarri moduan.\nTarte bakoitzean hartutako erdipuntuaren hurbilketak dakarren errorea zuzentzeko Shepparden zuzenketa delakoa erabiltzen da, datuak banaketa normalari jarraiki banatzen direnean eta tarte-zabalera konstantea denean soilik aplika daitekeena (\"b\", tarte-zabalera):\nKalkulua probabilitate banakuntzetarako.\nHonela definitzen da, formula_10 izanik itxaropen matematikoa:\nBanakuntza jarraitua bada, honela kalkulatzen da, integralak \"X\" aldagaiaren balioen formula_12 eremuan ebaluatu behar direlarik:\nBanakuntza diskretua bada, formula_15 aldagaiaren balio eta beren probabilitateak izanik:\nDefinizioaren formula garatuz, jatorriari buruzko momentuetan oinarritutako adierazpen batera heltzen da, kalkulurako erosoagoa dena:\nBanakuntza diskretu baterako adibidea.\n0 eta 1 balioak 0.4 eta 0.6 probabilitateaz hartzen dituen probabilitate-banaketaren bariantza kalkulatu behar da.\nBanakuntza jarraitu baterako adibidea.\nformula_19 banaketaren bariantza kalkulatu behar da,\nBariantzaren propietateak.\nBariantza beti da ez-negatiboa.\nBariantza ez da inongo kasutan negatiboa. 0 balioa ere har dezake, datu guztiak berdinak direnean nahiz 1 probabilitatea duen konstante baten kasuan.\nBigarren mailako momentu txikiena.\nBariantza bigarren mailako momentu txikiena da:\nAldagai-aldaketa lineala.\nHau da, datu guztiei (edo zorizko aldagaiari) konstante bat gehitu edo kentzeagatik, bariantzaren emaitza ez da aldatzen, baina konstante batez bidertzean, bariantza bider konstante hori karratura bidertzen da.\nAldagaien baturaren bariantza.\nformula_30 aldagaiak elkarrekiko independenteak badira:\nAurreko berdintza aldagaiak elkarrekiko korrelazio linealik gabeak direnean ere betetzen da.\nOro har, independenteak ez badira, bariantzak eta aldagai-bikote guztien kobariantzak gehitu behar dira:\nBi aldagaien kasurako, esate baterako:\nBariantza bi aldagai berdinen arteko kobariantza da.\nBariantza kobariantza berezi bat besterik ez da, non kobariantzan parte hartzen duten bi aldagaiak berdinak diren:"}
{"id": "91674", "revid": "6327", "url": "https://eu.wikipedia.org/wiki?curid=91674", "title": "Batezbesteko orokor", "text": ""}
{"id": "91675", "revid": "2048", "url": "https://eu.wikipedia.org/wiki?curid=91675", "title": "Lourdes Txiki (Donostia)", "text": "Lourdes Txiki Donostiako Igeldo herrirako igoeran dagoen debozio gune katolikoa da, Lurdako (frantsesez, \"Lourdes\") Andre Mariaren irudiaren erreplika kobazulo txiki batean gordetzen duena; horren ondoan, kapera bat dago, kobazulo handiago batean. Donostiako Ondarreta eta Antigua auzoetatik gertu dago.\nParaje honen historia 1903an hasten da, Arcachondik ihesi zetorren domingotar fraide talde batek inguruan Cool eta Ripoll familiak zuen La Mallorquina etxaldea erosi zuenean. Fraide horiek San Vicente Ferrer ikastegia abiarazi zuten 1903. urtean bertan. Hurrengo urtean, Lurdan Bernadette Soubirous neskatxak Maria ikusi zueneko kobazuloaren kopia bat egin zuten. Tokia ez zen, ordea, gaur egun bezalakoa. Fraide kaputxinoek 1933. urtean lan batzuk egin ondoren, egun dagoen bezala utzi zuten gutxi gorabehera.\nEgun, kapera aurrean burdinazko banku batzuk eta kandela tokia daude. Kandelak eta oroigarriak saltzen dituen kioskoa ere badago. Bertara joateko, Igeldorako aldapa igotzen hasi eta 200 bat metrora dagoen Errekondo jatetxearen parean, ezkerretara, beherantz doan aldapatxoa hartu behar da. Kapera beste 200 bat metrora dago.\nOtsailaren 11n, Lurdako Ama Birjinaren ospakizuna egiten da bertan, meza entzunez eta otoitz eginez."}
{"id": "91679", "revid": "1545", "url": "https://eu.wikipedia.org/wiki?curid=91679", "title": "Biriketako tronboenbolismo", "text": "Biriketako tronboenbolismoa (BTE) biriketako arteria baten blokeo edo buxaduraren ondorioz gauzatzen da. Odol hodi hau oxigeno gutxiko odola eramango du bihotzetik biriketara, hau oxigenatzeko asmoz. Gehienetan, (kasuen %95), koaguloa (tronboa) gorputzeko beheko gorputz adarretan sortzen da eta biriketako arteriaraino garraiatua izaten da odolaren bidez. Maiztasun gutxiagoz, blokeoa aireak (embolo gaseosoa) edo gantzak (gantz emboloa) sortuko du.\nHonen sintomak arnasteko ezintasuna, bularreko mina (batez ere arnasgoran) eta eztula egiterakoan odol jarioa izatea izan daitezke. Gainera, hankaren odol blokeoaren sintomak eman daitezke ere, hala nola; gorritasuna, beroa, hanka handitua izatea eta mina nabaritzea.\nBuxadura honek biriketan eta bihotzean du eragina batez ere. Alde batetik, biriketako guneren batek ez du odola jasotzen, eta ondorioz ezin du hau oxigenatu. Ondorioz, eragin negatiboa izango du gorputzeko gainerako erraiek eta ehunek jasoko duten oxigeno mailan. Bestalde, bihotzak odola ponpatzen jarraituko du, eta blokeoaren ondorioz presioa igoko da biriketako arteriaren barruan, bihotzeko eskuin bentrikulua ahulduz.\nBiriketako tronboenbolia 430,000 pertsonek pairatzen dute urtero Europan. Estatu Batuetan, 300,000 eta 600,000 kasu artean ematen dira urtean zehar, eta hauetatik 50,000 eta 200,000 artean heriotza gauzatuko dute.\nSintomak.\nBirika enbolismoaren sintomak bat batean agertu ohi dira eta hurrengokoen artean bat edo bat baino gehiago izan daiteke: disnea (arnasketa arazoak), takipnea (arnasketa arina), natura \u201cpleurala\u201d duen bular aldeko mina, eztula eta hemoptosia (eztulean odola atera). Kasu larrienetan; zianosi sintomak (dekolorazio urdina, batez ere atzamar eta ezpainetan), zirkulazio inestabilitate (biriketan ematen den eta bihotzaren ezkerreko aldera heltzen den odol fluxuaren murrizketa dela eta) eta kolapsoak agertu ahal dira. Bat bateko heriotza kasuen %15-a birika tronboenboliarekin erlazionatu daiteke. Batzuetan sinkopearekin agertu bada ere, birika tronboenbolia sinkope kasuen %1-a baino gutxiagoren jatorria da.\nAzterketa fisikoan birikak normalak izan ohi dira. Gutxitan, pleurak eragiten duen frikzio marruskadura entzun daiteke afektaturiko birika gunean (normalean bihotzekoa eragiten duen birika tronboenbolian). Batzuetan pleura jarioa (barrunbe pleuralaren akumulazio patologikoa) eman daiteke. Sukar arina agertu daiteke, gehien bat birika hemorragia badago edo bihotzekoarekin erlazionaturik badago.\nBirika tronboenbolia txikiak normalean area periferikoetan kokatzen dira, zirkulazio kolateralik gabeko zonaldeetan. Hori dela eta, honeetan birika infartuak eta isurite txikiak ematea ohikoa da (biak mingarriak) baina ez hipoxia, disnea edo ezegonkortasun hemodinamikoa (takikardia bezala). Birika tronboenbolia handiak berriz, kokapen zentrikoagoa dute. Honeek disnea, hipoxia, presio arterial baxua, bihotz maiztasun azkarra eta zorabioak aurkezten dituzte. Hala ere, zirkulazio kolaterala dela eta ez da birika bihotzekoa egongo eta beraz, ez dira mingarriak izango. Disnea, takikardia eta pleura aldean mina agertzen duen birika tronboenbolia enbolia handi eta zatikatu baten ondorioz sortu ohi da. Enbolia honek birika tronboenbolia txiki eta handiak sortzen ditu. Modu honetan, birika tronboenbolia txikien detekzioa ez da erraza (pleura minarekin bakarrik erlazionatzen direlako), ezta handiena ere (ez direlako mingarriak eta elektrokardiograman beste afekzio batzuek sortzen dituzten aldaketak sortzen dituztelako).\nBirika tronboenboliak masibo, ez masibo eta submasiboetan sailkatzen dira batzuetan (sintomen arabera). Masiboak presio arterial baxu, bihotz maiztasun baxu edo pultsu baxua agertzen dutenak dira (hau da, ezegonkortasun hemodinamikoa). \u00a0 \u00a0\nArrisku faktoreak.\nEnbolien %90-a hanka proximalen zain sakonetako tronbosietatik (ZST) edo zain pelbikoen tronbosietatik datoz. ZST-ek birika zirkulaziora migratzeko arriskua dute.\nTronbosien garapena Virchow-en triada deituriko kausa multzoari deritzo (odol fluxuan alterazioak, odolaren propietateetan eragina duten faktoreak eta odol hodi horman faktoreen agerpena). Askotan, faktore bat baino gehiago agertzen da.\nDiagnostikoa.\nBirika enboliaren diagnosia baliozko irizpide klinikoetan oinarritzen da, proba selektiboekin konbinatuta. Hau horrela da gaitz honen ohiko aurkezpen klinikoa (arnasa hartzeko zailtasunak, bularreko mina) ezin baita desberdindu bularreko minaren eta arnasa hartzeko zailtasunaren beste kausetatik. Irudi medikoak egitearen erabakia arrazoiketa klinikoan oinarritzen da, hau da, historial medikoan, sintoma eta azterketa fisikoetako aurkikuntzetan eta probabilitate klinikoen ebaluazioetan.\nProbabilitate proba.\nBirika enbolia aurreikusteko metodo erabiliena Wells-en eskala bezala ezagutzen da. Metodo honen erabilera korapilatsua da bertsioen aniztasuna dela eta. Hala eta guztiz ere, erabiliena 1, 1.5 eta 3 baloreak dituena izango litzateke, irizpide desberdinen arabera. Lorturiko puntuazioaren arabera birika enbolia edukitzeko aukerak altua, ertaina eta baxua izan daitezke. Antzeko metodo bat ere badago, Ginebra eskala bezala ezagutzen dena\nBirika eboliaren bazterketarako irizpideak.\nBirika enboliaren bazterketarako irizpideek (PERC siglak ingelesez) gaitz hau izateko aukera txikia duten baina eritasuna susmatzen zaien gaixoak ebaluatzen\u00a0 laguntzen dute. Wells-en eta Ginebra eskaletan ez bezala, PERC-ak jada medikuak arrisku baxutzat sailkatu dituen gaixoei birika enbolia izateko aukera baztertzeko diseinaturik daude.\nOdol\u00a0 probak.\nBirika enboliaren susmo baxua dagoen pertsonetan, D dimeroaren balore normal bat nahikoa da gaitz hau baztertzeko. D dimeroaren balore positibo bat ez da birika enboliaren sinonimoa, baina D dimeroaren balore negatibo bat eritasunaren gabeziaren zantzu argi bat da. Ohiko muga 500 g / L litzateke. Baina, 50 urtetik gorako pertsonetan, urteak 10 g / L rekin biderkatzea komeni da.\nBirika enbolia batez susmatzen denean ohikoa da odol analisi bat egitea. Bertan odol zelulen kontaketa, gatzapen egoera eta atzemate proba batzuk (globuluen sedimentazio abiadura, entzima hepatikoak, elektrolitoak) sartzen dira. Hauetako balore bat arraroa izateak ikerkuntza gehiago justifika dezake.\nTroponina mailak %16 eta 47 artean igo daitezke birika enbolia batean.\nIrudiak.\nIrudiak beste probak\u00a0 birika enbolia izateko aukera garbi bat dagoela baieztatzen dutenean erabiltzen dira diagnostikoaren\u00a0 sostengu gisa.\nCT Birika angiografia.\nCT birika angiografia (CTPA ingelesez) tomografia konputerizatu bidez eginiko birika angiografia da, radiokontraste bidez egiten dena. Teknika honen abantailak bere izate ez inbasiboa eta behin birika enbolia baztertu ondoren beste gaitzak identifikatzeko gaitasuna izango lirateke besteak beste.\nAireztapen/perfusio eskanerra.\nAireztapen/perfusio eskanerrak birikaren zonalde batzuk aireztatzen ari direla baina perfusionatzen hari ez direla erakusten digu, koagulo bat dela eta. Azterketa mota hau TC multikortea bezain zehatza da, baina gutxiago erabiltzen da TC aren teknologia eskuragarriagoa baita. Oso erabilgarria da iodoarekiko alergikoetan, giltzurrun\u00a0 gutxitasuna duten pertsonetan eta haurdun daudenen artean (erradiazio esposizioa baxuagoa baita TC arekin alderatuta).\nProbabilitate baxuko diagnosi probak.\nMaiz egiten diren probak dira eta ez dute sentsibilitatea\u00a0 birika enboliarekiko, baina diagnostikoak izan daitezke.\nTorax erradiografia: Aire faltarekin dauden pertsonetan erabili ohi da, gutxiegitasun kardiako kongestiboak eta saihets hausturak baztertzeko.\nHanketako ekografia: Hanketako dopplerra bezala ere ezagutzen da, eta bere helburua sakoneko zain tronbosiak bilatzea da. Tronbosi hauen presentzia nahikoa aztarna da koagulazioa dagoela justifikatzeko.\nBirika angiografia fluoroskopikoa.\nHistorikoki, birika enboliaren diagnostikorako estandarra fluoroskopia bidezko birika angiografia izan zen. Baina azken urteetan honen erabilera izugarri jaitsi da teknika berri ez inbasiboen garapena dela eta.\nElektrokardiograma.\nElektrokardiogramaren (ECG ingelesez) erabilera nagusia bularreko minaren beste kausak alboratzea da. Nahiz eta EKGan zenbait aldaketa gerta daitezken bular enboliarekin lotura zuzena dutenak, bat ere ez da behar bezain zehatza gaitza baieztatzeko ez eta behar bezain sentsiblea ezeztatzeko. EKG batek eskuin tentsio kardiakoaren edo \"cor pulmonale\" akutuaren seinaleak erakutsi ditzake birika enbolia kasu handietan. Seinale klasikoak S uhin handi bat I deribazioan, Q uhin handi bat III deribazioan eta T uhin alderantzikatua bat III deribazioan izango lirateke. Hau diagnostikodun %12 eta 50 arteko pertsonei gertatzen zaie, baina baita diagnostiko gabeko %12 ri ere. Hau ere beste birika infekzio akutuetan gerta daiteke, eta beraz, diagnostiko mugatua du.\nEKG batean ikusiriko ezaugarri ohikoenak takikardia sinusala, eskuin ardatzaren desbiderapena eta eskuin adarraren blokeoa dira.\nEkokardiografia.\nBirika enbolia masibo eta submasiboetan, bihotzeko eskuin aldearen disfuntzioa ekokardiografian ikus daiteke. Hau birika arteriaren obstrukzioaren seinalea da eta eskuin bentrikuluak presioa berdindu ezin duela adierazten du, presio baxuko bonba baita.\nEzker bentrikuluaren itxura ekokardiografian McConnell-en zeinua bezala ezagutzen da. Fenomeno honek %77 -ko sentsibilitatea eta %94 -ko espezifikotasuna du birika enbolia akutuaren\u00a0diagnostikoan.\nPrebentzioa.\nBiriketako tronboenboliaren arrisku faktore nagusiak azalduz gero hau aurreikustea posible da . Behin ospitalean pazienteek prebentziozko medikamentuak har ditzakete; hala nola, heparina, fondaparinux (antigatzatzailea) edo anti-tronbosi media zein galtzerdiak. Azken hauek hanketan zainetako tronbosi sakonak pairatzeko arriskuak gutxitzeko erabiltzen dira tronboa bertatik atera eta biriketara joateko arriskua baitago.\nTratamendua.\nAntikoagulatzaileak dira tratamendu antzera gehien erabiltzen direnak. Tratamendu lagungarri antzera oxigenoa eta analgesia beharrezkoak izaten dira sarri. Pazienteak gaixotasunaren etapa goiztiarretan hospitalizatuak izaten dira eta bertan diraute tratamendu egoki eta eraginkorra ezartzen zaien arte.\nGeroz eta gehiago dira etxean tratatuak izaten diren arrisku baxuko kasuak; gehien bat zainetako tronbosi sakona pairatzen dutenenak.\nAntikoagulatzaileak.\nAntikoagulatzaileak dira gehien erabilitako terapia. Urte askotan zehar K bitaminaren aurkako farmakoak (warfarina, acenokumarol edo fenprokumon) izan dira gehien erabiltzen direnak. Hauek ordea ez dute berehala jarduten eta ondorioz, lehenbiziko tratamendu antzera erantzun azkarreko antikoagulatzaile injektagarriak erabiltzen dira aho bidezko K bitaminaren aurkariak eraginkorrak izaten hasten diren bitartean; hala nola, heparina, pisu molekular baxuko heparina edo fondaparinux.\nTratamendu injektagarrien artean, pisu molekular baxuko heparinak biriketako tronboenbolia pairatzen duten gaixoengan hemorragiak saihesteko ahalmen handiagoa du heparinarekin alderatuta. Horren harira, pisu molekular baxuko heparinak tronboen zailtasunekiko intzidentzia jaisteko ahalmena du baita tronboen tamaina gutxitzekoa ere. Hilkortasunari dagokionez, ez da ezberdintasunik antzeman bi tratamenduen artean. Hala ere, K bitaminaren aurkako farmakoek dosien doiketak behar izaten dituzte sarri.\nAzken urteotan, warfarinaren antzeko antikoagulatzaile ugari erabili izan dira. Zuzeneko aho bidezko antigatzatzaile antzera ezagutzen dira; hala nola, rivaroxaban eta apixaban.\nMinbizia pairatzen dutenak pisu molekular baxuko heparinaz tratatuak izaten dira baita haurdun dauden emakumeak ere erditzera arte warfarinaren efektu teratologikoak saihesteko asmoz. Terapia antigatzazailea 3-6 hilabeteren baitan mantentzen da eta aurrekariak izatekotan bizi guztian zehar hartu beharko litzateke. Kausa zehatzik ezagutzen ez den kasuetan 2 urtetako tratamenduak 6 hilabeteetakoak baino eraginkorragoak izaten dira.\nTronbolisiak.\nEzegonkortasun hemodinamikoa sortzen duten biriketako tronboenbolia masiboak tronbobolisiaren adierazleak dira; entzima bidezko oldobilduaren eliminazioa medikametu bat hartu izanagatik.\nKateter bidezko tronbolisia tratamendu osasuntsu zein eraginkor antzera ikusi da. Zain sistemarako sarbidea ahalbidetzen du kateter bat iztaiko zain batean sartuz. Fluoroskopia bidez haren jarraipena egiten da birika zirkulazioan dagoen enboloaren ondoan kokatu arte. Kateter bertan odolbilduak apurtzen dituen farmakoa egongo da eta hura askatzen da enboloaren ondoan dagoela. Modu honetan, medikamentuaren kontzentrazio oso altuak ematen zaizkio zuzenean enboloari. Hainbat ikerketek frogatu dute tratamendu honek hiltzeko arriskua jaisten duela, baina baliteke odol jarioak areagotzea garezur barneko hemorragia pairatzeko arriskua areagotuz adibidez.\nBeheko kaba zainaren iragazkia.\nTratamendu hau eraginkortzat jotzen duten bi egoera ezberdintzen dita: terapia antigatzatzailea kontraindikatzean (ebakuntza garrantzitsu baten ostean) edo pazienteak biriketan enbolo bat badu antikuagulatua izan arren. Egoera hauetan iragazkia aplikatzen da zainetako enbolia sakoneko kasu berriak biriketako arterietara sartzea ekiditeko birika oztopa ez dezaten. Hala ere, ez da frogatu tratamendu honen eraginkortasunik.\nIragazki hauek beheko kaba zainetik kendu beharko lirateke terapia antikoagulatzailea aplikatzea ahal bezain laster ez baita jakina epe luzera iragazki hauen eragina positiboa den.\nKirurgia.\nBirika enbolia akutuen aurkako birika tronbektomiak ezohikotzat jotzen dira eta baztertuak izan dira epe luzeko emaitza urriengatik. Hala ere, azken aldian susperraldi bat eman da teknika kirurgikoen berrikuspenek hainbat pazienteei on egiten diela frogatu baita. Halaber, biriketako hipertentsioa sortzen duen biriketako enbolia kronikoak birika tronboendarterektomia deritzon teknika kirurgikoaz tratatzen dira. \nPronostikoa.\nBiriketako tronboenbolia pairatzen dutenen %5-10 baino gutxiago daude hilzorian lehen sintomak agertu ostean. Arrisku-estratifikaziorako markatzaile ugari erabiltzen dira, hauen artean hipotentsioa, shock kardiogenikoa, sinkopea, bihotzaren eskuin aldeko disfuntzioa eta entzima kardiakoen handipena. Elektrokardiogrametako ez ohiko aldaketek ere epe laburreko pronostikoan eragiten dute. Gainera pazienteekin erlazionaturiko hainbat faktore aurkitu dira zeinak pronostikoan eragiten duten; hala nola, bihotz gutxiegitasun kronikoa eta Biriketako Gaixotasun Butxatzaile Kronikoa. Kaltetutako birika kopuruak ere eragina du pronostikoa burutzerako orduan.\nBirika enbolia baten osean enboloa nolabait kanporatua izan behar da pazienteak biziraun dezan. Baliteke odolbildua fibrinolisi bidez apurtua izatea edo berrantolakuntza baten bitartez odolbilduan zehar kanal berri bat sortzea. Hori horrela, odol fluxua berreskuratua izaten da enbolia osteko lehengo egunetan. Hobekuntzak nabariak izaten dira nahiz eta balitekeen galeraren bat agertzea. Behin antikoagulazioa amaitutzat ematean, birika enbolia hilgarri bat pairatzeko arriskua %0,5 igotzen da urteko.\nEpidemiologia.\nEz dira datu konkretuak ezagutzen, baina Estatu Batuetan 600.000 birika tronboenbolia kasuko intzidentzia estimatu izan dira urteko, mortalitate tasa %2-10-ekoa izanik. Morbilitate kardiobaskularra hirugarren kausa da, kardiopatia iskemiko eta garunbaskular gaixotasuna eta gero. Birika tronboenbolia duten %90 baino gehiagok zain sistema sakonean dute honen jatorria. Beste jatorri posibleak dira: beheko bena kaba, giltzurrun zainak, eskuineko bihotz hobiak eta goiko gorputz adarren zainak. \u00a0 "}
{"id": "91680", "revid": "336", "url": "https://eu.wikipedia.org/wiki?curid=91680", "title": "Sakabanatze-diagrama", "text": "Estatistikan, sakabanatze diagrama edo puntu hodeia bi aldagai koantitatibo irudikatzeko diagrama da. Bi aldagaien arteko korrelazioaren nondik norakoak ezagutzea du helburu, baina ez digu kausalitatea zehazteko balio.\nDeskribapena.\nSakabanatze-diagrama batek aldagaien arteko korrelazio mota batzuk iradoki ditzake konfiantza-tarte jakin batekin. Korrelazioa positiboa (igoera), negatiboa (jaitsiera) edo nulua (aldagaiak ez daude korrelazioan) izan daiteke. Doikuntza-lerro bat marraztu daiteke (\"joera-lerroa\" ere deitua) aldagaien arteko korrelazioa aztertzeko. Aldagaien arteko korrelaziorako ekuazio bat doikuntza-prozeduren bidez zehaztu daiteke. Korrelazio lineal baterako, doikuntza-prozedura erregresio lineal gisa ezagutzen da, eta denbora mugatu batean irtenbide zuzena bermatzen du.\nDispertsio-grafiko baten alderdirik indartsuenetako bat, ordea, aldagaien arteko erlazio ez-linealak erakusteko duen gaitasuna da. Gainera, datuak erlazio sinpleen nahasketa-eredu baten bidez adierazten badira, erlazio horiek bistakoak dira, eredu gainjarri gisa.\nDispertsio-diagrama kalitatea kontrolatzeko oinarrizko tresnetako bat da. Tresna horien artean daude histograma, Paretoren diagrama, egiaztapen-orria, kontrol-grafikoak, Ishikawaren diagrama eta fluxu-diagrama...\nEraketa.\nBi ardatz kartesiarretan, datu multzo bateko aldagai bana kokatzen da. Ondoren, elementu edo banako bakoitzeko puntuak kokatzen ditugu planoan, elementuak aldagaietan hartzen dituen balioen arabera.\nEz du aparteko garrantzirik zein aldagai ezartzen den abzisetan eta zein ordenatuetan, koerlazioa esploratzea bakarrik bada helburua. Baina, bi aldagaietan bata bestearen kausa edo eragilea bada, saiakuntzetan gertatu ohi den bezala, komeni da kausa edo aldagai independentea abzisetan ezartzea.\nAdibidea.\n4 ikasleren matematika eta hizkuntza kalifikazioak dira hauek, hurrenez hurren:\ncodice_1\nDatu hauei dagozkien puntu hodeia hau da:\nAldaerak.\nHiru dimentsiotako sakabanatze diagramak ere era daitezke baina ez dira ohizkoak.\nAldagai anitzeko datu multzo batean, aldagaiak binaka hartu eta bikote bakoitzeko eratzen diren sakabanatze diagramak batera jartzea interesgarri izaten da, aldagaien arteko loturak esploratzearren."}
{"id": "91681", "revid": "119347", "url": "https://eu.wikipedia.org/wiki?curid=91681", "title": "Hipersomnia", "text": "Hipersomnia gehiegizko loa erakusten duen sintoma da, batez ere egunean zehar agertutakoa gauean baino.\nHonekin lotutako bi gaixotasun nagusiak narkolepsia eta loaren apnearen sindromea, lehenengoa arlo neurologikoari eta bigarrena neumologia eta ORLri dagozkielarik. Hala ere, beste patologia batzuekin lotuta ere ikusten dugu."}
{"id": "91682", "revid": "90523", "url": "https://eu.wikipedia.org/wiki?curid=91682", "title": "Insomnio", "text": "Insomnioa edo loezina gutxiegizko loa edo horren gabezia erakusten duen sintoma ohikoenetarikoa da, eta kronikoa denean gaixotasuntzat jotzen dugu berau.\nBi mota nagusi ezberdintzen dira, alde batetik hasierako insomnioa edo loa hartzeko arazoak islatzen dituena, eta bestetik erdialdeko insomnioa edo gauaren erdian esnatu ondoren loa berreskuratzeko lanak ematen dituena.\nHainbat gaixotasun lotuta dago sintoma honekin, horietako asko psikiatriaren arlokoak eta beste batzuk beste esparru batekoak (txegoste-aparatuaren arazoak, arnas gaixotasunak eta abar), bai eta hainbat droga eta sendagai ere.\n2007an 64 milioi estatubatuarrek graduren batean edo bestean pairatzen zuten sarritan urtean zehar.\nNahiz eta, insomnioa lo hartzeko gaixotasuntzat bakarrik jotzen den, lo hartzeko zailtasunak forma asko har ditzake.\nGorputzak gauean zehar behar duen suspertzea burutzea eragozten du, eta horrek eguneko lozorroa ekar dezake, kontzentrazio baxuaz edo egunez aktibo sentitzeko gabeziaz gain.\nSendabidea.\nHipnotikoen familiako sendagaiak erabiltzen dira sintoma hau sendatzeko, hainbat indar-gradu dituztela."}
{"id": "91683", "revid": "46380", "url": "https://eu.wikipedia.org/wiki?curid=91683", "title": "Georges Cuvier", "text": "Georges L\u00e9opold Chr\u00e9tien Fr\u00e9d\u00e9ric Dagobert Cuvier, Cuvier-eko Baroia, (Montb\u00e9liard, 1769ko abuztuaren 23a - Paris, 1832ko maiatzaren 13a) naturalista eta zoologo frantziarra izan zen, Fr\u00e9d\u00e9ric Cuvier naturalistaren anaia zaharra.\nAnatomia konparatuaren eta paleontologiaren bultzatzailea izan zen. Napoleonen garaian eta Borboien errestaurazio garaian kargu garrantzitsuak izan zituen Parisen, Frantziako Historia Naturaleko Museoan irakasle izendatu zutelarik.\nLana.\nAnimaliak beren egitura eta morfologiaren arabera sailkatu zituen lehenengotako zientzialaria izan zen 1817an \"Regne animal distribu\u00e9 d'apr\u00e8s son organisation\" liburua argitaratu zuenean. Honen arabera animaliak lau talde nagusitan sailkatu zituen: ornodunak, moluskuak, artikulatuak eta erradiatuak.\nPaleontologiari dagokionean Cuvierrek ekarpen handia egin zion zientzia honi fosilen inguruko ikerketa ugari eginez. Eboluzioaren erabat aurkakoa zen, fixismoaren defendatzaile sutsua, eta kataklismo jarraituen teoria plazaratu zuen: jainkoak izaki bizidunak sortzen ditu baina saiakera okerra dela uste duenean katastrofe bat sorrarazten du izaki guztiak hil eta berriak sortzeko. Horrela azaltzen zuen fosilen erregistroaren estratigrafia.\nEra berean, Cuvierrek uste zuen Lurrak 6.000 urteko adina duela."}
{"id": "91684", "revid": "336", "url": "https://eu.wikipedia.org/wiki?curid=91684", "title": "Icodeko mentzeierria", "text": "Icodeko mentzeierria, Tenerife uhartea, Tinerfe Handia hil ondoren banatu zen bederatzi mentzeierrietako bat izan zen. Egungo El Tanque, La Guancha eta Icod de los Vinosen eremuen zati bat hartzen zuen. Garachico-ren zati bat ere barne hartu zuen. Bertako azken errege edo mentzeia, Pelikar izan zen.\nElezaharraren arabera, mentzeierri honetan bizi izan zen \"Amarka\", dontzeila gazte bat, beste neska batzuek bekaitza ziotena eta mutil gazte askok emazte bezala nahi zutena. Asko izan ziren Amarkaz maitemindu zirenak, guziten artean, \"Gariraiga\" artzaia nabarmendu zelarik, nork, Amarkaren ezezkoa jaso ondoren, erotu eta bere burua amildegi batetik bota zuen, minaren minez. Gertakari tragiko honen berria, laster hedatu zen erresuma osoan, guztiek, Amarka, Gariraigaren heriotzaren erantzuletzat jo zutelarik. Erruaren erruz, Amarkak, beste hainbeste eginez eman zion amaiera bere biziari."}
{"id": "91685", "revid": "336", "url": "https://eu.wikipedia.org/wiki?curid=91685", "title": "Parke Nazionalen Zerbitzua", "text": "Parke Nazionalen Zerbitzua (ingelesez National Park Service edo NPS) Ameriketako Estatu Batuetako gobernu agentzia federala da. Barne Sailaren agindupean diharduten du eta agentzia honen helburua, herrialdeko parke nazionalak babestea eta zaintzea da. Guztira 58 park nazional zaintzen ditu, baina beste 333 lur-eremu ere zaintzen dituzte.\nIzendatu zuten lehen parke nazionala, Yellowstoneko Parke Nazionala izan zen. Parke hau Wyoming, Montana eta Idahoko estatuen artean dago.\nIzendapena.\nMota honetako \"parke nazionalak\" ditugu, Ameriketako Estatu Batuetako gobernuaren sailkapenaren arabera:"}
{"id": "91688", "revid": "512", "url": "https://eu.wikipedia.org/wiki?curid=91688", "title": "Fran\u00e7ois Michel Le Tellier de Louvois", "text": "Fran\u00e7ois Michel Le Tellier (Paris, 1641eko urtarrilaren 18a - Versailles, 1691ko uztailaren 16a), Louvoisko markesa, frantziar politikari eta estatugizona izan zen. Ministerio ezberdinetan aritu zen Luis XIV.a Frantziakoaren erregealdian. Gerrako estatu idazkaria izan zen 1662-1691 bitartean.\nBizitza.\nMichel Le Tellierren semea zen, eta harekin ibili zen gaztetan. 15 urte baino ez zituelarik, Gerrako estatu idazkari izendatu zuten, kargua 1677 arte bete ez bazuen ere. 1672an, Estatu ministro kargua hartu zuen, eta Errege Kontseiluan sartu zen. Gerrako estatu idazkari bilakaturik, erreforma handiak egin zituen, herrialdeetako milizia berezien antolamendua besteren artean. Jean-Baptiste Colberten aurkaria izan zen, eta haren kontrako azpijokoetan parte hartu zuen. Garrantzi handiko kanpaina militarrak gidatu zituen: Alemaniako Palatinatuaren suntsipena (1679), Genovako bonbardaketa (1684) eta dragonnades edo protestanteen aurkako sarraskiak (1685). 1683an, Eraikuntza, Arte eta Eskulangintza superintendente postua lortu zuen, eta Versaillesko jauregiaren eraikuntza lanak zuzendu zituen. 1691n hil zen, erregeren uste ona galtzekotan zegoela, etsai asko baitzituen."}
{"id": "91689", "revid": "512", "url": "https://eu.wikipedia.org/wiki?curid=91689", "title": "Polizia Federala (Austria)", "text": "Austriako Polizia Federala (alemanieraz \"Bundespolizei\") Austriako herrialde osoko segurtasun publikoaz arduratzen den polizia federal nazionala da. Polizia hau, 9 Probintzia Polizia Komandoetan banatzen da. Hauek dira komandoak eta bat egiten duten probintziak. Hau da komando-eremu eta probintziak berdinak direla."}
{"id": "91690", "revid": "59723", "url": "https://eu.wikipedia.org/wiki?curid=91690", "title": "The Quick and the Dead", "text": "The Quick and the Dead 1995ean filmaturiko ez ohiko spaghetti western bat da, Sam Raimik zuzendutakoa. Protagonistetako batzuk Sharon Stone, Gene Hackmann, Russell Crowe eta Leonardo DiCaprio dira. Gidoia Simon Moorek idatzi zuen.\nIstorioa.\nKanpotar misteriotsu eta eder bat, Ellen (Sharon Stone), Mendebalde Urrun amerikarreko hiri txiki batean agertu da eta lehiaketa arriskutsu batean parte-hartzeko izena eman du. Lehiaketa horretan, alde guztietako pistolariek euren biziak arriskuan jartzen dituzte, ospea eta aberastasuna lortzeagatik. Ellenek lehiaketa horretan parte hartzeko dituen arrazoiak haratago doaz... John Herodez (Gene Hackman) mendekatu nahi du, hirian nagusi den eskrupulurik gabeko gizon anbiziotsu bat, urte batzuk lehenago bere familiari egin zion zerbaitengatik."}
{"id": "91691", "revid": "512", "url": "https://eu.wikipedia.org/wiki?curid=91691", "title": "Polizia Federala (Belgika)", "text": "Belgikako Polizia Federala (nederlanderaz \"Federale Politie\", frantsesez \"Police F\u00e9d\u00e9rale\" edo alemanieraz \"F\u00f6derale Polizei\") Belgikako herrialde osoko segurtasun publikoaz arduratzen den polizia federal nazionala da.\nHalaber, Interpol eta Europol nazioarteko poliziek ere Belgikan dute egoitza nagusia."}
{"id": "91692", "revid": "512", "url": "https://eu.wikipedia.org/wiki?curid=91692", "title": "Polizia Federala", "text": "Polizia Federal hitzek honako polizia talde ezberdinak izan daitezke:"}
{"id": "91698", "revid": "56334", "url": "https://eu.wikipedia.org/wiki?curid=91698", "title": "Gary Sinise", "text": "Gary Alan Sinise (Blue Island, 1955eko martxoaren 17a - ) aktore eta zuzendari estatubatuarra da. Emmy sari bat irabazi du.\n1994an, Oscar sarirako hautagaia izan zen, bigarren mailako aktore hoberena bezala, Forrest Gump filmean egin zuen Dan Taylor teniente elbarriaren paperagatik.\n2004an, telesail dramatikoan hasten da, Mac Taylor detektibearen paperean. Gary Sinise, Tom Hanksekin, hiru filmetan agertu da: Forrest Gump, The Green Mile eta Apollo 13.\n\"Erreskatea\" izeneko filmean, Mel Gibsonen ondoan, Jim Shrecker detektibe ustelaren aktuazio bikainaren ondorioz, ikuskizunaren kritika bikainak jaso zituen.\nBeste hainbeste laudorio jaso ditu Arratoi eta Gizonei buruz eta Mission to Marsen eginiko paperengatik.\nSinisek, ikusleari, bizia ematen dion pertsonaiaren berezkotasun psikologikoa igortzeko talentu berezia du, sendotasun dramatiko batekin \u00f1abartuz parte hartzen duen filmean.\nMoira Harris aktorearekin ezkonduta dago 1981etik eta hiru seme-alaba ditu: Sophie, 1988an jaioa, McCanna, 1990ekoa eta Ella, 1992koa."}
{"id": "91710", "revid": "46640", "url": "https://eu.wikipedia.org/wiki?curid=91710", "title": "Emmy Sariak", "text": "Emmy Sariak (), urtero, estatubatuar telebista arloan bikaintasunari ematen zaizkion sariak dira.\nBanandutako baina elkarren artean lotutako hiru erakundek aurkezten dituzte Emmy Sariak:\nHiruretatik ezagunenak, Primetime Emmy sariak dira, Daytime Emmy sariak atzetik dituelarik, biek, Sormen Arteen Emmy kategoria propioak dituztelarik.\nHistoria.\nEmmy sariak, lehen aldiz, 1949an eman ziren, Hollywood Athletic Cluben. Emmy Sarien garaikurrak, konpainia pribatu batek egiten ditu El Dorado Correctional Facility segurtasun nagusiko espetxean, Kansas estatuko El Dorado herrian.\nEmmy izenak, bere jatorria, Immy hitzean izan zuen, telebistaren lehen garaietan, kameren irudi erregistroko hodia identifikatzeko erabili zena. Imagin hitzaren txikigarrezko hasierako hizkiak, Immy, Emmy izenean bihurtu ziren, izaera femeninoagoa zuena. Estatuatxoa, emakume bat irudikatzen duena, Louis McManus ingenieriak diseinatu zuen, bere eredua, bere emaztea bera izan zelarik. Bere estatua, deitutako leihaketar iritsi ziren 48etatik, iristen azkena izan zen, eta lehiaketa irabazi zuena izan zen.\nHegoek, artearen musa zen Melpomene irudikatzen dute, eta, atomoak, \"zientziaren elektroia\"\nPrimetime Emmy Sariak.\nPrimetime Emmy Sariak, \"prime time\" ordutegiko estatubatuar telebista programazioaren bikaintasunaren saritze bezala aurkezten dira. Orohar, zeremonia, iraila erdialde inguruan ospatzen da, telebistako udazkeneko denboraldia hasi aurreko igandean.\nABC, CBS, NBC eta Fox kateak, txandakatu egiten dira, urtero sari hauen zeremonia emateko.\nDaytime Emmy sariak.\nDaytime Emmy sariak, goiz eta arratsaldeko estatubatuar telebista programazioaren bikaintasuna saritzeko aurkezten dira. Lehen aldiz, 1972ko Primetime Emmy Sarien ospakizunean ospatu ziren, bi urte beranduago, zeremonia propio bat lortu zutelarik\nSports Emmy Sariak.\nSports Emmy sariak, kirol programazioaren bikaintasunarentzako sariak dira. Zeremonia, astelehen gau batean ospatzen da, udaberrian, ohi, apirileko azken asteetan edo maiatzeko lehen astean. New York Hirian ematen dira."}
{"id": "91711", "revid": "6327", "url": "https://eu.wikipedia.org/wiki?curid=91711", "title": "Emmy", "text": ""}
{"id": "91712", "revid": "105290", "url": "https://eu.wikipedia.org/wiki?curid=91712", "title": "Telebistaren Arte eta Zientzien Akademia", "text": "Telebistaren Arte eta Zientzien Akademia (ATAS ingelesezko siglengatik, ), 1946an sortutako erakunde bat da, Emmy sariak ematen dituena, Kaliforniako Los Angeles hirian. Erakundea, Estatubatuar Telebistaren Ospearen Aretoaren sortzailea da.\nATAS erakundeak, Estatubatuar Telebistaren artxibategia du, telebistaren industriako 475 pertsona ospetsuri eginiko 475 elkarrizketa baino gehiago dituena, horietako asko, Google Videon ikus daitezkeelarik.\nATAS, 1955an sortutako Telebistaren Arte eta Zientzien Akademia Nazionalaren zati izan zen, egoitza New Yorken duena, honek, Emmy sariak, kategoria ezberdinetan ematen dituelarik, Daytime, Kirolak, Berriak eta Zerbitzu Publikoak barne. NATASak (National Academy of Television Arts &amp; Sciences)ek, Primetime Emmy sariak gainbegiratzen zituen, erakundea, 1970eko hamarkadaren amaieran, Ekialdea eta Mendebaldean banatu izanak, ATASa, sari emateen arduradun bezala utzi zuen arte. ATASak, Primetime Emmy sariak zuzentzen dituen bitartean, NATASak, ATASekin batera, Daytime Emmy Sariak eta gainontzeko Emmyak gainbegiratzen ditu."}
{"id": "91713", "revid": "105290", "url": "https://eu.wikipedia.org/wiki?curid=91713", "title": "Muhu", "text": "Muhu edo Muhumaa () Itsaso Baltikoan dagoen uharte bat da. Bere hedadura, 198 kilometro karratutakoa da, eta Estoniako hirugarren uharterik handiena da, Saaremaa eta Hiiumaaren ondoren.\nOndoan dituen Kesselaid, Viirelaid, V\u00f5ilaid eta Suurlaid uharteekin, Muhu parrokia eratzen du (estonieraz \"Muhu vald\"), Saare konderriaren barnean dagoen landa udalerri bat. Udalerriko biztanleria, 2004ko urtarrilak 1eko erroldaren arabera, 1822 pertsonakoa da, eta 206,12 kilometro karratuko hedadura hartzen du. Dentsitatea, kilometro karratuko 8,8 biztanlekoa da.\nMuhuko herri garrantzitsuak, Kuivastu, Liiva eta Koguva dira.\nUhartea, Estonia kontinentaletik, Moonsund itsasartearen bidez banandua dago, eta, Saaremaa uhartetik, V\u00e4ike V\u00e4in itsasartearen bidez. Estonia kontinentaleko Virtsu herriarekin, transbordadore edo ferry bidez lotua dago, eta, Saaremaarekin, galtzada altxatu baten bidez, V\u00e4inatamm. Neguan, uhartea eta kontinentea, izotz errepide baten bidez lotuta daude.\n1227ko, Ezpataren Livoniar Anaiak izeneko armadak (Gilen Modenakoak gidatutako 20.000 soldadu), itsasoa izotzezko errepidearen bidez zeharkatu zuten kontinentetik, eta Saaremaa uhartea eraso zuten, estoniar jentilen azken gordelekua zena. Estoniarrek, Muhun, gotorleku zirkular bat utzi zuten, honen hondakinak, uharteen arteko galtzada altxatutik gertu mantentzen direlarik. Honek, Estoniar Gurutzadari amaiera eman zion.\nMuhu, ospetsua da, baita ere, oraindik, Estonia osoan funtzionatzen jarraitzen duen haize errota bakarrarengatik, baita Moonsundeko guduagatik ere, 1917ko iraila-urrian gertatu zena, Errusia eta Alemaniako itsas armaden artean (baita hiru britainiar itsaspeko ausart ere)."}
{"id": "91714", "revid": "6950", "url": "https://eu.wikipedia.org/wiki?curid=91714", "title": "Cum hoc ergo propter hoc", "text": "Cum hoc ergo propter hoc (euskaraz \"Honekin batera, beraz honengatik\") latinezko esapidea da, batera gertatzen diren bi gertaeretatik, bata bestearen kausa dela baieztatzen duen falazia logikoa da.\nFalazia logiko mota honetan bi edo gertaera gehiagoren arteko ekintza behatu ondoren kausalitatearen konklusio goiztiarra ateratzen da.\nOrokorrean, A gertaera Brekin soilik korrelazioa duela behatzen bada, Aren bitartez automatikoki B sortzen dela ziurtatzen da sarritan, nahiz eta zergati-ondoriorik ez dagoen ebidentzia izan. Modu honetan, oker ziurtatzen da Ak B sortzen duela, eta honek falazia logiko bihurtzen du azalpena, hurrengo lau aukerak emanez:\nAdibideak.\nAdibidez, aztertu dezagun hurrengo argudioa: Droga kontsumitzaile askok arazo psikiatrikoak dituzte, eta arazo psikiatrikoak dituzten askok droga kontsumitzen dute. Beraz, droga kontsumitzeak arazo psikiatrikoak sortzen ditu. Ondorioa egia izan daitekeen arren, argumentua faltsua da, drogaren kontsumoaren eta arazo psikiatrikoen arteko korrelazioak ezin baitu bermatu kausa-efektu erlazioa. Droga kontsumitzeak arazo psikiatrikoak sor ditzake, baina gerta liteke arazo psikiatrikoek drogaren kontsumoa eragitea ere; edo biak hirugarren batek eragindakoak izatea; edo, bi gertaeren artean erlaziorik ez egotea eta kasualitate hutsa izatea.\nBi gertaera aldi berean gertatzen direnean, tentagarria izan daiteke batak bestea eragiten duela onartzea, baina, korrelazio estatistikoaz gain, informazio gehiago behar da gertaera baten eta bestearen artean kausazko erlazioa dagoela behar bezala ondorioztatzeko.\nBeste adibide bat: goizean euria egin eta ikasle batek azterketa bat gainditu ez badu, ezin da baieztatu \"cum hoc ergo propter hoc\" argudiatuz, ikasleak ez duela azterketa gainditu euria egin duelako.\nEsan bezala, esaldiak A eta B gertaera lotzen ditu kausaltasun erlazio batez (A Bren kausa da, esaterako) batera gertatu direlako. Baina, A eta B gertaerak batera gertatzeak ez da bakarrik gertatzen A Bren kausa delako."}
{"id": "91716", "revid": "105290", "url": "https://eu.wikipedia.org/wiki?curid=91716", "title": "Dior Gondorrekoa", "text": "Dior Gondorrekoa, Tolkienen legendariumean eta Eraztunen Jaunaren eranskinetan, Gondorreko bederatzigarren Seneskal erregeordea izan zen. Eguzkiaren Hirugarren Aroko 2328an jaio zen, eta Barahir Gondorrekoaren semea zen.\nDior, Zaintzapeko Bakea deritzon garaian gobernatu zuen zortzigarren eta azken seneskala izan zen. Bere aitaren oinordeko bihurtu zen 2412an, eta Gondor, 23 urtez gobernatu zuen. 2435ean hil zen. Diorrek ez zuen semerik izan, eta, beraz, bere oinordekoa, bere iloba Denethor I.a izan zen."}
{"id": "91717", "revid": "536", "url": "https://eu.wikipedia.org/wiki?curid=91717", "title": "Thrain I.a", "text": "Tolkienen legendariumean, Thrain I.a, Durinen etxeko nano bat da, Nain I.aren semea, Eguzkiaren Hirugarren Aroko 1934an jaio zena, Moria edo Khazad-d\u00fbmen.\nMoriako azken errege nanoa izan zela esan daiteke, bere aita, Eguzkiaren Hirugarren Aroko 1981ean, Hithaeglirreko nanoen mantsioan orkoen eta balrogaren esku hil zenean, tronua hartu eta bere herriko gainontzekoak bildu baitzituen, erbesterantz gidatuz.\n1999an, iparralderantz abiatu eta Ereborren ezarri zen, Nanoen Mendi Azpiko Erresuma sortuz. Han hasi zituen metal preziatuen ateratze eta zulatze lanak, eta merkataritza txiki bat hasi zuen Iparraldeko Gizonekin, garai hartan, hiri txiki bat zena, bere aurrekoek Eguzkiaren Bigarren Aroan egin zuten bezala.\nHan aurkitu zuen Arkaren Harria, Ereborreko nanoen ikur izango dena. Hirugarren Aroko 2190ean hil zen, eta, bere oinordekoa, bere seme Thorin I.a izan zen."}
{"id": "91718", "revid": "105290", "url": "https://eu.wikipedia.org/wiki?curid=91718", "title": "Arkaren Harria", "text": "Arkaren Harria, mendiaren bihotza ere deitua, Tolkienen legendariumean agertzen den fikziozko objektu bat da. Thrain I.ak Ereborren aurkitutako bitxi zuri bat da, Ereborreko erregeen altxor handienaren zati zena, baina han geratu zen Smaugek, nanoak, Eguzkiaren Hirugarren Aroko 2770ean kanporatu zituenean. Handik urte askora, Bilbo Zorrozabal Smaugen gordelekura sartu zenean, harria, nanoengandik ezkutatuz lapurtu zuen, eta Thorin II.ak berau setiatuta zuten Elfo eta Gizakiekin bakeak egin zitzan erabili zuen, eta gertatzeko zorian zegoen gudu bat eragozteko, Esgarotheko gizaki batzuk eta elfoek, Smaugen altxorraren zati bat eskatzen baitzuten, eta Thorinek, eskakizun horri uko egin zion. Ondoren, Thorinekin batera lurperatua izan zen."}
{"id": "91721", "revid": "1545", "url": "https://eu.wikipedia.org/wiki?curid=91721", "title": "Smaug", "text": "Smaug, Tolkienen Hobbita izeneko eleberrian agertzen den herensuge bat da.\nErdialdeko Lurraldean geratzen zen azken herensugea zela esaten zen, nanoak Ereborretik kanporatu zituena, hauen altxorra hartuz, gainera, denboraren amaierararte gordetzen saiatu zena.\nEguzkiaren Hirugarren Aroan existitu zen herensugerik handiena izan zen. Tamaina handikoa zen, gorri-urre kolorekoa, xaguzar hego handiekin eta burnizko ezkata zulaezinezko larruazal batekin. Bere puntu ahul bakarra, sabelaldea, ia erabat, harribitxi eta urrezko estalki batekin estalita zegoen, mendeetan zehar Mendi Azpiko Erresumako altxorraren gainean etzanda egon ondoren inkrustatuak.\nBilbo Zorrozabalek Hobbita eleberrian abiatutako abenturan, Smaug bihurtzen da Throrren oinordeko izan zen Thorin II.arena zen altxor bikaina berreskuratzeko gainditu beharko duten azken oztopoa.\nSmaug herensugea, \"Urrezkoa\" urrutiko Ered Mithrimetik iritsi zen, Erdialdeko Lurraldearen iparraldean, nanoek Eguzkiaren Hirugarren Aroko 2770. urtean bildu zituzten aberastasunek erakarririk. Han, Haraneko Hiria suntsitu zuen, mendiaren ondoan, eta, ondoren, mendiaren barnean aurkitzen ziren nano guztiak hil edo ihesarazi zituen. Bi mendez, pozik lo egin zuen bere altxorraren gainean Ereborren barnean, 2941ean, Bilbok eta nanoek, bere altxorretik, Arkaren Harria lapurtu zuten arte, horrek, sutu eta berriz Esgaroth, Laku Luzeko hiria erasotzera bultzatu zuena.\nBilbo eta nanoak, onik irtetzen dira, Bard I.ak (ondoren Haraneko lehen errege izatera pasa zena), Lakuko Hiriari egindako erasoan, Smaug hil baitzuen, gezi bat, harribitxirik gabe zuen sabelaldearen zati bakarrean sartuz."}
{"id": "91725", "revid": "1659", "url": "https://eu.wikipedia.org/wiki?curid=91725", "title": "Hego (anatomia)", "text": "Hegoak edo hegalak, gaur egun, soilik hiru animalia taldek dituzten gorputz-adarrak dira: intsektuek, hegaztiek eta kiroptero edo saguzarrek. Aldi berean, antzina, pterosauro erako dinosauroek ere izan zituzten. Ohi, hegoak hegan egiteko erabiltzen dira, hegoak dituzten animalia guztiak hegan egiteko gai ez diren arren.\nAnimaliaren batzuek mintzak dituzte hanken eta gorputzaren artean (kolugoek kasu), edo behatzen artean (igel hegalariaren kasuan bezala) edo saihets mugikorren artean (Dracon volans narrastia), baina ez dira hegan egiteko nahikoa, eta ez dira hego deitzen; horiekin, planeatu baino ezin daiteke egin.\nIntsektuak.\nIntsektuetan, hegoak, bat edo bi pare, toraxaren hedapenak dira. Intsektu helduen ezaugarria dira, baina gerta daiteke ale guztietan ez agertzea. Normalean nerbiodun mintzak dira intsektuen hegoak. Ohikoena bi pare izatea den arren, intsektu batzuetan hego pareetako bat gogortu eta babesgarri bihurtu da (elitroak), hegan egiteko funtzioa galduz eta horretarako beste hego parea erabiliz. Zenbait intsektutan hegoak elkarren artean edo hanken kontra igurtziz soinu deigarria egiten dute, ugaketa helburuekin baliatzen dutena.\nHegoak intsektuen ezaugarri ebolutibo nabarmena dira eta askotan intsektuak sailkatzeko erabiltzen da:\nIntsektu familia definitzen ez duen ezaugarria izanik, aptero, paleoptero eta beste termino batzuk ez dira sailkatzeko erabiltzen, baina deskribatzeko baliagarriak dira.\nHegaztiak.\nHegaztietan, aurrealdeko gorputzadarrak dira hegaldia ahalbidetzen dutenak eta azalera euslea eratzen duten lumak daramatzatenak. Hegaztiek luma mota ezberdinak konbinatzen dituzte, eta mota bakoitzak bakoitza luzera, forma, malgutasun eta tinkotasun berezia du, funtzioaren arabera, eta guztiak ez dira hegaldira bideratuak. Hegaldian, luma mota garrantzitsuenak arraunlariak (arraun-lumak ere deituak) eta estalkiak dira. Lehenek hegaldia burutzeko sustengu indarra sortzen dute, eta hegaldiaren norabidea kontrolatzea ahalbidetu. Bigarrenek besteak babesten dituzte.\nKiropteroak.\nAnimalia kiropteroetan (saguzarrak), aurrealdeko gorputzadarrek eta behatzek, hegan egitea ahalbidetzen dien mintz batentzako euskarria eratzen dute."}
{"id": "91726", "revid": "105290", "url": "https://eu.wikipedia.org/wiki?curid=91726", "title": "Nain I.a", "text": "Nain I.a, Tolkienen legendariumean, Durin I.aren herriko nano bat izan zen. Moria edo Khazad-d\u00fbmeko azkenaurreko erregea izan zen, Durin VI.aren semea eta Thrain I.aren aita.\nMorian jaio zen Eguzkiaren Hirugarren Aroko 1832an. 1980an, Karadhrasen, mithrila lortzeko zulatzen ari ziren nanoek, sakoneko balroga itzartu zuten, eta honek, Nainen aita hil zuen. Nain izan zen bere aitaren oinordekoa. Eguzkiaren Hirugarren Aroko 1981ean hil zen, balrog beraren esku, bere oinordekoa, bere seme Thrain I.a izan zelarik."}
{"id": "91727", "revid": "512", "url": "https://eu.wikipedia.org/wiki?curid=91727", "title": "Tudejengo Ituna", "text": "Tudejengo Ituna Leon eta Gaztelako errege Alfontso VII.aren eta Erramun Berenger IV.aren arteko hitzarmena izan zen, 1151ko urtarrilaren 27an Tudejenen, Fiterotik gertu zegoen herri hustuan, sinatutakoa, Iru\u00f1eko Erresuma banatzeko helburuarekin. Sinatzaileek Iru\u00f1eko Erresumari deklaratzea adostu zuten, eta 1137ko Carri\u00f3ngo Ituna berrestea. Gainera, J\u00facarretik hegoalderantz zeuden lurrak eta Murtziako Taifa, Lorca eta Verako gazteluak izan ezik, Aragoiko Erresumarentzat konkistatzeko baimena ere adostu zuten. Lleidako (1157), Cazolako (1179) eta Almizrako (1244) itunen aurrekaria izan zen, eta Iberiar penintsulako erresuma biak Sortalderantz zabaltzeko erabili zen."}
{"id": "91728", "revid": "512", "url": "https://eu.wikipedia.org/wiki?curid=91728", "title": "Tudejen", "text": "Tudejen edo Tudilen Fiterotik gertu zegoen herri hustua da, Nafarroako Tuterako merindadean kokatuta.\nBertan, harkaitz baten tontorrean, Alhama ibaiaren igarotzea defenditu zuen gaztelua zegoen. Egun omenaldi-dorrearen zati bat eta ganga-formako teilatua duen eraikina baino ez dago.\nTudejenen, 1151an, izen bereko ituna sinatu zuten Leon eta Gaztelako erregea zen Alfontso VII.a eta Ramon Berenguer IV.a Aragoiko Erresumaren ordezkariak."}
{"id": "91730", "revid": "2241", "url": "https://eu.wikipedia.org/wiki?curid=91730", "title": "Caradhras", "text": "Tolkienen legendariumean, Caradhras (trilogiaren lehen zatian \"Krudela\" ere deitua), Hithaeglir mendikateko mendi handi bat da, Celebdil eta Fanuidholekin batera, euren azpian Moria zegoen mendirik garrantzitsuenak zirenak.\nHiruretatik, mendebalderen zegoena zen, Eregionetik gertuen zegoena, bere gainean, elur iraunkorra zuelarik.\nMendi honen barnean zulatu zuten nanoek oso sakon, mithril bila, Thangorodrimetik ihes egin eta Haserrearen Gerraren ondoren, lurraren sakonean zegoen izaki bat itzartuz: Melkorren balrog bat. Durin VI.a errege nanoa, balrog honek hil zuen, eta, hurrengo urtean, beste hainbeste egin zuen Durinen seme eta oinordeko izan zen Nain I.arekin. Honela, Moria, zoritxarrean erori eta mortua geratu zen.\nHandik mende batzutara, Eraztunaren Elkarteak, Hithaeglir mendikatea, Caradhraseko pasabidetik zeharkatu nahi izan zuen, baina elur ekaitz gogor batek eragotzi zuen, eta, beraz, mendikatea, behetik zeharkatu behar izan zuten, Moriako meatzeak igaroz. Eraztunen Jauna eleberrian kontatzen denaren arabera, ekaitz hori kasualitate hutsa ez zela izan iradokitzen da, baizik eta mendiaren beraren haserrearen ondorio izan zela, hau, izaki gaiztoa izango zena, edo ez adiskidetsua behintzat. Peter Jacksonen zineko bertsioan, Sarumanek, bidaiariei, sorginkeria bat botatzen diela ikusten da, horrela elur ekaitza sortuz.\nIzenak hizkuntza ezberdinetan.\n\"Adar Gorria\" deitzen zen gizakien hizkuntzan, bere tontorra, Eguzkiaren azken izpiek talka egiten zuten adar handi baten antzekoa zelako, kolore gorri bat emanez.\nNanoek, Barazinbar deitzen zuten, Baraz = gorria (erradikal hirukontsonantea B-R-Z) eta \"invar\" = adarra (erradikal M-B-R).\nSindarinez, izena, \"Caran\" (gorria) eta rass (adarra) hitzez osatua dago. Azken hau, noldorinezko rhassetik sindarinezko rassera pasa zen, eta aldaketa nasala egongo zen, caranen azkeneko n hizkia, rassen hasierako r hizkiarekin lotzean, dhr emanez. Etimologian, RAS erroa agertzen da Caradhrasentzako, mendiaren izena osatzen duten hitz bakoitzarentzako, honako erro hauek ere agertzen diren arren: RAS = adarra eta KARAN = gorria\nAdar Gorriko pasabidea.\nCaradhrasen dagoen pasabide bat da, \"Adar Gorriaren atea\" deitua. Eregion Rhovanionekin lotzen zuen, malkartsu eta estua, Eregionetik sartzen zen \"ezkerrean amildegi horma bat inguratzen zuen bidezidor batetatik\" eta horma hori, Caradhrasen hegoaldeko zatian bermatzen zen, eta \"eskuinean lurra, sakonune amaigabe batean erortzen zen tokian beltztasunezko abismo bat irekitzen zen\". Mendi handiaren magaletatik igotzen zen, Ekialdean, Azanulbizarreko haranean jaisteko, \"Errekazto Itzaltsuaren Eskaileratik.\nEguzkiaren Bigarren Aroan Eregioneko elfoek eta Moriako nanoek asko erabiltzen zuten pasabide bat zen, bere irteera, meatzeko Ate Handietatik gertu igarotzen zen. Balrogaren agerpenarekin eta nanoek Moria utzi ondoren, pasabidea jada ez zen gehiago erabili, Hithaeglirreko alde hori, orkoz betea baitzegoen. Hirugarren Aroaren amaieran, Eraztunaren Elkartea, bertara iritsi zen Rivendeletik, zeharkatzen saiatu ziren, baina ezin izan zuten, sorginkeria gaiztoren baten ondorioz, partaideen bizitza arriskuan jarri zuen elurte bat erori baitzen, eta, beraz, elkarteak, Moriatik zeharkatu behar izan zuen."}
{"id": "91731", "revid": "105290", "url": "https://eu.wikipedia.org/wiki?curid=91731", "title": "Fanuidhol", "text": "Fanuidhol, Tolkienen legendarium ospetsuko mendi bat da. Moriako mendi garaietako hirugarrena da, Caradhras mendiaren ekialdean dagoena. Bere magalak, hegoekialderantz hedatzen diren eta Errekazto Itzaltsuko Harana edo Azanulbizar ixten duen Hithaeglirren besoa eratzen dute.\nEtimologia.\nFanuidhol Grisa deitzen dute elfoek, sindarinezko adjektibo den fanui \"lainotsua\", SPAN erroa eta d\u00f4l izenak, \"burua\", osatutakoa, hedapenez, mendia. Nanoek, Bundushath\u00fbr deitzen zuten, elfoeraz bezala, Mendi Lainotsua edo Lainoen Burua esan nahi duena, Bund (burua), B-N-D erradikalak, _u_ \"-rena\" perpausa eta shathur \"lainoak\" hitzez osatua, balizko erradikala Sh-Th-R."}
{"id": "91732", "revid": "105290", "url": "https://eu.wikipedia.org/wiki?curid=91732", "title": "Thangorodrim", "text": "Thangorodrim (sindarinez Tirautzaren Mendiak esan nahi duena), Tolkienen legendariumean, bereziki Silmarillion lanean, Melkorrek Angbanden Lanparen Aroetan altxatu zuen sumendiari eman zitzaion izena da, Amanetik ihes egin ondoren, Valinorreko Bi Zuhaitzak suntsitu eta silmarilak lapurtu ondoren. Mendi izugarri hau, hiru tontorrez koroatua zegoen Dorre Trumoitsuak deituak, \"lurrazpiko labeen zerrauts eta labarekin eta tunelen irekierako hondakin handiekin\" eginak zeudenak. Tontor edo krater horien ahoetatik, etengabe, iparraldeko zerua kutsatzen zuten lurrun beltzak irtetzen ziren.\nHan kateatu zuten Maedhros krudelki, eta han giltzapetu zuten Hurin 28 urtez, sorginkeria baten bidez. Thangorodrim ez zen bizirik irten Eguzkiaren Lehen Arotik, Gudu Handian, Haserrearen Gerran, Ankalagon Beltza (hegodun herensugeen artean boteretsuena zena), E\u00e4rendilen esku hil baitzen, eta zerutik erori zen, Thangorodrim eta Angband suntsituz."}
{"id": "91734", "revid": "56334", "url": "https://eu.wikipedia.org/wiki?curid=91734", "title": "Unis", "text": "Unis (Onnos grezieraz), Egiptoko V. dinastiako azken faraoia izan zen, eta, J\u00fcrgen von Beckerathen arabera, K.a. 2342tik K.a. 2322 arte gobernatu zuen.\nUnis deitzen da Abidoseko Errege Zerrendan eta Saqqarakoan. Turineko Errege Kanonak dioenez, 30 urteko erregealdia izan zuen. Manetonek, Sexto Julio Afrikanoren arabera, Onnos deitzen du eta 33 urteko erregealdia ematen dio.\nBere sendia ez da ondo ezagutzen, beharbada, bere aita Dyedkara Isesi izango zen. \"Khenut\" eta \"Nebit\"ekin ezkondua, ziuraski, Ptahshepses izeneko seme bat izan zuen. Dirudienez, ez zuen oinordekorik utzi bera hil ondoren.\nBere erregealdian, dirudienez, gosete garai bat egon zen, Saqqarako bere prozesio galtzadako baxuerliebe oso deskriptiboetan isladatua geratu zelarik.\nBiblos eta Kushekin harreman diplomatikoen politikarekin jarraitu zuen.\nBere garaiko eraikuntzak.\nPiramidearen multzoa Saqqaran, honako hauekin:\nBere garaiko eraikuntzen hondakinak, Elefantinan ere badaude, animalia exotikoen baxuerliebeekin.\nBere garaiko testigutzak.\nIdazkunak.\nAsuandik gertuko harkaitz batean (Petrie, Sethe)"}
{"id": "91735", "revid": "105290", "url": "https://eu.wikipedia.org/wiki?curid=91735", "title": "Deanbulatorio", "text": "Deanbulatorioa edo girola, fededunak ibil daitezkeen aldare nagusia inguratzen duen gune bat da.\nDeanbulatorioa, arkitektura erromanikoko elementu bereizgarri bat da, ondoren, gotikora hedatu zena. Bere erabilgarritasuna, herri debozioko tokietarako erromesaldi masiboaren ondorioz sortu zen, fededun multzo handi bat eliza batetara joan eta bertan gordetzen ziren erlikiak gurtzeko prestatzen zenean. Korridore honek, guztiek erlikiak gurtu ahal izateko eta kapera nagusian ospatzen egon zitekeen elizkizuna ez eteteko haina zirkulazio fluidotasuna ematen zuen.\nOhikoena, erdiko nabearen buruan, presbiterioa kokatzea da, eta, ondoren, kapera nagusia, aldare nagusiarekin oinplano erdizirkular edo poligonaldun abside bat eratuz. Kasu horretan, deanbulatorioa, alboetako nabeen luzapen bidez eratzen da, absidea, honen kanpoaldetik inguratzen dutena. Batzuetan, abside hau eta deanbulatorioa, ez daude harresi itsu baten bidez bananduak, multzoari iragazkortasuna ematen dion arku multzo baten bidez baizik. Gainera, ohikoa da, baita ere, deanbulatorioaren inguruan, absidiolo erradial batzuk kokatzea, horietako bakoitzak, kapera txiki bat duelarik."}
{"id": "91736", "revid": "105290", "url": "https://eu.wikipedia.org/wiki?curid=91736", "title": "Gurutzadura", "text": "Gurutzadura, gurutze latindar edo greziar formako oinplanoa duten elizetan, nabea eta transeptua gurutzatzen diren tokia da. Toki hau, arku toraletan eutsia dagoen danbor edo zinborio baten gainean altxatutako kupula baten bidez estaltzen da. Honela, bi efektu lortzen dira: kanpoaldera, bere gainean gailentzen den dorre antzeko hori nabeekin elkartzen den tokia nabarmendu, eta zinborioan bertan, edo, batzuetan, honen eta kupularen artean tartekatzen den linterna irekitako hutsuneen bidez argiztatzea mesedetzea.\nEz da arraroa, gurutzadura hitza, transeptuari erreferentzia egiteko erabiltzea, hau da, nabe nagusia gurutzatzen duen nabea, biak gurutzatzen diren tokiaren ordez, transeptu hitza, RAEko hiztegiak onartzen ez duenean."}
{"id": "91740", "revid": "201", "url": "https://eu.wikipedia.org/wiki?curid=91740", "title": "Oilar", "text": ""}
{"id": "91741", "revid": "201", "url": "https://eu.wikipedia.org/wiki?curid=91741", "title": "Gallus gallus", "text": ""}
{"id": "91742", "revid": "201", "url": "https://eu.wikipedia.org/wiki?curid=91742", "title": "Oilasko", "text": ""}
{"id": "91743", "revid": "512", "url": "https://eu.wikipedia.org/wiki?curid=91743", "title": "Txita (argipena)", "text": "Txita hitzak adiera zenbait ditu:"}
{"id": "91744", "revid": "201", "url": "https://eu.wikipedia.org/wiki?curid=91744", "title": "Txito", "text": ""}
{"id": "91745", "revid": "6327", "url": "https://eu.wikipedia.org/wiki?curid=91745", "title": "Bale txuri", "text": ""}
{"id": "91746", "revid": "81323", "url": "https://eu.wikipedia.org/wiki?curid=91746", "title": "Kontingentzia taula", "text": "Estatistikan, kontingentzia taula aldagai kualitatiboei buruzko datuak biltzen dituen maiztasun-banaketa bat da, bi aldagai edo gehiago jasotzen dituena, aldagai bakoitzaren kategoriak gurutzatuz sarrera biko taula batean. Gelaska bakoitzean maiztasunak ezartzen dira, kopuru absolutuan edo erlatiboan. Errenkada eta zutabeetako baturak ere kalkulatzen dira, aldagai bakoitzaren kategorietan zenbat elementu biltzen diren (bazter-maiztasunak, alegia) zehazteko. Datuak era bateratuan azaltzeaz gainera, kontingentzia-taulak azterketa estatistikoak egiteko abiapuntu moduan erabiltzen dira askotan, hala nola aldagai estatistikoen arteko asoziazioa aztertzeko. Gehienetan, kontingentzia taulak bi aldagai kualitatibo jasotzeko erabiltzen badira ere, hiru aldagai edo gehiago bil daitezke kontingentzia-tula batean, aldagai kopuruak gora egin ahala taula irakurketa gero eta zailagoa den arren.\nKontingentzia-taulak aldagai kualitatiboetarako erabiltzen dira bereziki, non elementuak biltzen diren kategoria kopurua murritza den (adibidez, sexua, ikasketa-maila, aukera politikoa, ...). Balio ezberdin gutxi hartzen duten aldagai kuantitatiboetarako (seme-alaba kopurua, adibidez) ere erabil daitezke. Ez dira oso egokiak, ordea, aldagaiak balio ezberdin asko hartzen dituen kasuetarako (adibidez, pertsonen baten altuera edo pisua), aurretik datuak tartetan biltzen ez badira.\nHainbat teknika garatu dira kontigentzia-tauletako informazio estatistikoa aztertzeko. Horien artean, asoziazioak kontingentzia taula bateko aldagaien arteko erlazioa aztertzen du. Prozedura konplexuago batez, korrespondentzia-analisiak kontingentzia-taula batean agertzen diren kategoriak kartesiar diagrama batean ezartzen ditu, erlazionaturik dauden kategoriak elkarrengandik gertu jarriz(adibidez, emakumeek gizonek baino eskuineko joera politikoa nabarmenagoa badute, \"emakume\" eta \"eskuin\" kategoriak gertu suertatuko dira diagraman). Kontingentzia taulak independentzia estatistikoa frogatu eta homogeneotasun-frogak burutzeko oinarri ere izaten dira.\nKontingentzia taula baten eraketa.\nKontingentzia taula bat eratzeko elementu zenbaiten gainean jasotako bi aldagai edo gehiago behar dira. Datu zerrenda horretatik aski da, elementuak banan banan hartu, bakoitzari dagokion gelaska ezarri eta, azkenik, gelaska bakoitzean gertatzen den elementu kopurua zenbatzea.\nOhikoa da kontigentzia taulako totalak zentzu edo aldagai batean nahiz bestea kalkulatzea. Kopuru horiek bazterreko frekuentziak dira eta gehituz, elementu kopuru totala eskuratzen da, irudiam ikusten den bezala.\nProbabilitateak kontingentzia-taula batean.\nProbabilitateen kalkulu sinplea.\nKontingentzia-taulka probabilitateak kalkulatzeko abiapuntu moduan erabili ohi dira. Gelaska bakoitzeko maiztasun absolutuak hartuta, datu kopuru totalarekiko kalkulatzen diren portzentajeak zein probabilitateri dagozkion azaltzen da ondorengo taulan:\nAdibidez,\nEbaketak\nProbabilitate totalak\nProbabilitate hauetatik baldintzapeko probabilitateak kalkula daitezke, baina taulatik zuzenean ere kalkula daitezke. Adibidez, jakinda pertsona batek alkohola edaten duela, gizona izateko probabilitatea honela kalkulatzen da:\nZuzenean, berriz, honela kalkulatuko litzateke: formula_10\nFisherren froga zehatza.\nProbabilitate kalkulua kontingentzia taulan jasotako aldagaien artean independentzia dagoen frogatzeko erabiltzen da Fisherren froga zehatzaren bitartez. Adibidez, hainbat gizon eta emakumeri alkohola edan ohi duten galdetu eta erantzunak kontingentzia taula honetan bildu dira:\nFroga estatistikoa burutzeko balio finkotzat hartuta, bi aldagaietako maiztasun gurutzatuak suertatzeko probabilitatea kalkulatu behar da koefiziente binomialak eta banaketa hipergeometrikoa erabiliz, betiere hipotesi nulutzat independentzia eta zorizkotasuna hartzen badira. Adibidez, 20 pertsonako multzo batean 6 alkohol edale eta 14 ez-edale eta 12 gizon eta 8 emakume daudelarik, zenbat da, erabateko independentzia izanda, hots, pertsonak horiek gelasketan zehar zoriz banatzen direlarik, 2 gizon eta 6 emakume suertatzeko probabilitatea?\nFroga estatistiko batean gertatutakoaren probabilitatea hipotesi nulupean kalkulatu eta aurrez ezarritako adierazgarritasun-maila batekin alderatu behar da. Horren aurretik, ordea, gertatutakoarena bezainbateko probabilitatea eta probabilitate txikiagoa duten aukeren probabilitateak ere gehitu behar zaizkio gertatutakoaren probabilitateari. Kasu honetan,\nGertatukoaren eta horri erantsi zaizkion gertakizun guztien probabilitateen batura 0.35+0.16+0.02=0.53. Adierazgarritasun maila %10 finkatu bada, 0.53&gt;0.1 betetzen denez, independentziaren hipotesia baztertzeko arrazoirik ez dago eta beraz, onartu egin daiteke sexuaren eta alkohol kontsumoaren artean ez dagoela asoziaziorik.\nNotazioa.\nKontingentzia tauletan oinarrituako metodo estatistikoak garatzeko, notazio hau jarraitzen da:\nBeste alde batetik, \"ij\" bakoitzeko maiztasun erlatiboari formula_14. izendatzen da eta gelaska bakoitzeko probabilitateari, parametro estatistiko ezezagun moduan, formula_15.\nAldagai kualitatiboen arteko independentzia.\nKontingentzia taulak bi aldagaien arteko independentzia estatistikoa edo inongo loturarik eza egiaztatzeko erabil daitezke. Taulako bi aldagaiek elkarrekiko independentzia estatistikoa dute baldin eta:\n\"ni.&lt;/sub &gt;n.j / n..\" balioei \"maiztasun teoriko\" deritze eta, bazter-maiztasunak hartuta, independentzia estatistikoaren kasuan suertatuko liratekeen maiztasunak dira. Beraz, independentzia izateko \"maiztasun teorikoak\" (\"ni.&lt;/sub &gt;n.j / n..\") eta \"maiztasun enpirikoak\" (\"nij)\" berdinak izan behar dira. Adibidez:\nErabateko independentzia ez da egoera arrunta praktikan eta teorikoki bakarrik aztertzen da. Esaterako, maiztasun teorikoak asoziazio estatistikoa neurtzeko oinarri moduan erabiliko dira: maiztasun \"enpirikoak\" edo errealak zenbat eta gehiago aldendu erlatiboki \"maiztasun teorikoetatik\", orduan eta asoziazio sendoagoa izango da.\nAdibidez, honako kontingentzia-taula honetan bi aldagaiak elkarrekiko inpendenteak\nIndependentzia estatistikoa baldintzapeko probabilitateak ikertuz ere azter daiteke. Adibidez, hurrengo taulan pertsona bat gizona edo emakumea den jakiteak ez ditu aldatzen alkohola edateko eta ez edateko probabilitateak eta, ondorioz, sexua eta alkoholaren kontsumoa (bai/ez) elkarrekiko independenteak dira:"}
{"id": "91747", "revid": "2048", "url": "https://eu.wikipedia.org/wiki?curid=91747", "title": "Fermin Herran", "text": "Ferm\u00edn Herr\u00e1n y Tejada (A\u00f1ana, 1852ko uztailaren 7a - Bilbo, 1908ko irailaren 26a) idazle eta ikertzaile euskaltzale eta arabar mezenas hargin beltza izan zen.\nEuskal Pizkundeko arabar egilerik nabarmenetarikoa da, \"Biblioteca Bascongada\" delakoaren sortzailea izan baitzen. Bestela, alde batetik, \"Revista de las Provincias Euskaras\" izeneko aldizkaria zuzendu zuen haren hiru urteko ibilbidean, 1878tik 1881era, Gasteizko Atenoaren bidez. Bestetik, 1896an \"Discurso de Moraza sobre los Fueros Vascos\" izenburuko bi liburukiak argitaratu zituen.\nZuzenbideko ikasketak egin bazituen ere ez zen abokatu lanetan aritu eta idazten hasi zen gaztetan. Foruen deuseztatzeak (1876) eragin handia izan zuen Herr\u00e1nengan eta foruen aldeko lanetan hasi zen handik aurrera. 1878. urtean \"Revista de las Provincias E\u00faskaras\" agerkaria sortu zuen Gasteizen. Urte berean \"Biograf\u00eda de don Mateo de Moraza\" liburua eman zuen argitara, eta hurrengo urtean bibliografia artikuluz osaturiko bilduma bat plazaratu zuen \"Estudios\" izenburupean. 1880an \"Echegaray, su tiempo y su teatro\" argitaratu zuen eta 1888. urtean \"Apuntes para una historia del teatro espa\u00f1ol antiguo\". 1896an \"Biblioteca Vascongada\" sortu zuen Bilbon (6 urteetan 60 liburu plazaratu zuen eta foruen alde azaldu zen haietan). Harenak dira, halaber, \"Aplausos y censuras\" (1898), \"Bilbao Contempor\u00e1neo\" (amaitu gabea) eta \"Compendio de la Historia de Bizcaya\" (1903) lanak. Idazle eta hizlari bikaina izan zen."}
{"id": "91748", "revid": "15795", "url": "https://eu.wikipedia.org/wiki?curid=91748", "title": "Euskal Pizkunde", "text": ""}
{"id": "91749", "revid": "7099", "url": "https://eu.wikipedia.org/wiki?curid=91749", "title": "Demokrazia3m", "text": ""}
{"id": "91753", "revid": "140390", "url": "https://eu.wikipedia.org/wiki?curid=91753", "title": "Kobariantza", "text": "Estatistikan, kobariantza bi aldagai kuantitatiboren arteko korrelaziorako neurria da.\nKorrelazio lineala neurtzen du eta honela interpretatzen da (ikus \"Korrelazio\"):\nKobariantzaren balioaz ezin da inoiz jakin korrelazio lineala ahula edo sendoa den. Horretarako, Pearson-en korrelazio koefiziente lineala kalkulatu behar da.\nKobariantza bi aldagaien unitateen biderkaduretan neurtzen da. Dimentsioak edo unitate hauek izateagatik hain zuzen da neurri desegokia korrelazioaren sendotasuna aztertzeko.\nPropietateak.\nBere buruarekiko kobariantza.\nAusazko bi aldagai berdinen kobariantza bariantzaren berdina da\nformula_1\nKonbinazio linealen kobariantza:.\nIzan bitez formula_2 ausazko aldagaiak eta formula_3, orduan:\nKobariantza lagin datuetarako.\nformula_17 datuetarako honela izendatu eta kalkulatzen da:\nformula_18"}
{"id": "91754", "revid": "105290", "url": "https://eu.wikipedia.org/wiki?curid=91754", "title": "Udabarri Dantza Taldea", "text": "Udabarri Dantza Taldea Zornotzako dantza talde bat da. Bertan 200 pertsonak baino gehiagok egiten dute dantzan: 150 gizon-emakumek eta 85 neska-mutikok.\nDantza talde honek Euskal Herriko dantzak erakusten ditu, eta bereziki Bizkaikoak."}
{"id": "91755", "revid": "105290", "url": "https://eu.wikipedia.org/wiki?curid=91755", "title": "Descendents", "text": "Descendents, Los Angelesen (Kalifornia, Estatu Batuak) sortutako Hardcore taldea da. Nahiz eta taldea 30 urte baino gehiago jotzen ibili, 6 diska bakarrik kaleratu ditu. Honen arrazoi nagusienetako bat, urteetan zehar taldeak jasan dituen formazio aldaketak izan dira.\nHistoria.\nHasiera.\nDescendents, 1978an sortu zuten Frank Navetta, Tony Lombardo eta Bill Stevensonek. Hirukote bezala lehen single-a kaleratu zuten (Ride the Wild\"/\"It's a Hectic World). Beraien bigarren lanerako, 1980. urtean Milo Aukerman sartu zen abestera. Honela, Fat izeneko EP-a kaleratu zuten 1981. urtean. Honez gain, Descendentsegan oso ezagunak egin ziren komikiak ere marrazten hasi zen Milo.\n1982an Milo Goes to College diska kaleratu zuten New Alliance Recordsen laguntzarekin. Diska hau, SST Records zigiluak berrargitaratu egin zuen 1987an. Diska hau, taldearen diskorik esanguratsuena izatera iritsi zen. Bertan, 15 abestiz osaturiko, orduko Punk, Hardcore eta Pop doinurik onenak elkartzea lortu zuten.\nLehen zatiketa eta elkartzea.\nMilo Goes to College kaleratu ostean, Milok taldea utzi zuen bere unibertsitateko ikasketetan zentratzeko. Honek, taldearen lehen zatiketa ekarri zuen. Bere ordez, Ray Cooper hasi zen taldean abesten. Stevensonek ere taldea utzi zuen Black Flagen jotzeko eta ez zen taldera itzuli 1985. urterarte. Urte horretan, I Don\u00b4t Want to Grow Up diska kaleratu zuten. Diska honetan ordea Frank Navettak iada ez zuen parte hartu eta bere ordez Cooperrek hartu zuen gitarra jotzeko ardura, urte horretarako, Milo ere taldera itzuli baitzen. Dave Lombardok ere bajua jotzeari utzi zion eta bere ordez Doug Carrion sartu zen taldean. Carrionek, Anti taldean jotzen zuen lehenago.\n1986an Enjoy! diska kaleratu zuten. Bertan Beach Boys taldearen \"Wendy\" abestiaren bertsio bat sartu zuten. Diska honen promozioko biran taldeak beste aldaketa batzuk jasan zituen. Ray Cooperrek eta Doug Carrionek taldea utzi zuten. Carrion adibidez, Dag Nasty taldean jotzen hasi zen. Bi taldekide hauek ordezkatzeko, Stephen Egerton eta Karl Alvarez sartu ziren. Bi hauek Massacre Guys taldean jotzen zuten lehenagotik. Formazio berri honekin, All diska kaleratu zuten 1987an, SST Records zigiluarekin kaleratu zuten lehena.\nZatiketen jarraipena.\n\"All\" eta \"FinALL\" izeneko birak egin ondoren, Milok taldea utzi zuen berriz ere 1987an. Honen ondorioz taldean geratzen ziren hirurek (Stevenson, Alvarez eta Egerton) ALL taldea sortzea erabaki zuten. Beraiekin batera, Dave Smalley (Dag Nasty taldeko abeslari ohia) hasi zen talde berri honetan. Talde honekin 1995. urterarte ibili ziren. Urte horretan, Descendentseko kideak berriz elkartu ziren. Hala ere 1987 eta 1995 urte bitartean, ALL taldearen 7 diska kaleratu zituzten eta nahiz eta Descendents taldea geldirik egon urte horietan, 1991an, Somery izeneko disko errekopilatorio bat kaleratu zuten.\n1996an, Descendents estudiora itzuli zen berriz ere eta Everything Sucks diska grabatu zuten. Diska hau, Epitaph Recordsekin kaleratu zuten. Diska honetan, Navetta eta Lombardok ere parte hartu zuten laguntza moduan. Bira berri baten ostean, Milok taldea utzi zuen berriz ere.\nAzken urteetan.\n2004. urtean, Descendentseko kideak 'Merican izeneko EP batekin itzuli ziren. Honen jarraian, Cool to Be You lana ere kaleratu zuten. Bi grabazio berri hauek, Fat Wreck Chords zigiluarekin kaleratu zituzten.\n2008ko Urrian, taldeko gitarjole originala izan zen Frank Navetta hil egin zen. Heriotza, luzaroan zuen gaixotasun baten ondorioz izan zen.\nAzken urte hauetan, taldea geldirik egon da eta ez dago garbi jarraitzen duen hala ez."}
{"id": "91758", "revid": "119247", "url": "https://eu.wikipedia.org/wiki?curid=91758", "title": "Urre zuri", "text": "Urre zuria edo elektroa (grezierazko \u03b5\u03bb\u03b5\u03ba\u03c4\u03c1\u03bf\u03bd, anbarra) urre eta beste metal zuriren batekin, zilarra, platinoa, paladioa edo nikela kasu, eginiko aleazio bat da, askotan, dizdira handiko rodioz estalia (ispilu amaitua), nahasketa batzuetan emaitza bezala lortzen den metalaren dizdira leunki itzaliagatik. Aleazio hau, bitxigintzan asko erabiltzen da, bereziki platinoarentzako alternatiba merke bezala, platinoak, kopuru berean, hiru aldiz gehiago balioko bailuke. Denbora batez oso erabilia izan zen nahasketa batek, bi eta lau urre zati artean eta zilar zati bat du.\nKilateak.\nUrrea, berez, 24 kilatekoa da, baina maneiagarri eta bigunegia da, eta, beraz, bitxigintzarako ez da batere egokia. Bitxigile, Zilargile eta Erlojugileen Espainiar Elkartearen arabera, Espainian gehien erabiltzen dena, 18 kilatekoa da, \"lehen legeko urrea\" bezala ezagutzen dena, eta %75 urre purua du, beste %25a, beste metal batzuei dagokielarik. Aleaziorik noble eta garestiena, paladioarekin da, argitu eta kolore zurixka bat ematen diona, \"urre zuri\" bezala ezaguna, zilarra erabiltzen denean lortzen denaren antzerakoa. Urrea eta kobrearen arteko aleazioari, \"urre gorri\" deritzo.\nAzaleko narritadura.\nPertsona batzuk (gutxi gora-behera %13,5ak), urre zuriari alergia diote, edo oso minberak dira. Hau, aleazioren batzuk duten nikelaren erreakzioagatik gertatzen da. Erreakzioak, arinak izaten ohi dira eta erupzio batzuetara baino ez dira mugatzen. Hala ere, gaur egun, azala narritatzeko aukerak murrizten dituzten aleazioak egiten dira.\nZaintzak.\nBatzuetan, urre zuria, 0,05 eta 0,5 nanometro arteko sendoera duen errodiozko kanpo geruza batekin galbanizatua dago. Sendoera txiki horren ondorioz, geruz honetan marraduraren bat gertatuz gero, metala laster herdoil daiteke, eta honek, are gehiago ahulduko du errodiozko geruza. Egokiena, 2 nanometroko geruza bat izango litzateke, denbora gehiago iraun dezan. Errodioa duen urre zurizko bitxi bat, berriz birlandu daiteke bitxitegi batzuetan."}
{"id": "91759", "revid": "1545", "url": "https://eu.wikipedia.org/wiki?curid=91759", "title": "Viirelaid", "text": "Viirelaid (), Itsaso Baltikoan dagoen uharte txiki bat da, Estoniarena. Viirelaid, Muhu uhartetik hego-ekialdera dago. Muhu eta gertu dituen Kesselaid, V\u00f5ilaid eta Suurlaidekin batera, Muhu parrokia eratzen du () Saare konderrian dagoen landa udalerri bat.\nUhartearen hedadura, 81 kilometro karratutakoa da. Itsasoaren mailatik 4,5 metroko garaieran dago, eta oso laua da. Uharteak, azkeneko garaietan, itsasontzi industriarentzat orientazio puntu bezala balio izan du. Uhartean, Viirelaiu tuletorn deituriko altzairuko itsasargi bat dago, 1882an eraikia eta 2004an berriztatua izan zena. Jatorrian, 1857an eraiki zen, zurez, eta, egitura, 11 metroko altuera duen dorre bat da."}
{"id": "91761", "revid": "105290", "url": "https://eu.wikipedia.org/wiki?curid=91761", "title": "Kuartil arteko ibiltarte erlatibo", "text": "Estatistikan, kuartil arteko ibiltarte erlatiboa kuartil arteko ibiltartetik eratortzen den sakabanatze neurri erlatiboa da, honela kalkula daitekeena:\nSakabanatze neurri erlatiboa denez, datu multzo ezberdinen sakabanatze mailak erkatzeko erabil daiteke.\nAbantaila gisa, jasankorra dela aipatu behar da, muturreko datuak baztertu eta kuartiletan bakarrik oinarritzen baita."}
{"id": "91762", "revid": "2241", "url": "https://eu.wikipedia.org/wiki?curid=91762", "title": "Teti (faraoia)", "text": "Teti Egiptoko Inperio Zaharreko VI. dinastiako lehen faraoia izan zen, eta, J\u00fcrgen von Beckerathen arabera, K. a. 2322tik K. a. 2312 arte gobernatu zuen.\nAbidoseko Errege Zerrendan eta Saqqarakoan, Teti (tti) deitua da. Manetonek, Othoesi, hala deitzen baitu, 33 urteko erregealdia ematen dio, Sexto Julio Afrikanoren arabera. Eratostenesek ere, 33 urteko erregealdia ematen dio, eta, Turineko Errege Kanonak, 21, faraoiaren izena irakurrezina den arren.\nEman ahal zaion azken urtea, seigarren abere errolda da, hamaika urte inguru, errolda horiek bi urtetik behin egiten baziren. Egiptologo gehienek, 10 eta 12 urte arteko erregealdia ematen diote.\nBizitza.\nUnis hil ondoren, Egiptoko V. dinastiako azken erregea izan zena eta oinordeko ezagunik utzi ez zuena, nahasmen garai labur bat egon zen, eta, beraz, Tetik hartu zuen tronua. Unisen alaba zen \"Iput\"ekin ezkondu zen, bere erregealdia legitimatzeko (faraoiek, errege leinuko emakume batekin ezkondu behar zuten legitimotzat hartuak izateko). Bere alaba Sesheshet, Mereruka chatyarekin ezkondu zen.\nTeti, gobernu zentralizatu bat ezartzen saiatu zen, Dyedkara Isesiren erregealditik, nomoetako gobernariek, geroz eta botere gehiago hartu baitzuten. Tetiren erregealdian, Unisen garaiko funtzionario eta administrari askok, euren karguetan jarraitu zuten.\nTetik, dekretu bidez, Abidosen lurrak eman zituen. Zenbait idazkunek, eskualdea, zergak ordaintzetik libre utzi zuen, uzta txarren ondorioz, agian. Denderan Hathorren gurtzarekin lotuak dituen lehen faraoi ezaguna da. Inperio Ertainean eta Egiptoko XIX. dinastian, \"Teti, Ptahren maitea\" epitetoarekin gurtua izan zen.\nKanpaina militar edo balizko aliantzei buruz ez da ezertxo ere ezagutzen, iparralde eta hegoaldeko lurraldeekin kontaktu diplomatikoek jarraitu zutela uste den arren. Hegoaldeko meatzeetan minerala ateratzea eta Siriatik zura inportatzea agindu zuen.\nManetonen arabera, bere goardia pertsonalak hil zuen, eta Saqqarako errege nekropolian lurperatua izan zen. Beharbada, Userkarak, balizko usurpatzaileak eginiko konspirazio bat izango zen.\nBere garaiko eraikuntzak.\nBere Piramidearen multzoa, Saqqara hegoaldean dago:\nFaraoiaren estatua bat, piramidetik gertu aurkitu zen; gaur egun, Kairoko Egiptoar Museoan erakusten da.\nGarai honetakoak dira Kagemni eta Mererukaren mastabak, azken hau, Saqqarako handiena eta modu bikainean apaindua dagoena."}
{"id": "91763", "revid": "336", "url": "https://eu.wikipedia.org/wiki?curid=91763", "title": "Zahi Hawass", "text": "Zahi Hawass (arabieraz \u0632\u0627\u0647\u064a \u062d\u0648\u0627\u0633) (Damieta, Egipto, 1947ko maiatzak 28), munduko egiptologorik ospetsuenetako bat da, eta, azken urteetan, arkeologiatik kanpo ospe handia hartu du, Antzinako Egiptori buruzko dokumentaletan sarri agertu izan delako.\nGaur egun, Egiptoar gobernuaren \"Antigoaleko Gauzen Kontseilu Goren\"eko idazkari gisan ari da. Aurretik, Gizako ordokian indusketa zuzendaria izan zen, eta Niloren deltako, mendebaldeko basamortuan eta Nilo Garaiko aztarnategi arkeologikoetan lan egin zuen.\nMunduko beste toki batzuetan aurkitzen diren antzinako egiptoar objektu asko itzultzera zuzendutako mugimendu baten buru da Hawass. 2003ko uztailean, Egiptok Rosetta Harria itzultzea exigitu zuen (egun, British Museumean dago). Une horretan, Hawassek honako hau adierazi zuen: \"Britainiarrek gogoratuak izan nahi badute, euren ospe ona berreskuratu nahi badute, harria itzuli beharko lukete, gure egiptoar nortasunaren ikurra baita\".\nHawass antzinateko astronauta eta beste jarrera historiko sasizientifikoen aurka agertzen da garbi. Telebistako haren agerpen asko teoria horiek gezurtatzera eta piramideak antzinako egiptoarrek eraiki izanaren frogak erakustera zuzendu dira."}
{"id": "91764", "revid": "90204", "url": "https://eu.wikipedia.org/wiki?curid=91764", "title": "Antioko XIII.a Asiarra", "text": "Antioko XIII.a Asiarra (K.a. 64an hila) Seleukotar erregea izan zen K.a. 69tik K.a. 64 arte. Antioko X.a Eusebioren semea, Tigranes II.a Handiaren porrotaren ondoren, Luzio Lizinio Lukulok errege izendatu zuen Antiokian. Hala ere, handik gutxira, Ponpeiok kargutik eraitsi zuen, Siria erromatar probintzia bihurtuz. Azken errege seleukotartzat hartzen da, haren ondoren Filipo II.a Filorromanok Siriako zati batean gobernatu zuen arren."}
{"id": "91765", "revid": "105290", "url": "https://eu.wikipedia.org/wiki?curid=91765", "title": "Muturreko datu", "text": "Estatistikan, muturreko datuak gainerako datuen balioetatik urrun kokatzen diren datuak dira. Adibidez, gela bateko 10 objektuen tenperaturak jaso eta horietan labea 175\u00a0\u00b0C gradutan bada, beste guztiak 20\u00a0\u00b0C-25\u00a0\u00b0C artean izanik, batez besteko tenperatura 35.5\u00a0\u00b0C-40\u00a0\u00b0C tartean izango da. Horrelako egoeretan mediana egokiagoa izaten da balio orokor edo zentro neurri bat emateko.\nMuturreko datuak beste datuak barneratzen ez dituen beste populazio baten adierazgarri izan daitezke. Errore sistematiko, neurketa errore eta ikerketa oinarritzen duen teoriaren akats edo hutsuneengatik ere azal daitezke.\nBesterik gabe suertatu direlako ere azal daitezke, ikerketan inongo okerrik egin gabe. Muturreko datuak eragin dituzten okerrak edo hutsuneak azaldu eta eragin dituzten muturreko datuak ezabatu direnean bakarrik jarrai daiteke aurrera. Ikerketan okerrik ez badago, ez dira ezabatuko, orduan berez suertatu baitira eta horrenbestez, kontuan hartzekoak izango baitira.\nMuturreko datuen maiztasuna.\nBanaketa normalaren araberako datuetan, 22 datuetatik 1, batez bestekotik bi desbideratze estandar baino gehiago desbideratuko da. 370 datuetatik 1, batez bestekotik hiru desbideratze estandar baino gehiago desbideratuko da.\n1000 datuetan, 5 datu espero da batez bestekotik 3 desbideratze estandar baino gehiago aldentzea. Lagin tamaina 100 denean, 3 datu espero da 3 desbideratze estandar baino gehiago urruntzea.\nMuturreko datuak nola antzeman.\nKaxa-diagramak muturreko datuak antzemateko irizpide bat ematen du. Badira ordea bestelako irizpide kuantitatiboak, Dixonen Q testa esaterako."}
{"id": "91767", "revid": "63274", "url": "https://eu.wikipedia.org/wiki?curid=91767", "title": "Siria (erromatar probintzia)", "text": "Siria probintzia (latinez, \"Syria\") erromatar probintzia izan zen, Mediterraneoaren eta Eufrates ibaiaren arteko eremua hartzen zuena. \nZibilizazioen arragoa izan zen, besteak beste aramearrez, helenizatutako biztanleez eta feniziarrez osatua, gehienak izoztuak.\nHistoria.\nSeleukotarren menpe zegoela, tronuaren aurkako usurpazioak eta gerra zibil etengabea zirela, Siria desegin zen. Iparraldean, seleukotarrek Antiokia eta Damasko baino pixka bat gehiago kontrolatzen zuten. Siriako hegoaldea hiru dinastien artean zatitu zen: feniziarrak, juduak eta nabateoak. Geroago, Armeniako Tigranes II.a Handiak herrialdea konkistatu zuen (K.a. 83) eta Ponpeioren aurrean galdu arte gobernatu zuen (K.a. 64\u201363). Tigranes II.a Pontoko Mitr\u00eddates VI.aren aliatua zen eta eskualdea zuten boterea euren artean banatua zuten.\nTigranes II.aren porrotaren ostean, Lucio Licinio L\u00faculo, Gerra Mitridatikoen erromatar jeneral garaileetako bat, Antioko XIII Asiarra errege izendatu zuen Antiokian. Biana Lucio Licinio Luculok konkistatutako lurrak galdu eta Erromako Senatuaren babesa galdu zuen. Orduan Ponpeio iritsi zen eskualdera.\nErromatar Errepublikak K.a. 64an beretu zuen eskualdea, Ponpeiok Antioko XIII.a Asiarra, Seleukotar Inperioko azken erregetzat hartzen dena, garaitu ondoren. Orduan sortu zuen Ponpeiok Siria probintzia.\nProbintzia bilakatzea.\nPonpeiok egoeraren parte bat onartu zuen baina hainbat hiri berreskuratu zituen probintzia berrain sartuta eta Judeako erreinua murriztu zuen; barrualdeko 10 hiri batu eta liga bat osatu zuten: Dekapolis delakoa. Komagene, Ituraea, Judea eta Nabateako erreinu bezeroak, Siriako probintziara lotuta egotea derrigortu zituen.\nK.a. 51-50 eta 40-39. urteetan partiarren erasoak jaso zituen probintziak, baina Erromak aurka egin eta atzera bota zituen. Marko Antonio triunbiroak Egiptoko Kleopatra VII.a-ri eman zizkion, baina Zesar Augustok berreskuratu zituen.\nInperio goiztiarrean, Siria, ipar-ekialdera goiko Eufratesera hedatu zena, eta, K.o. 73. urtera arte , Ekialdeko Zilizia barne hartzen zuena, probintzia garrantzitsuenetako bat izan zen.\nKomagene behin betiko anexionatu zen probintziara Vespasianoren agintaldian, K.o. 72. urtean Palmirako karabanen hiri garrantzitsua erromatarren kontrolpean jartzea lortu zuten, seguruenik Tiberioren garaian.Azkenik, Nabatea Arabiako probintzia bilakatu zen 105an, \"Arabia Petraea\", legio bat zuen ordezkari (\"legatus\") baten kontrolpean geratu zena..\n132-136 bitartean gertatutako Bar Kokhbaren matxinadaren ostean, Hadriano enperadoreak juduak deserritu, eta Siria-Palestina probintzia eratu zuen, Siria eta Judea baturik.\nGeroago, Septimio Severok probintzia bakarra bi probintziatan zatitu zuen: \"Syria Coele\" (edo Zelesiria) iparraldean eta Syria Phoenice (Sira-Fenizia) hegoaldean. \"Syria Coelen\" bi legioren zaintzapean utzi zuen eta Siria-Fenizian legio bat geratu zen. V. mende hasieran, antzinako Siria probintzia bost probintziatan banatuta zegoen.\nErromatar Inperioa erori ondoren, Siria Palestinak Bizantziar Inperioaren zati izaten iraun zuen, 638an arabiarrek konkistatu zuten arte.\nProbintzia mugakideak Trajanoren garaian.\nTrajano enperadorearen agintaldian (98-117), Erromatar Inperioak bere hedapenik handiena lortu zuenean, honako hauek ziren Siria probintziaren mugakideak:"}
{"id": "91768", "revid": "105290", "url": "https://eu.wikipedia.org/wiki?curid=91768", "title": "Danbor (arkitektura)", "text": "Arkitekturan, danborra, kupulentzat oinarri bezala balio duen elementu bat da. Kasurik gehienetan, zirkularra edo oktogonala da, eta, bere altuera, eusten duen kupularen altuerarekiko proportzionala da.\nDanborrak, kupularen beste egitura elementu batzuetarako kargen banaketa eta trantsizioari lagun diezaioke. Aldi berean, argia sartzea ahalbidetzen duten bao edo leihoak izan ditzake, kupulari, arintasun edo \"airean flotatzen egotea\"ren efektua emanez.\nHalaber, koloma klasikoen fustea osatzen duten atal bakoitzari danbor esaten zaio."}
{"id": "91769", "revid": "336", "url": "https://eu.wikipedia.org/wiki?curid=91769", "title": "Sondako uharte txikiak", "text": "Sondako uharte txikiak edo Nusa Tenggara Insulindiako erdialde-hegoaldean dagoen uharte multzoa da. Sondako uharte handiekin batera, Sonda uharteak uhartedia eratzen dute.\nAdministrazioa.\nBali, Mendebaldeko Nusa Tenggara eta Ekialdeko Nusa Tenggara indonesiar probintzietan eta Ekialdeko Timor estatu independentean banatzen dira."}
{"id": "91770", "revid": "512", "url": "https://eu.wikipedia.org/wiki?curid=91770", "title": "The Gray Race", "text": "The Gray Race, Bad Religion taldearen estudioko 9. diska da. 1996an argitaratu zuten Atlantic Records zigiluarekin. Diska honetan, Mr. Brettek ez zuen parte hartu lehen aldiz taldearen grabaketa batean. Bere ordezkoa, Brian Baker izan zen.\nDiska honek gainera, 10 portada ezberdin izan zituen."}
{"id": "91771", "revid": "58701", "url": "https://eu.wikipedia.org/wiki?curid=91771", "title": "Chau Say Tevoda", "text": "Chau Say Tevoda (khmereraz \u1794\u17d2\u179a\u17b6\u179f\u17b6\u1791\u1785\u17c5\u179f\u17b6\u1799\u1791\u17c1\u179c\u178f\u17b6) Kanputxeako Angkorren dagoen tenplu bat da. Justu Angkor Thomen ekialdean dago, Garaipenaren Bidea Thommanonerantz zeharkatuz. XII. mendearen erdialdean eraikia, Angkor Waten estiloko tenplu hindu bat da. 2005etik, zaharberritze lanetan ari da Txinako talde bat, eta, bertara, sarrera, mugatua dago."}
{"id": "91772", "revid": "105290", "url": "https://eu.wikipedia.org/wiki?curid=91772", "title": "It's a Beautiful Feeling", "text": "Kantuen zerrenda.\nA aldea\nB aldea"}
{"id": "91773", "revid": "105290", "url": "https://eu.wikipedia.org/wiki?curid=91773", "title": "Kings of Punk", "text": "Kings of Punk, Poison Idearen estudioko 3. lana da eta LP formatuan kaleratu zuten lehena. Dska 1986. urtean kaleratu zuten Pusmort Records zigiluaren laguntzaz."}
{"id": "91774", "revid": "512", "url": "https://eu.wikipedia.org/wiki?curid=91774", "title": "Pragako gaztelua", "text": "Pragako gaztelua () txekiar hiriburu Pragaren iragan historiko, kultural eta sozialaren hondar enblematiko, arranditsu eta nabarmenetako bat da, bata bestearen jarraian etorri ziren sute eta inbasioak gora-behera.\nIX. mendean sortua, Bohemiako erregeen, Germaniako Erromatar Inperio Santuko enperadoreen, Txekoslovakiako presidenteen eta Txekiar Errepublikako presidenteen egoitza izan zen. Bertan, Bohemiako Koroaren Bitxiak daude. 570 metroko luzera eta 130 metroko batez besteko zabalerarekin, munduko Erdi Aroko gotorlekurik handientzat hartzen da.\nMultzoaren barnean, Pragako katedrala, Bohemiako antzinako artea duen San Jurgiren komentua, San Jurgiren basilika, Errege Jauregia, eta pizkunde eta barroko garaiko margolan galeriak gazteluko antzinako zalditegietan ditu, beste gauza batzuen artean.\nJo\u017ee Ple\u010dnik arkitektoak birmoldatu zuen 1920 eta 1934 bitartean, Tom\u00e1\u0161 Masaryk presidenteak eskatuta."}
{"id": "91775", "revid": "105290", "url": "https://eu.wikipedia.org/wiki?curid=91775", "title": "Pick Your King", "text": "Pick Your King, Poison Idea talde Estatu Batuarraren estreinako lana da. Lan hau 1983an kaleratu zuten EP formatuan eta Fatal Erection Records diskoetxeak kaleratu zuten."}
{"id": "91776", "revid": "512", "url": "https://eu.wikipedia.org/wiki?curid=91776", "title": "Komentu", "text": "Komentua fraideak eta mojak elkarkidetzan bizi diren eraikina da, batez ere Eliza Katolikoan eta Anglikanoan.\nHitza latinezko \"conventus\"etik dator (\"biltzar\"): erromatar biltzar haietan elkartzen ziren hiritarrak, arrazoi administratibo edo judizialen ondorioz.\nMonasterioaren ordez, propioago aipatzen da komentua, honako hauetan:\nApaizetxe batean bezala, komentuak antolaketa arkitektoniko eta sozial zehatza du, sortu zuen ordena monastikoaren mende dagoena.\nTradizioan, komentu bateko eraikinak kapera edo eliza, erlijiosoen gelak, jangela edo errefektorioa eta biltzar gela edo kapitulu gela zituen, hori guztia klaustroizeneko patio itxiak inguratua, baita komuna, sukaldea, biltegia... ere.\nBeste esanahi batzuk.\nErromatar zibilizazioan, lurralde auzitegia zen (\"conventum juridicum\"), hau da, euren lurraldearen banaketa administratibo bat."}
{"id": "91777", "revid": "28807", "url": "https://eu.wikipedia.org/wiki?curid=91777", "title": "Eskeko ordena", "text": ""}
{"id": "91779", "revid": "1545", "url": "https://eu.wikipedia.org/wiki?curid=91779", "title": "Denethor I.a", "text": "Denethor I.a, Tolkienen legendarium ospetsuko pertsonaia bat da.\nDenethor I.a, Gondorreko hamargarren seneskal Erregeordea izan zen, gizaki bat. Eguzkiaren Hirugarren Aroko 2375ean jaio zen. Semerik izan ez zuen Dior Gondorrekoa seneskalaren iloba, seneskal honen arreba zen Rianen semea zen. Bere osabaren oinordeko bihurtu zen Eguzkiaren Hirugarren Aroko 2435. urtean. Bere izena, sindarinezkoa da, eta \"Arrano ikusmena\" bezala itzul daiteke.\nBere gobernualdiaren zati handi batean, bakea nagusitu zen Gondorren, Kontzilio Zuriak lortutako Zaintzapeko Bakearen ondorioz, baina, azken urteetan, Uruk Hai orko arraza, Minas Morguletik irten eta Osgiliath hartu eta suntsitu zuen, Anorienekin lotzen zuten zubiak behera botaz.\nDenethor I.ak, beranduago, bere seme bakarra zen Boromir Gondorrekoa bidali zuen, honek, garaipen handi bat lortuz, baina, Morguleko Sastakai batekin zauri bat jasoz.\nDenethor I.a Eguzkiaren Hirugarren Aroko 2477an hil zen."}
{"id": "91780", "revid": "512", "url": "https://eu.wikipedia.org/wiki?curid=91780", "title": "Anorien", "text": "Anorien (\"Eguzkiaren Lurraldea\" sindarinez), Tolkienen legendariumeko fikziozko toki bat da. Ered Nimraisetik iparraldera eta Anduin ibaiaren mendebaldean zegoen Gondorreko eskualde bat da. Iparraldean eta mendebaldean, Rohanekin, Meringeko Korrontea eta Onodlo ibaiarekin muga egiten du.\nAnorienen, gerra garaian pizten ziren zenbait sutzar zeuden, mendien tontorrean, baita Druadaneko Basoa ere, Gizaki Basatien bizilekua. Anorienetik igaro ziren Gandalf eta Pippin, zaldiz, bizkor, Minas Tiritherantz, eta Anorienetik igaro zen Rohirrimen armada, Gondorri, Pelennorreko Zelaietako guduan laguntzeko."}
{"id": "91782", "revid": "119347", "url": "https://eu.wikipedia.org/wiki?curid=91782", "title": "Dos hombres van a morir", "text": "Dos hombres van a morir, 1967an, Rafael Romero Marchent zine zuzendari espainiarrak zuzendutako film bat da. Spaghetti western generoko film bat da.\nIstorioa.\nGaizkile talde batek, etengabe, herri bat erasotzen du, alkate ustelaren baimenarekin. Horren ondorioz, konpainia batetako soldatapeko gizon bat, herriak kontratatutakoa, erabat ezezaguna den batekin aliatzen da, gaizkile talde hori suntsitzeko."}
{"id": "91783", "revid": "336", "url": "https://eu.wikipedia.org/wiki?curid=91783", "title": "Erdialdeko Amerikako eta Karibeko I. Jokoak", "text": "Erdialdeko Amerikako eta Karibeko I. Jokoak 1926ko urriak 12tik azaroak 2 arte jokatu ziren, eta herrialde partaideetako federazioen arteko lehen kirol lehiaketetako lehena izan zen. Edizio honetan, une horretan partaideak ziren hiru herrialdeek, Mexiko, Guatemala eta Kubak parte hartu zuten. Orotara, 269 kirolarik parte hartu zuten, guztiak gizonak. Jokatu ziren kirolak, atletismoa, saskibaloia, beisbola, jauziak, esgrima, igeriketa tiroa eta tenisa izan ziren. Joko hauek, Mexiko Hirian ospatu ziren."}
{"id": "91787", "revid": "448", "url": "https://eu.wikipedia.org/wiki?curid=91787", "title": "Zentsu (estatistika)", "text": "Estatistikan, zentsua populazio estatistiko bat osatzen duten elementu edo banako guztien zerrendaren osaketa eta zenbaketa da. Lagin kontzeptuarekin kontrajartzen da, non populazio osoari buruzko informazioa populazioko elementu batzuetatik bakarrik ateratzen den. Zentsua osatzeko erabakia, laginaren aldean, kostu eta denbora arrazoien mende izaten da. Bereziki efektu administratiboetarako udalerri batean bizi den pertsona zerrendari, berriz, errolda deritzo."}
{"id": "91791", "revid": "201", "url": "https://eu.wikipedia.org/wiki?curid=91791", "title": "Pragako Gaztelua", "text": ""}
{"id": "91837", "revid": "512", "url": "https://eu.wikipedia.org/wiki?curid=91837", "title": "Guk", "text": "Guk taldea Iparraldeko herri kanta talde historikoa izan zen.\nIbilbidea.\nIpar Euskal Herrian sortu zen, 1968 inguru hartan, Joanes Borda eta Be\u00f1at Sarasolaren eskutik. Urteak pasa ahala ordea, Panpi Lakarrieu, Pier Paul Berzaitz, Be\u00f1at Davant eta Eneko Labeguerie elkartu zitzaien, taldea osatuz.\nAhotsari eta gitarrei eman diote garrantzia, eta haien kantakera indartsua da, letra zorrotzak erabiltzen dituztelarik. Garai hartan Euskal Herriak bizi zuen egoera politikoa salatzea zuten helburu, errebindikazioak zabaltzea, eta kantua horretarako bitartekaria zen, arte edo estetika zehatz bat lortzeko apustua baino.\nAurkezpen ofiziala 1974ean egin zuten ikuskizun batekin ('Aita, seme, laborari').\nBiografia.\nBe\u00f1at Sarasolak eta Joanes Bordak jarri zuten Guk taldearen lehen oinarria, 1968an elkarrekin kantatzeari ekin ziotenean. Geroago, beste kantari eta musikari batzuk batu zitzaizkien: Panpi Lacarrieu, Pier Paul Berzaitz, Be\u00f1at Davant eta Eneko Labegerie. Herritarren bihotza hunkitzen zuten kantu engaiatuak egiten zituzten lapurtarrek, mezu politiko eta sozial jakin batekin, eta zuzenekoetan antzerkia eta musika uztartzen zituzten.\nBere belaunaldiko beste kantari askori gertatu bezala, Mixel Labegerie kantari entzutea erabakigarria izan zen Be\u00f1at Sarasolarentzat kontzientzia hartzeko. \"Ene Lizeo garaia zen, eskola pribatuan ikasten nuen, eta ezagutu nuen laborari eta euskalduna izatea zer den, biziki sofritu nuen izaite hura (...). Alabaina, Enbata mugimendua agertu zen, Mixel Labegerieren lehen kantuak entzun, eta erran bezala, hura nire gurasoen kulturaren balorazio izugarria izan zen niretzat; txundituta utzi ninduen\".\nJoanes Bordarekin etxean eta lagunartean abesten hasi zen, harik eta jende aitzinean kantatzeko urratsa eman zuten arte. Ostatuetan lehenik, eta agertoki baten gainean geroago. Iparraldean aritzen ziren gehienbat, baina tarteka Hegoaldera joaten ziren. Kantu guztiak eurek sortutakoak ziren, eta horrek entzuleak errazago erakartzen zituen. Eduki politikoa zuten kantuak ziren, hala nola \"Eskualduna naiz\", \"Donibaneko portuan\" eta \"Presondegietan (zuengatik)\". Horiek eta beste batzuk bi disko txikitan grabatu zituzten.\n1970ean Panpi Lacarrieu bildu zen taldera, eta 1972an Pier Paul Berzaitz eta Be\u00f1at Davantekin boskotea osatu zen. Azken bi horien ekarpena alderdi musikalean gertatu zen bereziki, hainbat tresna jotzeko gauza zirelako: akordeoia, txirula, pianoa, saxofoia... Hortaz, aurrerantzean Berzaitzek hartuko zuen doinuak sortzeko ardura, Sarasolaren ordez.\nTaldearen aurkezpen ofiziala 1972an izan zen, Aita, seme, laborari ikuskizunarekin. Aitarekin lanean ari den seme baten istorioa zen. Aitaren borondatearen aurka, Parisera joango da semea, bizitza ederraren bila, eta, dezepzionaturik, lekuz kanpo dagoela ikusita, aitarengana itzuliko da, barkamena eskatuko dio eta lanean hasiko dela hitzemango. Gazteak herri txikietatik alde egiten ari zirela eta, gurasoen atsekabeari abesten zioten Guk taldekoek. Kantuetan gai politikoak aipatu ondotik, kezka sozialak agertzen hasi ziren, eta kantaldiak antzerki moldean ematen hasi ziren, kantuak lotzen zituzten pasarte antzeztuekin. Borda zen aita, Lacarrieu semea, eta Davant diputatua.\nTaldekideen iritziz, \"arazo soziala abertzale-politiko arazoari lotzea lortu zuen taldeak. Iparraldean urrats handia izan zen hori. Kontuan hartu hainbat laborari bestela ez zirela sekula kantaldietara etorriko. Izan ere, ordura artekoak abertzaleen kantaldiak ziren, mitinen antza hartzen zutenak. Bazen muga herri eta abertzale gazteen artean. Aldiz, antzerki horri esker laborariak bere burua arazoan barne ikusten zuen. Mugimendu sindikalista Iparraldean, ELB eta abar, antzerki horren ondotik sortuak dira\".\nBigarren ikuskizunak Laborari, langile eta nagusi... zuen izenburua, eta berriz ere gizartearen arrenkurak landu zituzten. Ikuskizunak taldearen lehen disko luzea ekarri zuen, 1977an, Elkar diskoetxeak argitaratua.\nPier Paul Berzaitzek taldea utzi zuen 1979an, eta Guk laukote bihurtu zen 1983 arte. Urte hartan Eneko Labegerie batu zitzaien, Mixel Labegerieren semea. Aitarekin disko txiki bat grabatu zuen Enekok, 1972an, eta Guk taldea miresten zuen. \"Langile eta laborari mundua aldarrikatzen eta kantatzen zian, eguneroko bizia, gizon eta emakumeen arazoak. Enetako kristorena, nazioaz haratago zihoan Guk\".\nTaldeak taularatu zuen hirugarren ikuskizuna Geroa izan zen. Etxalde txiki bateko lau anaiaren gorabeherak eta bakoitzaren kontzientzia azaltzen zituen obrak, eta herri gisa aurrera egiteko laborantzatik aparte industria bat sortu beharra aldarrikatzen zuen.\nHerria zain (Elkar, 1985) -bertan dira \"Arbola\", \"Amodioaz\" eta \"Papo gorri\" kantu ezagunak-, Gerlarik ez (Elkar, 1987) eta Arrozten (Elkar, 1990) kaleratu zituzten hurrengo urteetan. Lehenengoan, musika gehiena Berzaitzena zen, baina hurrengo bietan Sarasola eta Labegerieren artean partekatu zuten sorkuntza lana. Disko guztietan Ipar Euskal Herriko abertzaleen kezka eta borrokari buruz kantatzen zuen taldeak, eta, hain zuzen, kantuaren bidez herritarrekin partekatu nahi zituen kezka horiek. Joanes Borda atxilotua izan ondoren, IK erakunde armatuaren bozeramaile izatea leporatu zioten taldeari. Sarasolaren hitzetan, \"Iparraldeko borrokaren agerlea izan da Guk taldea. Ez genuen harentzat edo bestearentzat abesten edo hitz egiten, Iparraldeko bertako borroka molde bati abesten genion, bakoitza bere bizilekuan borrokatzera deitzen genuen\".\nBidez bide (IZ, 1995) izan zen Guk-en azken diskoa. Aurrekoak baino askoz jantziagoa da (txirula, pianoa, kontrabaxua, trikitia, txeloa, perkusioak...), eta konposizio garaikideagoak biltzen ditu. Halaber, borroka kantuak ez ezik, sentimentalak eta lirikoak ere baditu.\nEneko Labegeriek taldearen hurrengo diskorako kantuak sortu zituen, baina 1998an Be\u00f1at Sarasolak taldearekin ez jarraitzea erabaki zuen, nekatuta. Hortaz, abestiok bere kasa grabatu zituen Labegeriek, eta Nazio berria diskoan (Elkar, 1999) argitaratu.\n2005. urtean, taldearen 30 urteko kantagintzaren bilduma kaleratu zuen taldeak. 107 kantu jaso zituzten bederatzi diskotan, horietako asko inoiz argitaratu gabekoak. Tartean daude, esaterako, Aita, seme, laborari eta Geroa ikuskizunen zuzeneko grabazioak, 1999an Bixentaenian (Baigorri) egindako kantu afari bateko grabazioa, eta sekula grabatu gabeko kantu berriak, \"Suak erre\" eta \"Bidean galdu\", esaterako."}
{"id": "91839", "revid": "105290", "url": "https://eu.wikipedia.org/wiki?curid=91839", "title": "Arkimedesen torlojua", "text": "Arkimedesen torlojua, ura, irina edo laboreak igotzeko erabiltzen den makina grabimetriko bat da. K.a. III. mendean asmatu zuen Arkimedesek, honen izena jasotzen duelarik, Egipton jada erabiltzen zela dioten hipotesiak badauden arren. Plano okertu batean kokatutako zilindro huts batean mugiarazten den torloju batean oinarritzen da, bira aradatzaren azpitik kokatutako ura igotzea ahalbidetzen duena. Asmatu izan zenetik egundaino, fluidoen ponpaketarako erabili izan da. Amaigabeko torlojua ere deitu izan zaio, bere infinitoko zirkuituagatik."}
{"id": "91840", "revid": "105290", "url": "https://eu.wikipedia.org/wiki?curid=91840", "title": "Torloju ponpa", "text": "Torloju ponpa bat, mugimendu positibokotzat hartutako ponpa hidrauliko mota bat da, ohikoetatik edo ponpa zentrifugoetatik ezberdintzen dena. Ponpa honek, atorra baten barnean mugitzen den eta likidoa torlojua eta atorraren artean mugiarazten duen torloju helikoidal eszentriko bat erabiltzen du.\nBereziki egokia da fluido likatsuak ponpatzeko, solido kopuru handiak dituztenak, mugitzerik behar ez dutenak edo astindutakoan, bitsak eratzen dituztenak. Torloju ponpak likidoa mugitzen duenez, honek ez du mugimendu zakarrik jasaten, mahats ale osoak ere ponpa ditzakeelarik.\nBere erabileretako bat, araztaileetako etapa ezberdinetako lokatzak ponpatzea da, iragazki-prentsetatik datozen %22tik 25era bitarteko lehortasuna duten deshidrataturiko lokatzak ere ponpa ditzakeelarik.\nHalako ponpak, mundu osoan erabiltzen dira petrolioaren industrian, biziki likatsua den eta solido kopuru handia duen petrolioa ponpatzeko. Ponpa hauen garapen berriek, ponpaketa faseanitza ahalbidetzen dute.\nPonpa mota hauek, euren deskargarako isuri finkoekin lan egin dezakete, presio aldagarriko sare baten aurka ponpatzen badute ere, petrolio bilketa sareetan erabil daitezkeen ponpaketa ekipo bikain bihurtuz. Ponpa zentrifugoen kasuan, emandako isuria, bere deskargarako presioaren araberakoa da."}
{"id": "91842", "revid": "144628", "url": "https://eu.wikipedia.org/wiki?curid=91842", "title": "Piktograma (zeinu)", "text": "Piktograma, eskematikoki, benetako objektu bat irudikatzen duen zeinu bat da.\nMarrazki esanguratsuetan oinarritutako sistema alfabetikoetako zeinuei ematen zaien izena da. (Ohi, irudi geometrikoak erabiltzen dira). Adibidez, maien artean, piramideetan irudikatuta dauden marrazkiak, piktografikoak dira: artaburuak, ez du bakarrik bere burua irudikatzen, baizik eta baita ugalkortasuna ere.\nGainera, piktograma bat, zerrenden ordez, maiztasunaren araberako irudi bat erabiltzen duen grafiko mota bat da. Orohar, aldagarri kualitatiboak irudikatzeko erabiltzen da.\n\"Piktograma bat, erabat ulergarria izan beharko litzateke, soilik hiru aldiz begiratuz\".\n\"Piktograma baten diseinuan, funtsezkoak ez diren xehetasun guztiak ezabatu beharko lirateke\". (Arntz, Tschinkel eta Bernath, 1930eko hamarkada).\nGaur egun, hizkuntzaren oztopoa gaindituz eta informatu edo abisatzeko xedearekin, mezu bat laburbiltzen duen zeinu argi eta eskematiko bat bezala ulertzen da.\nGeometriaren bidez eginiko piktograma linealak eta keinu marrazkien bidez eginiko keinu piktogramak ezberdin daitezke."}
{"id": "91843", "revid": "105290", "url": "https://eu.wikipedia.org/wiki?curid=91843", "title": "Naqada I", "text": "Naqada I, Egiptoko aro aurredinastikoko kultura izan zen, Amratiarra ere deitua, Matmarretik iparraldean, Uadi Kubbaniyara hegoaldean hedatu zena. K.a. 4000tik K.a. 3500 bitartean datatua dago.\nNaqada I izena, Werner Kaiserrek eman zion 1957an, hurrengoko aroekin, Naqada II eta Naqada IIIrekin jarraipen ideia sendotzeko. Naqada, antzinako egiptoeraz \"Nubt\" (Urrezkoa) deitzen zen herri txiki bat zen, existitu zen kultura bakoitzak, gune independente bat izan zuen arren.\nK.a. 4000. urte inguruan, Badariar kulturak, tokia utzi zion Amratiarrari, ondoren Naqada I deitua izan zena. Aldaketa, estratifikazio sozialagatik, artisautza hobetuagatik, forma artistiko berriengatik eta oraindik hegoalderago hedatu izanagatik bereizten da. Hilobiak, handiagoak egin ziren, beste txiki eta xaloago batzuekin batera; finkapenak, iraunkorrak bihurtu ziren.\nBere ezaugarriengatik, Naqada Ia, Naqada Ib eta Naqada Ic eta baita Naqada Id garaietan banatzen da (hau, eztabaidagarriagoa) batzuk, azken hau, Naqada IIa garaian kokatzen dutelarik. Ia, Ib eta Ic garaietan, progresiboki, estratifikazio soziala gehitzen da, baina Ic garaitik aurrera, gelditu egiten da.\nLehen entitate politikoak.\nEntitate politikoen eraketa, Naqada I aroan hasi zen. Naqada eta beste hiri batzuk, Egiptoko lehen botere antolatuak izan ziren tokiko botere batzuetara eboluzionatu zuten. Beharbada, nekazal esplotazioan eta material inportazioan elkarlangintzaren beharrak, liderren agerpena beharrezko egin zuen. Uste denez, Maadi-Butoko kulturan, garai berean, Niloren deltan antzerako eboluzio bat gertatu zen.\nAktibitate ekonomikoa.\nElikadura, nagusiki, arraina eta beste animalia batzuk ziren, gazelak bezala; laboreak jaten ziren: garagarra, ilarrak eta beste barietate batzuk.\nSiria, Palestina eta Nubiako inportazioak aurkitu dira, baita Afganistango lapis lazulia ere.\nArtisautza.\nHarria, hobeto lantzen zen, eta bifazak ohikoak ziren. Elementu apaingarriak ere agertu ziren; zeramika eta bolizko iruditxoak aurkitu dira. Zeramikaren jarraian, gorriz margotzea etorri zen, baina marrazki lineal edo geometrikoekin. Garai honetakoa da, baita ere, goilara, orrazi eta orratzen agerpena, baina ez dago metalen erabileraren zantzurik. Garai honi dagokionez, metaleko objektuak, soilik El-Hammamiya eta Khattaran aurkitu dira. Hierakonpolisen, labe bat eta laukiluze erako egitura bat aurkitu ziren, dirudienez, jende sedentarioarentzako txabola soil bat baino hobeto eraikitako eraikin iraunkorrak adierazten dituena.\nHilobiak.\nHilobiak, arraultza formako zulo bezala egin ziren, hildakoa, uzkurtutako posturan lurperatuta, burua, hegoalderanzko norantzan, ezkerrera begira. Gorpuaren azpian, sarri, zerria bat zegoen, eta, burupean, oihal edo larru txatal bat.\nPertsona eta animaliak, elkarrekin lurperatuta agertzen dira Mahasna, Abadiya, Al-Amra, Gebelein eta Hierakonpolisen. Al-Amran, hilobiren batzuk, adarrekin lagunduak daude.\nNekropolietan, lurperaketetan ezberdintasun sozial bat nabaritzen da. Hilerri mota asko aurkitu da: N eta B hilerrietan, 112 hilobi baino gehiago daude. Garai honen amaieran, estratifikazio soziala, T hilerrian nabaritzen da, eliatearentzako izango ziren hilobi gutxi baina aberatsekin. Abadiyan, B101 hilobia aurkitu zen, zeramika askorekin, antilope baten margoarekin, zuritutako sei buztinezko esfera, hipopotamo baten estatuatxoa, eskumuturrekoak eta hiru hipopotamo hortzekin.\nAztarnategiak.\nIndustutako herrixken artean, El-Hammamiya agertzen da, tipikoa dena, partzialki lurpean hondoratutako bederatzi egitura zirkularrekin, bizileku bat eta beste biltegi gune batzuk izatearen hondakinekin.\nHierakonpolis ere, Naqada I garaian agertzen da, baina garrantzitsuago izan zen hurrengo garaietan, eta Nubiarekin merkataritza egiteko eta ekialdeko basamortutik gertu ondo kokatua zegoela uste da.\nAbidosek, Naqada III garaian garrantzitsua izango dena, estratifikazio sozial zantzuak dituen Naqada I garaiko hilerri bat mantentzen du. U-502 hilobia, garaiaren amaierakoa, behar baino lehenago jaiotako ume batena da, zeramika askorekin, zortzi irudi femenino eta hiru maskulinorekin, sistema hereditarioaren ezarpenari ematen zaizkionak."}
{"id": "91844", "revid": "105290", "url": "https://eu.wikipedia.org/wiki?curid=91844", "title": "Piktograma (estatistika)", "text": "Estatistikan, piktograma informazio estatistikoa dakarren irudia da, irudiaren tamaina edo neurria erakutsi nahi diren datuetara egokitzen direlarik.\nEz dira egokiak txosten tekniko eta zientifikoetarako, piktograma marrazteko orduan sor daitezkeen zehazgatesunak direla eta. Jende arruntaren arreta piztu nahi denerako bakarrik erabiltzea gomendatzen da. Bere eraketan erakutsi nahi diren datuen neurriak irudira egokitzeko modua dela eta, piktograma engainagarria suerta daiteke ordea."}
{"id": "91845", "revid": "2241", "url": "https://eu.wikipedia.org/wiki?curid=91845", "title": "Piktograma", "text": "Piktograma terminoak esanahi ezberdin hauek izan ditzake:"}
{"id": "91846", "revid": "512", "url": "https://eu.wikipedia.org/wiki?curid=91846", "title": "Deep Space 1", "text": "Deep Space 1 NASAk jaurikitako zunda da. 1998ko urriaren 24ean jaurti zen, NASAren New Millenium programaren barnean. Misioaren helburua, espazio teknologiak frogatzeko erabili zen, etorkizuneko misioetan kostuak murrizteko."}
{"id": "91848", "revid": "105290", "url": "https://eu.wikipedia.org/wiki?curid=91848", "title": "Gure Belaunaldia", "text": "Gure Belaunaldia, Afonia taldearen lehen disko luzea da, CD formatuan kaleratua. Lehenago maketa eta EP bat kaleratu zuten. Disko honetako abesti batzuk, Ondarroako Santos Records estudioetan grabatu ziren, 2005eko Apirilean. Sesio hauetan, Ijurko izan zen ahotsak grabatu zituena. Grabatzeko falta ziren beste abestiak, 2006ko Maiatzean grabatu zituzten beraien entsegu lokalean. Abesti hauen grabaziorako ordea, Dani ibili zen ahotsak jartzen Ijurkoren ordez. Teknikari lanak, Valium Generation taldeko Aitorrek egin zituen."}
{"id": "91849", "revid": "105290", "url": "https://eu.wikipedia.org/wiki?curid=91849", "title": "Lixo Gara", "text": "Lixo Gara, Afonia talde Hernaniarraren eta Post Mortem talde Galiziarraren arteko elkarbanaturiko diska da, CD formatuan kaleratu zena. Bertan, Afoniak 7 abesti sartu zituen eta Post Mortemek ere, 7 abesti grabatu zituen. Diska honetarako, Negro sartu zen ahotsetara Afoniarekin.\nKantuen zerrenda.\nAfonia\nPost Mortem"}
{"id": "91850", "revid": "201", "url": "https://eu.wikipedia.org/wiki?curid=91850", "title": "Cuvier", "text": ""}
{"id": "91851", "revid": "90799", "url": "https://eu.wikipedia.org/wiki?curid=91851", "title": "Fosil", "text": "Fosilak (latinezko \"fossile\"-tik, lurretik ateratzen dena) aintzinako izaki bizidunen gorputzen edo ekintzen aztarnak dira. Arroka sedimentarioetan daude eta beraien osaketaren transmorfazioak jasan ditzakete (diagenesi bidez) edota deformazioak (metamorfismo dinamikoaren bidez). Fosilak aztertzen dituen zientzia paleontologia da. Hala ere, oso lotua dago tafonomia zientziarekin, izaki bizidunak hiltzean jasaten dituzten prozesuak ikertzen dituen zientziarekin.\nFosilik ohikoenak animalien hezurdurak eta oskolak eta landareen aztarnak dira, baina fosilen barnean urratsak eta animalien aktibitatearen ondorioak ere sartzen dira. Badaude mikrofosilak ere, begi hutsez ikusi ezin direnak, zelulen aztarnak hain zuzen ere.\nEtimologia eta terminoaren bilakaera.\nFosil hitza latinezko \"fodere\" (induskatu) aditzetik dator, \"fossile\" izenaren bitartez. Historia osoan zehar eta lehenago historiaurrean, gizakiak fosilak aurkitu izan ditu, harremanetan zeuden mineralek harri bihurtutako izaki bizidunen hondakinak. Mineral horiek dira kanpoko forma ordezkatu edo zaindu zutenak.\nGizaki primitiboak esanahi magikoa ematen zien. Antzinate klasikoaren egileek behatu, eta, oro har, zuzen interpretatu zituzten. Fosil hitza Pliniok erabiltzen zuen I. mendean, eta bere erabilera Agricolak berreskuratu zuen XVI. mendean, bere gorputz lurperatuaren izaera aipatuz (\"fossa\"tik eratorria bezala), eta lurrazaleko materialetan integratutako hondakin organikoak zein gorputz mineralak barne hartzen zituen. Egoera hori joan den mendearen hasierara arte mantendu zen, baina egia da benetako fosilak antolatutako fosil gisa bereizten zirela.\nLyell geologo britainiarrak fosilak definitu zituen beste garai batzuetan bizi izan ziren eta gaur egun harri sedimentarioen baitan integratuta dauden organismoen hondakin gisa. Definizio horrek bere baliozkotasunari eusten dio, nahiz eta gaur egun terminoak zabaltasun handiagoa duen, organismoen jardueraren adierazpenak sartzen baitira bertan, hala nola gorotzak (koprolitoak), eraikuntza organikoen hondakinak, oinatzen aztarnak, gorputzeko atalen inpresioak, hortzordeak (iknofosilak), etab.\nSortze prozesua.\nOrganismo baten hondakinen kontserbazioa edota haren jardueraren aztarnak irautea ohi ez diren gertakariak dira, eta harrigarria bada ere, eskala handiari dagokionez, aski maiz jazotzen dira era horretakoak. Fosilizazioa izeneko prozesu fisiko-kimiko baten bidez sortzen dira fosilak. Prozesu horrek denbora bitarte jakin bat behar du; ikerlari gehienek onartzen dutenaren arabera, duela 13.000 urte inguruko hondarrak dira fosil berrienak; geroagoko hondarrei \"azpifosil\" izena ematen zaie. Hil ondoren, izaki organikoak aski laster desegiten dira, baldin eta hil eta handik gutxira eguratsaren, gainerako animalien eta mikroorganismoen eraginetik babesten dituen materialen baten azpian ehortzirik geratzen ez badira. Guztiarekin ere, eskeleto zati gogorrenak eta aurretik gai mineralez hornituak direnak fosilizatzen dira soilik.\nAztarnak fosil bihurtzeko, fosilizazio deritzon prozesu fisiko-kimikoa jasan behar du denbora batez (W\u00fcrm glaziazioko aztarnek, gutxienez, 13.000 urtez). Fosilizazioan, izakiek utzitako aztarnetatik, errazago fosilduko dira oskolak eta hezurrak eta horiek bezala mineralizatuta daudenak. Gorputzeko atal bigunak, lurperatu aurretik edo ondoren, usteldu eta desegin egingo direnez, zailagoa izango da atal horien fosilak eratzea. Hori dela eta, aurki daitezkeen fosil gehienak jatorriz mineralizatuta zeuden aztarnak dira. Kontuan izan behar dugu, Lurraren historian horrelako aztarna ugari egon diren arren, gutxi batzuk bakarrik lurperatu zirela desegin aurretik eta horietako batzuk soilik kontserbatu direla fosil gisa, lurperatu ondoren pairatu zuten prozesu fisiko-kimikoaren ostean. Aztarna mineralizatuak dituzten izakien erregistro fosila murriztuta jasotzen dugu, baina are galera handiagoa da gorputz-atal gogorrik ez duten izakiena. Adibidez, gaur egungo ekosistemetan, intsektuak oso ugariak dira, eta, segur aski, iragan geologikoan ere ugariak izango ziren, baina haien erregistro fosilak oso urriak dira. Beraz, edozein ekosistematan bizi diren izakiek sor ditzaketen aztarnetatik, gutxi batzuk baino ez dira bihurtzen fosil. Bestalde, garai geologikoetako biosferaren erregistroa ere oso murriztuta jasotzen dugu. Lurrean bizi izan diren izaki askok ez dute erregistro fosilik utzi, eta, seguru aski, ez dugu sekula jakingo nolako itxura zuten.\nFosilizazio prozesuak eraldatze kimiko saila ekartzen du; eraldatze horietan, normalean, organismo hilaren gai organikoak izaera minerala duten beste gai batzuek ordezkatzen dituzte; gai horiek eskuarki kaltzio karbonatoa edo silizea izaten dira, baina beste batzuk ere izan daitezke, hala nola pirita, markasita, fosfatoak, hematiteak, etab. Eraldatzearen izaera zenbait faktoreren baitan dago, hots, hondakin organikoen jatorrizko konposizioa eta hondakinok prozesuan zehar aurkitzen zireneko baldintza geokimikoak, zeren eta hondakin horiek ehortzi zituzten jalkinen osagaiak baitira materia organikoarekin erreakzionatu eta ordezkatu ondoren, fosila ematen dutenak. Maskorrek eta ornogabeen zati gogorrek ziren bezala irauten dute edo aldaketak izaten dituzte beren konposizio kimikoan edo kristal egituran. Aragonitoa (CaCo3), maiz aski soinberen maskorra moldatzen duena, kaltzita bihur daiteke (CaCo3), konposizio bereko forma kimiko egonkorragoa alegia.\nFosilizazio-faktoreak.\nFosilizazioa kontrolatzen duten faktoreak hauek dira:\nAzterketa eta erabilera.\nDenboran zehar, eboluzioaren eskalan, elkarren ondozka bizi izan diren izakietan gertatu zenaren testigantza zuzen bakarra dira fosilak: bizitzaren historiaren erregistroa eratzen dute. Fosilen ikerketa, zientzia alorreko interes huts horrez gainera, ezinbesteko tresna da Geologia orokorrean eta bereziki haren adar batzuetan (Estratigrafia). Fosil adierazleak edo fosil gidariak: estratigrafia erlazioak finkatzeko balio dutenak dira, eta beren geografia banaketa zabalaren, ugaritasunaren eta eboluzio azkarraren ondorioa da ezaugarri hori; azken puntu horrek esan nahi du denboran zehar halako fosil bat agerraldi laburrekoa izan zela (mota gisa gutxi iraun zuela) eta haren ezaugarri morfologikoak ondo zehazturik daudela. Baldintza horiek betetzen dituzte, adibidez, plankton organismo batzuek eta ammonites askok, horiek, estratu jakin batean aurkitu direnez, estratu hori denbora geologikoaren azpisail guztiz zehatz bati dagokiola adierazten baitiote geologoari.\nHala ere, erregistro fosila edo ezagutzen diren fosilen bilduma oso partziala da \u2014ez baita osoa\u2014 eta ez du iraganeko biosferaren lekukotasun egokia ematen, aro guztietako jalkin harriak ez egoteak dakartzan hutsuneak direla eta. Ezagutzen diren fosilak milaka espezie (800.000 inguru) badira ere, halakoak iraganean bizi izan bide ziren izakien zati guztiz txikia besterik ez dira eta desagerturikoak betiko milaka milioitan kontatu behar dira zenbait autoreren arabera. Gainera, fosilizatzeko gaitasun desberdinaren ondorioz eta bizi ziren toki desberdinak \u2014 zenbaitetan fosilizazio prozesuak fabora zitezkeenak\u2014 direla eta, talde batzuk hobeto ezagutzen dira eta beste asko ezezagunak dira.\nFosilek duten erabilera hainbat arlotan bana daiteke: tafonomikoa, paleobiologikoa, paleoekologikoa, bioestratigrafikoa, paleobiogeografikoa eta museistikoa.\nTafonomia.\nFosil bat aurkitzen dugunean lor dezakegun lehen informazioa tafonomikoa da. Tafonomiak aztarnek jasan dituzten prozesu guztiak aztertzen ditu, sortzen direnetik gure eskura fosil gisa heldu arte. Datu horiek oso baliagarriak dira, zeren eta baliteke aztarna lurperatu zen momentuan jadanik zaharragoa zen beste garai geologiko batean sortutako fosila izatea (fosil birlandua) eta/edo izakia bere bizigunetik kanpo lurperatu izana (ademikoa). Adibidez, errekak basotik itsasora garraiatu duen enborra ondoratu eta lurperatu ondoren, fosil bilakatuko da jatorri itsastarreko arroka batean. Sortutako arroka hori aurkitzean, oker legoke esatea jatorri kontinentala duela, nahiz eta bere baitan enbor baten fosila izan. Fosil birlanduei eta ademikoei antzematea oso garrantzitsua da paleontologian, hori egin ezean okerrak izango baitira fosil horiek adieraziko diguten adina eta paleoingurunearen informazioa.\nPaleobiologia.\nOndoren, fosilak aztarna utzi zuen izakiari buruzko informazioa emango digu. Datu horiekin izaki hori nolakoa zen jakin dezakegu eta, bere ezaugarri morfologiak ezagututa, geroago sailkatu ahal izango dugu. Garai bateko eta besteko fosilak aztertuz eta horiek morfologikoki nola aldatu diren ikusiz, lerro filogenetikoak eraiki daitezke, eta, horrela, populazioen zein komunitateen aldaketa ebolutiboak ikertu. Kontuan eduki behar da prozesu ebolutiboak oso geldoak direla, gizakien bizi-iraupenarekiko eta horiek aztertzeko behar-beharrezkoa dela erregistro fosila erabiltzea. Era honetan, fosilei esker fenomeno ebolutiboak iker daitezke, besteak beste, espezieen iraupena eta ordezkapen taxonomikoa, espezieen suntsipen masiboak eta goi-mailako taxonen bat bateko agerpena.\nPaleoekologia.\nGeruza bakoitzean dauden fosilen bidez jakin dezakegu arroka jakin bat sortu zenean zer animalia bizi ziren ingurune horietan. Izaki horien afinitate ekologikoak ezagututa, antzeman dezakegu sedimentua metatu zenean ingurunea nolakoa zen. Adibidez, izaki itsastarren fosilak aurkitzen baditugu, badakigu sedimentu hori itsas azpian metatu zela eta, ur epeleko izakien fosilak aurkituz gero, pentsa dezakegu inguru hori epela zela. Hala, arroketan dauden fosilekin garai bakoitzean ingurunea nolakoa zen antzeman dezakegu, eta, geruza desberdinetako fosilak aztertuz, ingurunea denboran zehar nola aldatu den azter dezakegu.\nBioestratigrafia.\nLurraren historian zehar inguruneak aldatuz joan direnez, bertan bizi izan diren izakiak ere aldatuz joan dira baldintza berrietara moldatzeko; ezin moldatu izan direnak, aldiz, suntsitu egin dira, eta forma berriek ordezkatu dituzte. Horrela, Lurraren historian bizi izan diren izakiak aldatuz joan dira, eta, haiekin batera, erregistro fosila ere bai. Garai geologiko bakoitzak fosil bereizgarriak dituenez, arrokak Lurraren historian dagokien garaian koka daitezke, edukiera paleontologikoaren arabera.\nFosilen bidez geruzak denboran ordenatu ondoren, geografikoki banatuta dauden baina garaikideak diren azaleramenduak erlaziona daitezke. Azaleramendu bakoitzean Lurraren historiaren kapitulu bat dago, eta, fosilen bidez azaleramenduak elkarren artean erlazionatuz, Lurraren historiaren liburua osatuko dugu pixkanaka-pixkanaka.\nPaleobiogeografika.\nFosilen bidez, espezieak non sortu diren eta geografikoki nola sakabanatu diren ikus dezakegu. Adibidez, gizakia Afrikan sortu eta Europaraino nola heldu zen jakiteko, garai geologikoetako aztarnen kokapena erabiltzen ari dira. Lurraren historian izan diren espezieen banaketa geografikoa nola aldatu den aztertuz, antzeman daiteke noiz gertatu ziren populazioak banatzen zituzten hesi geografikoak eta kontinenteen arteko loturak eta faunaren nahasketak.\nMuseistikoa.\nFosilak gizartearen ondare dira, eta, ikerketa bukatu ondoren, guztion eskura dauden leku publikoetan gordetzen dira, hala nola museoetan. Hortaz, erakunde horiek, fosilen ondarea babesteaz gain, funtzio didaktikoa ere betetzen dute, fosilak jendeari erakutsiz. Bestalde, ez dugu ahaztu behar Lurraren historian izakiek utzitako aztarnetatik gure eskura fosil gisa heltzen den aztarna bakoitzeko beste hainbat suntsitu direla bidean. Horrenbestez, pentsa dezakegu fosil bakoitzak bere historia propioa duela eta, beraz, ordezkaezina dela.\nAztarnategiak.\nLurrean badaude fosiletan aberatsak diren hainbat eremu. Bereziki aipagarriak dira Australiako estromatolitoak (lehenengo izaki bizidunen aztarnak), Kanadako \"Burgess Shale\"-en kanbriar garaiko animalia itsastarrak, Patagoniako dinosauroak eta Afrika ekialdeko Rift haranean aurkituriko hominidoen aztarnak.\nFosilak jalkin harrietan agertu ohi dira, nahiz eta haien artean oso pusketa handiz osatuak (konglomeratuak, bretxak) direnek oso gutxitan dauzkate. Ohikoak dira buztinetan, kareharrietan, margetan, hareharrietan, arbel buztintsuetan, etab. Harri metamorfikoek \u2014presioak edo tenperaturak aldarazitako jalkinetatik datozenek\u2014 ere fosilak eduki ditzakete metamorfismoa oso handia ez bada izan, zeren eta halakoetan harriaren berregituratze prozesuek suntsitzen baitituzte fosilak. Berdin gertatzen da guztiz birkristalizaturik ez dauden marmoletan."}
{"id": "91852", "revid": "201", "url": "https://eu.wikipedia.org/wiki?curid=91852", "title": "Siria erromatar", "text": ""}
{"id": "91853", "revid": "201", "url": "https://eu.wikipedia.org/wiki?curid=91853", "title": "Koralak", "text": ""}
{"id": "91854", "revid": "105290", "url": "https://eu.wikipedia.org/wiki?curid=91854", "title": "Feel the Darkness", "text": "Feel the Darkness, Poison Idea taldearen diska da. Aditu askoren ustez, taldeak sekula egin zuen diskarik biribilena izan zen."}
{"id": "91855", "revid": "105290", "url": "https://eu.wikipedia.org/wiki?curid=91855", "title": "Aniztasun adierazle", "text": "Estatistikan, aldagai kualitatibo batek hartzen dituen kategorien arteko maiztasun eta banaketa eta kategoria kopurua bera neurtzen dituen ezaugarria da. Zenbat eta kategoria gehiago eta maiztasunak kategoria ezberdinen artean zenbat eta berdintsuagoak izan, orduan eta aniztasun handiagoa izango da. Aldagai kualitatiboen sakabanatzea dela esan daiteke. Biologian eta ekonomian batik bat erabiltzen den ezaugarria da.\nBiologian, aniztasun adierazleak ekosistema baten bioaniztasuna neurtzen duen neurriak dira. Bioaniztasuna kontzeptu zabala, lausoa eta interpretazio ezberdinak dituena da. Hau dela eta, ez da sinplea bioaniztasunerako neurri bat ematea, zenbakizko balio batek murriztu egingo baitu bati bioaniztasun kontzeptuaren zabaltasuna.\nEkonomian ere erabiltzen dira aniztasun adierazleak, sektore ekonomiko bateko eraketa aztertzeko esaterako. Politikan ere, hauteskunde emaitzak aztertzeko erabil daitezke. Eskuarki, kontzentrazioa ez bezala, aniztasun adierazleak aldagai kualitatiboak aztertzeko erabiltzen dira.\nBioaniztasun kontzeptuaren ikuspegi ezberdinei jarraiki, aniztasun adierazle ezberdinak proposatu dira:\nEkonomian, gainera, Herfindahl adierazlea erabiltzen da."}
{"id": "91856", "revid": "201", "url": "https://eu.wikipedia.org/wiki?curid=91856", "title": "Ttu", "text": ""}
{"id": "91857", "revid": "201", "url": "https://eu.wikipedia.org/wiki?curid=91857", "title": "Txu", "text": ""}
{"id": "91858", "revid": "56334", "url": "https://eu.wikipedia.org/wiki?curid=91858", "title": "Userkara", "text": "Userkara, Egiptoko VI. dinastiako bigarren faraoia izan zen, eta, J\u00fcrgen von Beckerathen arabera, K.a. 2312. urtetik K.a. 2310. urtera gobernatu zuen.\nIzen honegatik bakarrik ezagutzen da eta \"Raren izpiritua indartsua da\" esan nahi du.\nBere titulua, Abidoseko Errege Zerrendan grabatua agertzen da, baina ez Saqqarakoan, ezta Manetonen epitomeetan ere. 1932an, Pepi II.aren piramidearen multzoko hilarri batean aurkitu ziren idazkun batzuk, faraoi honen existentzia baieztatu dute, eta bi eta lau urte arteko erregealdia ematen diote.\nZantzuren batzuk, Teti faraoiaren heriotzean zerikusia izan zuela diote, bere goardiak hil zuena, baita, eraildako faraoiaren semea adin txikikoa zela probestuz, tronua usurpatu zuela ere. Beste hipotesi bat, erregeordea izatea litzateke, Tetiren emazte zen \"Iput\"en onespenarekin, beranduago, Tetiren seme zen Pepi I.a tronuratzekotan.\nEgiptologo batzuen arabera, Egiptoko V. dinastiako leinu nagusiko ondorengoa zen, ziuraski, aurretik ere, Tetirekin tronua leihatuko zuena, hau, bere ezkontzaren bidez legitimaturik zegoela. Egia esan, azken finean, Pepi I.ak, arrakastarekin antolatu zuen Userkara tronutik botatzea, bere eraildako aitaren oinordeko bihurtuz.\nBere garaiko testigutzak.\nUserkararen zerbitzura zeuden langile ugari aipatzen dituen idazkun batek, eraikuntza handiak egin nahi zituela dinosku. Hala ere, beretzako hil multzorik eraiki izanaren frogarik ez dago, beharbada, bere erregealdi laburraren ondorioz."}
{"id": "91859", "revid": "512", "url": "https://eu.wikipedia.org/wiki?curid=91859", "title": "Arsinoe III.a", "text": "Arsinoe III.a, Juniano Justinok Euridize deitzen duena, eta, Tito Liviok Kleopatra (K.a. 246 edo K.a. 245-K.a. 204), Egiptoko erregina izan zen K.a. 220tik hil zen arte.\nBiografia.\nPtolomeo III.a Evergetes eta Berenize II.a Egiptokoaren alaba eta Ptolomeo IV.a Filopator, bere anaiaren emaztea zen, bertako ohituren arabera. Ptolomeo IV.arekin, Ptolomeo V.a Epifanes izan zuen, euren oinordekoa izan zena.\nBere senarrarekin batera gobernatu zuen hamasei urtez, berarekin, Rafiak Antioko III.a Handiaren aurkako garaipena ikusiz, K.a. 217an. Baina oso eragingarria zen Ptolomeo IV.ak, Sosibioren azpijokoei kasu egin, eta, Filamoni, Arsinoe hiltzeko agindu zion.\nArsinoeren lagunek, honen heriotza mendekatu zuten, handik gutxira Ptolomeo IV.a hil ondoren, Filamonen etxean sartu eta, gainontzeko familiarekin batera hilez."}
{"id": "91860", "revid": "105290", "url": "https://eu.wikipedia.org/wiki?curid=91860", "title": "Milo Goes to College", "text": "Milo Goes to College, 1982an Descendents taldeak kaleraturiko Punk diska da. New Aliance zigiluak kaleratu zuen, nahiz eta 1987. urtean SST Records zigiluak berrargitaratu egin zuen."}
{"id": "91861", "revid": "1491", "url": "https://eu.wikipedia.org/wiki?curid=91861", "title": "Maria Jose Azurmendi", "text": "Maria Jose Azurmendi Aierbe (Donostia, 1944) euskal soziolinguista da. 40 bat urte eman zituen unibertsitateetan irakasten. 2018ean Euskaltzaindiak ohorezko euskaltzain berri izendatu zuen.\nIkasketak.\nFilosofia eta Letretan (Filologia Erromanikoa) lizentziatu zen 1967an, Madrilgo Complutense Unibertsitatean. Hantxe sendotu zitzaizkion euskara eta euskaltasuna orduko 200 ikasle euskaldunen giroan. Alde batetik, euskarazko eskolak jaso zituen, irakurtzen eta idazten ikasteko; bestetik, eskolak eman zizkien gutxiago zekitenei, baita bere senarra izango zenari ere. Jakin-min handikoa izanik han historia, literatura eta ekonomiako saioetara erre joaten zen. 1982an doktore-titulua lortu zuen \"Elebitasuna soziolinguistikoki deskribatzeko eredu bat sortzea eta bere aplikazio partziala Donostialdean\" izenburuko tesiarekin. 1984an tesietarako ezohiko saria jaso zuen.\nIrakasle eta ikertzailea.\n1968an irakasle hasi zen Beasaingo Alkartasuna Lizeoan, bertako lehen emakume zuzendaria izan zen gero. 1969tik 1983ra arte Donostiako EUTGn aritu zen 15 urtez, lehengo bi urtetan jarduera partzialean. Erromatar Hizkuntzalaritza eta Hizkuntzalaritza orokorra irakatsi zuen, geroago Soziolinguistika irakasten hasi zen; horretan aitzindaria izan zen EUTGn. 1983an Euskal Herriko Unibertsitateko Psikologia Fakultatera mugitu zen, non irakasle katedraduna izatera heldu zen. Zortzi urtez izan zen zentro horretako dekanotzako kidea, euskara dekanorde gisa. Hizkuntzalaritza, Soziologia, Gizarte Psikologia, Soziolinguistika eta Psikosoziolinguistika irakatsi zituen, azken horretan EHUn aitzindaria izan zela. 2010ean erretiroa hartu zuen, baina 2014ra arte irakasle emeritu moduan luzatu zuen bere bizitza akademikoa.\nQuebec-eko Laval Unibertsitateko Elebitasun Zentroan irakasle inbitatua izan zen 1980an William MacKey soziolinguistikako irakasle ospetsuarekin, eta harrezkero zentro horren kidea izan zen. 1990an irakasle inbitatua izan zen Nevada-Renoko Unibertsitatean. Joshua Fishman soziolinguistarekin ere harremana izan zuen.\nSoziolinguistika Klusterraren sortzaileetako bat izan zen 2000. urtean. Geroago Soziolinguistika Kluster horrek sortu zuen aldizkariko zuzendaria izan zen sei urtez 2001tik 2006ra. Aldizkariko batzordekidea da egun.\nIdazlanak.\nBere azterketa-gai nagusiak soziolinguistika, psikolinguistika eta psikosoziolinguistika izan dira, beti ere euskararen ikuspegitik. Euskal komunitate zientifikoaren Inguma datu-baseak, guztira berak sorturiko 40tik gora lan erakusten ditu. Bere liburu aipagarrienak hauek dira:\nSoziologia lantzen duen Bat aldizkarian 40 artikulu idatzi ditu."}
{"id": "91862", "revid": "105290", "url": "https://eu.wikipedia.org/wiki?curid=91862", "title": "Filamon", "text": "Greziar mitologian, Filamon, Kioneren (Dedalionen alaba eta Eosfororen biloba) eta Apoloren seme bat da. Ondoren, Argiope lamiarekin ezkondu zen, eta, honekin, Tamiris izeneko seme bat izan zuen.\nFilamon, beti, musikarekin lotua agertzen da, bai musikari bezala, baita dontzeilen abesbatzen sartzaile eta Lernan Demeterren misterioen sartzaile bezala ere.\nElezaharrak dionez, musekin lehiatu nahi zuenez, bere dohainak kendu zizkioten."}
{"id": "91863", "revid": "1310", "url": "https://eu.wikipedia.org/wiki?curid=91863", "title": "Maria jose azurmendi", "text": ""}
{"id": "91864", "revid": "336", "url": "https://eu.wikipedia.org/wiki?curid=91864", "title": "Dedalion", "text": "Greziar mitologian, Dedalion, Hesperosen semea eta Kioneren aita zen. Bere alaba hil zenean, Dedalionek, desesperaturik, bere burua Parnaso menditik bota zuen, baina Apolo jainkoak, Dedalionen heriotza eragotzi zuen, hau, gabirai bihurtuz."}
{"id": "91865", "revid": "105290", "url": "https://eu.wikipedia.org/wiki?curid=91865", "title": "I Don't Want to Grow Up", "text": "I Don\u00b4t Want to Grow Up, Descendents taldearen estudioko bigarren lana da. Nahiz eta 985ean New Aliance zigiluak argitaratu, 1987. urtean, SST Records zigiluak berrargitaratu egin zuen."}
{"id": "91866", "revid": "336", "url": "https://eu.wikipedia.org/wiki?curid=91866", "title": "Eosforo", "text": "Greziar mitologian, Eosforo () edo Hespero, Eos eta Astreo, Perses, Atlas, Zefalo edo Eoloren seme bat zen, gaueko izarra (gaur egun Artizarra planeta) irudikatzen zuena. Argizagien joan-etorria antolatzen zuen, eta Heliosen zaldiak, Eguzkiaren gurdira lotu edo bertatik askatzen zituen.\nHesperideen, Zeixen eta Dedalionen aita izan zen. Bere anaia Fosforo izan zen.\nBere izena, Bibliaren itzulpen greziarrean agertzen da, San Jeronimok, Luzifer bezala itzuli zuen arren. Bere ama, Aurora, zeru gangatik iragartzen duen ile zuri eta luzeko agure bat bezala irudikatzen da.\nStrega erlijioan, Dianarekin, Aradiaren aita da."}
{"id": "91867", "revid": "536", "url": "https://eu.wikipedia.org/wiki?curid=91867", "title": "Enjoy!", "text": "Enjoy!, 1986an Descendents taldeak kaleraturiko Punk diska da. 1990ean, SST Records zigiluak berrargitaratu egin zuen."}
{"id": "91868", "revid": "336", "url": "https://eu.wikipedia.org/wiki?curid=91868", "title": "Astreo", "text": "Greziar mitologian, Astreo (, \"Astraios\", \"izartua\"), jainko astrologiko bat zen. Hesiodoren Teogonian eta Apolodoro Atenaskoaren Liburutegi mitologikoa lanetan, Astreo, bigarren belaunaldiko titan bat da, Krio eta Euribiaren semea. Hala ere, Higiniok, zuzenean Tartaro eta Gearen ondorengoa zela dio, eta Astreori, Erraldoietako bat bezala erreferentzia egiten zion.\nAstreoren emaztea, Eos da, auroraren jainkosa, eta, bere semeen artean, lau Anemoi edo haizeetako jainko greziarrak, Boreas, Noto, Euro eta Zefiro, eta bost Astra Planetak (izar alderraiak, hau da, planetak), Fenonte (Jupiter), Faetonte (Saturno), Piroente (Marte), Eosforo (Artizarra) eta Estilbo (Merkurio) zeuden. Iturri gutxi batzuk, alaba bat ere aipatzen dute, Astrea izenekoa, baina, idazle gehienek, Astrea, Zeus eta Temisen alabatzat jotzen dute.\nBatzuetan, Eolorekin, haizeen zaindariarekin lotzen da."}
{"id": "91869", "revid": "1545", "url": "https://eu.wikipedia.org/wiki?curid=91869", "title": "Tucson", "text": "Tucson (ingelesez ahoskatua) Ameriketako Estatu Batuetako Arizona estatuko bigarren hiririk handiena da eta herrialdeko 32.a. Arizonaren hegoaldean dago eta Mexikoko mugatik 98\u00a0km-ko distantziara dago. Gaur egun, 525.529 biztanle inguru ditu hiriak.\nHiri senidetuak.\nTucson ondorengo hiriekin senidetuta dago:"}
{"id": "91871", "revid": "105290", "url": "https://eu.wikipedia.org/wiki?curid=91871", "title": "Cool To Be You", "text": "Cool To Be You, Descendents taldeak, Fat Wreck Chords zigiluaren laguntzaz 2004ean kaleraturiko diskoa da."}
{"id": "91872", "revid": "105290", "url": "https://eu.wikipedia.org/wiki?curid=91872", "title": "Gorrotoaren ahotsa", "text": "Gorrotoaren ahotsa, Anestesiaren estudioko lehen diskoa da. 1993an Esan Ozenki zigiluak kaleratu zuen."}
{"id": "91873", "revid": "105290", "url": "https://eu.wikipedia.org/wiki?curid=91873", "title": "Erantzun (diskoa)", "text": "Erantzun Anestesiaren estudioko hirugarren diskoa da. 1995ean Esan Ozenki zigiluak kaleratu zuen."}
{"id": "91874", "revid": "105290", "url": "https://eu.wikipedia.org/wiki?curid=91874", "title": "Ultra-komunikatzen (diskoa)", "text": "Ultra-komunikatzen, Anestesiaren estudioko lehen diskoa da. 2000. urtean Esan Ozenki zigiluak kaleratu zuen. Disko honetarako, Nilek ahots lanak utzi eta bajua jotzera pasa zen eta Atxantatu taldekoa zen Ibon hasi zen abesten."}
{"id": "91875", "revid": "105290", "url": "https://eu.wikipedia.org/wiki?curid=91875", "title": "Liburutegi mitologikoa", "text": "Liburutegi mitologikoa (antzinako grezieraz: \u0392\u03b9\u03b2\u03bb\u03b9\u03bf\u03b8\u03ae\u03ba\u03b7, \"Biblioth\u0113k\u0113\", \"liburutegi\"), hiru liburutan, greziar mitologia tradizionalaren eta elezahar heroikoen bilketa handi bat da. Antzinaro klasikotik mantentzen de bere erako lan bakarra, \"Liburutegia\", greziar mitologiaren gida bikain bat da, unibertsoaren hasieratik Troiako Gerraraino.\nEdukia.\n\"Liburutegi mitologikoa\", klasizistek, erreferentzia bezala erabili dute, bildu zen garaitik, K.a. I. eta K.a. II. mendeetatik egundaino, idazleengan eragina izanez, antzinarotik Robert Graveseraino. Greziar mitoen istorio sakon bat ematen du, mitologia heroikoko dinastia handi guztien eta heroi nagusien istorioak kontatuz, Jason eta Perseotik hasi eta Herakles eta Helena Troiakoara arte. Greziar mitoentzako jatorrizko iturri bezala, erreferentzia lan bezala eta antzinako idazle greziarrek eurek, euren ohitura mitikoak ikusten zituzten moduaren zantzu bezala, Liburutegi mitologikoa, mitologia klasikoa interesatzen zaion edonorentzako ezinbesteko lana da.\nKontserbatutako eskuizkribuetan, egile bezala, \"Apolodoro\" izeneko bat aipatzen da. Apolodoro hau, modu okerrean baina, Apolodoro Atenaskoarekin identifikatua izan da (K.a. 180an jaioa), Aristarko Samotraziakoaren ikasle bat, nagusiki, Homerori buruzko eskolio txikian agertzen diren erreferentziengatik, honek, mitologiari buruzko antzeko bilketa sakon bat egin zuela ezagutzen delako, hitz neurtu kronika eran. Testu honek, egile erromatar bat, Kastor Rodaskoa aipatzen du, Zizeronen garaikidea izan zen K.a. I. mendean. Emate oker hau, Konstantinoplako aitalehen izan zen Fozioren adituetatik aurrera egiten da. Arrazoi kronologikoen ondorioz, Apolodoro Atenaskoak liburu hau ezin izan zuenez idatzi, Liburutegi mitologikoaren idazlea, Sasi-Apolodoro deitzen ohi da, zorrozki zuzenak izan nahi dutenen aldetik. Erreferentzia tradizionalek, soilik \"Liburutegia\" eta \"Epitomea\" aipatzen dituzte.\nZoritxarrez, Liburutegi mitologikoa, lau liburutan, ez da, egundaino, osorik iritsi. Hirugarren liburuaren zati bat eta laugarren liburu osoa, galdu egin ziren. Beste alde batetik, edizio osotik abiatuta eginiko epitome bat dago, galdutako zatia barne, bere edukiaren laburpen on bat uzten duena."}
{"id": "91876", "revid": "1340", "url": "https://eu.wikipedia.org/wiki?curid=91876", "title": "Erantzun", "text": ""}
{"id": "91877", "revid": "1340", "url": "https://eu.wikipedia.org/wiki?curid=91877", "title": "Ultra-komunikatzen", "text": ""}
{"id": "91879", "revid": "1340", "url": "https://eu.wikipedia.org/wiki?curid=91879", "title": "Gu", "text": ""}
{"id": "91880", "revid": "512", "url": "https://eu.wikipedia.org/wiki?curid=91880", "title": "Gazitasun", "text": "Gazitasuna uretan disolbatutako gatz kopurua da. Normalean gatz gramo / itsasoko uraren kilogramo bezala neurtzen da (teknikoki dimentsio gabea da). Gazitasuna faktore garrantzitsua da uraren kimika eta prozesu biologikoen hainbat ezaugarri azaltzeko. Egoera aldagai termodinamiko bat da, eta tenperatura eta presioarekin batera uraren dentsitatea eta bero-ahalmena bezalako ezaugarri fisikoak zehazten ditu.\nGazitasun konstanteko isolineei isohalinak deitzen zaie.\nItsasoko urak 35 g/kg inguruko masa gazitasuna izan ohi du, baina ibai-ahoetatik gertu txikiagoa izan daiteke. Ibai eta lakuek gazitasun maila desberdinak izan ditzakete, 0,01 g/kg-tik hasi eta zenbait g/kg arte, baina badira gazitasun handiagokoak ere. Itsaso Hilak 200 g/kg baino gehiagoko gazitasuna du. Euri urak, lurra ukitu aurretik, 20 mg/l edo gutxiagoko TDSa (guztira disolbatutako solidoak, \"Total Dissolved Solids\") izan ohi du.\nDefinizioak.\nIbai, laku eta ozeanoen gazitasuna kontzeptualki sinplea da, baina teknikoki zaila da zehazki definitu eta neurtzea. Kontzeptualki gazitasuna uretan disolbatutako gatz kopurua da. Gatzak ioiak osatuz disolbatzen diren gai kimikoak dira, adibidez, sodio kloruroa, magnesio sulfatoa, potasio nitratoa eta sodio bikarbonatoa. Disolbatutako kloruro ioien kontzentrazioari klorinitate deitzen zaio batzuetan. Disolbatutako materia iragazki oso fin batetik (historikoki 0,45 \u03bcm-ko poro tamainakoa, baina gaur egun ohikoa da 0,2 \u03bcm-koa) igaro daitekeena da. Gazitasuna masa frakzio moduan adierazi daiteke, hau da, disolbatutako materialaren masa disoluzioaren masa unitateko.\nItsasoko uraren gazitasuna.\nOzeanografoentzat itsasoko uraren gazitasuna neurtzeko teknika zehatz batzuei lotua dago. Teknika nagusiak aldatu ahala aldatzen dira gazitasunaren deskribapenak ere. 1980 arte balorazio bidezko teknikekin neurtzen zuten gazitasuna. Klorinitatea jakiteko zilar nitratoarekin egindako balorazio bidez neurtu daitezke haluroak (nagusiki kloruroa eta bromuroa). Ondoren, klorinitatea faktore batekin biderkatzen zen gainerako osagaiak kontutan izateko. Emaitza bezala 'Knudsen gazitasunak' deiturikoak lortzen ziren, milako parteetan (ppt edo \u2030).\nItsasoko uraren gazitasuna neurtzeko eroankortasun elektrikoa erabiltzen hasteak gazitasun eskala praktikoa 1978 (\"practical salinity scale 1978, PSS-78\") deituriko eskalaren garapena ekarri zuen. PSS-78 erabiliz eginiko neurketek ez daukate unitaterik. Batzuetan psu edo PSU (gazitasun unitate praktikoa, \"practical salinity unit\") gehitzen zaie PSS-78 erabiliz neurtutako balioei.\n2010ean itsasoko uraren ekuazio termodinamikoa 2010 (Thermodynamic Equation Of Seawater 2010, TEOS-10) izeneko estandar berri bat sortu zuten itsasoko uraren propietateentzat. Gazitasun absolutua erabiltzen zuen gazitasun praktikoaren ordez. Gazitasun absolutuak masa frakzio bezala adierazten dira eskala honetan, gramoak disoluzio kilogramoko.\n19,37 ppt-ko klorinitatea duen itsasoko uraren lagin tipiko batek 35,00 ppt-ko Knudsen gazitasuna du, 35,0 inguruko PSS-78 gazitasun praktikoa eta 35,2 g/kg inguruko TEOS-10 gazitasun absolutua.\nItsas azalaren gazitasunaren eragina kliman.\nItsas azalaren gazitasuna (\"Sea Surface Salinity,\" SSS) kliman eragina duen aldagai bat da. Gazitasun maila aldatzeak uraren dentsitatea alda dezake eta ozeanoen zirkulazioan eragin handia izan. Korronte horiek gatzarekin batera beroa garraiatzen dute globoan zehar. Ozeanoek garraiatutako beroak atmosferako haizean eta hodeien sorreran eragina du. Ondorioz, itsas azalaren gazitasuna ikertzeak ozeanoen zirkulazio globalak klima aldaketan duen eragina ezagutzen laguntzen die zientzialariei eta lagungarria da \"El Ni\u00f1o\" fenomenoaren gertaerak aurreikusteko eredu konputazional hobeak sortzeko."}
{"id": "91881", "revid": "105290", "url": "https://eu.wikipedia.org/wiki?curid=91881", "title": "Kione", "text": "Greziar mitologian, Kione (, \"elurra\"), Boreas ipar haizearen (neguko jainkotzat ere hartua) eta Oritiaren alaba bat zen. Kleopatra, Zetes eta Kalaisen ahizpa-arreba zen. Ezkutuko harreman bat izan zuen Poseidon itsasoko jainkoarekin, honekin, Eumolpo izeneko seme bat izan zuelarik. Bere aitaren haserrea eragozteko, Kionek, jaio berria, uretara bota zuen, non Poseidonek bere babesean hartu zuen. Aelianoren arabera, Boreasekin, Hiperboreoen ama izan zen.\nKione izeneko beste pertsonaia bat, naiade bat zen, Nilo ibaia eta Kalirroeren alaba. Nekazari batek bortxatu zuen, eta Zeusek, berataz errukituz, lainoetara eraman zuen, nondik, Egiptoko basamortu idorretara elurra botatzen zuen.\nKione izeneko hirugarren pertsonaia bat, Dedalionen alaba bat zen, jainkoren batzuk, berataz maitemindu izaterainoko bezain ederra izateagatik nabarmentzen zena. Hermes eta Apoloren maitalea izan zen, lehenarekin Autoliko izan zuelarik, eta, bigarrenarekin, Filamon. Bere edertasunagatik harrotua, Artemisa mespretxatzeko ausardia izan zuen. Mendeku bezala, jainkosak, gezikada batez zeharkatu zion mihia, handik gutxira hilko zuen zauri larri bat eragin ziona."}
{"id": "91885", "revid": "105290", "url": "https://eu.wikipedia.org/wiki?curid=91885", "title": "Difusometro", "text": "Difusometroa edo eskatometroa gainazalen egoera kartografiko normala den jakiteko erabiltzen den tresna da. Mikrouhin sistema bat erabilita hauexek lurreko gainazalera bidaltzen dituzte. Honek ematen duen seinalearen arabera, bai oszilazioen zein soiruaren arabera normaltasuna epaitzen da. Adibidez, ozeanoetan dauden haize bolada handiek sortarazten dituzten mugimenduak neurtzeko erabiltzen ohi dira eskatometroak."}
{"id": "91886", "revid": "336", "url": "https://eu.wikipedia.org/wiki?curid=91886", "title": "Autoliko", "text": "Autoliko, Hermes eta Kioneren semea, Antiklea eta Polimedesen aita eta Odiseo edo Ulisesen aitona izan zen.\nAutoliko, lapurretan maisua zen. Heraklesek hil zuen. Bere aitagandik, lapurtzen zuen guztia eraldatu eta desitxuratzeko trebezia jaso zuen, lapurtutako gauzen jabeei, ezagutezin egiteraino. Sisifok, bere txahalen lapurreta deskubritu zuen, apatxetan eginiko ildo batzuengatik. Argonauten espedizioan parte hartu zuen. Thomas De Quinceyk aipatzen du \"Del asesinato considerado como una de las bellas artes\" lanean."}
{"id": "91947", "revid": "1105", "url": "https://eu.wikipedia.org/wiki?curid=91947", "title": "Eskatometroa", "text": ""}
{"id": "91948", "revid": "105290", "url": "https://eu.wikipedia.org/wiki?curid=91948", "title": "Sumba", "text": "Sumba Indonesiako uharte bat da, herrialde honetako Nusa Tenggara Ekialdea probintzian dagoena. 11.153 kilometro karratutako hedadura eta 350.000 eta 425.000 biztanle arteko biztanleria du.\nUharteko hiririk garrantzitsuena, Waingapu da, 10.700 biztanle inguruko biztanleriarekin, aireportutik gertu dagoena. Uhartetarrak, malasiar eta melanesiar jatorrikoak dira, askok, Malapu edo Malafu erlijio tradizionala praktikatzen duten arren. Beste batzuk, berriz, kristauak dira (kalvinista edo katolikoak), eta, beste batzuk, sunitar adarreko musulmanak.\nSonda uharteak eratzen dituzten gainontzeko uharteak bezala, Sumba, Wallacen Lerroa deritzonean dago, bere biodibertsitate aberatsagatik interes zientifiko handia duena, Asiako hegoekialdea eta Ozeaniaren artean aurkitzen diren uharteak baitira.\nAntzina \"Zuraren Uhartea\" bezala ezagutua, Sumba, mundu osoan, bere zaldi txikiengatik eta ikat bikoitzeko oihal bikainagatik ezaguna da. Uhartearen mendebaldeak (Waikabubak hiriburua), harri handietan (megalitoetan) hilobiak ditu, baita lastozko teilatu dun txabolak ere. Gaur egun, oraindik, hilobi megalitikoak eraikitzen jarraitzen da, pertsona aberats batzuentzako. Denbora batera hildakoa izango dena (oraindik pertsona bizi denean eraikitzen dira), harria, harrobitik bere herrixkaraino garraioa antolatzen du. Astean behin, inguruko herrixka edo kampong guztietako dozenaka pertsona biltzen dira, eta harria, arrabolen gainean arrastatzen dihoaz. Langintza hau, espeziean ordaintzen da (nagusiak zenbait animalia hiltzen ditu eta bazkari kolektibo handi bat prestatzen du). Hiletek, hemen, zerri, bufalo, zaldi eta zakur ugariren sakrifizioak barne hartzen dituzte. Beste zeremonia batzuk, Pajura edo Pasola da, arerioa zauritzea xede duten lantzekin aurrez aurre jarritako zaldizkoen borroka tradizionala, baita ilargiko urte berriaren jaialdia ere urria eta azaroan, lasterketa eta dantza erritualekin."}
{"id": "91949", "revid": "201", "url": "https://eu.wikipedia.org/wiki?curid=91949", "title": "Eskatometro", "text": ""}
{"id": "91950", "revid": "336", "url": "https://eu.wikipedia.org/wiki?curid=91950", "title": "Teguesteko mentzeierria", "text": "Teguesteko mentzeierria, Tenerife uhartea, konkistatzaile espainiarrak iritsi zirenean banatuta zegoen bederatzi mentzeierrietako bat zen.\nTegueste (edo Tegueste I.a), Tinerfe Handia mentzeiaren zortzigarren semea izan zen. Mentzeierriak hartzen zuen eremuak, Antonio Rumeu de Armas historialariaren arabera, Tegueste udalerri osoa hartzen zuen, gaur egun, San Cristobal de la Laguna udalerriaren zati diren beste herri batzuekin, Bajamar, Tejina eta Valle de Guerra kasu, eta Vega lagunera, Los Rodeos eta Santa Maria de Gracia auzoa hartzera iristen zen.\nBertako mentzeiak, Tegueste I.a, Tegueste II.a eta Teguaco izan ziren. Konkista gertatu zenean, Tegueste II.a mentzeia eta bere seme txiki Teguaco, gaztelarren aurkako borroka aktiboaren zati izan ziren, Bencomo mentzeia buru zuena."}
{"id": "91951", "revid": "105290", "url": "https://eu.wikipedia.org/wiki?curid=91951", "title": "Santa Maria de Gracia (Tenerife)", "text": "Santa Maria de Gracia, Gracia bezala ezagunagoa dena, Tenerife uharteko San Cristobal de la Laguna udalerriko auzo bat da. Bere izena, gaztelarrek uhartea konkistatu zuten garaitik dator, Alonso Fernandez de Lugoren agindupean, nork ama birjinaren omenez ermita bat eraikitzea agindu zuen, emandako konkista amaitzearen \"grazia\"gatik. Ermita, 1528an bedeinkatu zen.\nEstatistika Institutu Kanariarraren arabera, 6.117 biztanle ditu.\nAuzo horretan, eraikin aipagarri bezala, honako hauek daude:"}
{"id": "91952", "revid": "105290", "url": "https://eu.wikipedia.org/wiki?curid=91952", "title": "Kanariar Estatistika Institutua", "text": "Kanariar Estatistika Institutua, Espainiako Kanariak autonomia erkidegoan erabiltzen den organo estatistikoa da. Kanarietako Gobernuko Ekonomia eta Hazienda kontseilaritzaren mende dagoen organismo autonomo bat da, eta izaera administratiboa du. Izaera juridiko eta ondare propioak ditu.\nXedea.\nKanarietako Autonomia Erkidegoko estatistika sistemaren garapena bultzatu eta mantentzen du, eratzen duten organoen estatistika aktibitatea antolatu, zentralizatu eta bultzatzen duelarik. Bere funtzioei buruzko eskumena, urtarrilak 28ko 1/1991 Legeko 5. artikuluan xehetzen da."}
{"id": "91956", "revid": "336", "url": "https://eu.wikipedia.org/wiki?curid=91956", "title": "Lleidako Ituna", "text": "Lleidako Ituna Leongo eta Gaztelako errege Alfonso VII.aren eta Erramun Berenger IV.aren arteko hitzarmena izan zen, 1157ko maiatzean Lleidan sinatutakoa, Antso VI.a Nafarroakoa buru zuen Iru\u00f1eko Erresuma banatzeko helburua zuena. Erramun Berenguer IV.a Ramiro II.aren alaba Petronilarekin ezkondurik zegoenez gero, Aragoiko Erresuma gobernatzen zuen \"de facto\" eta, beraz, Aragoiko Erresumaren izenean negoziatu zuen.\nItun hau Iru\u00f1eko Erresuma banatzearren buruzagi biek sinatutako itun-saileko azkena izan zen. 1140ko Carri\u00f3ngo Ituna berretsi ez ezik, ezkontza bat adostu zuen elkartasuna sendotzeko: hain zuzen ere, Alfontso VII.aren alaba Antsaren eta Erramun Berenguer IV.aren lehenseme Alfontsoren artekoa."}
{"id": "91957", "revid": "336", "url": "https://eu.wikipedia.org/wiki?curid=91957", "title": "Xamax", "text": "Xamax (, \"Utu\"; , \"eguzki\";), eguzkiaren eta justiziaren jainkoa zen Mesopotamiako mitologian. Bere santutegi nagusia, Sippar hirian zegoen. Bere izena beste hizkuntza batzuetako hitzekin ere erlazionatuta dago, adibidez \"\u0161em\u0161a\" edo \"\u0161im\u0161u\", \"\u0161eme\u0161\", eta \"\u0161ams\".\nSumertar garaian, bere santutegi nagusia, Larsa hirian zegoen. Garai honetan, Nanna eta Ningalen semetzat eta Inanna eta Ixkurren anai-nebatzat hartzen zen. Akadiar garaian, Sin eta Ixtarrekin batera \"Harreman zerutiardun jainkoen hirukoa\" zen. Akadiar eta babiloniarrek, Xamax, Anuren semetzat hartzen zuten, edo, beste batzuetan, Enlilena.\nBatzuetan, bere emazte Xeridarekin agertzen da (Aya akadiar eta babiloniarrentzat). Zortzi puntako eguzki disko batekin, edo, sorbaldetatik, su garrak jariatzen zituen giza irudi baten bidez irudikatzen zen; ondorengo garaian, bere ikurra, balantza ere izan zen. 20 zenbakiarekin identifikatzen zen."}
{"id": "91958", "revid": "336", "url": "https://eu.wikipedia.org/wiki?curid=91958", "title": "Ningal", "text": "Ningal (eusk. \"erregina handia\") Mesopotamiako mitologian (akadiar, sumertar eta babiloniarrean, kanaberen jainkosa bat zen, Enki eta Ningikugaren alaba. Nannaren ezkontidea izan zen. Ziur asko, hasiera batean, Mesopotamia hegoaldeko zingiretan bizi ziren artzainek gurtua izan zen, Ur hiritik gertu."}
{"id": "91959", "revid": "336", "url": "https://eu.wikipedia.org/wiki?curid=91959", "title": "Ningikuga", "text": "Ningikuga, \"kanabera puruaren anderea\", antzinako Mesopotamiako mitologiako jainkosa bat da, kanabera eta zingiren jainkosa. Enki jainkoaren ezkontide, Ningalen ama eta Anu eta Nammuren alaba bezala agertzen da."}
{"id": "91960", "revid": "63274", "url": "https://eu.wikipedia.org/wiki?curid=91960", "title": "Nammu", "text": "Nammu ( dNAMMA = dENGUR), jatorrizko ozeanoan, \"uretako abismoa\" identifikatzen duen jainkosa mesopotamiarra da. Nammu, lehen jainkosa eta guztiaren jatorria izan zen. Jaiotzaren jainkosa, bere gurtza gunea, Urren egon zen, nagusiki. Testu askotan, Anuren ezkontide eta Enkiren ama bezala identifikatzen da, eta ura sorrarazteko ahalmena du. Alternatiboki, Ki lurra eta Anu zeruaren sortzaile bezala agertzen da. Beste jainko batzuk ere sortu zituela aipatzen da, eta \"sig-en-sig-du\" izeneko izaki batzuk bildutako buztina moldeatu zuela, bizia eman ziola, eta horrela, Ninmah eta Enkirekin batera, gizakia sortu zuen."}
{"id": "91963", "revid": "512", "url": "https://eu.wikipedia.org/wiki?curid=91963", "title": "Pe\u00f1a", "text": "Pe\u00f1a Zangozaldeko herri hustu bat da, Euskal Herriko Nafarroa Garaia lurraldean kokatuta, Zangozerria eskualdean, Iru\u00f1ea hiriburutik 54,5 kilometrora. Udalerri propioa osatu zuen 1950eko hamarkadan despopulatu zen arte, bere lurraldea Xabierrenean sartu zenean. Altuera 452 eta 1067 metro artekoa da, eta 36,40 km\u00b2-ko azalera hartzen du.\nPe\u00f1a Kaseda eta Aragoiko Sause artean dago. Mugako kokaleku gisa, Nafarroako Erresumako gaztelu bat izan zuen, eta haren aztarna batzuk kontserbatzen dira oraindik. Honek herria menderatzen zuen, bere izenak adierazten duen bezala, haitz baten goialdean kokatua. Galipentzuk bezala, jada estrategikoa ez zen kokapenak, malda handiekin eta eskualdeko gainerako biztanleguneetatik urrun zegoenak, biztanleria azkar galtzea eragin zuen XIX. mendean. XX. mendearen hasieran, \"herri berri\" bat eraiki zen Gabarderal eta Kaseda artean: Torre de Pe\u00f1a, ibaitik eta errepideetatik gertu, eta pe\u00f1atar asko bertara joan ziren. Horrek, landa exodoarekin batera, herria abandonatzea ekarri zuen, 1960rako inor bizi ez zen herria. 1997an, Nafarroako Gobernuak kultura-intereseko ondasun izendatu zuen multzo historikoaren kategorian.\nBertako biztanleak \"pe\u00f1atarrak\" ziren.\nIzena.\nPe\u00f1a beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\n\"Pe\u00f1a\" toponimoa gardena da. Nafar-aragoieraz \"Penya\", hizkuntza honetan \"haitz\" esan nahi du. Ondoren, \"Pe\u00f1a\" itxurara erdaratu zuten, esanahi berarekin. Euskaraz, ordea, izen horrek ez du itzulpenik, euskara Erdi Aroan desagertu baitzen, baina gaztelaniazko bertsioa erabiltzen da, euskal gramatika eta ahoskera arauekin bat datorrena.\nEzaugarriak.\nArmarria.\nPe\u00f1ako armarriak honako blasoi hau du:\nArmarri hau herriko etxe baten atearen gainean grabatuta dago, beste ezezagun baten ondoan. Bien artean, hau herriaren armarria izan zela ulertzen da, haitz baten gainean duen kokapena islatzen baitu, gainean gaztelua duela.\nGeografia.\nPe\u00f1a Aragoi ibaiaren ibarrean dago, Pe\u00f1ako mendilerroan, mendilerroak berak osatzen duen ur-banalerrotik oso gertu, iparraldeko isurialdean bada ere.\nInguru naturala eta kokapena.\nZangozatik 13 kilometrora dago, bere eskualdean. Gaur egun Xabier udalerrikoa da, baina geografikoki Zangozakoak banatzen du udalerritik.\nGaur egun, Nafarroako Gobernuko finka partikular baten barruan dago, bere perimetroaren zati handi batean hesi batekin eta behealdean bizi den zaindari batekin itxita, Torre de Pe\u00f1an kokatuta.\nKlima eta landaredia.\nPe\u00f1ako klima mediterraneoaren eta ozeanikoaren tartekoa da, zenbat eta hegoalderago, mediterraneoagoa. Altuera zein den, aldeak nabariak dira, baina urtero, batez besteko tenperatura 13-14\u00a0\u00b0C ingurukoa da eta batez besteko prezipitazioa, 700-900mm ingurukoa.\nJatorrizko landaredia hariztiek, artediek, pagadiek eta pinudiek osatzen zuten, baina gizakiaren eragina dela eta, gaur egun zuhaixka bakan batzuk eta birlandaturiko pinuak baino ez dira geratzen.\nEstazio meteorologikoak.\nPe\u00f1an ez dago estazio meteorologikorik. Hala ere, Xabierren estazio bat dagoen, itsasoaren mailatik 456 metrora, Nafarroako Gobernuak 1929n jarritako estazio meteorologikoa dago.\n&lt;hr&gt;\nHistoria.\nXI. mendearen lehen herenean Antso III.a Gartzeitz erregeak garatutako defentsa eta eraso sisteman gotorleku garrantzitsua izango zen jada, musulmanen domeinuen muga markatzen zuten Pirinioaurreko aldrebeskerien gainean. 1088an kastro edo edukitza baten zentroa zen. Zalantza handia dago Alfontso I.a Borrokalariak Daroca-Soriako forua biztanleei eman ote zien. Errege hau hil ondoren 1134n Aragoiko orbita subiranoan erori zen, antza denez, baina geroago 1209n Petilla, Esco eta Gallurrekin batera Antso VII.a Nafarroakoa eman zioten, Petri II.a Aragoikoari 20 000 marabediren jantzi gisa, baina Jakue I.a Aragoikoak berehala onartu zuen 1232n hiribilduaren behin betiko inskripzioa Nafarroako Erresuman. Harrezkero, giltzarri izan zen aldameneko Aragoiko monarkiarekin muga egiten zuen marra zaintzeko. Erdi Aroan Oibarko ibarreko kide zen, eta jaurerri bat eratu zuen, zeinaren titulartasuna Joan II.ak 1434n Beltran Ezpeletakoak, Erroko bizkondeak, berretsi baitzuen. Herritarrek 1273n beren elizako patronatua Armingot apezpiku iruindarraren esku utzi zuten. Leireko monasterioak lursail bat jaso zuen XI. mendearen amaieran.\n1447an Bianako Printzeak Jakue Diatz Autxoa gazteluko alkaide izendatu zuen, 50 kahitze garirekin eta filartzetako zuzenbidearekin. 1461etik aurrera, Joan Ezpeleta, Mosen Beltranen semea, agertzen da, 1495ean oraindik ere hala agertzen dena.\nPe\u00f1ako gaztelua Fernando Katolikoak Nafarroako konkistaren sustraia eraisteko agindu zuen lehen gazteluetako bat izan zen. Dorre nagusia zati batean kontserbatzen da, goiko gorputza eta herrira begira dagoen zatia bakarrik eraitsi zirelako.\nPe\u00f1a jaurerriaren menpe geratu zen, XIX. mendearen lehen erdian jurisdikzio mota hori desagertu zen arte. Ordura arte, jauna zen (Aianzko kondea 1802an) alkatea izendatzen zuena. Eta, ordutik, erregimen komunaren menpe geratu zen, eta Rocaforte eta Xabier herriekin banatutako udala osatu zuen, ondoren Rocaforte banandu eta Zangozara igaro zena.\nElizaren jurisdikzioari dagokionez, 1847an Ablitasko kondeak zuen parrokoa aurkezteko eskubidea. Garai hartan berrogeita hamar gari-lapurretaz hornitutako eskola zuen, eta egoera onean zeuden herri konfinatzaileetara eramaten zuten bideak zituen.\nHerriko hilerrian, antzinako biztanleen gorpuzkiekin batera, Donald Walker hegazkinlari ingeles bat dago lurperatuta. 1943an eraitsi zuten, Bigarren Mundu Gerran Frantziako hegoaldean misio militar bat egiten ari zela.\n1950ean oraindik hiru familia zeuden herrian, Nicanor Landa, postaria orduan, eta Rosario Leoz emaztea izan ziren Pe\u00f1atik 1952. urtera joan ziren azkenak. Beste asko bezala, Zangozara joan ziren. Baina, egia esan, joan zen azken biztanlea Belgikako ermitau bat izan zen (Arnaldo Aita), herriko jabeen ahaidea, Pe\u00f1an 1961etik 1964ra bakarrik bizi izan zena.\nPe\u00f1a malda handiko lursail malkartsu batean dago, mendiaren hegalean. XXI. mendean etxe abandonatu batzuk baino ez dira geratzen, ordena finkorik gabe. Hiribilduko biztanleak Torre de Pe\u00f1a izeneko auzo sortu berri moduko batean bizitzera pasa ziren. XI. mendeko gazteluaren hondarrak, zimenduak eta hormen eta dorretzarren zatiak geratzen dira, garai batean defentsa-gune garrantzitsua izan zena eta XVI. mendean Cisneros kardinalak desegiteko agindu zuena, Nafarroan mota horretako beste eraikin batzuekin batera. Erabilitako aparailu motaren arabera, eragin musulmaneko eraikuntza gisa sailkatu da. Garai batean hiribildua inguratzen zuen harresi-barrutia izan zenaren hondarrak ere geratzen dira beheko aldean.\nKultura.\nEuskara.\nLuis Luziano Bonapartek, 1869an, Pe\u00f1a atzerakada-eremuan sailkatu zen, non euskarak hain atzerakada handia izan duen, non bertako hiztunik apenas geratzen den.\nKoldo Zuazok, 2010ean, Pe\u00f1a ez-euskal-eremuan sailkatu zen."}
{"id": "91964", "revid": "6327", "url": "https://eu.wikipedia.org/wiki?curid=91964", "title": "Ordena mendikante", "text": ""}
{"id": "91965", "revid": "105290", "url": "https://eu.wikipedia.org/wiki?curid=91965", "title": "Eskeko ordenak", "text": "Eskeko ordena ordena erlijioso katoliko mota bat da.\nEskeko ordenetako partaideek pobrezia-botoa egiten dute, hau da, uko egiten diote ondasun orori, norberarenak izan zein ordenarenak izan. Pobrezian bizi dira, soilik karitateak mantendurik. Eskeko ordenarik garrantzitsuenak, XIII. mendean onartuak izan ziren, klero sekularraren aldetik jasan zuten hasierako kontrako postura gainditu ondoren. Ordena horien artean, nabarmentzekoak dira fraile txikiak edo frantziskotarrak (aita santuaren onarpena jaso zuten 1209an); fraile predikatzaile edo domingotarrak (1216an), karmeldarrak (1245ean) eta agustindarrak (1256an). Bosgarren ordena bat ere egon zen, servitarrena, 1233an sortu eta 1424an eskeko ordena moduan onartua izan zena.\nEskeko ordenetako partaide guztiek, baita 1983ko Zuzenbide Kanonikoko Kode berriaren ondoren ere, \"erreserbatuak\" deritzen bekatuak barkatzeko pribilegioak dituzte.\nEskeko ordenen jatorria eta eragina.\nAntzinako kristautasunaren balioak berreskuratzeko asmoz, eskeko ordenak sortu ziren XII. mendearen bigarren erdian. Monasterioetako bizitzan oinarrituriko kongregazioak eratu zituzten, baina ordena hauetako kideek ez zuten monasterioan sartu beharrik.\nOrdena bateko kide ziren: monasterioa haien bizitokia besterik ez zen. Ordena hauen zeregina zen talde-bizitzaren balioak zabaltzea eta balio horiek kontenplazio-bizitzatik eratorritako aszesiaren idealen bidez praktikara eramatea. Eguneroko bizitza alde batera utzi eta leku bakarti batera aldatu gabe, anaia haiek, Elizari laguntzeko, lan egiten zuten, aita santuari laguntzen zioten herria hezten.\nSan Frantzisko Asiskoak bideratu zuen erreforma hura, eta horrela sortu zuen frantziskotarren ordena. Honorio III.a aita santuak ezagutu zuen ordena hori 1223an. Ordenaren helburu nagusia herritarren debozioa sendotzea, penitentzia eta errukia praktikatzea eta Elizak agintzen zituen balio kristauen aldeko lan intelektuala egitea zen.\nHasieran, herritarren errukiari esker bizi ziren, limosnei esker. Haien monasterioek ez zuten jabego handirik, ez baitzuten bizitzeko ondasunak pilatzeko helburua. Ordena horrek pobretasuna aldarrikatzen zuen, goi-mailako balio moral gisa.\nEra honetako ordenak laguntza handikoak izan ziren Elizaren interes tenporal eta espiritualak babesteko. Hala izan zen, adibidez, domingotarren ordena, sinesgabeak kristautasunera bihurtzeko eta Elizako hierarkiaren begirunea sustatzeko predikatzen aritzeko sortua. 1216an sortu zen, eta haren zeregin nagusia Erdi Aroko Mendebaleko heretikoei esestea izan zen. Aita santuak Inkisizioaren Ofizio Santuaren bidez fedea eta Elizaren dogma betearazteko zeregina agindu zion 1231n.\nMonasterioetako bizitzan izandako aldaketa horiek herritarrek Elizan eta kristau-fedean parte har zezaten egin ziren. Ideal haien barnean ordena berriak eratu ziren, eta erregela berriek indartu egin zuten Elizaren aldeko lana. Baina, denbora joan ahala, fedea sentitzeko, bizitzeko eta pentsatzeko era berriei aurre egin behar izan zien Elizak.\nBeste aldaketa batzuk gertatu ziren. Elizako hierarkiak sinesgarritasuna galdu zuen, oparotasunean bizi baitzen eta predikatzen zituzten bertuteak bertan behera utzi baitzituzten, eta garai modernoan fedeak jasan zuen Erreforma ekarriko zuten lehenengo aldaketak gertatu ziren.\nIkus, gainera.\nEskeko ordenak Euskal Herrian"}
{"id": "91966", "revid": "336", "url": "https://eu.wikipedia.org/wiki?curid=91966", "title": "Challenger osina", "text": "Challenger osina ozeanoetan neurtutako punturik sakonena da. Mariana uharteetan dago, Marianetako itsas hobiaren hegoaldeko muturrean. Lurrazalik gertukoena, Fais uhartea da, 289 kilometro hego-mendebaldera dagoen Yapeko kanpo uharte bat eta Guam 306 kilometro ipar-ekialdera duena. Puntu honek, bere izena, Erresuma Batuko Itsas Armadako HMS Challenger itsasontziagatik jasotzen du, 1875ean itsas hobia deskubritu zuen lehena izan zena.\nSakonera.\nChallenger osinean neurtutako sakonerarik handiena, 10.923 metrokoa da. National Geographicek, sakonera handiena, 11.034 metrotan kokatzen du. Sakonera horretan dagoen presioa, lurrazalekoa baino 1095 aldiz handiagoa da, gutxi gora-behera.\nHMS Challenger Expedition espedizioa (1872ko abendua - 1876ko maiatza), osinak zundatzen lehena izan zen. Lehen zundaketa, 1875eko martxoak 23an egin zen, 225 estazioan. Emaitza, 8184 metrokoa izan zen, bi zundaketa banandutan oinarritua.\nSir John Murrayren 1912ko \"The Depths of the Ocean\" (Ozeanoko Sakonerak), osinaren sakonera, 9635,9472 metrotan neurtzen du. Sir John, espedizioan joan zen zientzialarietako bat izan zen, garai hartan gaztea zena. Murrayren liburuko 131. orrialdeak, osin honi erreferentzia egiten dio.\n1951n, aurkitua izan eta 75 urte ingurura, Marianetako itsas hobia osoa, Erresuma Batuko Itsas Armadako \"HMS Challenger\" itsasontziak esploratu zuen, honela deitua, jatorrizko espedizioko itsasontziagatik. Bidaia hartan, itsas hobiaren zatirik sakonena, oihartzun bidezko zundaketaz neurtua izan zen, sakonera neurtzeko, jatorrizko espedizioan erabili zen ekipoa baino modu zehatz eta errazagoa. \"HMS Challenger\"rek 10900 metroko sakonera neurtu zuen.\n1960ko urtarrilak 23an, Trieste batiskafo suitzarrak, AEBetako Itsas Armadak erositakoa, ozeano hondoraino jaitsi zen, Jacques Piccard (bere aita Auguste Piccardekin batera, jaitsieran erabili zen batiskafoa diseinatu zuena izan zena) eta Don Walsh tenientea tripulatzaile bezala zituela.\n1984an, itsasontzi ozeanografiko japoniar batek, hondoa, sonar baten bidez aztertu eta, osin honen sakonera, 10.923 metrotan estimatu zuen."}
{"id": "91968", "revid": "58701", "url": "https://eu.wikipedia.org/wiki?curid=91968", "title": "Yap", "text": "Yap (bertakoek Wa'ab deitzen dutena), mendebaldeko Ozeano Bareko Karolina uharteetako uharte bat da, Mikronesiako Estatu Federatuetatik, mendebalderen dagoena izateaz gain. Yap \"uhartea\", izatez elkarrengandik oso gertu dauden lau uharte kontinentalez osatuta dago, koral arrezife batean elkartuak, eta, oso-osorik, Eurasiar Plakako eraikin batez eratua. Lurra, gehienbat, dentsoki landaretzaz estalitako muino birakariak dira. Zingirek hartzen dute ertzaren zati handi bat. Arrezifez osatutako kanpo hesi batek inguratzen ditu uharteak, arrezife mugakideen eta arrezife hesiaren barne ertzaren artean zingira bat inguratuz.\nColonia da Yap estatuko hiriburua da. Yap eta ekialde eta hegoaldean 800 kilometrotan hedatzen diren beste 130 atoloi administratzen ditu. 2003ko biztanleria, 6300 biztanlekoa izan zen Kolonian eta beste hamar udalerritan. Estatuak, 102 kilometro karratuko hedadura osoa du. Yap, beharbada, Mikronesiako lau estatu federatuetatik, tradizionalena da.\nEkonomia.\nUharte honetako biztanleek, oraindik euren tradiziorik antzinakoenak mantentzen dituzte. Uharteko eta inguruko atoloietako biztanleria, 6300 pertsonakoa da. Euren merkataritza bizirik mantentzeko, Yapeko biztanleek, txanpon sistema bitxi bat erabiltzen dute, neurri ezberdinetako harrien trukean oinarritzen dena, rai harriak. Handienek, lau metroko altuera eta bost tonako pisua izan dezakete. \"Truke txanpon\"aren balioa, aldatu egiten da, harriaren tamainaren arabera: Adibidez, 10 zentimetroko txanpon batekin, txerri bat eros daiteke, eta, lau metroko batekin, herrixka oso bat. Tokiko biztanleek, harri handien jabe guztien izenak eta historia ezagutzen dituzte.\nKanpo estekak.\n[[Kategoria:Mikronesiako Estatu Federatuetako uharteak]]"}
{"id": "91973", "revid": "119347", "url": "https://eu.wikipedia.org/wiki?curid=91973", "title": "El Chuncho, qui\u00e9n sabe?", "text": "El Chuncho, qui\u00e9n sabe?, 1966ko film bat da, spaghetti western generokoa, Damiano Damiani zinema zuzendariak zuzendutakoa. Film honetako protagonistak, Gian Maria Volont\u00e9 eta Klaus Kinski dira. Soinu banda, Ennio Morricone eta Luis Bacalovena da.\nIstorioa.\nMexikoko Iraultzaren garaian, estatubatuar bat (Lou Castel) trenean bidaia bat egiten ari da. Bidaia horretan, \"El Chuncho\" (Gian Maria Volont\u00e9) buruzagi duen iraultzaile talde batek, trena erasotzen du, armen bila. Taldearen asmoa, armak lapurtu, eta, ondoren Elias jeneralaren (Jaime Fernandez) iraultzaileei saltzea da. Estatubatuarrak, gaizkileei laguntzen die erasoan, eta, azkenik, eurekin batera amaitzen du. \"El Chuncho\" eta estatubatuarraren artean, adiskidetasun bitxi bat sortzen da. Taldean, Santua (Chunchoren anaia, (Klaus Kinski)), Adelita (Martine Beswick), Adelitaren mutil-laguna, Pepito (Valentino Macchi) eta beste hainbat daude."}
{"id": "91976", "revid": "119347", "url": "https://eu.wikipedia.org/wiki?curid=91976", "title": "V\u00e4inatamm", "text": "V\u00e4inatamm, Estoniako galtzada altxaturik luzeena da. Galtzada altxatu honek, 1896an ireki zena, Saaremaa uhartea eta kontinentearen artean dagoen Muhu uhartea, Saaremaa uhartearekin berarekin lotzen du. Galtzada altxatu honek, itsasoa, Saaremaa eta kontinentearen artean erditik zeharkatzen du, eta urrunago iristen da."}
{"id": "91977", "revid": "1519", "url": "https://eu.wikipedia.org/wiki?curid=91977", "title": "Palazzo Nuovo", "text": "Palazzo Nuovo (euskaraz \"Jauregi Berria\") Erromako Campidoglio enparantzan dagoen jauregia da, Kontserbadoreen Jauregiaren parean, eta honekin batera Museo Kapitolinoen erakusketa egoitza eratzen du. Campitelli \"rionean\" kokaturik dago.\nHistoria.\nJauregi berria Michelangelok proiektatu zuen, baina soilik ondoren eraiki zen Girolamo Rainaldi eta honen seme Carlo Rainaldiren zuzendaritzapean, nork 1654an amaitu zuen.\nJauregia, Kontserbadoreen Jauregiaren parean eraiki zen, plazako Santa Maria in Aracoeli basilikaren ikuspegia itxiz, honengandik, pizkundeko fatxada eta orientazio arinki okertua hartzen duelarik, multzo harmoniko bat eratuz.\nBarnealdeko zur eta urreztaturiko iztukuzko apaindurak, oraindik jatorrizkoak dira."}
{"id": "91979", "revid": "536", "url": "https://eu.wikipedia.org/wiki?curid=91979", "title": "Boromir Gondorrekoa", "text": "Boromir Gondorrekoa, Denethor I.aren semea, Gondorreko hamaikagarren seneskal erregeordea izan zen. Minas Tirithen jaio zen, Eguzkiaren Hirugarren Aroko 2410. urtean, eta, Gondorreko gobernua hartu zuen 2477an, bere aita hil ondoren.\nGondorreko kapitain handi bat izan zen, bere aitaren gobernualdian, Mordorreko orkoek, 2475ean Osgiliath hartu zutenean, berak, orkoak garaitu eta, Anorien babesteko zubiak suntsitu zituzten tropak gidatu baitzituen.\nGudu horretan, Morguleko arma baten zauri bat jaso zuen, hainbeste ahuldu zuena, bere seneskaltza hasi ondoren, soilik 12 urtez gobernatu ahal izan zuela, Eguzkiaren Hirugarren Aroko 2489an hilez. Bere seme Zirion izan zen bere oinordekoa.\nEraztunen Elkartearen partaide izan zen Boromirrek, Denethor II.a seneskalaren semeak, bere izena, kapitain handi honengandik hartu zuen, berau bezain ausarta zena."}
{"id": "91980", "revid": "201", "url": "https://eu.wikipedia.org/wiki?curid=91980", "title": "Challenger Abismoa", "text": ""}
{"id": "91982", "revid": "512", "url": "https://eu.wikipedia.org/wiki?curid=91982", "title": "Brno", "text": "Brno (; ; , \"Brin\") Txekiar Errepublikako hego-ekialdean, Svitava eta Svratka ibaien elkargunean, kokatutako hiria da. Moraviako hiri handiena da eta, Olomouc-ekin batera, eskualde historiko honen hiriburua. 2012an 378.327 biztanle zituen. Apezpikutegia, unibertsitatea eta aireportua ditu, eta Hego Moraviako zentro administratiboa da.\nHistoria.\n\u0160pilberk gaztelua Moraviako \"markgraf\"en egoitza izan zen (1349-1411), austriar presondegia izan aurretik (1740-1855). Austerlitzeko gudu ospetsua Brno hiriaren inguruan izan zen.\nEkonomia.\nBrnoko industria nagusiak armagintza, industria mekanikoa, kimikoa, ehunak eta janari industria dira.\nKirola.\nFC Zbrojovka Brno hiriko futbol talde nagusia da.\nOndasun nabarmenak.\nEliza gotiko eta eraikuntza barroko ugari daude hiri erdian. Hiriaren gainean \u0160pilberk gotorlekua altxatzen da.\n2001ean UNESCOk Gizateriaren Ondare izendatu zuen Ludwig Mies van der Rohek diseinaturiko Villa Tugendhat."}
{"id": "91983", "revid": "201", "url": "https://eu.wikipedia.org/wiki?curid=91983", "title": "Arkimedesen Torlojua", "text": ""}
{"id": "91984", "revid": "105290", "url": "https://eu.wikipedia.org/wiki?curid=91984", "title": "Harem", "text": "Harem (turkieraz, arabierazko \u062d\u0631\u0645 \"\u1e25aram\" 'debekatutako lekua edo leku sakratua' hitzetik ekarria, \u062d\u0631\u064a\u0645 \"\u1e25ar\u012bm\" 'leku sakratua; familia bateko emakumeak' eta \u062d\u0631\u0627\u0645 \"\u1e25ar\u0101m\", 'debekatutakoa; sakratua' hitzekin lotuta) musulmanen artean, zenbait etxetako gela edo aretoa da, emakumeek bakarrik erabil dezaketena.\nHistoria.\nOtomandar Inperioaren garaian jauregian (batez ere Topkap\u0131 jauregian, Istanbulen) bizi ziren emakumeen etxebizitza zen. Bertan sultanaren ama, arrebak, ohelagunak (etorkizuneko sultanen amak), zenbait diplomatikoen alabak, ikasleak eta emakume esklaboak zeinek sultanari plazera ematen zioten dantza, musika edo sexuaren bitartez, bizi ziren. Eunukoak toki honen gudari beltzak zirenez zikiratzen zituzten. Zenbait emakumeek turkoa eta persiarra, dantza, musika, kantua edo maitasun-arteak ikasten zituzten. Esaten da Abd-ar-Rahman III.a, Kordoban egon zen lehenengo omeiatar kalifaren harena 6000 emakume eduki zituela.\nHarena leku ia autonomo bat zen, arau propioekin eta hierarkia batekin. Emakumeek askotan, \"valide sultan\"a (sultanaren ama) edo emazteak adibidez, haien semeak hurrengo sultana izateko konspiratzen zuten. Horrela, sultan bereziak egon ziren, Mustafa I.a moduan atzerapen bat zuena eta instrumentu bezala jarri zutena.\nS\u00faleyman Kanuni baino lehen, etorkizuneko sultanen amak sultana amarengatik hautatuak izaten ziren haien edertasuna eta inteligentziagatik. Bere erregealdiaren bitartean harenaren funtzioa politikoagoa bilakatu zen bere emazte H\u00fcrreneri esker, Roxelana izenarekin ezaguna mendebaldean. Emakume honek botere \"gelaurre\" bat eta \"emakumeen erreinu bat\" ezarri zuen, mende bat eta erdi iraungo zuena. Harena estatu batean bihurtu zen beste estatu baten barruan. Bere semea Selimeri, \"mozkorra\" ezizenarekin ezaguna, politika baino orgiak eta libertinajea gustatzen zitzaizkionez H\u00fcrren izan zen benetan gobernatu zuena."}
{"id": "91985", "revid": "105290", "url": "https://eu.wikipedia.org/wiki?curid=91985", "title": "Hoover adierazle", "text": "Kontzentrazioaren azterketan, Hoover adierazlea edo Robin Hood adierazlea banako guztiek berdina jaso dezaten batezbestekotik gorako errenta jasotzen duten banakoek euren errentatik eman behar duten errenta osoaren proportzioa da.\nAdibidea.\nErrentak: 10-20-40-60-70\nErrenten batezbestekoa: 200/5=40\nGuztiek 40 jaso dezaten, bi errenta handienek (60-40)+(70-40)=50 eman behar dute. Errenta osoarekin 50/200=%25eko portzentajea da hori. Horixe da Hoover adierazlearen balioa.\nHoover adierazlea eta Lorenz kurba.\nDatu kopuru handietarako, Hoover adierazlea bat dator Lorenz kurbako puntuetatik erabateko berdintasuna adierazten duen diagonalera bitarteko distantzia maximoarekin, Pietra adierazlearekin hain zuzen. Zehatzago, formula_1 izanik Lorenzen kurbako diagramako abzisak eta ordenatuak hurrenez hurren:\nZenbat eta handiagoa izan, kontzentrazioa edo ezberdintasuna handiagoa izango da, adierazlea balio posible handiena 1 izanik."}
{"id": "91986", "revid": "145351", "url": "https://eu.wikipedia.org/wiki?curid=91986", "title": "Sektore ekonomiko", "text": "Ekonomia hainbat adarretan zatituz, sektore ekonomikoak sortzen dira. Halaber, sektore ekonomikoak hainbat azpisektoretan zatitzen dira. Sektore ekonomikoen zatiketa hainbat eratara egin daiteke, ondoren zehazten denez.\nEkoizpen faseari buruzko sektoreak.\nBerrikitan, laugarren sektorea bat eratu da, informazioaren eta ezagutzaren inguruko jarduera ekonomikoak biltzen dituena. Bosgarren sektore bat ere aipatu izan da.\nJean Fourasti\u00e9 eta Colin Clark ekonomialariek diotenez, ekonomien garapenak aldaketa hau dakar: ekonomia tradizionaletan lehen sektorea nagusi izatetik, ekonomia aurreratuetan hirugarren sektorea nagusi izatera.\nEstatistikak.\nZenbait herrialdetako populazio enplegatuaren banaketa sektoreka XXI. mende hasieran."}
{"id": "91987", "revid": "17", "url": "https://eu.wikipedia.org/wiki?curid=91987", "title": "Lehen sektore ekonomikoa", "text": ""}
{"id": "91988", "revid": "17", "url": "https://eu.wikipedia.org/wiki?curid=91988", "title": "Bigarren sektore ekonomikoa", "text": ""}
{"id": "91989", "revid": "17", "url": "https://eu.wikipedia.org/wiki?curid=91989", "title": "Hirugarren sektore ekonomikoa", "text": ""}
{"id": "91999", "revid": "1491", "url": "https://eu.wikipedia.org/wiki?curid=91999", "title": "Willis Drummond", "text": "Willis Drummond, Baionan 2004 urtean sortutako Rock taldea da.\nJurgi Ekiza (ahotsa, gitarra), Xan Bidegain (baxua), Rafa Rodrigo (gitarra) eta Felix Buff (bateria) dira Baionako talde honetako jatorrizko taldekideak. Geroago Joseba B. Lenoir gitarrista batu zitzaien eta Rodrigok taldea utzi, eta, egun, Vincent Bestavenek osatzen du laukotea. 70eko hamarkadako hard-rockaren (hastapenetan, AC/DC zuten erreferentzia nagusi taldekideek) eta Fugazi bezalako hardcore taldeen arteko uztarketa gisa definitua izan da Willis Drummonden musika. Diskotik diskora hazi egin da haren oihartzuna, eta egungo talde arrakastatsuenetakoa da.\nIbilbidea.\n2004 urteko abenduan lehen kontzertua eman zuten, Heletako Garra ostatuan, Willis Drummond taldea sortu berri zuten Jurgi Ekiza, Pierre-Antoine Fort eta Xan Bidegain-ek. 50 kontzertu inguru eman eta, Fort-ek taldea utzi zuen eta Felix \"R\u00fcdiger\" Buff taldean sartu zen,\n2007an, beraiek ekoizturiko \"Anthology\" diskoa kaleratu zuten. 2009an, Bidehuts zigiluaren laguntzaz, disko berria kaleratu zuten, honen izena taldearena bezalaxe izanik Willis Drummond. 2010 urtean aurreneko zuzeneko diska atera zuten, Hondarribiko Psilocybenea aretoan grabatu eta izen hori eman ziotena. Hurrengo diskoa \"Instanteak\" izan zen, 2011an kaleratua.\n2012an \"A ala B\" diskoa atera zuten eta arrakasta handia izan zuen. Europan zehar 200 kontzertutik gora eman zituzten. Bira erraldoi honen ondoren etenaldi bat egitea erabaki zuten atseden hartzeko. 2015ean Herri Urratsen abestia egiteko elkartu ziren berriz eta 2016an \"Tabula Rasa\" diskoarekin itzuli ziren. Disko honetako hainbat abesti ezagunak egin ziren, \"Athabasca\" eta \"Joan Ikustera\" esate baterako.\n2018an zuzeneko bigarrena kaleratu zuten, \"Willis Drummond Live\" izenekoa, eta aurreko diskotako abestien bilduma izan zen. 2019an \"Zugzwang\" diskoa atera zuten. COVID-19 pandemiak eragindako etenaren ondoren aretoetako kontzertu bereziak antolatu zituzten eta zuzeneko disko berri bat atera zuten abesti hauek jasoaz. 2021ean Ane filmaren abestia ere egin zuten, \"Nahi eta nahi ez\" izena duena.\n2022an \"Hala ere\", taldearen 7garren estudioko lana.\nJurgi Ekizak bakarlari gisa ere jorratu du bere bidea."}
{"id": "92001", "revid": "1150", "url": "https://eu.wikipedia.org/wiki?curid=92001", "title": "Zaldun Teutoniko", "text": ""}
{"id": "92002", "revid": "512", "url": "https://eu.wikipedia.org/wiki?curid=92002", "title": "Henrike II.a Ingalaterrakoaren laudoa", "text": "Henrike II.a Ingalaterrakoaren laudoa errege honek Westminsterren 1177ko martxoaren 16an emandako laudoa izan zen. Laudoa Alfontso VIII.a Gaztelakoak eta Antso VI.a Nafarroakoak zituzten mugaldeko lehiak bukatzeko eman zuen 1176ko abuztuaren 25ean Gaztela eta Iru\u00f1eko erregeek zazpi urteko tregoa eta Ingalaterrako erregearen arbitrajea onartzea erabaki eta gero\nAlderdien argumentuak.\nNafarroako erregearen argumentuak.\nHona hemen nafar enbaxadoreen argumentuak:\nGaztelako erregearen argumentuak.\nHona hemen gaztelar enbaxadoreen argumentuak:\nAlderdien eskaerak.\nGaztelako erregearen eskaerak.\nHona hemen gaztelar enbaxadoreen argumentuak:\nEbazpena.\nIngalaterrako erregeak emandako erabakiaren bitartez, 1158an izandako mugak, Alfontso VIII.a Gaztelakoaren erreginaldiaren hasierakoak, berrezarri behar zituzten. Hau da, Nafarroako Erresumak Errioxa gehiena eta Bureba uko egin zituen hamar urtez hiru mila marabedi jasotzearen alde, Burgosen lau hilabetero ordainduta.\nNahiz eta laudoa esplizitua izan ez, historialari batzuen arabera laudoak Nafarroako Erresumaren Araba, Gipuzkoa eta Bizkaiaren jabetza berretsi zuen. Besteek, aldiz, Nafarroako Erresumak Gipuzkoa, Durangaldea, Errioxako Legu\u00edn eta Zabalate eta Araba A\u00f1ana gabe mantendu zituela uste dute. \nHenrike II.aren ebazpena inpartziala eta bidezkoa izan omen zen eta ondorioz, bai batzuk zein besteak ez ziren konforme geratu erabakitakoarekin. Hala ere, zenbait historialariren ustez, azkenean praktikan Henrike II.aren laudoak mesede gehiago egin zion Gaztelari Nafarroari baino, errege ingelesak erresuma piriniarra lehiakide gisa ikusten omen zuelako Akitanian.\nLaudoa zein aurreko itunaren latinezko testu jatorrizkoak Londresko British Museumean daude.. Hona hemen laudoaren testua:\nHau da, Gaztelako Erresumak Logro\u00f1o, Navarrete, Entrena, Autol, Ausejo eta bere eskualdeak eta Nafarroako Erresumak Legu\u00edn, Zabalate eta God\u00edngo gazteluak eta hamar urtez hiru mila marabedi urtero lortu zituzten.\nOndorioak.\nLaudoa ez zen gaztelarren ezta nafarren gustukoa izan. Gaztelako erregeak ez zuen errespetatu eta 1177ko uztailean Cuencan Aragoiko erregearekin batera, eta berriro 1179ko martxoan Soriako Cazorlan, Nafarroako Erresuma eta islamdarren lurraldeak banatu zituen. Mehatxua Antso VI.a Nafarroakoak, 1177ko apirilean, laudoa martxan jartzea eta erresuma bien arteko muga Naiara eta Logro\u00f1o artean kokatzea erabaki zuen.\nNolanahi ere, Bizkaiko mendebaldea, Enkarterri zein Bizkaiko Jaurerria, Gaztelako Erresumaren kontrolpean zegoela, ez zen inoiz ordutik aurrera nafarren eskuetan izango."}
{"id": "92003", "revid": "8312686", "url": "https://eu.wikipedia.org/wiki?curid=92003", "title": "Galtzetin", "text": "Galtzetina edo galtzerdi motza oina orkatilaraino, eta batzuetan belauneraino estaltzen duen jantzia da. Galtzetinak oina berotzen, izerdia xurgatzen, zikinkeriatik eta atzamarkadetatik babesten eta oinetakoarekin igurtzimendua leuntzen du.\nNormalean, galtzetinak kotoiz, artilez edo nylonez eginak daude. Hainbat koloretakoak egiten dituzte, baina oso ohikoa da galtzetin beltzak jantzi formalekin janztea eta galtzerdi zuriak kiroletarako jantziekin."}
{"id": "92004", "revid": "105290", "url": "https://eu.wikipedia.org/wiki?curid=92004", "title": "Simpsonen aniztasun adierazle", "text": "Simpsonen aniztasun adierazlea ekologian erabiltzen den aniztasun adierazlea da. Zoriz aukeratutako bi banako edo organismo espezie berekoak izateko probabilitatea besterik ez da. Honela kalkulatzen da:\n\"S\" jasotako espezie kopurua da. \"N\" eta formula_2 espezie guztietarako eta espezie bakoitzeko jasotako banako kopurua da. Ekosistema osoan dauden banako kopurua zenbatzea oso zaila denez, gehienetan ikergai diren espezie guztiak barne hartzen dituen eremu txiki bat edo laginketa karratu bat aztertzen da, kopuruak zenbatzearren.\nAdierazlea zenbat eta handiagoa izan, bioaniztasuna hainbat eta txikiagoa dela esan daiteke.\nAdibidea.\nOndoko taula, lur karratu batean jasotako espezieen zenbaketa azaltzen da:\nGuztira, 2+8+1+1+3=15 organismo bildu direla, honela kalkulatzen da Simpsonen adierazlea:"}
{"id": "92005", "revid": "336", "url": "https://eu.wikipedia.org/wiki?curid=92005", "title": "Tacoronteko mentzeierria", "text": "Tacoronteko mentzeierria, Tenerife uhartea, gaztelar konkistatzaileak heldu zirenean banatuta zegoen bederatzi mentzeierrietako bat zen.\nGaur egungo Tacoronte udalerria baino askoz handiagoa zen lurralde bat hartzen zuen, lurralde horren barnean, egungo Santa Ursula, La Victoria de Acentejo, La Matanza de Acentejo eta El Sauzal udalerriak ere hartzen ziuelarik.\nMentzeierri honetako mentzeiei buruzko informazio askorik ez dagoen arren, uste denez, Tacoronteko lehen mentzeia, Rumen izan zitekeen, honen ondorengoa, bere seme Acaimo izango zelarik. Azken hau izango zen mentzeierri honetako errege Alonso Fernandez de Lugok uhartea konkistatu zuenean.\nTacoronteko mentzeierriko ekonomia, nagusiki, abeltzaintzan oinarritzen zen (ahuntzak, ardiak, zerriak). Nekazaritza eta itsaso eta basoetako baliabideen esplotazioa ere garatzen zen.\nTacoronteko mentzeierria, gerra alderdietako partaideetako bat izan zen, Tegueste, Taoro, Icod eta Dautekoekin batera. Gerra alderdiek, zorrotz aurre egin zieten gaztelar tropei, hauen aurkako gudu odoltsuak libratuz, uhartea konkistatzea eragozteko asmoz. Gudu horietako bi, amaierako balantze ezberdinekoak, mentzeierri honetan gertatu ziren, Acentejoko lehen gudua edo Acentejoko sarraskia eta Acentejoko bigarren gudua edo Acentejoko garaipena. Bigarren gudu hau amaitu ondoren, Teneriferen konkista amaitzen da, handik hilabete batzutara, Gaztelako Koroara erantsia izango dena."}
{"id": "92006", "revid": "512", "url": "https://eu.wikipedia.org/wiki?curid=92006", "title": "Nafarroako Erresumako kronologia", "text": "Nafarroako Erresumako kronologian erresuma horren historiako data garrantzitsuenak nabarmentzen dira:"}
{"id": "92008", "revid": "336", "url": "https://eu.wikipedia.org/wiki?curid=92008", "title": "Zango-berogailu", "text": "Zango-berogailua hankak berotzen dituen jantzia da, galtzetina bezalakoa da baina ez du oin-puntarik. Normalean kirola egin aurretik jartzen dira, muskuluak berotzeko.\nHasiera batean dantzarien jantziak ziren, ballet eta beste dantza klasikoen dantzariek janzten zituzten. Hala ere, 1980ko hamarkadan modan jarri ziren eta ondorioz gaur egun ez da kirol-jantzira soilik mugatzen."}
{"id": "92009", "revid": "119247", "url": "https://eu.wikipedia.org/wiki?curid=92009", "title": "Herfindahl adierazlea", "text": "Ekonomian, Herfindahl adierazlea edo Herfindahl-Hirschmann adierazlea (HHI) merkatu edo sektore ekonomiko bateko banaketaren aniztasunerako neurria da. Honela kalkulatzen da:\nformula_2 izanik, \"i\"-garren enpresaren kuota sektorean ehunekotan edo batekotan.\nZenbat eta txikiagoa izan, aniztasuna handiagoa da, hau da merkatua konpetitiboagoa da, nagusitasuna erakusten duen enpresarik gabe.\nBalio minimoa formula_3 da, merkatua neurri berean banatuta dagoenean enpresa ezberdinen artean. Balio maximoa 1 da, enpresa bakar batek merkatu osoa hartzen duenean, monopolio egoeran esaterako.\nAdibidea.\nDemagun bi egoera hauek:\nEman ditzagun Herfindahlen adierazleak, ehunekoak hartuz:\nBeraz, adierazle honen arabera sektorea anitzagoa edo konpetitiboagoa da A egoeran."}
{"id": "92010", "revid": "105290", "url": "https://eu.wikipedia.org/wiki?curid=92010", "title": "Hiperborea", "text": "Greziar mitologian, Hiperborea, oraindik ezezagunak ziren iparraldeko lurretan, Trazia iparraldean zegoen eskualde bat zen. Bere izena (Boreasetik haratago), Boreas haize jainkoa Trazian bizi zela, eta, bere semeak, erresuma honetatik hartago, Hiperborean bizi zirela uste izatetik dator. Ohitura primitiboak ematen zitzaizkien: Silenok, bere fabuletako batean, aurkitu zutenagatik izututa, euren herrialdera itzuli eta sekula gehiago etorri ez ziren ozeanotik haratagoko beste kontinente batetako biztanleek bisitatutako lehen gizakiak izan zirela esaten zuen.\nHiperborei buruz, hilezkorrak zirela esaten da, \"erraldoi\" bezala deskribatuak izateaz gain. Apolo jainkoak, udazkenero, bere gurdia, bere neguko egoitza zen toki honetarantz gidatzen zuen."}
{"id": "92011", "revid": "1340", "url": "https://eu.wikipedia.org/wiki?curid=92011", "title": "Elena Torres Miranda", "text": ""}
{"id": "92012", "revid": "512", "url": "https://eu.wikipedia.org/wiki?curid=92012", "title": "Ulises (eleberria)", "text": "Ulises James Joyce irlandarraren eleberri bat da, 1922an, jatorrizko izenburuarekin argitaratu zena. Izenburua, Homerok idatzitako \"Odisea\" eleberriko protagonistaren izenaren bertsio latindarretik dator, grezieraz Odiseo eta latinez Ulises deitzen zena. Kritikaren zati handi batek, XX. mendeko ingelesez idatzitako eleberririk hoberentzat hartzen du. Francisco Garc\u00eda Tortosa kritiko espainiarraren arabera, \"Ulises\" XX. mendeko eleberririk eragingarri, eztabaidatu eta itzaltsuenetako bat da. Liburuak azterketa, kritika eta eztabaida ugari sakonak jaso ditu.\nIstorioa.\nUlisesek, bere pertsonaia nagusia den Leopold Bloom eta Stephen Dedalusen (biak Joyceren beste nortasunak, Leopold, zaharra, eta Stephen, gaztea) Dublinetik igarotzea kontatzen du, egun zehazgabe batean, 1904ko ekainaren 16an. Esan bezala, izenburuak, Homeroren Odiseako protagonistari erreferentzia egiten dio. Parekotasun (linguistikoak, sinbolikoak eta erretorikoak) sistema oso bat dago bien artean (adibidez, Bloom eta Odiseoren arteko parekotasuna, Stephen eta Telemakoren artean dagoenaz gain). Gaur egun, Ulises eleberriaren irakurle sutsuek, ekainaren 16an, mundu osoan, Bloomsday izeneko jaialdi bat ospatzen dute. Joycek, data hori aukeratu zuen geroago emazte izango zuen Nora Barnaclerekin lehen hitzordua izan zuen eguna izan zelako .\n\"Ulises\" eleberri erraldoia da: orotara, 267.000 hitz ditu, 30.000 hitz ezberdin baino gehiagoko lexiko batekin. Edizio gehienetan, 800 eta 1000 orrialderen artean ditu, 18 ataletan banatuak. Lehen begiratu batean, liburuak, egiturarik gabea eta kaotikoa dirudi, baina Stuart Gilbert eta Herbert Gormanek Odisearekin zituen loturak nabarmen utzi zituzten edizioaren ondoren argitara eman zituzten bi eskemen bitartez, Joyce lizunkeriaz salatzetik defendatzearren .\nLiburuko ezaugarririk garrantzitsuenetako bat da Joycek, atal bakoitzean, estilo ezberdin bat erabiltzen duela. Erabiliena, barne-bakarrizketa da (\"barne kontzientzia\", \"stream of consciousness\", William Jamesen terminologian), pertsonaiaren pentsamenduak ordena logikorik gabe adieraztean datzana, benetako pentsamenduan gertatzen den letxez. Teknika narratibo honen puntu gailena, eleberriaren epilogoa da, Molly Bloomen bakarrizketa ospetsua, non, istorioak puntuazio zeinurik gabe pentsamenduaren jario askea imitatzen duen.\nEgitura.\nJoycek, jatorrian, liburua 18 kapitulu edo \u201cepisodiotan\u201d banatu zuen, nahiz eta argitaratu zenean banaketa hori kendu. Lehen begiratuan, liburuak kaotikoa eta desegituratua dirudi. Egileak adierazi zuenez, \u201chilezkortasuna\" lortzeko hainbeste enigma eta buru-urratze sartu zituen testuan, ezen pentsalariak lanpetuta egon baitziren, mendeetan zehar, horri buruz eztabaidaka.\nStuart Gilbertek eta Herbert Gormanek bi eskema zabaldu zituzten Ulises argitaratu ondoren, Joyce obszenitate salaketetatik defendatzeko eta obraren barne egitura eta Homeroren Odisearekiko erlazioa azaltzeko.\nUlisesen episodio bakoitzak izenburu bat, idazteko teknika bat eta bere pertsonaien eta Odiseakoen arteko erlazioak ditu, baita erreferentzia sinboliko eta alegoriko ugari ere. Jatorrizko edizioan, eleberriak ez zituen izenburu eta erlazio horiek, Linati eta Gilberten eskemetan baitute jatorria. Joycek episodioen izenburu homerikoak aipatu zituen bere bere gutunetan.\nI. zatia: Telemakiada.\n1. episodioa: Telemako.\nLekua: Martello dorrea, Sandycove (Dublingo badia)\nOrdua: 08:00\n1904ko ekainaren 16a da (James Joyce bere emaztea izango zen Nora Barnacle ofizialki gorteatzen hasi zen eguna). Buck Mulliganek (medikuntzako ikasle krudel, hitzezko oldarkor eta zaratatsu bat) Stephen Dedalusi (Joyceren Artistaren gaztetako portreta idazlanean lehen aldiz agertu zen idazle gaztea) deitzen dio Martello dorrearen goiko solairura, nondik Dublingo badia ikus daitekeeen. Stephenek ez die Mulliganen txantxa oldarkorrei erantzuten, bere atentzio osoa Mulliganek gonbidatu duen Hainesengan (Oxfordeko antisemita ingeles bat) dagoelako. Stephenek Hainesekiko duen ezinikusiaren jatorria gauean horrek egin dituen intzirietan dago, amesgaizto baten ondorioz. Izan ere, Stephen aztoratu egin dute intziri horiek.\nMulliganek eta Stephenek dorretik begiratzen diote itsasoari, eta Stephen bere ama zenaz oroitzen da, oraindik samin handia baitu. Stephenek amaren heriotzeko ohean haren alde otoitz egiteari uko egiteak polemika sortzen du bien artean. Stephenek Mulligani esaten dio behin entzun ziola, bere amari buruz hitz egiten, \"basatiki hila\" bezalako esapideak esaten. Salaketa honen aurrean, Buck bere burua defendatzen saiatzen da, baina azkar ematen du amore. Bizarra egiten du, gosaria prestatzen du eta hirurek gosaltzen dute. Gero Buck abesten hasten da, abesti hori hilzorian zegoen amari Stephenek kantatu ziola jakin gabe.\nGeroago, Haines eta Stephen hondartzara jaisten dira, Buckek lagun batzuekin igeri egiten baitu. Une horretan ikasiko dugu Buckek lagun bat duela oraindik izenik gabeko neskalagun bat duena (gero Milly Bloom izango zena, Leopold Bloomen alaba). Stephenek alde egiteko asmoa adierazten du, eta Buckek dorreko giltza eta dirua eskatzen dizkio. Joatean, Stephenek gau horretan dorrera itzultzeko asmorik ez zuela adierazten du, Bucki usurpatzaile deituz.\n2. episodioa: Nestor.\nLekua: Mutilen eskola, Dalkey herriska\nOrdua: 10:00\nStephen historiako eskola bat ematen ari da Pirrok Epiron lortutako garaipenei buruz. Ikasleak aspertuta daude, ikasgaia ezagutzen ez dutelako eta diziplinarik ez dutelako. Eskola utzi baino lehen, Stephenek igarkizun korapilatsu bat kontatuko die, honen erantzuna hauxe da: amona zuhaixka baten azpian lurperatzen duen azeria. Ikasleetako bat, Sargent, atzean geratzen da Stephenek arazo aritmetikoak nola konpondu erakutsi diezaion. Stephenek atsegin ematen dio, baina estetikoki desatsegina den itxurari erreparatzen dio eta amak harenganako duen maitasuna irudikatzen saiatzen da. Ondoren, Stephenek Deasy jauna bisitatuko du, ikastetxeko zuzendari antisemita, eta haren ordainsaria eta gutun bat jasoko ditu. Gutun hori egunkariko argitaletxera eraman beharko du argitaratzeko. Deasyk lanaren bidez irabazitako diruaren asebetetzeaz eta aurrezkiak eraginkortasunez administratzearen garrantziaz ohartarazten dio Stepheni. Eszena honek, eleberriko esaldirik ospetsuenetako bat sortzen du, non Stephenek hau dio: \u201cHistoria amets bat da, zeinetatik ni esnatu nahian nabilen\u201c. Halaber, Jainkoa, berarentzat, \u201coihu bat atarian\u201d da. Deasy jaunak iraganeko gertaerei buruz duen ikuspegi partziala arbuiatzen du Stephenek, gertakari horiek bere aurreiritziak justifikatzeko erabiltzen baititu. Episodio honen amaieran, Deasyk beste ohar sutsu bat egin zuen juduen aurka, esanez juduak sekula jazarri ez zituen herrialde bakarra zela Irlanda, sekula sartzen utzi ez zielako.\n3. episodioa: Proteo.\nLekua: Sandymount Strand hondartza\nOrdua: 11:00\nStepehen, hondartzarako bidean eta atsekabetuta, hausnartu egiten du bere familiaz, Parisen ikasle izan zen garaiaz eta bere amaren heriotzaz. Aldi berean, harkaitz batzuen gainean etzatzen da eta txakurrarekin paseatzen ari den bikote bati begiratzen dio. Ideia poetiko batzuk idazten ditu eta alde egitea erabakitzen du, muki bat harkaitz batean itsatsita musuzapirik ez duelako.\nII. zatia: Odisea.\n4. episodioa: Kalipso.\nLekua: Bloomdarren etxea, Eccles Street, 7\nOrdua: 08:00\nGoizeko zortziak dira berriro. Leopold Bloom, iragarki-biltzaile judua, Eccles kaleko 7. zenbakian bizi da eta gosaria prestatzen ari da. Gosaria eta posta Molly bere emazteari eramaten dizkio. Jarraian, bere alaba Millyren gutun bat irakurriko du. Episodioaren amaieran, Leopold komun-ontziaren gainean eserita dago, hesteak libratzen.\n5. episodioa: Lotojaleak.\nLekua: Westlamd Row geltoki ingurua\nOrdua: 10:00\nBloom posta bulegora abiatzen da, ezkutuka, bide luzeago bat hartuz. Han Henry Flowerri igorritako maitasun-gutun bat jasotzen du Marta Clifford delakoaren partetik. Egunkari bat erosi eta lagun batekin topo egiten du. Berriketan ari diren bitartean, Bloomek galtzerdiak dituen emakume batengana zuzentzen du begirada, baina tranbia bat pasatzen zaio eta oztoptzen dio begirada. Ondoren, gutuna irakurri eta kalezulo batean kartazala botatzen du. Farmazia batean sartzen da eta Bantam Lyonsekin topo egiten du, eta nahi gabe zaldi-lasterketa baterako apustu-txartel bat ematen dio. Azkenik, Bloom bainu-etxera doa, egun osorako garbitzeko.\n6. episodioa: Hades.\nLekua: Hileta-segizioa Prospect hilerriraino\nOrdua: 11:00\nBloom zaldi-kotxe batera igotzen da beste hiru gizonekin, haien artean, Stephenen aita den Simon Dedalus. Paddy Dignamen hiletara eraman zituzten, Glasvenin auzoko Prospect hilerrira. Kotxea Stephen eta Blazes Boylanen ondotik igarotzen da. Ibilbidean zehar eztabaidatzen dute hiltzeko eta lurperatua izateko modu ezberdinei buruz. Horrek Bloomi pentsarazten dio bere hildako semeari, Rudyri, eta bere aitaren suizidioari buruz. Kapera batean sartzen dira, hiletaren lekuko dira eta, ondoren, hilkutxa daraman gurdiarekin batera irteten dira. Bloomek hiletan zira duen gizon misteriotsu bati erreparatzen dio. Bloomek heriotzari buruz pentsatzen jarraitzen du, baina episodioaren amaieran pentsamendu txarrak uxatzen ditu, \u201cbizi odol-borbortsu beroan\u201d arreta jartzeko.\n7. episodioa: Eolo.\nLekua: Egunkarien bulegoak\nOrdua: 12:00\n\"Freeman's Journal\" egunkariaren bulegoan, Bloom iragarki bat jartzen saiatzen da. Myles Crawford editoreak emandako animoak jaso arren, ez du lortzen. Stephen Deasy zuzendariak sukar aftosoari buruz idatzitako gutunarekin dator egunkarira, baina ez da Bloomekin gurutzatzen. Stephenek taberna batera joateko dei egiten die Myles Crawfordi eta besteei, eta bidean \"Dublingo bi vestale\u201d ri buruzko pasadizo bat kontatzen die. Episodioa atal txikitan zatituta dago; bakoitzak kazetaritza estiloko izenburu bat du, eta trikimailuz eta pertsonaia erretorikoz beteta daude.\n8. episodioa: Lestrigoiak.\nLekua: Bazkaria\nOrdua: 13:00\nBloomen pentsamenduak bazkariari buruzko aipamenekin zipriztintzen dira bazkalordua hurbiltzen den heinean. Aspaldiko maitale batekin topo egingo du, Josie Breenekin. Horrek Mina Purefoyren erditzearen berri emango dio. Burton hoteleko jatetxera sartzen da, baina nazkatuta dago gizonak animaliak bezala jaten ikustean. Orduan, Davy Byrneren tabernara joaten da. Han Flynn Sudurluzek harrera egiten dio. Gazta-sandwich bat eta ardo edalontzi bat hartzen ditu, eta hausnartzen du Mollyrekin izandako harremanaren lehen egunei buruz eta bere ezkontza nola hondatu den: \"Niri. Eta orain nik \". Bloomek jatetxea uzten duenean, Flynn Sudurluzek Davy Byrnerekin hitz egiten du Bloomen izaera soilaz. Bloom, orain, Museo Nazionalera doa, greziar jainkosen estatuei eta, bereziki, horien behealdeei begiratzeko. Iristean, bere emaztearen maitalea den Boylan ikusten du kalearen beste aldean, eta, izuak hartuta, museoan sartzen da.\n9. episodioa: Eszila eta Karibdis.\nLekua: Liburutegi Nazionala\nOrdua: 14:00\nLiburutegi Nazionalean, Stephenek Shakespeareren lanen bere teoria biografikoa azaltzen die zenbait ikasleri. Bere ustez, Hamlet Anne Hathaway emaztearen ustezko adulterioan oinarritua dago. Bloom Liburutegi Nazionalean sartzen da Keyesen iragarkia hobetzearren. Ez dute elkar ikusten Stephenek eta Bloomek.\n10. episodioa: Harkaitz alderraiak.\nLekua: Dublingo kaleak\nOrdua: 15:00\nEpisodio honetan 18 eszena eta \u201ccoda\u201d bat daude, Dublingo kaleetan zehar hainbat pertsonaiaren ibilbideak erakusten dizkigutenak. Atala, William Humble Dudleyko kondearen kabalkadaren azalpen batekin amaitzen da. Kabalkadak jada eleberrian ezagututa ditugun pertsonaia batzuekin topo egiten du aurkitzen du. Ez Stephen ez Bloom ez daude euren artean.\n11. episodioa: Sirenak.\nLekua: Ormond hoteleko taberna\nOrdua: 16:00\nBloomek afari bat du Stephenen osaba Richie Gouldingekin Ormond hotelean. Han Mollyren maitalea den Blazes Boylanek berarekin topo egiten du, eta gero Mollyrekiko hitzordura joango da, Bloomdarren etxera. Afaltzen duen bitartean, Bloomek Lydia Douce eta Mina Kennedy zerbitzari limurtzaileei begiratzen die. Horiek Simon Dedalusen abestia abesten dute.\n12. episodioa: Ziklopea.\nLekua: Bernie Kiernan\u00b4s puba\nOrdua: 17:00\nDublingo biztanle anonimo batek kontatzen du episodio hau. Narratzailea Bernie Kiernan\u00b4s pubera doa, non \"herritarra\" deitzen dion pertsonaia batekin topo egiten duen. Leopold Bloom tabernan sartzen denean, hiritarrak errieta egiten dio, oso antisemita baita. Bloomek hiritarrari bere Salbatzailea judua dela gogorarazten dio. Bloom tabernatik irteten ari denean, herritarrak, haserre, gaileta poto bat botatzen du Bloomen buruaren kontra, baina huts egiten du. Episodioa narratzailearen ahotsaz aparteko kontakizun luzeez beteta dago: lege-jargoizko hiperboleak, Bibliako pasarteak, irlandar mitologia, etab.\n13. episodioa: Nausikaa.\nLekua: Sandymount Strand hondartza\nOrdua: 20:00\nGerty McDowell, Sandymount Strand hondartzan dagoen emakume gazte bat, maitasunaz, ezkontzaz eta feminitateaz hausnartzen du, iluntzen ari den bitartean. Bloomek urrundik begiratzen dio, eta neskak bere hankak eta azpiko arropa erakusten dizkio (zaila da bereiztea zer dagoen errealitatetik eta zer dagoen fantasia sexualetik, Bloomen aldetik). Gerty joaten denean, Bloom konturatzen da neska herrena dela. Digresio batzuen ondoren, Bloomek ama-etxera joatea erabakitzen du, Mina Purefoy bisitatzera.\n14. episodioa: Eguzkiaren abelgorriak.\nLekua: Ama-etxe Nazionala\nOrdua: 22:00\nBloomek Mina Purefoy erdituko den ama-etxera bisitatzen du eta Stephenekin topo egiten du. Hori Buck Mulliganekin eta Medikuntza Fakultateko bere lagunekin edaten ari da. Taberna batera joaten dira, eta han edaten jarraitzen dute, haurraren jaiotza arrakastatsuaren bilakaera gertutik jarraituz. Episodio hau Joyceren hitz-jokoz beteta dago eta ematen du Joycek ingeles hizkuntzaren historia osoa laburbildu nahi duela\n15. episodioa: Zirtze.\nLekua: Burdela, Bella Cohen andrearen etxea\nOrdua: 00:00\nEpisodio hau antzerki-gidoi gisa idatzita dago, agertokiko jarraibideak barne. Narrazioa etengabe eteten dute Stephenek eta Bloomek esperimentatutako haluzinazioek. Stephen eta Lynch Nighttownera doaz, Dublingo barruti gorrira. Bloomek atzetik jarraitzen die eta ustekabean Bella Cohenen burdelean aurkitzen ditu. Stephenek dirua botatzen xahutzen ari dela ikustean, Bloomek dirua gordetzea erabakitzen du. Stephenek, haluzinazioak nozituz, bere amaren gorpu ustela ikusten du, berari aurre egiten. Izututa, makila argi-armiarma bat jotzeko erabiltzen du eta burdeletik korrika irteten da. Bloomek berehala ordaintzen dizkio Bellari kalteak, eta korrika irteten da Stephenen atzetik. Azkenean, soldadu ingeles batekin eztabaida sutsuan aurkitzen du, eta soldaduak, Stephenek erregea iraindu zuela iritzita, ukabilkada bat ematen dio. Polizia iritsi eta jendea sakabanatu egiten da. Bloomek Stephen zaintzen duen bitartean, Rudy, bere seme zenari buruzko haluzinazio bat jasaten du.\nIII. zatia: Nostos.\n16. episodioa: Eumeo.\nLekua: Zalgurdi-gidarien txosna\nOrdua: 01:00\nBloomek zalgurdi-gidarien txosnara eramaten du Stephen, zentzua berreskuratzearren. Han, marinel mozkor batekin, D. B. Murphyrekin, topo egiten dute. Kotxe baten gainean, Stephenek Johannes Jeep konpositore barrokoaren abesti espiritual bat abesten du. Biek euren misoginia aldarrikatzen dute.\n17. episodioa: Itaka.\nLekua: Bloomdarren etxea, Eccles Street, 7\nOrdua: 02:00\nBloom Stephenekin itzuliko da etxera, eta Stephenek uko egingo dio gaua han pasatzeko eskaintzari. Bi gizonek atzeko lorategian pixa egiten dute, Stephen joaten da, ilunpetan galduta, eta Bloom etxera sartu eta lotara doa. Atala katekesiaren erara idatzita dago, galdera eta erantzunekin.\n18. episodioa: Penelope.\nLekua: Bloomdarren etxeko logela\nOrdua: zehaztu gabea\nMolly Bloomek hausnartu egiten du, bere senarraren ondoan ohean dagoen bitartean. Mollyk asmatzen du Leopoldek eiakulazio bat izan duela egun horretan, eta horrek beste emakume batzuekin izan ditzakeen desleialtasunak gogoratzeko aukera ematen dio. Boylanen eta bere senarraren arteko desberdintasunak aztertzen ditu, gizontasunari dagokionez. Leopoldek eta berak zortea dutela sentitzen du, ezkontzeko zailtasunak gorabehera. Mollyk bere miresle asko ere gogoratzen ditu, aurrekoak eta egungoak. Arropa dotorea erosteko dirurik ez izatea deitoratzen du, eta Leopoldek bere iragarki-bilketa lanari utzi beharko diola uste du eta hobeto ordaindutako bat lortu behar. Gero pentsatu zein politak diren bular femeninoak genital maskulinoekin alderatuta. Gogoan du senarrak diruagatik biluzik posatzea proposatu zion garaia. Bere pentsamenduak Boylanera itzultzen dira, eta ordu batzuk lehenago izan zuen orgasmora.\nKanpoan tren-txistu bat entzuten da, eta Molly Gibraltarreko bere haurtzaroan pentsatzen hasten da. Bere asperdura eta bakardadeagatik, bere buruari gutunak idaztera joana zen. Gogoan du alabak postal soil bat bidali diola goiz hartan, eta senarrak gutun oso bat jaso duela. Imajinatu egiten du Boylanen maitasun-gutun berri bat jasotzea. Gogoan du Mulvey tenientearengandik jaso zuen lehen amodiozko gutuna. Mollyk Gibraltarreko zubiaren azpian musu eman zion tenienteari. Gero, harremana galdu zuen berarekin eta gal detzen dio bere buruari zer gertatuko ote zitzaion tenienteari, baita ere, zer gertatuko zitzaion berari, Leopoldekin ezkondu izan ez balitz.\nMollyk hilekoa etortzear dagoela sentitzen du, eta horrek baieztatu egiten du Boylanekin izandako hitzordu sekretuak ez duela haurdunaldirik eragin. Pixontzia erabiltzen du. Joan den egunean Boylanekin izandako gertaera ezberdinak bere burutik pasatzen dira. Itzuli ohera eta pentsatu Leopoldek eta biek etxez aldatu behar izan duten aldietan. Bere burua Stephen Dedalusengana doa, berak ezagutzen baitu umetatik. Stephen, egia esan, ez da batere harroa, eta, are gehiago, inozoa dela uste du. Amestu egiten du berarekin sexu-harremanak izatearekin. Stephenek sorbalda gainetik begira ez diezaion ikasten hastea erabaki du. Gero, senarraren sexu-ohitura arraroetan pentsatzen du, eta azkenean pentsatzen du munduak askoz hobeto funtzionatuko lukeela gizarte matriarkaletan antolatuko balitz. Bere pentsamendua berriro Stephenengana zuzentzen da, eta honen amaren heriotza gogoratu ondoren, bere seme Rudyrena ekartzen du gogora. Deprimituta, baztertu pentsamendu-lerro hau.\nLeopold goizean esnatzea deliberatzen du, baita Boylanekin duen aferaren xehetasunak ematea ere, Leopoldi bere erruduntasuna norainokoa den ulertarazteko. Lore batzuk eskuratzea erabakitzen du, Stephen etorriko balitz ere. Loreak gogoan, Leopolden ezkontza-proposamena gogoratzen du, baita bere onarpena ere: \"Bai esan ninan bai nahi dut Bai\u201d. Esaldi honekin amaitzen da eleberria.\nEuskarazko itzulpena.\nJoyceren lana euskaratuta argitaratu zuen 2015eko udan Xabier Olarra itzultzaileak, \"Ulises\" izenburuaz, Iru\u00f1eko Igela argitaletxean (). Edizio sendo bat da, 1017 orrialdekoa. Itzultzailearen sarrera labur baten ostean, eleberriaren testua dator (11-781 orrialdeak), eta azkenik eranskinak (Stuart Gilberten eskema, 785-787 or.; Eolo episodioko figura erretorikoen zerrenda, 789-796 or.; eta itzultzailearen ohar luzeak, 797-1017 or.).\nObrak berez dituen zailtasun estilistiko, lexiko, erreferentzial eta linguistiko handien argitan, Olarraren itzulpenak mugarri bat ezartzen du euskal itzulpengintzaren arloan.\nZinemarako egokitzea.\nLiburua, izen bereko film baten jatorria izan zen, 1967ko \"Ulysses\", zentsura arazo larriak izan zituena, testuari zion leialtasun zorrotzagatik. Irlandan, film hau ez zen 2000. urtera arte baimendu.\n\"Bloom\", Joyceren \"Ulises\" liburuaren zinemarako egokitze berriaren izenburua da, Sean Walshek 2003an zuzendua, eta, protagonista bezala, Stephen Rea duena, Leopold Bloomen paperean."}
{"id": "92013", "revid": "512", "url": "https://eu.wikipedia.org/wiki?curid=92013", "title": "Indalecio Ojanguren", "text": "Indalecio Ojanguren Arrillaga (Eibar, Gipuzkoa, 1887ko azaroaren 15a - 1972ko otsailaren 18a) Euskal Herriko argazkilari eta mendizale ezaguna izan zen. Gaztelaniaz \"el Fot\u00f3grafo \u00c1guila\" goitizena erabili zuen, eta Eibarren \"Kajoitxu\" ezizenez zen ezaguna, XX. mende hasieran argazkilariek erabiltzen zituzten kutxa itxurako argazki-kamerengatik.\nBere mendizaletasuna eta Euskal Herriarekiko atxikimenduak bultzatuta, XX. mende hasierako Euskal Herriaren argazki bilduma handi bat biltzeari ekin zion. Bere argazkietako gai nagusiak mendiak eta orduko gizartea osatzen zuten herritarrak dira, horren bitartez, balio etnografiko itzela duen bilduma osatu zuelarik.\nBizitza.\nIndalecio Ojanguren 1887ko azaroaren 15ean Eibarren, Gipuzkoa, Euskal Herria jaio zen. Indalecio izena bere aita pontekoa izan zen Indalecio Sarasketa \"Aizpiri Txiki\" pilotari ezagunaren omenez jaso zuen.\n16 urterekin G.A.C. enpresan lanean hasten da, garai haietan pistolak eta arma motzak lantzen zituelarik. Han, errebolberren tiragailuen muntaketan espezializatu zen.\nXX. mendearen hasieran, Rom\u00e1n Ortuoste argazkilariaren eraginez, Ojanguren argazkilaritzan interesatzen hasten da. 1908 urtean ABC egunkariak bere argazki bat publikatzen du, argazki bategatik ordaintzen zioten eta publikatua zen lehenengo aldia izan zelarik. Horrekin batera, bere inguruan dituen mendietan barrena bere lehenengo txangoak egiten hasiko da medikuen aholkuz. Argazkilaritza eta mendizaletasuna uztartzearekin, bere lanak maila berezia lortuko zuen eta horren bitartez \"el Fot\u00f3grafo \u00c1guila\". ezarri zioten.\n1913. urtean Tolosan argazki bategatik sari bat jaso zuen; \"Tipos Vascos\" izenburuko serieko lehenengoa izan zen. Horrekin batera, ABC eta Donostiako \"Novedades\" egunkari eta aldizkariarentzako publikatzen jarraitzen zuen.\n1914ko azaroaren 27an, 27 urte zituelarik, armagintzak pairatu zuen krisiaren ondoren, bere argazkigintza estudioa irekitzea erabaki zuen. Hala ere, ordurako makina bat lan grafiko eginak zituen, hala nola, ezkontzak, kirola zein industria gai nagusitzat zituztenak. Urte berean, 1914, Bilboko Club Deportivok mendi txangoak bultzatzeari ekiten dio, jarraian 'Federaci\u00f3n Vasco Navarra de Alpinismo' delakoak bide berberari ekingo ziolarik. Euskal Herrian bizi izan zen mendizaletasunarekiko hastapen hauetan Indalecio Ojangurenek esku-hartzea izan zuen eta 100 mendien gailurra egitea lortu zuen lehen gipuzkoarra izan zen, berauk beste zazpi aldiz burutuko zituelarik.\nMendiz mendi egiten zituen txangoetan berarekin batera argazki kamera zeramalarik ikusten zituen paisaia eta kokapenen argazki ikusgarriak egin zituelarik, horietako askoetan bera ikusi dezakegularik.\nIndalecio Ojangurenek hogei bat aldizkari eta egunkariekin elkarlanean jardungo zen eta bere lana hedabide anitzetan publikatu zen, tokian tokiko publikazioetatik, lan monografikoetaraino. Bere agiritegiak etnografia eta paisaiari zegokionez izugarrizko balioa biltzea lortu zuen.\nBere mendizaletasunak Eibarko Klub Deportiboan parte hartzera eraman zuen. Kluba sortu zuten bazkideetariko bat izan zen, eta bere eginkizunen artean mendiko batzordearen ardura eta presidentetza ere izan zituen. 1967. urtean Eibarko Klub Deportiboaren Ohorezko Presidente izendatu zuten.\nHedabide anitzetarako argazkilari independentetzat \"(freelance)\" lan egin zuen, eta Ojangurenen lanak Argentinaraino ere iritsi ziren. Lanetako zenbaitzuk postal gisa argitaratu zituen. Gerra Zibilaren argazkiak hartu zituen, eta argazki horietako asko Zarautzen 1995. urtean egin zen erakusketan erakutsi ziren.\nGerraren ostean ez zuen argazkilari lanik egin. Bere jardun politikoagatik (EAJko kide baitzen), isuna ordaindu beharra izan zuen argazkilari lanari berriro ekiteko. Hala ere, aldi hartan bere jarduna prentsakoa baino areago etxeko argazkilaritzara bideratuko zuen. Bidenabar, Eibarren berreraikuntzari buruzko erreportajea zabala egin zuen, Eibar erabat birrindu baitzuten Gerra Zibilean. Erreportajeetarako zaletasuna zertxobait berreskuratu zuen 1950eko hamarkadan.\nOjangurenek prentsan egiten zuen lana hedabide anitzek goraipatu zuten, hala nola \"Voz de Guip\u00fazcoa\"k 1924ko abenduaren 30ean eta 1934ko urtarrilaren 28an elkarlanean jarduten zen \"Excelsius\"ek.\nSari anitz jaso zituelarik, 1929. urtean Eusko Ikaskuntzak antolaturiko Lehenengo Kongresuan erreportajeen lehen saria eman zion eta Kultur eta Turismo Ekintzetxea delakoak armarri heraldikoei buruz egindako bildumagatik saritu zuen.\nBere mendizaletasunagatik makina bat sari jaso zituen, 1926ko ekainaren 20an Federaci\u00f3n Vasco Navarra de Alpinismo delakoak\n\"Medalla de Oro al gran divulgador gr\u00e1fico\" saria eman zion, hurrengo urtean aldiz, omenaldia jaso zuen bere jardunean \"intensa, entusiasta y desinteresada propaganda gr\u00e1fica en pro del alpinismo\" mendizaletasunaren alde egindako lanagatik. Eta 1934. urtean mendizaletasuna zabaltzeko egindako lanagatik \"Medalla al M\u00e9rito\" eskaini zioten. 1943. urtean Delegaci\u00f3n Regional de Monta\u00f1a delakoak \"Medalla al M\u00e9rito Monta\u00f1ero en categor\u00eda regional\" eskaini zion eta 1946. urtean \" Medalla Nacional al M\u00e9rito Deportivo de Monta\u00f1a\" delakoa.\n1953. urtean omenaldi gisa \"IX Sal\u00f3n Nacional de Fotograf\u00eda de Monta\u00f1a Indalecio Ojanguren\" delakoa antolatu zen Eibarko Klub Deportiboaren eskutik. 1972ko otsailaren 18an Eibarren zendu zen arte makina bat omenaldi eta sari jaso zituen. bere omenez Eibarko Udalak kale bati bere izena jarri zion.\nLanak.\nIndalecio Ojangurenen lanak, dokumentazio eta etnografia aldetik balio handikoa da, baserriak, paisaiak, armarriak, udaletxeak, mendiak, pertsonaia herrikoiak... azaltzen direlarik. \"El Pueblo Vasco\" egunkariko Rafael Picavearen eskariz 1914 eta 1915. urteetan zehar Gipuzkoako hainbat kokapen fotografiatzeari ekin zion \"\u00c1lbum gr\u00e1fico descriptivo de Guip\u00fazcoa\" publikazioan argitaratu zirelarik. 1918 eta 1919 urteetan zehar lan berbera egin zuen Bizkaian, baina lan hura ez zen publikatu. Bere lanean argiaren eta perspektibaren erabateko kontrola sumatzen dira. Gerra Zibilean bi aldeek eibartarraren argazkiak erabili zituzten.\nIndalecio Ojangurenek argitalpen askotan kolaboratzaile jardun zuen, hala nola:\n1966. urtean Indalecio Ojangurenen bilduma osoa Gipuzkoako Foru Aldundiak erosi zuen erakunde honen eskuetan geratu zelarik argazki bildumaren kudeaketa. Bilduma honek 8.000 argazki baino gehiago osatzen dute eta mikrofilmaturik eta digitalizaturik daude Donostiako Koldo Mitxelena Kulturunean herritarren eskura. Bildumaren zati bat \"Creative Commons Aitortu Partekatu\" (CC-BY-SA) lizentziarekin argitaratu du Aldundiak berak Interneteko \"GureGipuzkoa\" webgunean. Eibarko Udalak bilduma honen kopia bat bere esku du eta zenbait argazki bere webgunean ikusgai daude.\nOjangurenen argazki gutxi batzuen adibidea aurkituko duzu beherago, \u00abArgazki galeria\u00bb atalean.\nOjangurenen lanak argitaratu zituzten hedabideak.\nOjangurenek, lankidetza maila ezberdinekin, ondorengo hedabideetarako lanean jardun zuen besteak beste:"}
{"id": "92014", "revid": "201", "url": "https://eu.wikipedia.org/wiki?curid=92014", "title": "Indalecio ojanguren", "text": ""}
{"id": "92015", "revid": "1545", "url": "https://eu.wikipedia.org/wiki?curid=92015", "title": "Bloomsday", "text": "Bloomsday, James Joycek idatzitako \"Ulises\" eleberriko pertsonaia nagusia den Leopold Bloomen omenez urtero egiten den jaialdi bat da. 1954az geroztik ospatzen da, ekainaren 16an.\nEkainaren 16a \"Ulises\" eleberriko gertakizunak gertatzen diren eguna da. Ospatzaileek, egun horretan, laneko protagonistek bazkaltzen eta afaltzen duten gauza bera jaten saiatzen dira, edo eleberrian parekotasunik duten ekintza ezberdinak egiten. Bereziki, elkarketak egiten dira Dublinen, gertakarien ibilbide zehatza jarraitzeko.\nAntzerako omenaldi literarioak daude, Eskuoihalaren eguna kasu, Douglas Adamsen \"The Hitchhiker's Guide to the Galaxy\" eleberriaren omenez, edo Madrilen, Arte Ederren Zirkuluko kideren batzuk egiten duten martxa, Ram\u00f3n Mar\u00eda del Valle-Incl\u00e1nen omenez, \"\" antzezlaneko pertsonaien ibilbideari jarraituz."}
{"id": "92016", "revid": "105290", "url": "https://eu.wikipedia.org/wiki?curid=92016", "title": "Edoras", "text": "Edoras, Rohango hiriburua zen, Ered Nimrais mendien oinean, Gizakien lurraldea. Bregok, Rohango bigarren erregeak sortu zuen. Honen aurretik, hiriburua, Foldean zegoen Aldburg zen.\nEdorasen erdian, Meduseld altxatzen zen, urrez estalitako errege jauregia, urrunetik ikus zitekeena, dizdiratzen zuen eragatik, non Gandalf, Aragorn, Gimli eta Legolas Theoden erregearekin egongo ziren.\nHiria, latesi altu baten bidez eta bide bakarreko sarrera baten bidez soilik babestua zegoen. Hain zuzen ateen aurretik, hiriaren parean, Eorlen leinuko erregeen hondakinak aurkitzen ziren hilerri bat zegoen. Eguzkiaren Hirugarren Aroaren amaieran, mendebaldean, lehen leinuko erregeentzat bederatzi hilobi zeuden, eta beste zortzi ekialdean, bigarren leinukoentzako (Theoden barne).\nEdoras izenak, Rohango hizkuntzan \"etxeak\" edo \"gazteluak\" esan nahi du.\nPeter Jacksonen trilogian.\nLiburuaren zati honen egokitzerako, hiriaren eskala errealeko maketa bat eraiki zen Sunday mendian, Erewhonetik gertu zegoen Rangigata haranaren goiko zatian. Grabazio guztia, benetako hartzeekin egin zen, paisaia eta hiriak barne, ordenagailu bidezko grafikoen laguntzarik gabe."}
{"id": "92017", "revid": "105290", "url": "https://eu.wikipedia.org/wiki?curid=92017", "title": "Meduseld", "text": "Meduseld, Rohango erregeak Edorasen zuen gaztelu edo jauregia zen, bere urrezko teilatuagatik, eguzkitan dizdiratzen baitzuen, urrunetik ikus zitekeena. Brego erregeak eraiki zuen (batzuek, bere aita Eorlen lanak jarraitu zituela dioten arren). Eguzkiaren Hirugarren Aroko 2569. urtean eginiko inaugurazio zeremonian, Bregoren seme zen Baldorrek zin egin zuen Hildakoen bidezidorrak igaroko zituela, eta ez zen handik sekula itzuli. Aragorn eta euren lagunek haren hondakinak aurkitu zituzten, 450 urte beranduago.\nBaita ere, Meduseld Beowulfen elezaharrean agertzen den gazteluaren izena da. Tolkien, hein batean, Eraztunen Jauna idazteko elezahar horretan inspiratu bide zen."}
{"id": "92018", "revid": "1340", "url": "https://eu.wikipedia.org/wiki?curid=92018", "title": "Unidad Militar de Emergencias", "text": ""}
{"id": "92019", "revid": "56334", "url": "https://eu.wikipedia.org/wiki?curid=92019", "title": "Karlos Borboi-Soissonsekoa", "text": "Karlos Borboi-Soissonsekoa (1566ko azaroaren 3a - 1612ko azaroaren 1a), Soissonseko kontea eta Frantziako printzea izan zen. Karlos, Luis I.a Borboi-Cond\u00e9koaren eta honen bigarren emazte Fran\u00e7oise de Longueville-Rothelinen semea eta Henrike IV.a Frantziakoa erregearen lehengusua zen.\nNogent-le-Rotroun jaioa, Karlos, Liga Katolikora elkartu zen Frantziako erlijio gerretan, bere familiako gainontzeko pertsonak protestanteak ziren arren. Ondoren, bere lehengusu Henrikek, Karlos, protestanteei elkartzeko konbentzitu zuen, beranduago, Henrike bera izan zen arren, katolizismora bihurtu zena.\nHenrikek, Bretainiako gobernari izendatu zuen 1589an, Dofinerrikoa, 1602an, eta Normandiakoa, 1610ean. Urte honetan bertan Henrike hil zenean, Karlos, Henrikeren alargunaren politikaren aurka agertu zen, Maria Medicikoa erregeordea. 1611 eta 1612 bitartean, Frantzia Berriko Teniente Jeneral postua bete zuen.\nLuc\u00e9ko Ana Montafiakoarekin ezkondu zen, hiru seme-alaba izan zituelarik:\nKarlos, 1612an hil zen, 46 urterekin, Blandyn, Sena eta Marne departamenduan."}
{"id": "92020", "revid": "336", "url": "https://eu.wikipedia.org/wiki?curid=92020", "title": "Anguix", "text": "Anguix Espainiako Burgosko probintziako Ribera del Duero eskualdean dagoen udalerria da. 2007ko datuen arabera 175 biztanle zituen 13.44\u00a0km\u00b2-ko azaleran."}
{"id": "92021", "revid": "105290", "url": "https://eu.wikipedia.org/wiki?curid=92021", "title": "10.000 dollari per un massacro", "text": "10.000 dollari per un massacro, Romolo Guerrierik 1967an zuzendutako film bat da, spaghetti western generokoa. Django filmearen jarraipena da. Genero honetako filmerik hoberenetako bat da.\nIstorioa.\n10.000 dolargatik, Djangok (Gianni Garko) ez du sarraski bat egiteko zalantzarik. Baina, patuak, maitasuna ezagutarazten dio, baita, apaintzen den sheriff intsigniengatik, \"Izar Hauts\" (Fernando Sancho) deritzon gizon batek eta honen semeak (Claudio Volonte, Gian Maria Volonteren anaia) zuzendutako mexikar talde bati aurre egitera ere."}
{"id": "92023", "revid": "336", "url": "https://eu.wikipedia.org/wiki?curid=92023", "title": "Quemada", "text": "Quemada Espainiako Burgosko probintziako Ribera del Duero eskualdean dagoen udalerria da. 2008ko datuen arabera 260 biztanle zituen 20,84\u00a0km\u00b2-ko azaleran."}
{"id": "92024", "revid": "58701", "url": "https://eu.wikipedia.org/wiki?curid=92024", "title": "Venus eta Erromaren tenplua", "text": "Venus eta Erromaren tenplua (latinez \"Templum Veneris et Romae\"), Erromatar foroaren ekialdeko muturrean dago, Erromako Koliseoa dagoen tokitik gertu. Erromako tenplurik handienetako bat zen eta Venus eta Erroma jainkoen omenezkoa zen.\nHadriano enperadoreak eraikiarazi zuen, tenplu honen eraikuntza, 121ean hasi zuena. Hamalau urte beranduago inauguratu zen, 135ean, baina 141 arte ez zen amaitu, Antonino Pioren erregealdian.\nHadrianok, Neronen Domus Aurearen hondakinen gainean eraiki zuen, eta Neronen Kolosoa mugitu behar izan zen, Koliseoaren ondoan jarri zena, bere izena, estatua honengandik jasotzen duena. Hadrianoren arkitektorik gogokoena zen Apolodoro Damaskokoa, tenplu honetako estatuen tamainaz trufatu zen, eta honek, enperadorea haserrarazi zuen, lehenik erbesteratzea eta, ondoren, exekutatzea agindu zuena.\n307an sute bat jasan zuen, eta Maxentzioren aginduz zaharberritu zen. Zaharberritze honek, jatorrizko diseinua aldatu zuen, \"exedrae\"ak, horma hobi erdizirkularrak, sartuz cella bakoitzaren atzealdean, eta, lurra, haitzurdin polikromatuz zolatuz. Beste zaharberritze bat ere jasan zuen, Flavio Eugenioren garaian, 392 eta 394 bitartean.\nSute batek suntsitu zuen IX. mendearen hasieran, eta eliza batean bihurtu zuten, Santa Maria Nova, Leon IV.aren agintaldian, 850. urtean. 1615ean, beste zaharberritze bat jasan zuen, eta Santa Francesca Romana deitzera pasa zen.\nTamaina handikoa zen, 145 metroko luzera eta 100eko zabalera zuelarik. Tenplua, bi cella nagusiz osatua zegoen. Batak, Venusen estatua zuen, eta, besteak, Erromarena. Cellak, simetrikoki jarriak zeuden, Erromaren estatua zuena, mendebalderantz begira, eta, Venusena zuena, ekialdera. Cella bakoitzaren sarreran, lau zutabe zeuden.\nEkialdeko eta mendebaldeko zatiek, hamar zutabe zituzten (dekastiloa), eta, iparraldeko eta hegoaldeko zatiek, berriz, zortzi, horietako bakoitzak, 1,8 metroko altuera zuelarik, eta korintiar ordenakoak ziren.\nHadrianok, jainkosetako bakoitza izendatuz idazkun batzuk sartu zituen, non \"maitasuna\" hitza nabarmentzen den, Venus, maitasunaren jainkosa baita.\nGaur egun, egoera onean kontserbatzen da, eraikinaren zati bat kontserbatzen delarik."}
{"id": "92025", "revid": "58701", "url": "https://eu.wikipedia.org/wiki?curid=92025", "title": "Frantziska Erromatarra", "text": "Frantziska Erromatarra (; Erroma 1384 - Erroma, ), Francesca Bussa de Leoni jaioa, beneditar moja eta mistikoa izan zen. Paulo V.a aita santuak kanonizatu zuen, 1608ko maiatzaren 9an; jaieguna, martxoaren 9an du.\nBizitza.\nErroman jaio zen, guraso noble eta aberatsak zituela. Hamaika urte zituela, moja izatea erabaki zuen, baina gurasoek Lorenzo Ponzianorekin, Aita Santuaren tropen Erromako komandantearekin, ezkontarazi zuten. Hitzartutako ezkontza izan arren, aski senar-emazte zoriontsuak izan ziren. Frantziska eta Vannozza ezkonahizpek otoitz egin eta behartsu zein gaixoak bisitatzen zituzten; era horretan, gauza bera egitera bulkatu zituzten beste emakume batzuk.\nFrantziskaren eskuzabaltasuna 1413-1414. urteetako izurritean nabarmendu zen bereziki. Haren hiru seme-alabetako bi hil ziren Izurri Beltzaren ondorioz, eta sufrimendu horrek behartsuen beharrekiko sentiberatu zuen. Lorenzo zauritua itzuli zen gerratik, eta Frantziskak zaindu zuen, 1436an hil zen arte.\nFrantziskak aurrera egin zuen kontenplazio bizitzan. Mirari eta estasiaren dohainak zeuzkan, eta aingeru guardakoaren ikuskaria izaten zuen. Umiltasun, obedientzia eta eroapenagatik nabarmentzen zen. 1425eko abuztuaren 15ean, Jasokundearen egunean, Santa Maria Nova monasterioan, oblatu bilakatu zen beste 9 emakumerekin batera. Hasieran oblatuak nor bere etxean bizi izan ziren, 1433ko martxoan Tor di Specchiko monasterioa sortu zuen arte. Olibeteko oblaten kongregazioak San Benediktoren arauak hartu zituen, eta 1433ko uztailean Eugenio IV.aren onespena lortu zuen. 1436an alargundu zen, eta bera ere Tor de Specchira erretiratu zen."}
{"id": "92026", "revid": "336", "url": "https://eu.wikipedia.org/wiki?curid=92026", "title": "Zazuar", "text": "Zazuar Espainiako Burgosko probintziako Ribera del Duero eskualdean dagoen udalerria da. 2007ko datuen arabera 260 biztanle zituen 22,58\u00a0km\u00b2-ko azaleran."}
{"id": "92027", "revid": "336", "url": "https://eu.wikipedia.org/wiki?curid=92027", "title": "Villatuelda", "text": "Villatuelda Espainiako Burgosko probintziako Ribera del Duero eskualdean dagoen udalerria da. 2007ko datuen arabera 55 biztanle zituen 15,30\u00a0km\u00b2-ko azaleran."}
{"id": "92028", "revid": "59723", "url": "https://eu.wikipedia.org/wiki?curid=92028", "title": "Maldivera", "text": "Maldivera edo dhivehia indoariar familiako hizkuntzetako bat da, Maldivetan ofiziala. 300.000 hiztun inguru ditu, gehienak Maldivetan, eta soilik 10.000 Minicoyen (Indiaren administraziopeko uharte bat). Jatorria Indiatik iritsitako hizkuntza prakrito batean du, K. a. 500ean galdua, eta sinhalaren antzekoa da. Denboraren joanean, zenbait hizkuntzaren eragina jaso du: arabierarena \u2014mailegu asko hartu dizkio\u2014, baita, neurri txikiagoan, portugesarena, tamilerarena, hindiarena eta persierarena ere.\nUharteen arteko distantzia handien ondorioz, ahoskatze eta hiztegiko ezberdintasunak nabarmenak dira, bereziki, iparraldeko eta hegoaldeko atoloien artean. Esate baterako, maletar batek ez luke ongi ulertuko Seenu edo Adduko dialektoa.\nTaana deritzon idazkera darabil, eskuinetik ezkerrera doana, baina lehen, \"dives akurun\" izenekoaz idazten zen, ezkerretik eskuinera: hori Islama uharteetara iritsi zenetik XVIII. mendera arte erabili zen, baina, modu ofizialean erabiltzen segitu zen Addun, XX. mendearen hasiera arte.\nHiru mailako klase ezberdintasun bat du: lehena, \"enme maa goiy\", klase altu eta erregetzako jendeari buruz edo handikiekin hitz egiteko erabiltzen da, baita herrialdeko telebista eta irratian ere; agure, ofizial eta ezezagunekin, bigarren maila erabiltzen da, \"maa\" \"goiy\"; azkenik, jende gehienak eguneroko bizitzan hirugarren maila darabil, \"aadaige goiy\".\nEz dago \"Kaixo!\" edo \"Agur!\" esateko zuzeneko itzulpenik: ohiko agurra \"Nora zoaz?\" (\"Kontaaka\") galdetzea da.\nEuskarak \"atoloi\" hitza (koral uharte edo arrezifezko eraztuna) \"atholhu\" hitzetik hartu dio."}
{"id": "92029", "revid": "336", "url": "https://eu.wikipedia.org/wiki?curid=92029", "title": "Pardilla", "text": "Pardilla Espainiako Burgosko probintziako Ribera del Duero eskualdean dagoen udalerria da. 2007ko datuen arabera 130 biztanle zituen 15,20\u00a0km\u00b2-ko azaleran."}
{"id": "92030", "revid": "336", "url": "https://eu.wikipedia.org/wiki?curid=92030", "title": "Hontangas", "text": "Hontangas Espainiako Burgosko probintziako Ribera del Duero eskualdean dagoen udalerria da. 2008ko datuen arabera 124 biztanle zituen 12,22\u00a0km\u00b2-ko azaleran."}
{"id": "92031", "revid": "336", "url": "https://eu.wikipedia.org/wiki?curid=92031", "title": "Fuentemolinos", "text": "Fuentemolinos Espainiako Burgosko probintziako Ribera del Duero eskualdean dagoen udalerria da. 2008ko datuen arabera 105 biztanle zituen 12,81\u00a0km\u00b2-ko azaleran."}
{"id": "92032", "revid": "336", "url": "https://eu.wikipedia.org/wiki?curid=92032", "title": "Fuentenebro", "text": "Fuentenebro Espainiako Burgosko probintziako Ribera del Duero eskualdean dagoen udalerria da. 2007ko datuen arabera 175 biztanle zituen 38,99\u00a0km\u00b2-ko azaleran."}
{"id": "92033", "revid": "336", "url": "https://eu.wikipedia.org/wiki?curid=92033", "title": "Fuentespina", "text": "Fuentespina Espainiako Burgosko probintziako Ribera del Duero eskualdean dagoen udalerria da. 2007ko datuen arabera 694 biztanle zituen 12,03\u00a0km\u00b2-ko azaleran."}
{"id": "92034", "revid": "336", "url": "https://eu.wikipedia.org/wiki?curid=92034", "title": "Fuentelisendo", "text": "Fuentelisendo Espainiako Burgosko probintziako Ribera del Duero eskualdean dagoen udalerria da. 2007ko datuen arabera 101 biztanle zituen 14,11\u00a0km\u00b2-ko azaleran."}
{"id": "92035", "revid": "336", "url": "https://eu.wikipedia.org/wiki?curid=92035", "title": "Fuentelc\u00e9sped", "text": "Fuentelc\u00e9sped Espainiako Burgosko probintziako Ribera del Duero eskualdean dagoen udalerria da. 2007ko datuen arabera 199 biztanle zituen 22,42\u00a0km\u00b2-ko azaleran."}
{"id": "92036", "revid": "1105", "url": "https://eu.wikipedia.org/wiki?curid=92036", "title": "Fuentelcesped", "text": ""}
{"id": "92037", "revid": "336", "url": "https://eu.wikipedia.org/wiki?curid=92037", "title": "Fuentec\u00e9n", "text": "Fuentec\u00e9n Espainiako Burgosko probintziako Ribera del Duero eskualdean dagoen udalerria da. 2008ko datuen arabera 257 biztanle zituen 17,05\u00a0km\u00b2-ko azaleran."}
{"id": "92038", "revid": "1105", "url": "https://eu.wikipedia.org/wiki?curid=92038", "title": "Fuentecen", "text": ""}
{"id": "92039", "revid": "1105", "url": "https://eu.wikipedia.org/wiki?curid=92039", "title": "Frias", "text": ""}
{"id": "92040", "revid": "56334", "url": "https://eu.wikipedia.org/wiki?curid=92040", "title": "Arandilla", "text": "Arandilla Espainiako Burgosko probintziako Ribera del Duero eskualdean dagoen udalerria da. 2007ko datuen arabera 182 biztanle zituen 26,68\u00a0km\u00b2-ko azaleran."}
{"id": "92041", "revid": "336", "url": "https://eu.wikipedia.org/wiki?curid=92041", "title": "Brazacorta", "text": "Brazacorta Espainiako Burgosko probintziako Ribera del Duero eskualdean dagoen udalerria da. 2007ko datuen arabera 75 biztanle zituen 21,08\u00a0km\u00b2-ko azaleran."}
{"id": "92042", "revid": "336", "url": "https://eu.wikipedia.org/wiki?curid=92042", "title": "Caleruega", "text": "Caleruega Espainiako Burgosko probintziako Ribera del Duero eskualdean dagoen udalerria da. 2008ko datuen arabera 494 biztanle zituen 47,63\u00a0km\u00b2-ko azaleran."}
{"id": "92043", "revid": "242", "url": "https://eu.wikipedia.org/wiki?curid=92043", "title": "TC", "text": ""}
{"id": "92044", "revid": "2241", "url": "https://eu.wikipedia.org/wiki?curid=92044", "title": "Haza", "text": "Haza esanahi desberdineko hainbat gauza izan daiteke:"}
{"id": "92045", "revid": "15795", "url": "https://eu.wikipedia.org/wiki?curid=92045", "title": "La Puebla de Arganz\u00f3n", "text": ""}
{"id": "92046", "revid": "1105", "url": "https://eu.wikipedia.org/wiki?curid=92046", "title": "Condado de Trevi\u00f1o", "text": ""}
{"id": "92047", "revid": "336", "url": "https://eu.wikipedia.org/wiki?curid=92047", "title": "La Horra", "text": "La Horra Espainiako Burgosko probintziako Ribera del Duero eskualdean dagoen udalerria da. 2008ko datuen arabera 396 biztanle zituen 29,99\u00a0km\u00b2-ko azaleran."}
{"id": "92048", "revid": "336", "url": "https://eu.wikipedia.org/wiki?curid=92048", "title": "Milagros", "text": "Milagros Espainiako Burgosko probintziako Ribera del Duero eskualdean dagoen udalerria da. 2007ko datuen arabera 490 biztanle zituen 22,04\u00a0km\u00b2-ko azaleran."}
{"id": "92051", "revid": "336", "url": "https://eu.wikipedia.org/wiki?curid=92051", "title": "Albillos", "text": "Albillos Espainiako Burgosko probintziako Alfoz de Burgos eskualdean dagoen udalerria da. 2008ko datuen arabera 219 biztanle zituen 17,72\u00a0km\u00b2-ko azaleran.\nProbintziako hiriburutik gertu egoteak inguruko udalerriek jasandako biztanleria galeratik salbatu du Albillos."}
{"id": "92052", "revid": "105290", "url": "https://eu.wikipedia.org/wiki?curid=92052", "title": "Seenu", "text": "Seenu edo Addu atoloi bat da, Maldivak uharteetan dagoena, Indiako ozeanoan. Atoloia osatzen duten uharteetatik, sei baino ez daude populaturik. Meedhoo, Hithadhoo, Maradhoo, Feydhoo, Gan eta Hulhudhoo dira populaturiko uharte horiek, eta 28.000 biztanle inguru dituzte denetara.\nAtoloi honetan Divehi hizkuntzaren dialekto bat hitzegiten da, herrialdearen gainontzeko lurraldeetan erabiltzen denaren oso ezberdina, gainontzeko atoloietatik oso urrun baitago. 1959 eta 1963 artean, banakuntza saiakera bat izan zen: Suvadivako Errepublika.\nBase militarra.\nErresuma Batuko Itsas Armadak base bat ezarri zuen atoloi horretan 1957an, Ekialdeko Flotaren laguntza base izan zedin. Hasieran Port T eta ondoren RAF Gan izena izan du."}
{"id": "92053", "revid": "512", "url": "https://eu.wikipedia.org/wiki?curid=92053", "title": "Suvadivako Errepublika", "text": "Suvadivako Errepublika Batua (divehiz \u0787\u07ac\u0786\u07aa\u0788\u07ac\u0783\u07a8 \u0790\u07aa\u0788\u07a6\u0787\u07a8\u078b\u07a9\u0784\u07aa \u0796\u07aa\u0789\u07b0\u0780\u07ab\u0783\u07a8\u0787\u07b0\u0794\u07a7), denbora tarte labur batez mantendu zen herrialde bat izan zen, Maldivak uharteetako hegoaldeko separatista errepublikar talde batek eratua, zehazki, Seenu, Huvadu eta Fuahmulah atoloietan. Suvadivak, independentzia, 1959ko urtarrilak 3an aldarrikatu zuen, eta 1963ko irailak 23an errenditu eta gainontzeko Maldiva uharteekin batu ziren, Maleko Gobernu Zentralera botere transferentzia baten bidez. Abdullah Afeef herriko presidentea izan zen.\n\"Suvadive\" (divehiz \u0790\u07aa\u0788\u07a6\u0787\u07a8\u078b\u07a9\u0784\u07aa) Maldivak uharteetako hiru hegoaldereneko atoloientzako antzinako izen bat da. XVI. mendearen amaieran, Huvadu atoloiaren izen ofiziala bihurtu zen, baina, gaur egun, jada ez da horrela deitzen."}
{"id": "92054", "revid": "336", "url": "https://eu.wikipedia.org/wiki?curid=92054", "title": "Villegas", "text": "Villegas Espainiako Burgosko probintziako Odra-Pisuerga eskualdean dagoen udalerria da. 2007ko datuen arabera 104 biztanle zituen 24,593\u00a0km\u00b2-ko azaleran."}
{"id": "92055", "revid": "336", "url": "https://eu.wikipedia.org/wiki?curid=92055", "title": "Zael", "text": "Zael Espainiako Burgosko probintziako udalerria da. 2007ko datuen arabera 129 biztanle zituen 18,76\u00a0km\u00b2-ko azaleran."}
{"id": "92056", "revid": "119347", "url": "https://eu.wikipedia.org/wiki?curid=92056", "title": "Ba\u00f1os de Valdearados", "text": "Ba\u00f1os de Valdearados Espainiako Burgosko probintziako Ribera del Duero eskualdean dagoen udalerria da. 2008ko datuen arabera 407 biztanle zituen 36,52\u00a0km\u00b2-ko azaleran."}
{"id": "92057", "revid": "512", "url": "https://eu.wikipedia.org/wiki?curid=92057", "title": "Berlangas de Roa", "text": "Berlangas de Roa Espainiako Burgosko probintziako Ribera del Duero eskualdean dagoen udalerria da. 2007ko datuen arabera 218 biztanle zituen 15,71\u00a0km\u00b2-ko azaleran."}
{"id": "92058", "revid": "105290", "url": "https://eu.wikipedia.org/wiki?curid=92058", "title": "Bosques de Palermo", "text": "Bosques de Palermo, ofizialki Parque Tres de Febrero Buenos Aireseko Palermo auzoan 25 hektareako gune berde bat eratzen dute.\nCasares eta Askatzailearen Etorbidea etorbideen artean kokatuak, bertako zuhaizti, laku eta arrosadiengatik nabarmentzen da, honen diseinuan, Carlos Thaysek parte hartu zuelarik.\n1875eko azaroak 11n inauguratua izan zen eta Juan Manuel de Rosasen jabetzakoak izan ziren lurretan eta Buenos Aireseko probintziak konfiskatu zituen lurretan kokatuak daude. Bere izenak azken honen erorketa Caseroseko guduan gogorarazten du 1852ko otsailak 3an eta Vicente Fidel Lopezek proposatu zuen 1874an, parkearen sorreraren legea onartu zen urtea.\nJende askok zeharkatzen ditu baso hauek egunero, oinez edo bizikletan, eta, jende kopurua, biziki areagotzen da aste bukaeratan. Gunean aurkitzen diren hiru laku artifizialetatik txalupan ibilaldiak ere egin daitezke.\nParkerik ezagunenetako bat, El Rosedal da, behin gurutzatu ondoren, parkeari izena ematen dioten arrosadiak ikus daitezkeen zubi zuri bat duena. Parke honetan, aisia aktibate ugari egiten dira ikaslearen egunean (irailak 21), Parke hau osatzen duten gainontzeko parkeetan bezala.\nHiriko toki honetan dago Galileo Galilei Planetarioa, eraikuntza oso berezia duena, hiru arkuk eutsitako esfera bat baita. Bere barnean egiten diren proiekzioetan, galaxiako planeta eta izarrak ikus daitezke.\nInguru honetan, Buenos Aireseko Lorategi Japoniarra, Buenos Aireseko Zooa eta Buenos Aireseko Lorategi Botanikoa ere daude, Italia Plazan amaitzen direnak, Palermo auzoaren erdian, Santa Fe Etorbidea izeneko etorbide tradizionalarekin, Olerkarien Lorategiaz gain, hantxe bertan dagoena, non, idazle ospetsuen eskultura garrantzitsuak ikus daitezkeen, William Shakespeare, Paul Groussac eta Alfonsina Storni, beste batzuen artean."}
{"id": "92059", "revid": "336", "url": "https://eu.wikipedia.org/wiki?curid=92059", "title": "Enc\u00edo", "text": "Enc\u00edo Espainiako Burgosko probintziako Ebro eskualdean dagoen udalerria da. 2007ko datuen arabera 47 biztanle zituen 18,76\u00a0km\u00b2-ko azaleran."}
{"id": "92060", "revid": "336", "url": "https://eu.wikipedia.org/wiki?curid=92060", "title": "Caba\u00f1es de Esgueva", "text": "Caba\u00f1es de Esgueva Espainiako Burgosko probintziako Ribera del Duero eskualdean dagoen udalerria da. 2008ko datuen arabera 214 biztanle zituen 26,57\u00a0km\u00b2-ko azaleran."}
{"id": "92061", "revid": "1545", "url": "https://eu.wikipedia.org/wiki?curid=92061", "title": "Buenos Airesko Japoniar Lorategia", "text": "Japoniar Lorategia () Buenos Aireseko Palermo auzoan dagoen Bosques de Palermo delakoan eraiki zen, 1967an, garai hartan, Japoniako oinordeko printzeak, eta, gaur egun, enperadoreak diren Akihito eta Michikoren bisitaren omenez. Gaur egun, Lorategi Japoniarra dagoen tokia, \"Palermo Bizia\" bezala ezagutzen da, Palermoko auzo \"ez ofizial\" bat delarik.\nSarrera, ordaindutakoa da, eta, sarreragatik ordaindutako dirua, gunearen beraren mantenurako erabiltzen da. Buenos Aireseko Lorategi Japoniarrak, gainera, lorategi handi bat du, baita aktibitate kulturaleko zentro bat duen eraikin bat, jatetxe bat, haztegi bat, non bonsaiak eros daitezkeen eta orotariko gauzak eros daitezkeen denda bat ere.\nBertako elementu guztiek, harmonia eta oreka bilatzen dute. Zubiak, ikurrak dira. Badago bat, oso kurboa eta zeharkatzeko oso zaila dena, \"Jainkoaren Zubia\" deitzen dena, paradisurako bidea irudikatzen duena. \"Zubi moztua\" deritzon beste batek, mirarizko konponbideen uhartera darama.\nTokiko zuhaitz zaharrak diren Tipa eta Makila Mozkorra, japoniar landare barietate handia ere aurki daiteke, horien artean, Sakura, Acer palmatunya eta azaleak, eta, animalien artean, kolore ezberdinetako zamo arruntak, arrain hauek, gunean bertan erositako jakiarekin elika daitezkeelarik.\nGunean, samurai estilo argiko irudi batzuk ere ikus daitezke, bata mutil batena, eta, bestea, neska batena."}
{"id": "92062", "revid": "336", "url": "https://eu.wikipedia.org/wiki?curid=92062", "title": "Cavia (Burgos)", "text": "Cavia Espainiako Burgosko probintziako Alfoz de Burgos eskualdean dagoen udalerria da. 2007ko datuen arabera 261 biztanle zituen 12,97\u00a0km\u00b2-ko azaleran."}
{"id": "92063", "revid": "336", "url": "https://eu.wikipedia.org/wiki?curid=92063", "title": "Cayuela", "text": "Cayuela Espainiako Burgosko probintziako Alfoz de Burgos eskualdean dagoen udalerria da. 2007ko datuen arabera 153 biztanle zituen 13,474\u00a0km\u00b2-ko azaleran."}
{"id": "92064", "revid": "105290", "url": "https://eu.wikipedia.org/wiki?curid=92064", "title": "Sakura", "text": " Japonian, zenbait gereziondoen (eta batez ere japoniar gereziondoaren) loreei ematen zaien izena da. Sakura, Prunus generoko hiru landare espezieri ere deitzen zaie. Udaberrian gertatzen da bere loraldia. Japonian, jaialdia egiten da bere omenez, bertako lorerik esanguratsuena baita, ez ofiziala, baina. Jaialdi honetan, senideak eta lagunak, gereziondoak dauden parkeetan biltzen dira, zuhaitz hauen itzalpean, eta, piknik bat bezala, jakiak banatzen dituzte, loreen agerpena ospatzen duten bitartean.\nUrtean zehar, gereziondoak, soilik hosto berdeekin estaliak egoten dira, eta, neguan, hosto horiek galtzen dituzte, baina, udaberriaren hasiera aldean, loratu egiten dira, parkeak, euren laino arrosa itxurarekin apainduz."}
{"id": "92065", "revid": "336", "url": "https://eu.wikipedia.org/wiki?curid=92065", "title": "Campillo de Aranda", "text": "Campillo de Aranda Espainiako Burgosko probintziako Ribera del Duero eskualdean dagoen udalerria da. 2007ko datuen arabera 196 biztanle zituen 23,92\u00a0km\u00b2-ko azaleran."}
{"id": "92066", "revid": "119347", "url": "https://eu.wikipedia.org/wiki?curid=92066", "title": "Castrillo de la Vega", "text": "Castrillo de la Vega Espainiako Burgosko probintziako Ribera del Duero eskualdean dagoen udalerria da. 2008ko datuen arabera 674 biztanle zituen 26,40\u00a0km\u00b2-ko azaleran."}
{"id": "92067", "revid": "336", "url": "https://eu.wikipedia.org/wiki?curid=92067", "title": "Tardajos", "text": "Tardajos Espainiako Burgosko probintziako Alfoz de Burgos eskualdean dagoen udalerria da. 2007ko datuen arabera 780 biztanle zituen 12,80\u00a0km\u00b2-ko azaleran."}
{"id": "92068", "revid": "336", "url": "https://eu.wikipedia.org/wiki?curid=92068", "title": "Coru\u00f1a del Conde", "text": "Coru\u00f1a del Conde Espainiako Burgos probintziako Ribera del Duero eskualdean dagoen udalerria da. 2008ko datuen arabera 147 biztanle zituen 32,42\u00a0km\u00b2-ko azaleran."}
{"id": "92069", "revid": "1545", "url": "https://eu.wikipedia.org/wiki?curid=92069", "title": "Hanami", "text": " loreen edertasuna ikustean datzan japoniar ohitura da, baina, oro har, hitz hau, gereziondoak loratzen diren eta, japoniarrak, masiboki, parke eta lorategietara, loratutako gereziondoak ikustera joaten diren garaiarekin lotzen da. Martxoaren amaieratik apirilaren hasiera arte, gereziondoak, Japonia osoan loratzen dira, hegoaldetik iparraldera, eskualde ezberdinetako klima ezberdinen arabera. Urteko lehen gereziondoak, Okinawa uharteetan (hegoaldereneko tokia) loratzen dira, urtarrilean, eta, azkenak, Hokkaido uhartean (iparralderenekoa).\nLoratzearen iragarpena () urtero iragartzen du meteorologia bulegoak. Ospakizun honetan, jendea, parkeetara joaten da, gereziondo loratuak ikustera, eta, ohi, piknik bat eginez, familia edo enpresarekin (ohikoa da enpresetako langileak, egun asko lehenago, gereziondoen azpiko tokirik hoberenak gordetzen ikustea). Hanamiak, gauean jarraitzen du eta deitzen dute.\nToyo Itok, japoniar arkitekto ospetsua, bere haurtzaroko gertakari hau, arkitektura egiteko modurik erraz eta ederrena bezala katalogatuz gogoratzen zuen, gereziondoen itzalpean zeuden mahai oihal handien bidez.\nHanamiaren toki tradizionalak.\nTokion:\nYokohaman:\nKioton:"}
{"id": "92070", "revid": "336", "url": "https://eu.wikipedia.org/wiki?curid=92070", "title": "La Cueva de Roa", "text": "La Cueva de Roa Espainiako Burgosko probintziako Ribera del Duero eskualdean dagoen udalerria da. 2007ko datuen arabera 103 biztanle zituen 11,92\u00a0km\u00b2-ko azaleran."}
{"id": "92071", "revid": "336", "url": "https://eu.wikipedia.org/wiki?curid=92071", "title": "Sotragero", "text": "Sotragero Espainiako Burgosko probintziako Alfoz de Burgos eskualdean dagoen udalerria da. 2008ko datuen arabera 247 biztanle zituen 5,49\u00a0km\u00b2-ko azaleran."}
{"id": "92072", "revid": "336", "url": "https://eu.wikipedia.org/wiki?curid=92072", "title": "Fresnillo de las Due\u00f1as", "text": "Fresnillo de las Due\u00f1as Espainiako Burgosko probintziako Ribera del Duero eskualdean dagoen udalerria da. 2007ko datuen arabera 411 biztanle zituen 13,69\u00a0km\u00b2-ko azaleran."}
{"id": "92073", "revid": "336", "url": "https://eu.wikipedia.org/wiki?curid=92073", "title": "Gumiel de Iz\u00e1n", "text": "Gumiel de Iz\u00e1n Espainiako Burgosko probintziako Ribera del Duero eskualdean dagoen udalerria da. 2007ko datuen arabera 633 biztanle zituen 75,54\u00a0km\u00b2-ko azaleran."}
{"id": "92074", "revid": "1105", "url": "https://eu.wikipedia.org/wiki?curid=92074", "title": "Gumiel de Izan", "text": ""}
{"id": "92075", "revid": "336", "url": "https://eu.wikipedia.org/wiki?curid=92075", "title": "Gumiel de Mercado", "text": "Gumiel de Mercado Espainiako Burgosko probintziako Ribera del Duero eskualdean dagoen udalerria da. 2007ko datuen arabera 387 biztanle zituen 57,71\u00a0km\u00b2-ko azaleran."}
{"id": "92076", "revid": "336", "url": "https://eu.wikipedia.org/wiki?curid=92076", "title": "Hontoria de Valdearados", "text": "Hontoria de Valdearados Espainiako Burgosko probintziako Ribera del Duero eskualdean dagoen udalerria da. 2007ko datuen arabera 236 biztanle zituen 33,58\u00a0km\u00b2-ko azaleran."}
{"id": "92077", "revid": "336", "url": "https://eu.wikipedia.org/wiki?curid=92077", "title": "Hoyales de Roa", "text": "Hoyales de Roa Espainiako Burgosko probintziako Ribera del Duero eskualdean dagoen udalerria da. 2008ko datuen arabera 245 biztanle zituen 12,78\u00a0km\u00b2-ko azaleran."}
{"id": "92078", "revid": "336", "url": "https://eu.wikipedia.org/wiki?curid=92078", "title": "Mambrilla de Castrej\u00f3n", "text": "Mambrilla de Castrej\u00f3n Espainiako Burgosko probintziako Ribera del Duero eskualdean dagoen udalerria da. 2008ko datuen arabera 121 biztanle zituen 16,04\u00a0km\u00b2-ko azaleran."}
{"id": "92079", "revid": "1105", "url": "https://eu.wikipedia.org/wiki?curid=92079", "title": "Mambrilla de Castrejon", "text": ""}
{"id": "92080", "revid": "336", "url": "https://eu.wikipedia.org/wiki?curid=92080", "title": "Moradillo de Roa", "text": "Moradillo de Roa Espainiako Burgosko probintziako Ribera del Duero eskualdean dagoen udalerria da. 2008ko datuen arabera 202 biztanle zituen 11,72\u00a0km\u00b2-ko azaleran."}
{"id": "92081", "revid": "336", "url": "https://eu.wikipedia.org/wiki?curid=92081", "title": "Nava de Roa", "text": "Nava de Roa Espainiako Burgosko probintziako Ribera del Duero eskualdean dagoen udalerria da. 2008ko datuen arabera 252 biztanle zituen 22,41\u00a0km\u00b2-ko azaleran."}
{"id": "92082", "revid": "56334", "url": "https://eu.wikipedia.org/wiki?curid=92082", "title": "Pepi I.a", "text": "Merira Pepi edo Pepi I.a, Egiptoko VI. dinastiako hirugarren faraoia izan zen, eta, J\u00fcrgen von Beckerathen arabera, K.a. 2310etik K.a. 2260 arte gobernatu zuen.\nMerira bezala agertzen da Abidoseko Errege Zerrendan, eta Pepi bezala Saqqarakoan. Turingo Errege Kanonak, hogei urteko erregealdia ematen dio. Manetonek, Fios deitzen du, eta 53 urteko erregealdia ematen dio, Sexto Julio Afrikanoren arabera.\nBizitza.\nBere tronuratzea, ez da bere aita Teti hil eta berehala gertatzen, hau, Manetonen arabera, erahila izan zelarik. Historialariak ez daude Userkarak oinordekotzan bete zuen paperari buruz ados, Tetiren heriotza eta Pepiren iritsieraren artean tronua hartzen duen pertsonaia izan zena.\nBeharbada, Pepiren adin txikitasuna, honi tronua kentzeko probesten duen usurpatzaile bat da. Batzuk, hala ere, Iput erregina amak aukeratutako elkargobernari bat izatearen hipotesia proposatzen dute, gatazkarik gabeko bitartekotza bat bermatzeko, oinordeko printzea, boterea erabili ahal izateko adinera iristen den bitartean.\nPepi, jarraian, Abidoseko nomo gobernaria zen \"Jui\"ren bi alabekin ezkondu zen. Hauekin, faraoiak izango ziren bi seme izan zituen: Ankhesenpepirekin Merenra I.a eta, Ankhesenpepi II.arekin, Pepi II.a.\nErrege grinatsua eta egitasmo abiarazlea, mende erdi baino gehiagoz gobernatu zuen. Testuren batzuk, erregearen emazteetako bat, Amtes, zegoen bere aurkako konspirazio bat deskribatzen dute. Huts egin zuen, eta, Pepik, kontu hau, Ueniri eman zion.\nBarne politika.\nPepi I.aren erregealdiak, Egiptok, Antzinako Inperioaren garaitik zuen garai egonkorrarekin hausterik ez du adierazten. Ministro baliotsu eta eraginkorrez lagundurik, Ueni ospetsua kasu, bere biografia, Abidoseko bere hilobian utzi ziguna, faraoiak, bere herriari, segurtasuna eta oparotasuna eskaintzen asmatzen du.\nHala ere, Pepi I.aren garaian, goi funtzionario probintzialen boterea eta autonomia gehitu zen, Egiptoko V. dinastian hasitakoa. Kargu garaiak, bereziki nomo gobernarienak, euren onuradunen presiopean, hereditario bihurtzeko joera dute.\nErregearen boterearen aurrean, gorantza zihoan funtzionario garaien leinuen pisu politikoa, Pepi I.aren ezkontzarekin marraztua dago, Egipto Ertainaren gaineko bere boterea sendotzeko, Abidoseko noble boteretsua zen \"Jui\"ren bi alabekin ezkondu zena. Honen semea, Dyau, Pepi II.aren chatya izango zen.\nGainera, Pepi I.ak, herrialdeko instituzio erlijioso handi batzuri, erregeari zergak ordaintzetik libre uzten dituen inmunitate pribilegioak eman behar dizkie. Mota honetako errege dekretuak, oso indartsu bihurtzen ari ziren tokiko botereen presiopean aldarrikatuak, Pepi I.aren ondorengoengan ugaldu egingo ziren, faraoiaren autoritatea biziki ahulduz.\nKanpo politika.\nEgiptotik kanpo, erresumaren iparrekialdeko muga, Sinai eta Palestina hegoaldean mehatxatzen duten beduino tribuak ziren Aamutarren aurkako zenbait espedizio militar antolatu ziren.\nErresuma eta atzerriko herrialdeen (Nubia, Biblos) arteko merkataritza harremanak, oso onak izaten jarraitzen dute. Pepi I.ak, kanpainak antolatuko ditu, ez soilik toki hauetara, baizik eta Eblara, Sirian ere helduko direla."}
{"id": "92083", "revid": "336", "url": "https://eu.wikipedia.org/wiki?curid=92083", "title": "Olmedillo de Roa", "text": "Olmedillo de Roa Espainiako Burgosko probintziako Ribera del Duero eskualdean dagoen udalerria da. 2007ko datuen arabera 196 biztanle zituen 26,03\u00a0km\u00b2-ko azaleran."}
{"id": "92084", "revid": "1105", "url": "https://eu.wikipedia.org/wiki?curid=92084", "title": "Encio", "text": ""}
{"id": "92085", "revid": "336", "url": "https://eu.wikipedia.org/wiki?curid=92085", "title": "Est\u00e9par", "text": "Est\u00e9par Espainiako Burgosko probintziako Alfoz de Burgos eskualdean dagoen udalerria da. 2007ko datuen arabera 781 biztanle zituen 102,7\u00a0km\u00b2-ko azaleran."}
{"id": "92086", "revid": "336", "url": "https://eu.wikipedia.org/wiki?curid=92086", "title": "Oquillas", "text": "Oquillas Espainiako Burgosko probintziako Ribera del Duero eskualdean dagoen udalerria da. 2008ko datuen arabera 63 biztanle zituen 14,98\u00a0km\u00b2-ko azaleran."}
{"id": "92087", "revid": "105290", "url": "https://eu.wikipedia.org/wiki?curid=92087", "title": "Chicagoko Ekialdeko Institutua", "text": "Chicagoko Ekialdeko Institutua (OI ingelesezko siglez), Chicagoko Unibertsitatearen antzinako Ekialde Hurbilerako museo arkeologikoa eta ikerketa departamendua da. 1919an sortua izan zen.\nInstitutuaren egoitza, Art D\u00e9co eta arkitektura neogotikoaren arteko nahasketazko estilo batetako eraikin bat da, Mayers Murray &amp; Philip arkitekto konpainiek diseinatua. Museoak, Ekialde Hurbil osoan eginiko indusketetatik datozen lanak ditu, horien artean, Megidoko boliak, Persepoliseko hondakinetatik datozen altxorrak, Khorsabadeko (Sargon II.aren hiriburua) eskultura mitologiko multzo bat eta Tutankamon egiptoar faraoiaren estatua monumental bat aurkitzen direlarik."}
{"id": "92088", "revid": "336", "url": "https://eu.wikipedia.org/wiki?curid=92088", "title": "Pedrosa de Duero", "text": "Pedrosa de Duero Espainiako Burgosko probintziako Ribera del Duero eskualdean dagoen udalerria da. 2008ko datuen arabera 531 biztanle zituen 69,86\u00a0km\u00b2-ko azaleran."}
{"id": "92089", "revid": "1105", "url": "https://eu.wikipedia.org/wiki?curid=92089", "title": "Estepar", "text": ""}
{"id": "92090", "revid": "201", "url": "https://eu.wikipedia.org/wiki?curid=92090", "title": "Arkitektura neogotiko", "text": "Arkitektura neogotikoa XIX. mendean agertutako arkitektura mugimendu bat da, Erdi Aroko arkitektura gotikoaren biziberritzean datzana. Arrazionalismo neoklasikoa arbuiatzea dutenez, erromantizismoarekin lotutako estilo bat da, eta, bere lotura politikoengatik, nazionalismoarekin. Arkitektura historizista bezala, estilo gotikoko propioak ziren arkitektura elementuak jatorrizkoak ziren formekin irudikatzen zuen berrelaborazio bat zen.\nIngalaterran agertu zen osotasunean XVIII. mendearen erdialdean, baina herrialde hartan gotikoa ez berez desagertu, beste estiloekin nahastuta agertu baitzen XV. mendetik. Europan, berez, XIX. mende hasieran hasi zen hedatzen estilo honetako grina. Frantzian, Eug\u00e8ne Viollet-le-Ducen lan zaharberritzaile eta berreraikitzailea nabarmendu zen.\nLan nagusiak.\nNeogotiko estiloko mundu mailako eraikinik azpimarragarrienen artean, honako hauek daude:"}
{"id": "92091", "revid": "336", "url": "https://eu.wikipedia.org/wiki?curid=92091", "title": "Hurling", "text": "Hurlinga (irlanderaz \"iom\u00e1int\" edo \"iom\u00e1na\u00edocht\") antzinako irlandar eta gaelikoen artean sortutako taldekako kirol bat da, Elkarte Atletiko Gaelikoak arautua (; ). Kirol honek historiaurrean du jatorria, eta duela 3.000 urte baino gehiago hasi ziren jokatzen. Irlandan jokatzen diren joko gaelikoetako bat da, eta hainbat ezaugarri partekatzen ditu futbol gaelikoarekin, hala nola jokalekua eta ateak, jokalari kopurua eta terminologiaren zati handi bat. Eskozian jokatzen den shinty kirolaren antzekoa da. Bada emakumeek jokatzen duten gisa bereko joko bat ere, \"camogie\" izenekoa.\nJokalari bakoitzaren tresna nagusia makila da (; ), makila horrekin pilota bat jotzen dute ().\nPalmaresik onenak.\n2018ko datuak barne."}
{"id": "92095", "revid": "119347", "url": "https://eu.wikipedia.org/wiki?curid=92095", "title": "Maredsous abadia", "text": "Maredsous abadia Den\u00e9e hirian dagoen monasterio beneditar bat da, Belgikako Namur probintzian.\nFundazioa.\n1872ko urriaren 15ean fundatu zuen Hildebrand de Hemptine izeneko fraide belgikar batek, geroago, abadiako abadea izan zena. Bertako hirugarren abadea, Dom Columba Carmion ezaguna izan zen, 2000n, Joan Paulo II.ak beatifikatu zuena.\nEraikuntzaren finantziazioa, Descl\u00e9e familiaren ardura izan zen, eraikin handi bat nahi zuena. Lanak, Jean-Baptiste B\u00e9thune arkitektoari eman zitzaizkion (1831-1894), Belgikan, neogotikoaren liderra zena. Multzoaren plana, Valoniako Brabanteko Villers-la-Ville herriko abadia zistertarrean oinarritua dago, XIII. mendekoa. 20 urte geroago amaitu zen, 1892an.\nMaredsous San Benito eskola.\nMaredsous abadia gazta eta garagardoagatik da ezaguna. XX. mendean, bere Bibliaren itzulpenengatik nabarmendu da."}
{"id": "92096", "revid": "336", "url": "https://eu.wikipedia.org/wiki?curid=92096", "title": "Pe\u00f1aranda de Duero", "text": "Pe\u00f1aranda de Duero Espainiako Burgosko probintziako Ribera del Duero eskualdean dagoen udalerria da. 2008ko datuen arabera 566 biztanle zituen 64,53\u00a0km\u00b2-ko azaleran."}
{"id": "92097", "revid": "512", "url": "https://eu.wikipedia.org/wiki?curid=92097", "title": "Maredsous garagardoa", "text": "Maredsous garagardoa hartzidura handiko garagardo belgikar bat da.\nBitxia bada ere, garagardo hau sekula ez da egin Maredsous abadian, Namur probintzian. Baina han dasta daiteke. 1963tik, abadiak, ekoizpena eta komertzializazioa Duvel Moortgat Garagardotegiari eman dio, hau ere monjeen kontrolpean, Duvel garagardoa ematen duena.\nGaragardoa, botilaratu aurretik iragazi egiten da, garbitasun handia ematen diona."}
{"id": "92098", "revid": "336", "url": "https://eu.wikipedia.org/wiki?curid=92098", "title": "Pineda Trasmonte", "text": "Pineda Trasmonte Espainiako Burgosko probintziako udalerria da. 2007ko datuen arabera 151 biztanle zituen 28,17\u00a0km\u00b2-ko azaleran."}
{"id": "92099", "revid": "336", "url": "https://eu.wikipedia.org/wiki?curid=92099", "title": "Pinilla Trasmonte", "text": "Pinilla Trasmonte Espainiako Burgosko probintziako Ribera del Duero eskualdean dagoen udalerria da. 2008ko datuen arabera 201 biztanle zituen 68,37\u00a0km\u00b2-ko azaleran."}
{"id": "92100", "revid": "119347", "url": "https://eu.wikipedia.org/wiki?curid=92100", "title": "Quintana del Pidio", "text": "Quintana del Pidio Espainiako Burgosko probintziako Ribera del Duero eskualdean dagoen udalerria da. 2008ko datuen arabera 183 biztanle zituen 10,74\u00a0km\u00b2-ko azaleran."}
{"id": "92101", "revid": "119347", "url": "https://eu.wikipedia.org/wiki?curid=92101", "title": "Roa", "text": "Roa Espainiako Burgosko probintziako Ribera del Duero eskualdean dagoen udalerria da. 2008ko datuen arabera 2.454 biztanle zituen 48,92\u00a0km\u00b2-ko azaleran."}
{"id": "92102", "revid": "201", "url": "https://eu.wikipedia.org/wiki?curid=92102", "title": "Palazzo dei Conservatori", "text": ""}
{"id": "92104", "revid": "10891", "url": "https://eu.wikipedia.org/wiki?curid=92104", "title": "San Juan del Monte", "text": "San Juan del Monte hurrengoa izan daitezke:"}
{"id": "92107", "revid": "512", "url": "https://eu.wikipedia.org/wiki?curid=92107", "title": "Duvel Moortgat", "text": "Duvel Moortgat garagardo lantegia (Brouwerij Duvel Moortgat), 1871n sortutako enpresa familiar belgiar bat da. 40 herrialde baino gehiagora esportatua delarik, bere produkturik ezagunena, Duvel, \"Ale indartsu hori belgiar\" motako garagardoa da. Duvel (Nazioarteko Alfabeto Fonetikoaren arabera \u02c8d\u028f\u02d0v\u0259l ahoskatua) herbeheretarrek deabruari ematen dioten izena da (izen estandarra Duivel den arren).\nHistoria.\nDuvel Moortgat, 1871n sortu zuen Jan-Leonard Moortgatek, Belgikako Steenhuffelen bizi izan ziren garagardogile familia baten ondorengoa zena.\n1950eko hamarkadan, Moortgatarren hirugarren belaunaldiak hartu zuen lantegiaren kontrola.\n1970eko hamarkadako ekonomia arazoen ondorioz, Moortgat, Tuborg garagardo daniarra botilaratu eta banatzen hasi zen. Honek, etengabeko trafikoa eragin zuen Breendonk auzo txikian. Bi konpainien arteko desadostasun esanguratsu batek, amaiera eman zion harreman honi 1980ko hamarkadan. Hala ere, harreman honek, lantegia salbatu zuen, garai hartan, bere garagardo nagusia zen Duvelentzat zenbait banaketa masiboko kanal ezartzea lortu zituena.\n1999ko ekainean, Duvel Moortgat burtsan kotizatzen hasi zen Euronext Brussels merkatuan.\nDuvel Moortgat, Brewery Ommegangen inbertsore nagusienetako bat zen, New Yorkeko Cooperstownen sortutako garagardo lantegi bat, 1990eko hamarkadan. Berrikiago, belgiar konpainiak, lantegiaren kontrol osoa hartu zuen, eta, AEBetan salmenta erakunde bat sortu zuen, Ommegang, Duvel eta beste marka batzuk, Rodenbach kasu, kudeatzeko.\n2006ko irailean, Duvel Moortgatek, Brasserie d'Achouffe belgiar garagardo lantegia erosi zuen.\nProduktuak.\nDuvel.\nLehen Mundu Gerraren amaiera ospatzeko, Moortgatarrek, euren garagardo nagusiari, \"Victory Ale\" izena eman zioten. 1920ko hamarkadan, edale grinatsu batek \"nen echten duvel\" (benetako deabrua) bezala deskribatu zuen, agian, bere alkohol kopuru handiagatik (8,5 alkohol gradu), eta, beraz, konpainiak izena aldatu zuen. Lantegi garagardorik nagusiena bihurtu da. Pertsona askok, Duvel \"Ale indartsu hori belgiar\" estiloaren behin betiko bertsiotzat hartzen dute, Pilsnerreko maltagatik bereizten dena, %20 azukre duena (alkohol kopurua gehitzeko), baita Zatec (Saaz alemanez) eta Styrian Goldings lupuluengatik ere.\nMaredsous.\n1963an, Moortgat, Maredsouseko Abatetxea garagardoak egiten hasi zen, izen bereko abatetxeko monjeen baimenarekin.\nGaur egun, Maredsous izena duten hiru garagardo mota daude:\nBeste marka batzuk.\n1930ean, konpainiak, Bel Pils saltzen hasi zen, Pilsner garagardo bat\nVedett, lager garagardo bat, 1945ean sortu zuen Albert Moortgatek, Janen semeak.\n1989an, Steendonck, gari garagardo bat, Palm Breweriesekin batera merkaturatua izan zen.\n2000n, Passendale merkaturatu zen, Moortgat eta Campina gazta konpainiaren arteko adostasun baten zati bezala. Ordutik, produktua, bertan behera utzi da.\n2007an, Duvelen bertsio berezi berri bat merkaturatu zen, \"Duvel Tripel Hop\" deitua. Jatorrizko Duvela ez bezala, hirugarren lupulo mota bat du (horia), baita alkohol kopuru handiagoa ere (9,5 gradu)."}
{"id": "92108", "revid": "336", "url": "https://eu.wikipedia.org/wiki?curid=92108", "title": "San Mart\u00edn de Rubiales", "text": "San Mart\u00edn de Rubiales Espainiako Burgosko probintziako Ribera del Duero eskualdean dagoen udalerria da. 2007ko datuen arabera 202 biztanle zituen 19,40\u00a0km\u00b2-ko azaleran."}
{"id": "92109", "revid": "1105", "url": "https://eu.wikipedia.org/wiki?curid=92109", "title": "San Martin de Rubiales", "text": ""}
{"id": "92110", "revid": "201", "url": "https://eu.wikipedia.org/wiki?curid=92110", "title": "Neogotiko", "text": ""}
{"id": "92111", "revid": "201", "url": "https://eu.wikipedia.org/wiki?curid=92111", "title": "Arkitektura neogotikoa", "text": ""}
{"id": "92112", "revid": "336", "url": "https://eu.wikipedia.org/wiki?curid=92112", "title": "Santa Cruz de la Salceda", "text": "Santa Cruz de la Salceda Espainiako Burgosko probintziako Ribera del Duero eskualdean dagoen udalerria da. 2007ko datuen arabera 174 biztanle zituen 25,86\u00a0km\u00b2-ko azaleran."}
{"id": "92113", "revid": "512", "url": "https://eu.wikipedia.org/wiki?curid=92113", "title": "Santa Mar\u00eda del Mercadillo", "text": "Santa Mar\u00eda del Mercadillo Espainiako Burgosko probintziako Ribera del Duero eskualdean dagoen udalerria da. 2008ko datuen arabera 156 biztanle zituen 30,21\u00a0km\u00b2-ko azaleran."}
{"id": "92114", "revid": "1105", "url": "https://eu.wikipedia.org/wiki?curid=92114", "title": "Santa Maria del Mercadillo", "text": ""}
{"id": "92115", "revid": "336", "url": "https://eu.wikipedia.org/wiki?curid=92115", "title": "Santib\u00e1\u00f1ez de Esgueva", "text": "Santib\u00e1\u00f1ez de Esgueva Espainiako Burgosko probintziako Ribera del Duero eskualdean dagoen udalerria da. 2008ko datuen arabera 128 biztanle zituen 22,25\u00a0km\u00b2-ko azaleran."}
{"id": "92116", "revid": "1105", "url": "https://eu.wikipedia.org/wiki?curid=92116", "title": "Santiba\u00f1ez de Esgueva", "text": ""}
{"id": "92117", "revid": "336", "url": "https://eu.wikipedia.org/wiki?curid=92117", "title": "La Sequera de Haza", "text": "La Sequera de Haza Espainiako Burgosko probintziako Ribera del Duero eskualdean dagoen udalerria da. 2007ko datuen arabera 45 biztanle zituen 6,84\u00a0km\u00b2-ko azaleran."}
{"id": "92118", "revid": "1545", "url": "https://eu.wikipedia.org/wiki?curid=92118", "title": "Euronext", "text": "Euronext N. V., egoitza Amsterdamen duen Europa osoko burtsa bat da. 2000ko irailak 22an sortu zen, Parisko burtsa, Amsterdameko burtsa eta Bruselako burtsaren arteko fusio baten ondorioz eratutako burtsa bezala. Hiru hauei, ondoren, beste burtsa batzuk batu zitzaizkien. Belgika, Frantzia, Herbehereak, Portugal eta Erresuma Batuan du ordezkaritza.\nEuronext, 2002an hazi zen, BVLPren sarrerarekin (Lisboa eta Portoko burtsa) eta LIFFErenarekin (London International Financial Futures and Options Exchange, Londresko Etorkizun eta Opzioen Nazioarteko Merkatua).\nEuronext merkatua, akzio, bonu eta finantza deribatuen negoziaketen lehen merkatu bateratu europarra da.\nEgitura.\nEuronext Amsterdam merkatua, Merkatu Ofizialean eta Euro NMn banatzen da. Merkatu ofizialean, 225 herbeheretar konpainiek kotizatzen dute, baita atzerriko 140k eta 220 inbertsio instituziok ere. Euro NM merkatua, hazkuntza handiko enpresa berritzaileentzako da. 2007an, NYSE amerikarrarekin batera, munduko burtsa konpainiarik handiena sortu zuen: NYSE Euronext, egoitza New Yorken duena.\nEuropan, honako hauek osatzen dute:"}
{"id": "92119", "revid": "336", "url": "https://eu.wikipedia.org/wiki?curid=92119", "title": "Sotillo de la Ribera", "text": "Sotillo de la Ribera Espainiako Burgosko probintziako Ribera del Duero eskualdean dagoen udalerria da. 2007ko datuen arabera 598 biztanle zituen 42,46\u00a0km\u00b2-ko azaleran."}
{"id": "92120", "revid": "201", "url": "https://eu.wikipedia.org/wiki?curid=92120", "title": "Maredsouseko Abatetxea", "text": ""}
{"id": "92121", "revid": "336", "url": "https://eu.wikipedia.org/wiki?curid=92121", "title": "Terradillos de Esgueva", "text": "Terradillos de Esgueva Espainiako Burgosko probintziako Ribera del Duero eskualdean dagoen udalerria da. 2007ko datuen arabera 116 biztanle zituen 14,39\u00a0km\u00b2-ko azaleran."}
{"id": "92122", "revid": "105290", "url": "https://eu.wikipedia.org/wiki?curid=92122", "title": "Euronext Lisboa", "text": "Euronext Lisboa Lisboako burtsa da, eta NYSE Euronext taldean dago. Lehen, \"Lisboa eta Portoko burtsa\" izena zuen.\nHistoria.\nEuronext Lisboa, 2002an eratu zen, Lisboa eta Portoko burtsa Euronextek hartu zuenean. BVLP, Portugalgo burtsa, 1990eko hamarkadan sortu zen, Lisboako Finantza Stocka eta Oportoko Finantza deribatuen elkarketaren ondorioz.\n2001eko amaieran, 65 konpainia ziren BVLPn kotizatzen zutenak, 96,1 mila milio euroko merkatu kapitalizazioa ordezkatuz. 2001eko lehen egunetik azken egunera arte, 4,7 milioi etorkizun kontratu eta opzio kontratu egin ziren BVLPko merkatuan.\n2007an, NYSE eta Euronext elkartu ondoren, Euronext Lisboa, NYSE Euronext taldearen zati bihurtu zen, munduko burtsa konpainiarik handiena."}
{"id": "92123", "revid": "336", "url": "https://eu.wikipedia.org/wiki?curid=92123", "title": "Torresandino", "text": "Torresandino Espainiako Burgosko probintziako Ribera del Duero eskualdean dagoen udalerria da. 2007ko datuen arabera 759 biztanle zituen 93,20\u00a0km\u00b2-ko azaleran."}
{"id": "92124", "revid": "1105", "url": "https://eu.wikipedia.org/wiki?curid=92124", "title": "Cavia, Burgos", "text": ""}
{"id": "92125", "revid": "1340", "url": "https://eu.wikipedia.org/wiki?curid=92125", "title": "Cavia, (Burgos)", "text": ""}
{"id": "92126", "revid": "336", "url": "https://eu.wikipedia.org/wiki?curid=92126", "title": "T\u00f3rtoles de Esgueva", "text": "T\u00f3rtoles de Esgueva Espainiako Burgosko probintziako Ribera del Duero eskualdean dagoen udalerria da. 2008ko datuen arabera 508 biztanle zituen 79,20\u00a0km\u00b2-ko azaleran."}
{"id": "92127", "revid": "1105", "url": "https://eu.wikipedia.org/wiki?curid=92127", "title": "Tortoles de Esgueva", "text": ""}
{"id": "92128", "revid": "201", "url": "https://eu.wikipedia.org/wiki?curid=92128", "title": "Sainte Chapelle", "text": ""}
{"id": "92129", "revid": "105290", "url": "https://eu.wikipedia.org/wiki?curid=92129", "title": "Arpad (Siria)", "text": "Arpad, Siriako antzinako hiri bat izan zen, Alepo inguruan kokatua. Ziuraski, Serifeko toki arkeologikoan egongo zen. K.a. X. eta K.a. VIII. mendeetan, Bit-Agushitarren erresuma aramearraren hiriburua izan zen.\nArpad aramear erresumaren antolaketa politikoari dagokionez, hau, jentilizio eta senidetza hitzetan espresatzeko joera zegoen (\"bit\" hitzean bezala, \"etxea\" esan nahi duena). Pertsonarik garrantzitsuenak \"Arpadeko Erregea\" titulua jasotzen zuen arren, hau beste \"Arpadeko errege\" batzuekin laguntzen zen, tribu familia handietako buruzagiak.\nAsiriaren etengabeko erasoek, Arpadeko Matti-El, Ashur-nirari V.arekin, lehenarentzat batere mesedegarria ez zen hitzarmen bat sinatzera eta zergaordaina ordaintzera eraman zuen. Urte batzuk beranduago, Arpadeko errege bera, Urartuko Sardur II.arekin eta Siriako errege neohitita batzuekin aliatu zen, Asiriako Tiglath-Pileser III.aren aurka. Errege honek, koalizioa garaitu zuen K.a. 743an, eta, hiru urte beranduago, K.a. 740an, Tiglathek Arpad konkistatu zuen, suntsipen ugari eraginez.\nHiria, Bibliako pasaia batzuetan agertzen da:"}
{"id": "92131", "revid": "58701", "url": "https://eu.wikipedia.org/wiki?curid=92131", "title": "Tubilla del Lago", "text": "Tubilla del Lago Espainiako Burgosko probintziako Ribera del Duero eskualdean dagoen udalerria da. 2007ko datuen arabera 155 biztanle zituen 23,21\u00a0km\u00b2-ko azaleran."}
{"id": "92132", "revid": "56334", "url": "https://eu.wikipedia.org/wiki?curid=92132", "title": "Vadocondes", "text": "Vadocondes Espainiako Burgosko probintziako Ribera del Duero eskualdean dagoen udalerria da. 2007ko datuen arabera 420 biztanle zituen 25,69\u00a0km\u00b2-ko azaleran."}
{"id": "92133", "revid": "336", "url": "https://eu.wikipedia.org/wiki?curid=92133", "title": "Valdeande", "text": "Valdeande Espainiako Burgosko probintziako Ribera del Duero eskualdean dagoen udalerria da. 2008ko datuen arabera 116 biztanle zituen 30,99\u00a0km\u00b2-ko azaleran."}
{"id": "92134", "revid": "336", "url": "https://eu.wikipedia.org/wiki?curid=92134", "title": "Valdezate", "text": "Valdezate Espainiako Burgosko probintziako Ribera del Duero eskualdean dagoen udalerria da. 2007ko datuen arabera 166 biztanle zituen 20,48\u00a0km\u00b2-ko azaleran."}
{"id": "92135", "revid": "336", "url": "https://eu.wikipedia.org/wiki?curid=92135", "title": "La Vid y Barrios", "text": "La Vid y Barrios Espainiako Burgosko probintziako Ribera del Duero eskualdean dagoen udalerria da. 2008ko datuen arabera 283 biztanle zituen 37,58\u00a0km\u00b2-ko azaleran."}
{"id": "92136", "revid": "105290", "url": "https://eu.wikipedia.org/wiki?curid=92136", "title": "Disco Volante", "text": "Disco Volante Malm\u00f6, Stockholm eta Goteborg (Suedia) hirietako musikariez osaturiko Punk Rock eta Hardcore taldea da."}
{"id": "92137", "revid": "336", "url": "https://eu.wikipedia.org/wiki?curid=92137", "title": "Villaescusa de Roa", "text": "Villaescusa de Roa Espainiako Burgosko probintziako Ribera del Duero eskualdean dagoen udalerria da. 2007ko datuen arabera 166 biztanle zituen 17,50\u00a0km\u00b2-ko azaleran."}
{"id": "92138", "revid": "336", "url": "https://eu.wikipedia.org/wiki?curid=92138", "title": "Villalba de Duero", "text": "Villalba de Duero Espainiako Burgosko probintziako Ribera del Duero eskualdean dagoen udalerria da. 2007ko datuen arabera 652 biztanle zituen 13,75\u00a0km\u00b2-ko azaleran."}
{"id": "92139", "revid": "105290", "url": "https://eu.wikipedia.org/wiki?curid=92139", "title": "We are Forever", "text": "We are Forever, Disco Volante talde Suediarraren estudioko lana da. Not Enough Records diskoetxeak argitaratu zuen 2008an, CD formatuan."}
{"id": "92141", "revid": "56334", "url": "https://eu.wikipedia.org/wiki?curid=92141", "title": "Salmanasar V.a", "text": "Salmanasar V.a (akadieraz \"Shulmanu-asharid\"), K.a. 727tik K.a. 722 arte gobernatu zuen Asiria eta Babiloniako errege bat izan zen. Tiglath-Pileser III.aren seme eta oinordekoa izan zen. Asirian, bere oinordekoa, Sargon II.a izan zen, eta, Babilonian, Marduk-apal-iddina II.a.\nKoroa bikoitza eta izen bikoitza eraman zuen, Asirian, Salmanasar deitu zelarik, eta Ululaya Babilonian. Oseas Israelgo erregearen matxinadari aurre egin zion, zergaordaina ordaintzeari uko egin eta Egiptori laguntza eskatu ziona. K.a. 725ean, Samaria setiatu zuen, azkenik, bere oinordeko izan zen Sargon II.aren mende erori zena.\nK.a. 722an, Elameko Ummanigashek garaitu zuen, eta Babiloniaren kontrola galdu zuen."}
{"id": "92142", "revid": "336", "url": "https://eu.wikipedia.org/wiki?curid=92142", "title": "Villalbilla de Gumiel", "text": "Villalbilla de Gumiel Espainiako Burgosko probintziako Ribera del Duero eskualdean dagoen udalerria da. 2007ko datuen arabera 108 biztanle zituen 26,41\u00a0km\u00b2-ko azaleran."}
{"id": "92143", "revid": "336", "url": "https://eu.wikipedia.org/wiki?curid=92143", "title": "Villanueva de Gumiel", "text": "Villalbilla de Gumiel Espainiako Burgosko probintziako Ribera del Duero eskualdean dagoen udalerria da. 2008ko datuen arabera 284 biztanle zituen 22,33\u00a0km\u00b2-ko azaleran."}
{"id": "92144", "revid": "512", "url": "https://eu.wikipedia.org/wiki?curid=92144", "title": "Hosea Israelgoa", "text": "Hosea (batzuetan Hoshea edo Oseas; \"salbamen\" esan nahi duena; ) Israelgo Erresumako azken erregea izan zen, gutxi gora-behera, K.a. 730etik K.a. 722 arte gobernatu zuena.\nAsiria eta Babiloniako errege zen Tiglath-Pileser III.ak ezarria, Samariara mugatu zuen subirautzarekin, Tiglath hil zenean, matxinatu eta Egiptoren laguntza bilatu zuen, baina Salmanasar V.ak garaitu zuen, itsutua eta Asiriara gatibu eramana. Ondorioak, Israel Asiriar probintzia bihurtzea eta biztanleriaren erbesteratze masiboa izan ziren, batez ere klase altuko jendea, aramear eta kaldearrek ordezkatu zituztenak, etorkizunean, samariarrak bezala ezagunak. Israeldar erbesteratuak, asiriar biztanlerian disolbatu ziren, ordutik aurrera, Israeleko hamar tribu galduak deituak izan zirelarik."}
{"id": "92148", "revid": "12788", "url": "https://eu.wikipedia.org/wiki?curid=92148", "title": "Henrike I.a Borboi-Cond\u00e9koa", "text": "Henrike I.a Borboikoa (La Fert\u00e9-sous-Jouarre 1552ko abenduaren 29a - Saint-Jean-d'Ang\u00e9ly, 1588ko martxoaren 5a), Cond\u00e9ko II. printzea, protestanteen liderretako bat izan zen Frantziako erlijio gerretan.\nBizitza.\nLuis I.a Borboi-Cond\u00e9koa, Cond\u00e9ko lehen printzearen semea, Henrike, Nafarroako erregearen lehengusua zen (Henrike IV.a Frantziakoa izango zena), eta honen ondoan borrokatu zuen. Maria Clevesekoarekin ezkondu zen 1572an, Blandyn, bere lehengusua, Margarita Frantziakoarekin ezkondu baino aste batzuk lehenago. San Bartolomeko sarraskia gertatu zenean, Parisen zegoenez, Henrike, bere erlijioari uko egitera behartu zuten.\nGortetik ihes egin ondoren, protestanteen armadaren buru jarri zen laugarren, bosgarren eta seigarren erlijio gerretan. Nafarroako erregea baino sartuago kontu erlijiosoetan, Cond\u00e9, protestanteen benetako lider bezala agertzen da, bere lehengusuarekin arazoak sortzen dizkiona. Pikardiako gobernaria, Cond\u00e9ko printzea ez zen eskualde horretako katolikoen aldetik estimatua, oposizioz, liga propioak eratzen dituztenak.\nBere bigarren ezkontzan, Charlotte de La Tr\u00e9moillekin ezkondua, 1588an hil zen, bere emaztearen maitale baten esku. Bere oinordekoa, bere seme Henrike II.a Borboi-Cond\u00e9koa edo Henrike Borboi eta La Tr\u00e9moillekoa izan zen."}
{"id": "92149", "revid": "65203", "url": "https://eu.wikipedia.org/wiki?curid=92149", "title": "Eztebe I.a B\u00e1thory", "text": "Eztebe I.a B\u00e1thory (, ; Szil\u00e1gysomly\u00f3, 1533ko irailaren 27a - Grodno 1586ko abenduaren 12a) Transilvaniako printzea (1571-1576) eta Bi Nazioen Errepublikako erregea (1576-1586) izan zen.\nPoloniako tronura, Sigismundo I.a Poloniakoa erregearen alaba zen Anarekin ezkonduta iritsi zen.\nKulturagatik izan zuen berebiziko interesaren ondorioz, Transilvanian eta Polonian, irakaskuntza instituzio berriak sortu zituen, non klase sozial baxuetako gazteek ere heziketa jaso zezaketen.\nErrege boterea sendotzen saiatu zen eta Kontraerreformako neurrien arrakasta mesedetu zuen Polonian, eta, berdin agertu zen tolerante protestante eta ortodoxoekin."}
{"id": "92152", "revid": "105290", "url": "https://eu.wikipedia.org/wiki?curid=92152", "title": "Dueroko Erribera", "text": "Dueroko Erribera edo Ribera del Duero eskualdea Duero ibaiaren arroan kokatzen da, Burgosko probintziaren (Gaztela eta Leon) hegoaldean, Aranda de Dueroko barruti judizialean. Esgueva ibarra Dueroko Erriberako azpieskualde bat da.\nHidrografia eta Orografia.\nDuero ibaiak uzten duen paisaia laua da batik bat, altuera mailan alde handiegirik agerian utzi barik. Paisaiak kareharriz eta hareharriz osatutako eremuez, landazabalen hondar-lurrez eta ibaiertzetako lokatz buztintsuez osatuta daude.\nHauek dira Dueroko Erriberatik igarotzen diren ibaiak:\nEkonomia.\nDueroko Erriberan nekazaritza da sektorerik garrantzitsuena. Gehienbat zerealak, erremolatxak eta mahatsondoak lantzen dira. Abeltzaintzari dagokionez, ardiak larreratzen dira. Oso platerkada ezaguna da hango arkume errea.\nSektore industrial garrantzitsua duen hiri bakarra Aranda de Duero da, Pascual esnekiak, Glaxo eta Michelin lantegiekin.\nRibera del Duero jatorrizko deitura.\nEskualde honetan Ribera del Duero jatorrizko deitura izenpean dituzten ardoak ekoizten dira. Hala ere, Soria, Segovia, Valladolid eta Burgosko probintzietara zabaltzen da. Batzorde arautzailearen egoitza Roan dago."}
{"id": "92153", "revid": "512", "url": "https://eu.wikipedia.org/wiki?curid=92153", "title": "Denderako argiak", "text": "Denderako argiak, arlo sasizientifikotan, Egiptoko Dendera herriko Hathor jainkosaren tenpluko kriptan zizelkaturiko zenbait harrizko erliebek (bakarrik edo irudikapen bikoitzean) jasotzen duten izena da. Egiptologoek, erliebeak, sugedun loto lore bat bezala interpretatu dituzte, izaera mitologikoko ikur bat.\nInterpretazio zientifikoak.\nHarsumtus, greziarrek, \"Hor-Sema-Tauy\" (Horus, Bi lurren bateratzailea) jainko egiptoarrari eman zioten izena da, irudikapenetan, forma ezberdinak hartzen dituena, eta, horietako bat, loto lore batetik irteten ari den suge bat da. Harsumtus jaiotzen den loto itxi horiek, egiptoar mitologia ezagutzen ez duten interpretaziopean, ustezko argiak dira.\nInterpretazio ez zientifikoak.\nInterpretazio nagusiarekin kontrastean, beste ikerlari batzuk, erliebeek, Antzinako Egipton teknologia elektrikoa erabiltzen zutenaren hipotesia proposatzen dute, erliebeetako objektu zentralak, egungoago antzerako gailuekin alderatuz (Geisslerren hodiak, Crookesen hodiak eta arku-lanparak). Hipotesi honek, \"begi bistakoa\" dirudi Erich Von D\u00e4niken bezalako ikertzaileentzat, are gehiago, kripta sekretu baten egoteagatik.\nJoseph Norman Lockyerrek, lankide bati egin zion iradokizun umoretsuak, non argi elektrikoek, hilobi egiptoarretan zuzirik ez egotea azalduko lukeela, batzuetan, interpretazio hori babestuko lukeen argudio bezala eman da, benetan, zientzialariak, ispilu bidezko isla sistema baten erabilera frogatu nahi zuen arren.\nInterpretazio honen alde agertzen direnek, argudio bezala, \"kobrezko plakekin estalitako masta luzeei\" erreferentzia egiten dien antzinako testu bat erabiltzen dute, baina, Bolko Stern egiptologoak, zehatz-mehatz, masta edo makila horiek, kobrez estalita bazeuden, erritu magikoetan erabiltzeko zela deskribatzen du, eta ez elektraindarra edo tximistak erabiltzeko, Egipton, elektraindarra erabili izanaren frogarik ez baita aurkitu.\nIngeniari batzuek, erliebeen euren interpretazioan oinarritutako lan eredu bat eraiki dute, eta, zenbait egilek (Peter Krassa eta Reinhard Habeck kasu), gailuak lanpara elektriko bezala funtzionatzeko moduaren oinarrizko teoria bat sortu dute, baina, teoria honen emaitzak, egiptologia ofizialak ez ditu onartu."}
{"id": "92154", "revid": "1105", "url": "https://eu.wikipedia.org/wiki?curid=92154", "title": "Ribera del Duero", "text": ""}
{"id": "92157", "revid": "105290", "url": "https://eu.wikipedia.org/wiki?curid=92157", "title": "Geissler hodi", "text": "Geissler hodia beirazko hodi bat da, deskarga elektrikoen printzipioak frogatzeko. Heinrich Geissler fisikari alemaniarraren asmakizun bat da, 1850ekoa.\nHodiaren barnean deskarga elektriko bat ematean, presio txikin eta gas giro batean, kolore ezberdinetako argia igortzeko gai diren hodiak dira. Hodi hauek, iragarki argitsuetarako erabiltzen dira.\nHodiak, airea presio normalean du, eta, muturretako batean, elektrodoetako batek, zenbait milioika volteko potentzial diferentzia ezartzen du, korronte igarotze nabarmen bat eraginez. Presioak, merkurioko hamar milimetroraino jaisten jarraitzen badu, argitze ahul bat gertatzen da, airean molekulen arteko talkaren ondorioz gertatutako ionizazioagatik. Ioi hauek, abiada handia hartzen dute, eta, parean topatzen dituzten molekulen aurka talka egitean, elektroiak ken diezazkieke. Presioa, are gehiago jaisten bada, argitzea hedatu eta estratifikatu egiten da."}
{"id": "92160", "revid": "56334", "url": "https://eu.wikipedia.org/wiki?curid=92160", "title": "Merenra I.a", "text": "Merenra Nemtyemsaf edo Merenra I.a, Egiptoko VI. dinastiako laugarren faraoia izan zen, eta, J\u00fcrgen von Beckerathen arabera, K.a. 2260tik K.a. 2254 arte gobernatu zuen.\nBere izen teoforoak, Nemty \"Ibiltaria\"ri erreferentzia egiten dio (lehen, oker, Antyemsaf irakurtzen zen.)\nMerenra deitua da Abidoseko Errege Zerrendan eta Saqqarakoan. Turineko Errege Kanonak, 40 urteko erregealdia ematen dio. Manetonek, Sexto Julio Afrikanoren arabera, Metusufisek zazpi urteko erregealdia izan zuela dio.\nBizitza.\nPepi I.a faraoia eta Ankhnesmerira I.aren semea zen; Ankhnesmerira II.arekin ezkondu zen, eta, seme bezala, Pepi II.a izan zuen. Beharbada, Merenrak, bere aitarekin elkargobernatu zuen, berak propio gobernatu baino lehen, baina hau ezin daiteke baieztatu.\nMonarkiaren sendotze prozesu bat hasi zuen, \"Ueni\", Goi Egiptoko lehen gobernari bezala izendatuz eta zenbait gobernariren boterea gehituz. Bere aitarekin, Kushgatik txunditu zen, eta, eskualde hau, interes handiarekin esploratzen jarraitu zuen.\nGazterik hil zela uste zen, baina, berriki eginiko aurkikuntza arkeologikoek, teoria hau gezurtatzen dute. Bere garaiko bi objektuk, bere erregealdia, hamar urte baino gehiagokoa izan zela erakusten dute. Bere hamargarren urtea, bosgarren erroldaren ondoren (bi urtetik behin egiten baziren), \"Hatnub\"eko harrobiko idazkun batean berretsia dago (6 zenbakidun idazkuna, Anthony Spalingerren arabera), \"Saqqara hegoaldeko harria\"ri buruz berriki argitaratutako dokumentuak, Pepi II.aren erregealdiko urte liburuak dituena, hamaika eta hamahiru urte bitarteko gutxienezko erregealdia berresten du.\nBere garaiko testigutzak.\nBere piramidearen multzoa, Saqqara hegoaldean eraikitzea agindu zuen, lurperatuta dagoen tokian.\nErregearen garaiko objektuak\nErregearen idazkunak\nErregearen aipamenak bere gortetarren hilobietan"}
{"id": "92161", "revid": "1545", "url": "https://eu.wikipedia.org/wiki?curid=92161", "title": "Beninen banaketa administratiboa", "text": "Benin 12 departamendu eta 77 udalerritan banaturik dago, 1999an lehengo 6 departamenduak bitan zatitu zituztenetik."}
{"id": "92164", "revid": "512", "url": "https://eu.wikipedia.org/wiki?curid=92164", "title": "Alibori", "text": "Alibori Beningo ipar-ekialdeko departamendua da. 1999an sortu zen Borgoutik bereizita. Nigerrekin du muga iparraldean, Nigeriarekin ekialdean, Borgou departamenduarekin hegoaldean, Atakorarekin mendebaldean, eta Burkina Fasorekin ipar-mendebaldean. 26.242 kilometro koadroko eremua hartzen du, eta 2013an 867.463 biztanle zituen. Hiriburua Kandi da."}
{"id": "92167", "revid": "336", "url": "https://eu.wikipedia.org/wiki?curid=92167", "title": "Bahab\u00f3n de Esgueva", "text": "Bahab\u00f3n de Esgueva Espainiako Burgosko probintziako Ribera del Duero eskualdean dagoen udalerria da. 2008ko datuen arabera 120 biztanle zituen 21,39\u00a0km\u00b2-ko azaleran."}
{"id": "92168", "revid": "1105", "url": "https://eu.wikipedia.org/wiki?curid=92168", "title": "Bahabon de Esgueva", "text": ""}
{"id": "92169", "revid": "1545", "url": "https://eu.wikipedia.org/wiki?curid=92169", "title": "Atakora", "text": "Atakora Beningo ipar-mendebaldeko departamendua da. Burkina Fasorekin du muga iparraldean, Alibori eta Borgou departamenduekin ekialdean, Dongarekin hegoaldean, eta Togorekin mendebaldean. 20.499 kilometro koadroko eremua hartzen du, eta 2013an 772.262 biztanle zituen. Natitingou da hiriburua. Bertoko Atakora mendietatik hartzen du bere izena."}
{"id": "92171", "revid": "119347", "url": "https://eu.wikipedia.org/wiki?curid=92171", "title": "Pelkosenniemi", "text": "Pelkosenniemi (inarieraz: \"Pelkosnjarg\u00e2\") Finlandiako Lappi eskualdearen erdialdean dagoen udalerri bat da. Ekialdeko Lappi azpieskualdean dago, eta mugakide ditu Savukoski eta Sodankyl\u00e4 iparraldean, Kemij\u00e4rvi hegoaldean, eta Salla ekialdean. 1.882,05 km\u00b2-ko udalerri honetan, 1.000 biztanle baino ez da bizi; beraz, biztanle gutxien duen Lappiko udalerria dugu. Finlandian, beste inon ez du izan basogintza industriak hainbesteko eragina ekonomian. Hartara, 1960ko hamarkadako urre-aroa eta 1990eko hamarkadan izandako gainbehera, basogintza-industriaren gorabeherek eraginak izan ziren. Gaur egun, ordea, turismoan oinarritutako ekonomia du Pelkosenniemik. Horri esker, nahiz eta eskualdeko iparralde osoan bezala industria ia garatu gabe dagoen, langabeen kopurua Lappiko udalerrietako txikienetarikoa da.\nLappi eskualdeko muino ospetsuenetako bat ere udalerrian dago, tontorrak 500 metroko garaiera ozta-ozta igarotzen duen Pyh\u00e4 muinoa. Muino honetan, 220 metroko Finlandiako euri-bide sakonena dago, Isokuru, eta gainera, eski azpiegitura berriak eraiki dira azken urteotan Kemij\u00e4rvirekin garatutako plan turistiko bati esker. Hasiberrientzako, erdi mailakoentzako eta adituenentzako iraupen eta eski alpino hamar pista daude .\nAzkenik, aipatu beharra dago udan antolatzen den Munduko Eltxo Zapalketa txapelketa. \"Kirol\" hau, Finlandiako ezohiko kirolen barneko ekintzetako bat da, eta bertako garailea, bost minututan eltxo kopuru gehien zapaltzen dituen lehiakidea da. Eltxo marka altuena, 1995. urtean Henri Pellonp\u00e4\u00e4k lortu zuena da, hogeita batekoa hain zuzen .\nGeografia.\nUdalerria Finlandia iparraldeko Lappi eskualdean dago, Ekialdeko Lappi azpieskualdean eta Zirkulu Polar Artikoaren gainean. Bere bizilagunak, Savukoski eta Sodankyl\u00e4 udalerriak iparrean, Salla ekialdean, eta erlazio oso estua duen Kemij\u00e4rvi hiria hegoaldean dira. Pelkosenniemik 1.882,05 km\u00b2-ko azalera dauka, Gipuzkoa bezain handia da, eta Lappiko bosgarren udalerri txikiena da. Metro gutxi batzuk baino neurtzen ez duten muinoz betea dago; aipatzekoa da udalerriko ekonomiaren erdigunea, 500 metroko garaiera ozta-ozta igarotzen duen Pyh\u00e4 muinoa. Bertan daude finlandiarren artean ospetsu bihurtu diren eski-azpiegiturak. Muinoaren magalean, baso borealak dira nagusi; sahastiak, haltzadiak, urkidiak, makaldiak, pinudiak eta izeidiak dira ohiko zuhaiztiak .\nKlima subartikoa da nagusi, prezipitazio urriekin urte osoan zehar. Udak motzak eta epelak dira, eta ekain eta uztail bitarteko bost astetan (ekainaren 2tik uztailaren 10era), eguzkia ez denez guztiz ezkutatzen, gauerdiko eguzkia eta gau zuri fenomenoak ematen dira; negu izoztuak aldiz, luzeak izan ohi dira (zazpi hilabete gutxi gorabehera), eta lurzoru elurtuak azarotik maiatzera arte irauten du. Gau polarra aldiz, iluntasuna nagusitzen den garaia hain zuzen, abenduaren 21ean eta 22an izaten da. Samiek, antzinean eta gaur egun oraindik egiten dituzten egutegietan, Lappiko klima ulertzeko lagungarri diren zortzi urtaro bereizten zituzten: \"udaberri-negua, udaberria, aitzinuda, uda, aitzinudazkena, udazkena, aitzinegua\" eta \"negu iluna\". Iparrargiak bestalde, oso ohikoak izaten dira neguko gau ilun eta oskarbietan, batez ere, irailean, urrian, otsailean eta martxoan .\n540 metroko Pyh\u00e4, udalerriko muino altuena da. Garaiena izateaz gain, Finlandiako eski azpiegitura onenetakoak daude bertan, urtero milaka elurzale erakartzen dituztenak.\nAintzira gutxi daude Pelkosenniemin eta ur-eremua bere azalera guztiaren %2,4a baino ez da, 45,25 km\u00b2; ur-azalera txikiena duen herrialdeko udalerrietako bat da. Aintzira ezagun eta nagusiena hego-mendebaldean dagoen Pyh\u00e4j\u00e4rvi aintzira da. Ibaiek bestalde, Pelkosenniemiarren bizimodua baldintzatu izan dute betidanik; aipatzekoa da bereziki Kemijoki, Lappi osoko ibai ospetsuenetakoa. Ibai honek, XVI., XVII. eta XVIII. mendeetan Ekialdeko Lappi mundura zabaldu zuen. Beste ibai ezagun batzuk, Kemijokirekin Pelkosenniemi elizatean bat egiten duten eta Savukoski eta Sodankyl\u00e4 udalerriak zeharkatzen dituzten Kitinen eta Luiro ibai emaritsuak dira. Bertan, lutxoperka eta izokina bezalako ur gezatako arrainak gustora bizi dira, eta ur korronte indartsu eta harroek udalerria eta Finlandia energiaz hornitzen dute. Gainera, urtero hamaika arrantzale, piraguista eta, orokorrean, arrisku-kirolzale erakartzen dituzte. Kemijoki ibaia, Kanada herrialdean dauden hainbat ibaiekin batera, mundu osoko ur kalitate onena duen ibaia da.\nLandaredia eta udalerriko faunak oso aberatsak dira eta ondorioz, Pelkosenniemik natura babesteko hainbat egitasmo gauzatu ditu; 2005. urtean esaterako, Kemij\u00e4rvi eta Sodankyl\u00e4 udalerriekin batera Pyh\u00e4-Luosto Parke Nazionala sortu zuen. Bertan, altzeak, azeri artiko eta gorriak, elur-orein basati eta etxekotuak, hartz arreak, igarabak, laurehun urteko zuhaitzak eta Finlandia osoko hegazti espezie sorta luzeena dago; hala nola, antzarak, eskinosoak, mokozabal zuriak, urubiak, zapelatz liztorjaleak eta zingira-hontzak .\nPyh\u00e4-Luosto Parke Nazionala, 1938. urtean sortu zen Pyh\u00e4tunturi parkearen eta Sodankyl\u00e4ko Luosto parkearen bat egitearen ondorioz sortu zen 2005. urtean. Urteko ia 100.000 turista jasotzen ditu parke nazionalak eta hiru udalerrien oinarri ekonomikoa bihurtu da. Aipatzekoa da gainera, Finlandiako euri-biderik sakonena udalerrian dagoela, Pyh\u00e4-Luosto Parke Nazionalaren ikurra den 204 metroko Isokuru euri-bidea.\nAzken hamarkadan, eta bereziki 2005. urtean, Greenpeace eta iparraldeko samien, eta Stora Enso konpainiaren eta bertako langileen artean hainbat liskar izan dira enpresak zelulosa orea egiteko erabiltzen zuen egurraren jatorria zela-eta. Greenpeace erakundeak salatu zuenez, Stora Enso enpresak erabiltzen zuen egurra, Finlandiako Parke Nazionalak kudeatzen dituen Mets\u00e4hallitus konpainiak Lappiko basoetatik ematen zion. Bertako basoen gehiegizko ustiapenaz, iparraldean abeltzaintzaz bizi diren samiek euren elur-oreinak pinudietako likenez elikatzea oztopatzeaz eta mila urteko ohitura arriskuan jartzeaz salatu zuten enpresa. Hala ere, ika-mika guzti hauek amaitu egin dira konpainiak negozioak Hego Amerikan errentagarriagoak zirela erabaki eta Kemij\u00e4rviko frabrika itxi zuenean 2008ko apirilean .\nHistoria.\nBazter honetara iritsi zen lehen gizarte antolatua, Izotz Aroaren ondoren, iparraldeko klima leuntzen eta glaziarrak urtzen hasi zirenean iritsi zela uste da, k.a. VII. mende inguruan; izan ere, Enonteki\u00f6 bizilaguneko Ounasj\u00e4rvi aintziran aurkitu diren lehenengo biztanle hauen aztarnak k.a. 6.000. urtekoak dira gutxi gorabehera. Mendeetan eratu zen kulturari \"Komsa\" edo \"Gorrav\u00e1rri\" izena ematen zaio eta Ozeano Artikoko kostaldean ezarri zirenez gehienbat, Ipar Itsasoko lehen Fonsa kulturako tribuekin harreman estuak izan zituzten. Nahiz eta oraindik lurralde honen jatorrizko biztanleen, samien jatorria ezezaguna den, badirudi tribu hauen eta beranduago (Harri Aroan) Eskandinaviara immigratu zuten eta eurekin samiera hizkuntza eraman zuten herri uraldarren nahasketaren ondorioa direla. Hasiera batean, euren lurraldea Ozeano Artikotik Finlandia, Norvegia eta Suedia erdialderaino zihoan eta, gehienbat, ehizatik, fruitu-bilketatik eta arrantzatik bizi ziren; hau da, ehizakiaren atzetik ibiltzen ziren, nomadak ziren. Garai honetako bizi-aztarnak aurkitu dira, haien artean, ehiza-tresnak, harribitxizko apaingarriak, margolanak eta hainbat hilobi. Kemijoki ibaiaren ertzean bizi ziren samiek (haien artean Pelkosenniemiarrek), gaur egun desagertua dagoen hizkuntza berezi batean hitz egiten zuten, kemieraz edo kemiko samieraz.\nErdi Aroan, Moskuko Dukerri Handiaren eta Suediako Erresumaren eskuen artetik zebilen lurraldea zen Pelkosenniemi, baina Behe Erdi Aroan suediarren boterea nagusitu eta hauen eragina nabarmentzen hasi zen. Lurraldea Suediar Erresumako antzinako Laponia probintziaren barruan zegoen, hain zuzen, Laponiako hego muga markatzen zuen herria zen. Kristautasuna suediarren eskutik hedatzen hasi zen XVI. mendean eta, orduan, lehen elizak eraikitzen hasi ziren. Lurraldearen zabalera zela-eta, hainbat eliza eraiki behar izan zituzten eskualdean erlijioa egonkortzeko eta Pelkosenniemi, Sodankyl\u00e4ko elizatearen barneko herrixka bat bihurtu zen. Kristautasunarekin batera, samiek xamanismoa alde batera uzten eta iristen hasi ziren finlandiarren ohiturak bereganatzen hasi ziren. Batez ere, Savoniatik zetozen finlandiar hauek, 1673tik aurrera iristen hasi ziren errege-dekretu baten bidez; lehena, Paul Pelkonen izan zen, udalerriari izena eman zion etxea eraiki zuena. XVIII. mende bukaerarako ia ez zen samirik gelditzen udalerrian, iparralde aldean bizi ziren sami batzuk izan ezik .\nXVII. mende bukaeran Izotz Aro Txikia izan zen eta herritarrek hildako asko eragin zituen gosete garai luzea pairatu behar izan zuten. Garai hartako Pelkosenniemiarrak, eguraldiak baimentzen zuenean behintzat, arto, patata eta zereal nekazaritzatik, arrantzatik, larru merkataritzatik, elur-orein zaintzatik eta, XVIII. mendetik aurrera batez ere, basogintzatik bizi ziren.\nXVIII. mendean Finlandiaren kontrola izateko Suediar eta Errusiar Inperioen arteko guduak izan ziren Finlandia eta Europa osoan; azkenean, Finlandiako Gerran, Errusiar Inperioak herrialdea bereganatu zuen finlandiar nazionalismoaren laguntzaz. XIX. mendean, Lappiko eta Finlandiako hirien hazkundea eman zen (Kemi, Kemij\u00e4rvi eta Torniorena), eta udalerria, hazkundea buztanetik heldu eta garai berriak asetzeko behar ziren produktuak (egurra esaterako) lortzeaz arduratu zen. Basogintza industria eratzen hasi zen. 1903. urtean Kemiko portuarekin eta Rovaniemirekin batzen zuen trenbide ospetsua iritsi zen Kemij\u00e4rvi bizilagunera, Laurila\u2013Kelloselk\u00e4 izenekoa; trenbide honen bidez, herriak ekoizten zituen basogintza industriako produktuak nazioarteratu ziren. 1916. urtean, gaur egun Pelkosenniemi osatzen duten herrixkak batu eta Sodankyl\u00e4tik behin betiko bereiziz, berezko udalerri berri bat sortu zuten; udalerri sortuberri honek, elizatearen izena jaso zuen, Pelkosenniemen kirkonkyl\u00e4rena hain zuzen.\nFinlandiak 1917ko Gerra Zibilean independentzia lortu ostean, eta prozesu hau oraindik egonkortu gabe zegoenean, Bigarren Mundu Gerrak eztanda egin zuen kontinente zaharrean. Herrialdeak bere independiente estatusa mantendu nahian eta SESB bere lurraldetik urruntzeko helburuarekin, Alemania naziarekin bat egin zuen. Norvegiatik iritsitako tropa alemaniarrak herrixketan egokitu ziren eta Ozeano Artikoaren defentsa antolatzeari ekin zioten. Pelkosenniemiarrek udalerritik alde egin behar izan zuten hainbat guden ondoren (Neguko Gerra, Jarraipenaren Gerra) eta Finlandiak lur-eremu asko galdu zituen; haien artean, Salla bizilagunaren zati bat. Neguko Gerran esaterako, bataila batzuk udalerriaren lurretan borrokatu ziren, dena den, sobietarrek ezin izan zuten Salla eta Pelkosenniemiren arteko muga gainditu. Gerra hauen ostean, herrialdeak SESBekin bake-akordio bat sinatu zuen, eta horrek, alemaniarrak Finlandiar lurretatik botatzea eskatzen zuen. Bake-akordioak gerra udalerritik urrunarazi zuen eta Finlandiak orduan, naziak jazartzeari ekin zion. Hauek, bizilagun den Norvegiara, euren herrialde satelitera alde egitea pentsatu zuten, baina ihes egin baino lehen, hauen atzeraldia eragozteko, finlandiarrak, mugako udalerrietan ezarri ziren. Laponiako Gerra hasi zen. Finlandiarrek Kemi eta Tornio ingurura jo zuten alemaniarrak portu estrategiko hoietatik urruntzen saiatzeko eta bitartean, hauek finlandiarren gotorleku sendoena zen Rovaniemi suntsitzera abiatu ziren. Bidean Kemij\u00e4rvi bizilaguneko eraikin guztien %70a erre zuten, baina Pelkosenniemik erreketa guzti hauetatik kanpo gelditzea lortu zuen.\nBigarren Mundu Gerra osteko urteetan, Finlandiak ekonomikoki izugarrizko hazkuntza izan zuen eta gizarte eta politika egonkortasuna lortu zuen. Gerra osteko herrialde pobre bat izateari utzi, Gerra Hotzean neutral aldarrikatu, NBEk ezarritako isuna ordaindu eta 40 urtetan, teknologikoki munduko estatu garatu eta jakintsuena bihurtu zen, merkatuko izugarrizko botere ekonomikoarekin eta bizi maila altuarekin. Udalerriaren erdigunea Kemijoki ibaia bihurtu zen orduan, eta bertan, herrialdea energiaz hornitzeaz arduratzen diren zentral hidraulikoak eraiki zituzten 60ko hamarkadan.\n90eko hamarkada hasieran ekonomia finlandiarrak hondoa jo zuen. Hainbat faktorek eragin zuten ekonomiaren gainbehera, haien artean SESBen desegiteak, eta ondorio larrienak langabeek jasan behar izan zuten gehienbat. Herrialdea EBn sartu ondoren, ekonomia suspertu egin zen baina Pelkosenniemi atzean gelditu eta apurka biztanleak Rovaniemi zerbitzu-hiriburura alde egiten hasi ziren. Honela, azken 30 urtetan, biztanleria ia erdira jaitsi da, 70eko hamarkadako 2.000 biztanletik, gaur egungo 1.000ra. Dena den, badirudi turismoaren garrantziaren hazkundeak, lanpostu berriak sortzen dituela; batik bat, Pyh\u00e4-Luosto Parke Nazionalaren eraginagatik eta udalerriak, Kemij\u00e4rvi hiriarekin batera eskaintzen dituen natura eskaintzengatik, (Pyh\u00e4 muinoko eski-azpiegiturak esaterako) .\nAdministrazioa.\nAzpiegiturak.\nEz dago bertaraino doan trenbide sarerik, ezta aireporturik ere. Finlandiako Gobernuarena den VR-Yhtym\u00e4 garraio-konpainiaren trena Kemij\u00e4rvi bizilaguneraino iristen da Laurila-Kelloselk\u00e4 trenbideari esker. Trenbide honek Kemitik ekialderako bidea egiten du eta Sallako Kelloselk\u00e4 herriraino iristen da. Trenbide hau 1934. urtean iritsi zen Kemij\u00e4rvira eta bertako basogintza industriak ekoitzitako produktuak nazioarteratzeko oso baliagarria izan zen .\nAireportu hurbilenak aldiz, Sodankyl\u00e4koa eta Lappiko handiena den Rovaniemi aireportuak dira. Bi hauek, Pyh\u00e4 muinoaren sarrera ate nagusiak dira eta bertatik eski azpiegiturara doazen kirolzale gehienak iristen dira.\nHerrixketan zehar ibiltzeko edo inguruetako udalerrietara joateko Valtatie 5 autobidea hartu beharra dago. Udalerritik igarotzen den autobidea, hegoaldeko Heinola udalerrian hasi eta Sodankyl\u00e4raino doa; 905 km-ko luzera dauka eta herrialdea eta udalerria zeharkatzen ditu hegoaldetik iparraldera .\nPyh\u00e4 muinoa.\nPyh\u00e4 eta Sodankyl\u00e4ko Luosto muinoen artean eta izen bereko parke nazionalean, Lappiko eski-azpiegitura handienetako bat dago. Pyh\u00e4j\u00e4rvi herrixkaren ondoan dago, udalerriaren hego-mendebaldean, eta sasoi eta urtaro guztietarako jarduerak eskaintzen direnez, azpiegitura hauek urte osoan irekiak daude. Iraupen eta alpino eski-pistak daude bi muinoen inguruan; Pyh\u00e4 muinoan esaterako, umeentzako, hasiberrientzako eta adituentzako eski alpinoa praktikatzeko hamar pista daude, Luoston aldiz, zazpi.\nEski-estazioaz gain, jatetxeak, spak, dendak eta hotelak daude inguruan. Urte osoan zehar eskaintzen diren ekintzak daude; hala nola, elur motor safariak, husky txakurrek eta elur-oreinek gidatutako lera safariak, Kemijoki, Kitinen eta Luiro ibaietako arrantza, txirrindularitza ikastaro eta lehiaketak, Pyh\u00e4-Luosto Parke Nazionalean ibilaldiak eta piraguismo ikastaroak .\nPelkosenniemiko leku bisitatuena da eta udalerriaren eta Kemij\u00e4rvi bizilagunaren motore ekonomiko garrantzitsuena bilakatu da azken urteotan.\nBanaketa.\nUdalerriak izugarrizko azalera dauka, Gipuzkoa bezain handia da, eta hainbat herrixketan banatua dago. Izan ere, Finlandiako Dukerri Handiak emandako erraztasunez baliatuta, herrixka hauen baterakuntzak sortu zuen udalerria 1916. urtean; udalerri berri honek, elizatea den herri handienaren izena jaso zuen, Pelkosenniemi hain zuzen. Honela, Sodankyl\u00e4 elizbarrutiaren menpe egon ostean eta elizak jasandako moldapenei esker, udalerri eskubideak jaso zituen.\nBiztanle gehienak bi herri garrantzitsuenetan bizi dira; hau da, Pelkosenniemi herrigunean eta Suvanto herrian.\nHauek dira garrantzitsuenak:\nHiri senidetuak.\nNahiz eta hiri senideturik ez duen, Kemij\u00e4rvi eta Savukoski bizilagunekin harreman estuak mantentzen ditu; 2005ean sortu zen Pyh\u00e4-Luosto Parke Nazionala eta natura turismoaren eskaintzetan eginiko elkarlanak, esaterako.\nUdala.\nPelkosenniemiko eta Finlandiako gainontzeko udalerrietako udalbatzak eratzeko, lau urtero udal hauteskundeak antolatzen dira herrialdean. Gaur egun dagoen udalbatza 2012ko urriaren 28an ospatu ziren udal hauteskundeetan eratu zen.\nLappiko udalerri gehienetan ez bezala, Zentroko Alderdia ez zen garaile suertatu. Garaipena zazpi eserleku lortu zituen Talde Independenteak eskuratu zuen; udalbatzan tinko sartu zen taldea eta Pelkosenniemiarren botoen %45,8a lortu zuen. Ondoren, hiru batzarkide galdu zituen Zentroko Alderdia eta bat irabazi zuen Ezker Elkartasuna izan ziren, lau eta hiru ordezkarirekin hurrenez hurren. Azkenik, Alderdi Kritsau-Demokrataren eserlekua dugu, botoen %8,5ari esker lortua. Aipatzekoa da, Kemijoki ibaian eraikitako zentral hidraulikoen aurkako jarrera hertsiaren ondorioz eta udalerrian duen babes sozial hutsagatik Liga Berdea ez zela udal hauteskundeetara aurkeztu. Hauteskundeen ostean, eratu berria zen udalbatzak Erkki Parkkinen alkate aukeratu zuen .\nHurrengo udal hauteskundeak 2012. urtean ospatuko dira, herrialdeko gainontzeko udalerrietan bezala.\nDemografia.\nBiztanleria.\nEuropar Batasuneko herrialdeekin eta Finlandiako gainontzeko udalerriekin alderatuta, Pelkosenniemin, 15 urte baino gutxiagoko biztanleriaren ehunekoa oso baxua da, %9,8, eta 65 urte gehiagoko biztanleria aldiz, altuegia, %25,4koa. Erlijioari dagokionez, gehienak sinesgabeak edo luteranoak dira, bereziki laestadianismo mugimendu kontserbadorekoak. Udalerriko hizkuntza ofizial bakarra finlandiera da; izan ere, biztanleria osoaren %99,8aren ama hizkuntza da. Bigarren mailako hizkuntza samiek hitz egiten duten ipar samiera da. Udalerri honetako jatorrizko biztanleak samiak dira; hala ere, XVII. mendetik aurrera finlandiarren kopuruak izugarri egin zuen gora eta, apurka, samiek finlandiarren ohiturak bereganatu zituzten. Gaur egun, ez da gelditzen kemiko samirik eta beraien berezko hizkuntza zen kemiera ere galdu da .\n1.000 biztanle inguru dituen udalerri hau, biztanle gutxien dituen Lappiko udalerria da. Azken 30 urtetan, biztanleria ia erdira jaitsi da, 70eko hamarkadako 2.000 biztanletik, gaur egungo 1.000ra. Dena den, badirudi turismoaren garrantziaren hazkundeak, lanpostu berriak sortzen dituela; batik bat, Pyh\u00e4-Luosto Parke Nazionalaren eraginagatik eta hiriak, Kemij\u00e4rvi udalerriarekin batera eskaintzen dituen natura eskaintzengatik, (Pyh\u00e4 muinoko eski-azpiegiturak esaterako) .\nNazioartean ezagunena den Pelkosenniemiarra, 80ko hamarkadako Hanoi Rocks talde finlandiar ospetsuko gitarrista da, Andy McCoy. Herrigunean estatua handia bat duen gitarrista hau, mundu osoko gitarrista famatuetako bat izan zen 80ko hamarkadan eta Finlandia osoko rocker ezagunenetako bat da. Beste herritar bat, 2010eko Vancouverreko Neguko Olinpiar Jokoetan parte hartu zuen Tapio Luusua eskiatzailea da.\nSamiak.\nNahiz eta udalerriaren jatorrizko biztanleak samiak diren, finlandiarrak baino ez dira bizi aspalditik; Pelkosenniemiar batzuk sami erroak dauzka noski, dena den, gutxi batzuk baino ez dira jakitun. Kemijoki ibaiaren ertzean bizi ziren samiek (haien artean Pelkosenniemiarrek), kemiko sami deitura jasotzen zuten, eta gaur egun desagertua dagoen hizkuntza berezi batean hitz egiten zuten, kemieraz edo kemiko samieraz. Sami hauek, XVII., eta bereziki XVIII. mendeko finlandiar etorrera masiboaren ondorioz iparralderantz jo zuten, Inari eta Sodankyl\u00e4 udalerrietara batik bat.\nNahiz eta izendapen hau ez den ofiziala, aipatu beharra dago inarieraz \"Pelkosnjarg\u00e2\" izena jasotzen duela udalerriak.\nHezkuntza eta Osasuna.\nPelkosenniemi herrian dago Lehen Hezkuntzako eskola bakarra, Pelkosenniemen Koulu izenekoa. Bigarren Hezkuntzako instutua aldiz, Kemij\u00e4rvi udalerrian dago, Kemij\u00e4rven Lukio, eta ikasle Pelkosenniemiarrek bertara joan behar izaten dute beren ikasketak jarraitu nahi izanez gero .\nUdalerria Lappi Ospitale Barrutian dago eta bertako ospitale bakarra Rovaniemiko Lappiko Ospitalea da, herrigunetik 70 bat km-ra. Hala ere, Pelkosenniemi herrian eta Kemij\u00e4rvi eta Sodankyl\u00e4 bizilagunetan, eritasun arinagoak sendatzeko eskualde-erietxeak daude .\nKultura.\nArmarria.\nArmarria Ahti Hammar artista helsinkiarrak sortu zuen 1960. urtean eta udalerriko udalbatzak urte bereko urtarrilaren 16an Pelkosenniemiko ikur nagusitzat hartu zuen (Barne Ministerioak martxoaren 24an). Armarria sortzerakoan, artistak eskualdeko natura eta kultura izan zituen buruan eta, hala, bertan agertzen diren irudiekin, udalerriaren bereizgarri nagusia irudikatu nahi izan zuen: Pyh\u00e4 muinoa, alegia. Zilarrezko atzealdearen aurrean, urdin koloreko gurutzea dago, urdinezkoak ere diren hiru tontorren gainean. Izan ere, armarriko hiru tontorrak Pyh\u00e4 muinoaren hiru gailurren irudiak dira eta gurutzeak, aldiz, muinoaren izena adierazten du (\"Pyh\u00e4tunturi\"-k, euskaraz, \"muino saindua edo sakratua\" esan nahi du). Hammar artista, zehazki, aspaldiko kontakizun batean oinarritu zen armarria sortzeko; hain zuzen ere, esaten da Kemij\u00e4rviko elizbarrutiko apaiz gorenak lurralde hartan bizi ziren samiak bataiatu eta kristautasunera bihurtu zituela 1648. urtean Pyh\u00e4 muinoaren tontorrean .\nLeku aipagarriak.\nHistoriarekin zerikusia duten zenbait museo daude Pelkosenniemi herrigunean. Hala nola, eliza azpian dagoen eta udaran bakarrik irekitzen den Herri Museoa. Taivaan tulet YLE TV2 kateko polizia serie arrakastasua gainera, Kemij\u00e4rvi eta Pelkosenniemi artean grabatzen da eta udalerriko ikuspegi zoragarriak herrialde osoan zehar erakusten dira .\nBertako eraikinen aspaldiko egiturei esker, Arvospuoli, Kairala, Luiro eta Suvanto herrixkak monumentu izendatuak izan ziren 1993. urtean .\nEraikin eta oroitarri aipagarrienak ondorengoak dira:\nOspakizun bereziak.\nUdan antolatzen den Munduko eltxo zapalketa txapelketa da udalerriko ospakizun aipagarriena; \"kirol\" hau, Finlandiako ezohiko kirolen barneko ekintzetako bat da, eta bertako garailea, bost minututan eltxo kopuru gehien zapaltzen dituen lehiakidea da. Eltxo marka altuena, 1995. urtean Henri Pellonp\u00e4\u00e4k lortu zuena da, hogeita batekoa hain zuzen .\nEkonomia.\nPelkosenniemiko egitura ekonomikoaren arabera, langile gehienak zerbitzuetan egiten du lan; bai zerbitzu publikoetan, bai baso-zaintzan, bai turismoan. Gainontzekoak, nekazaritzan (egoera klimatikoak baldintzatuta) eta elur-orein zaintzan egiten du lan gehienbat. Nahiz eta eskualdeko iparralde osoan bezala industria ia garatu gabe dagoen, langabetuen kopurua Lappiko udalerrietako txikienetarikoa da turismoari esker.\nIzan ere, udalerriko diru-sarreren iturri nagusia Pyh\u00e4 muinoko eski azpiegiturak dira; Pyh\u00e4 eta Sodankyl\u00e4ko Luosto muinoen artean eta izen bereko parke nazionalean, Lappiko eski-azpiegitura handienetako bat dago. Pyh\u00e4j\u00e4rvi herrixkaren ondoan dago, udalerriaren hego-mendebaldean, eta sasoi eta urtaro guztietarako jarduerak eskaintzen direnez, azpiegitura hauek urte osoan irekiak daude; hala nola, bertako hotelak, spak eta jatetxeak irekita egoten dira beti. Iraupen eta alpino eski-pistak daude bi muinoen inguruan; Pyh\u00e4 muinoan esaterako, umeentzako, hasiberrientzako eta adituentzako eski alpinoa praktikatzeko hamar pista daude, Luoston aldiz, zazpi.\nEski-estazioaz gain, jatetxeak, spak, dendak eta hotelak daude inguruan. Urte osoan zehar eskaintzen diren ekintzak daude; hala nola, elur motor safariak, husky txakurrek eta elur-oreinek gidatutako lera safariak, Kemijoki, Kitinen eta Luiro ibaietako arrantza, txirrindularitza ikastaro eta lehiaketak, Pyh\u00e4-Luosto Parke Nazionalean ibilaldiak eta piraguismo ikastaroak .\n1960ko hamarkadan bestalde, basogintzak, garrantzi izugarria hartu zuen bertako ekonomian Kemij\u00e4rvi udalerriari esker. Hala ere, denboraren poderioz, basogintza alde batera utzita, turismoaren isatsari heldu zion ekonomiak. Gaur egun bertara doazen bisitari gehienak ingelesak, alemaniarrak eta suitzarrak izan ohi dira ."}
{"id": "92172", "revid": "1545", "url": "https://eu.wikipedia.org/wiki?curid=92172", "title": "Vahyazd\u0101ta", "text": "Vahyazdata, K.a. 521ean, Dario I.aren erregealdian estatu kolpe bat ematen saiatu zen noble persiar bat izan zen.\nTestuinguru historikoa.\nK.a. 522ko martxoan, Gaumata izeneko azti batek lortu zuen persiar inperioko errege bihurtzea, Kanbises II.a erregearen anaia Esmerdis zela sinestaraziz. Gaumatak, egin ahal izan zuen, benetako Esmerdis, bere anaia Kanbisesen aginduz isilpean hila izan baitzen. Kanbises, berehala joan zen usurpatzailearen aurka, baina Persiara iritsi baino lehen hil zen. Gezurrezko Esmerdisek, honela, gobernatu ahal izan zuen.\nHerodoto historialari greziarraren arabera, Otanes, Kanbises eta Esmerdisen amaren neba, engainua susmatu zuen lehena izan zen. Otanesek, Aspatines eta Gobrias gonbidatu zituen kontu honi konponbidea emateko. Elkarrekin, sekretu hau beste hiru konspiratzailerekin banatzea erabaki zuten: Hidarnes, Intrafrenes eta Megabizo I.arekin. Guztiak, planak egiten ari ziren, Dario I.a iritsi eta batu zitzaienean. Beste guztiak, hoberena, berehala zeozer egitea zela konbentzitu zituen. Honela, K.a. 522ko irailak 29an, gezurrezko Esmerdis hil zuten. Dario, errege izendatua izan zen.\nMatxinada Persiaren bihotzean.\nDariok, bere erregealdia, nahasmen handia zegoen inperio batean hasi zuen. Ia probintzia guztiak matxinatu ziren. Dario Babilonia eta Mediaz arduratzen zen bitartean, Vahyazdatak (Vahyazd\u00e2ta) bere burua errege izendatu zuen, Gaumataren trikimailu bera erabiliz. Benetako Esmerdis zela zioen, Persian nolabaiteko babesa lortuz. Hain boteretsua zen, Arakosian satrapa bat ere izendatu zuela, satrapa hau, Dariok izendatutakoak, Vivanak garaitu zuelarik.\nEz da askorik ezagutzen Vahyazdataren jatorriari buruz, baina litekeena da, noble persiar bat zen bezala izanik, Kanbisesen armadan egotea enperadore hau hil zenean. Beharbada, Dariok baino arrazoi hobeak zituen tronua aldarrikatzeko (edo hala uste zuen berak), ezarritako botere berriaren aurka altxatuz, Kanbisesen senide ez zen errege bat.\nVahyazdata, Darioren Artavardiya generalak garaitu zuen maiatzak 24an, Rakhatik gertu (gaur egungo Behbeh\u00e2n), eta, bigarren aldiz, uztailak 14an, Parga menditik gertu (Forg izeneko egungo herri inguruan). Usurpatzailea, harrapatua eta gurutziltzatua izan zen."}
{"id": "92173", "revid": "336", "url": "https://eu.wikipedia.org/wiki?curid=92173", "title": "Alvarez Rabo", "text": ""}
{"id": "92175", "revid": "1150", "url": "https://eu.wikipedia.org/wiki?curid=92175", "title": "Baskoiak", "text": ""}
{"id": "92176", "revid": "1150", "url": "https://eu.wikipedia.org/wiki?curid=92176", "title": "Antzinako erromatarrak", "text": ""}
{"id": "92177", "revid": "336", "url": "https://eu.wikipedia.org/wiki?curid=92177", "title": "Vahyazdata", "text": ""}
{"id": "92178", "revid": "105290", "url": "https://eu.wikipedia.org/wiki?curid=92178", "title": "Arakosia", "text": "Arakosia (persieraz Harauvati\u0161, \"ondo ureztatua\"), Asia erdialdeko antzinako eskualde baten izena da. Egungo Afganistango hegoaldeko gune menditsuan zegoen, iparralderago zegoen Baktriana eskualdetik Hindu Kush mendilerroak banandua, eta Helmand ibaiaren haranean zehar hedatzen zen. Ibai hau Sistango Hamun-e Helmand aintzirara isurtzen da, antzinako Drangiana eskualdean. Arakosiako jatorrizko biztanleak \"pactyan\" deituak izan ziren, eta, ziur aski, egungo pashtoen arbasoak izango ziren.\nEskualde hau, lehen akemenidar errege Ziro II.a Handiak menderatu zuen. Arakosia, ordutik, Persiar Inperioaren zati izan zen, inperioko satrapiarik ekialdekoenetako bat zelarik, mendebaldean, Drangianarekin muga eginez, hegoaldean, Gedrosiarekin, ekialdean Gandhararekin eta, iparraldean, Baktrianarekin. Hiriburua, Kapisa zen (Kapisakani\u0161), Ziro II.ak eraikia ziur aski, eta handik pasatzen zen Indus ibaiaren harana eta Persiako mendebaldeko eskualdeak lotzen zituen ibilbidea. Mazedoniarren konkistaren ondoren Alexandro Handiak, \"Arakosiako Alexandria\" izena eman zion. Antzinako hiri hau egungo Kandahar da, Afganistango hegoaldeko hiri nagusia.\nMazedoniarren konkistaren ondoren, bata bestearen ondoren, seleuzidarrek, partiarrek eta persiar sasanidarrek kontrolatu zuten, Persiaren musulmandar konkista eta zibilizazio Islamiarrean sartu arte."}
{"id": "92179", "revid": "1150", "url": "https://eu.wikipedia.org/wiki?curid=92179", "title": "Nafarroako erresumako kronologia", "text": ""}
{"id": "92180", "revid": "105290", "url": "https://eu.wikipedia.org/wiki?curid=92180", "title": "Gedrosia", "text": "Gedrosia, Asia erdialdeko antzinako eskualde baten izena da. Bere mugak garai klasikoetan, Indo ibaia ekialdean eta Makrango basamortua mendebaldean ziren, hegoaldean, Indiako ozeanoak bustitzen zuelarik. Gaur egun, eskualde hau, Balutxistan deitzen da, eta, nagusiki, Pakistanen administraziopean dago.\nEskualde lehor eta menditsu bat da, Brontze Arotik populatua, lurraldean sakabanatuta dauden oasi urrietan finkatutako biztanleek. Baliabide urritasunak, bertako biztanleei, bizimodua itsasoan bilatzera behartzen zituen, honegatik, greziarrek, iktiofago edo arrain jale deitu zituztelarik, bere baliokide persiarra den Mahi Khoran, Makran toponimoan isladatua ikus daitekeen izen bat.\nHerrialde hau, Persiar Inperioko lehen errege izan zen Ziro II.a Handiak konkistatu zuen. Ordutik, Gedrosia, Persiar Inperioaren zati izan zen, inperioko satrapiarik ekialderenetako bat zelarik, mendebaldean, Karmaniarekin muga eginez, iparraldean, Arakosia eta Drangianarekin, eta, mendebaldean, Asokak eginiko bateratzearen aurretik existitzen ziren indiar estatu sakabanatuekin. Bere hiriburua, \"Pura\" hiria zen, egungo Bampurrekin identifikatua dena.\nAlexandro Handiak Persiar Inperioa konkistatu zuenean, Gedrosia, mazedoniarrak Indoren haranetik erretiratu ondoren, Alexandrok berak gidatutako lurreko tropak menderatu zuen, nork galera handiak jasan zituen eskualde gogor hau igarotzean, Karmaniara iritsi aurretik, Susara bidean."}
{"id": "92181", "revid": "58701", "url": "https://eu.wikipedia.org/wiki?curid=92181", "title": "Ziro II.aren hilobia", "text": "Ziro II.aren hilobia, Persiar Inperioaren sortzailea izan zen Ziro II.a enperadorearen lurperaketa lekua da. Inperio hau, bere erregealdian hedatu egin zen, Asia hegomendebalde gehiena konkistatu baitzuen, baita Asia erdialdearen zati handi bat ere, Egipto eta Helespontotik, Indo ibairaino ekialdean, ordurarte sekula existitu zen naziorik handiena sortzeko. Hilobia, K.a. 528an datatua dago.\nZiro II.aren hilobia, akemenidar garaiko arte persiarrean existitu ziren bi hilobi ereduetako bat zen. Bestea, Naqsh-e Rostamen dagoen Dario I.arena da, harkaitzean zulatua, Egiptoko hipogeoak bezala. Eraikin xalo eta txiki bat da, orotara, 11 metroko altuera baino gutxiago duena. Kareharri karratuz eginiko basamentu baten gainean altxatzen da. Eraikinak, hiru metro inguruko luzera duena, edikulu forma du, frontoiarekin eta bi uretarako estalkiarekin, Asia Txikiko arte greziarrarekin lotua. Apaindura, urria da. Lidiako hil eraikinetan oinarritua dago."}
{"id": "92182", "revid": "105290", "url": "https://eu.wikipedia.org/wiki?curid=92182", "title": "Vivi o preferiblimente morti", "text": "Vivi o preferiblimente morti, 1969an Duccio Tessarik filmatutako spaghetti western generoko film bat da. Filmeko protagonista, Giuliano Gemma da.\nIstorioa.\nHil zorian dagoen batek, bere oinordeko bakarrak, uzten dizkion ondasunak jaso nahi baditu, bere gorrotaturiko anaiarekin sei hilabetez bizi behar izatearen baldintza jartzen du."}
{"id": "92183", "revid": "201", "url": "https://eu.wikipedia.org/wiki?curid=92183", "title": "Palermoko Basoak", "text": ""}
{"id": "92184", "revid": "1712", "url": "https://eu.wikipedia.org/wiki?curid=92184", "title": "Independentismo", "text": ""}
{"id": "92185", "revid": "201", "url": "https://eu.wikipedia.org/wiki?curid=92185", "title": "Maredsouseko garagardoa", "text": ""}
{"id": "92186", "revid": "201", "url": "https://eu.wikipedia.org/wiki?curid=92186", "title": "La Almudena Katedrala", "text": ""}
{"id": "92187", "revid": "1545", "url": "https://eu.wikipedia.org/wiki?curid=92187", "title": "Impostor", "text": "Impostor izeneko filmea, Philip K. Dickek, 1953an idatzitako izen bereko kontakizun laburrean oinarrituta dago. Gary Flederrek zuzendua eta Gary Sinise, Madeleine Stowe eta Vincent D'Onofriok protagonizatua da.\nIstorioa.\nSpence Olhamek (Gary Sinise), lankide bati aurre egiten dio, eta gobernuko erakunde sekretu batetako liderrak salatzen du (Vicent D'Onofrio), androide iruzurti bat izateaz, Lurreko defentsak saboteatzeko diseinatua. Iruzurtiaren ontzia, kaltetu egin da, eta hiriaren kanpoaldean istripua izan du. Androideak, suposatzen denez, bonba bat lehertu behar du, planeta suntsituz, kode bat den esaldi bat erabiliz. Olhamek, ihes egin eta bere errugabetasuna frogatu behar du, benetako Spence Olham dela. Horretarako, istripua izan zuen ontzi espaziala aurkitzen saiatzen da, eta androidearen gorpua berreskuratzen, bere emaztearekin batera (Madeleine Stowe)"}
{"id": "92188", "revid": "201", "url": "https://eu.wikipedia.org/wiki?curid=92188", "title": "Oseas (Israelgo erregea)", "text": ""}
{"id": "92190", "revid": "1105", "url": "https://eu.wikipedia.org/wiki?curid=92190", "title": "Esteban I.a Bathory", "text": ""}
{"id": "92191", "revid": "201", "url": "https://eu.wikipedia.org/wiki?curid=92191", "title": "Eztebe I.a Bathory", "text": ""}
{"id": "92192", "revid": "2241", "url": "https://eu.wikipedia.org/wiki?curid=92192", "title": "Zirion", "text": "Zirion, Tolkienen legendariumean eta Numenor eta Erdialdeko Lurraldeko Amaitu Gabeko Ipuinak lanean, Gondorreko hamabigarren seneskal erregeordea da. Eguzkiaren Hirugarren Aroko 2449an jaioa, Boromir Gondorrekoaren semea da, eta bere aitaren oinordeko bihurtu zen 2489an. Bere izena, sindarinezkoa da eta \"Itsasontzien jauna\" bezala itzul daiteke.\nZirion, bere iparraldeko mugetan gertatzen zenagatik arduratua zegoen, eta etengabe pentsatzen zuen handik, Gondorrentzako beste arrisku bat agertzea nola eragotzi. Horretarako, Gondorreko eskualde horretako babesak, badaezpadako neurri batzuekin indartzen saiatu zen: Anduineko ukondoetako gotorleku utziak okupatzeko gizonak bidali zituen, eta Baso Beltza eta Dagorlad artean hedatzen zen eskualdea zaintzera esploratzaileak bidali zituen.\nHorrela, beraz, Eguzkiaren Hirugarren Aroko 2509an, bere iparraldeko mugak, Balchoth deritzen Ekialdeko gizakien herri handi baten mehatxupean daudela ezagutzen du. Umbarreko Kortsarioen etengabeko erasoen ondorioz, erresumaren egoera militar kaxkarra zela eta, Zirionek, laguntza eskatzen die Eotheodei, inbaditzaile hauek kanporatzen laguntzeko. Horretarako, mezulariak bidaltzen ditu Anduineko Haran garaietara. Gondorretik abiatzen diren seietatik, bakarra baino ez da iristen bizirik, Borondir alegia, nork Eorl gaztearekin hitzegiten duen, eta, honek bere Eoherearen buru jarri eta bere antzinako aliatuak laguntzera joatea erabakitzen du.\n2510eko apirilean, Zelebranteko Zelaietako Gudua gertatzen da, non, Balchothak, Eorl eta Zirionen indar bateratuek garaitzen dituzten. Gudua amaitu ondoren, Zirion, Gondorreko zaldunek osatutako segizio txiki batekin eta Eorl eta bere eoredarekin batera, Glanhir ibaira joan zen. Han agurtu zuen Eotheoden erregea, Kalenardhonen zaintza emanez eta han, hiru hilabete beranduago berriz biltzea promes eginez.\nMinas Tirithera iristean, konfidantzazko zerbitzariak biltzen ditu, eta Firieneko basora joateko prestatzen ditu, han, Halifirienerako antzinako bidezidorra irekitzeko, bertarako sarrera, sasiz estalia utziz, tontorrera igotzen inor ausar ez zedin.\nEsandako hiru hilabeteak igarotakoan, Zirion, Dol Amrotheko printzearekin, bere seme Hallasekin eta bere kontseiluko bi partaidekin abiatu zen Eorlekin biltzera (honen hiru ordezkariz gain) Meringeko Korrontearen ertzean. Elkarrekin, Basorantz joan ziren, eta, bidezidorretik, Halifirienen tontorrera igo ziren, Elendilen hilobia zegoen tokia. Behin hara heldu eta aginte makila hartuz, honako hau esan zuen: \"Eorli, Leoden semeari, Eotheoden jaunari, bere herriaren ausardiaren ordain bezala eta Gondorri, behar larriko uneetan eman zion laguntzagatik, jada itxaropenik ez zegoenean eskaintzea erabaki dut. Eorli, dohain libre bezala, Kalenardhon lurralde hangi guztia emango diot, Anduinetik Isen ibairarte\". (Zirion eta Eorlen amaitu gabeko ipuinak). Ondoren, biek, zin bat egin zuten, eta hala sortu zen Rohan.\nZirionek, beste 57 urtez gobernatzen jarraitu zuen, eta, erresuma, bake erlatibo garai batean sartu zen. Eguzkiaren Hirugarren Aroko 2567an hil zen. 118 urte zituenean, eta, bere oinordekoa, bere seme Hallas izan zen."}
{"id": "92193", "revid": "105290", "url": "https://eu.wikipedia.org/wiki?curid=92193", "title": "Cook itsasartea", "text": "Cook itsasarteak, Zeelanda Berriko bi uharte nagusiak banatzen ditu, bere kokapen geografikoagatik, Ipar Uhartea eta Hego Uhartea deitzen direnak. Cook itsasartea, ipar-mendebaldetik hego-ekialderako norantzan doa. Soilik 25 kilometroko gutxienezko zabalera eta batez besteko 128 metroko sakonera du.\nMendebaldean duen Tasmaniako itsasoa, ekialdean duen Ozeano Barearen hegoaldetik banatzen du.\nBere ertzean dago Zeelanda Berriko hiriburua den Wellington."}
{"id": "92194", "revid": "119347", "url": "https://eu.wikipedia.org/wiki?curid=92194", "title": "Flapper", "text": "Flapperrak Lehen Mundu Gerra ostean emakume gazteen mugimendu berria izan zen.\nLoturak.\nArgazkiak.\nFlapper 1920 \nAnimazioak.\nFlapper 1920 "}
{"id": "92195", "revid": "512", "url": "https://eu.wikipedia.org/wiki?curid=92195", "title": "Lazkanotarren jauregia", "text": "Lazkanotarren jauregia Lazkaoko herrigune historikoan dagoen XVII. mendeko jauregia da. Gaztelar estiloko jauregia da eta 1640. urtean eraiki zuten. Dirudienez, Maria Lazkanok, Antonio Okendo amiralaren emazteak, jauregia eraikitzeko agindua eman zuen 1638. urtean.\nJauregiak erdialdean patio handia du eta bertan iturri bat. Galeria batez inguraturik dago eta jauregiaren aurrealdea hiru dorrez osatzen da. Garai hartako Gipuzkoako eraikuntzarik esanguratsuenetarikoa da.\nJauregi hau Infantadoko Dukearena da. Gaur egun, jauregi honek erabilpenik ez du."}
{"id": "92196", "revid": "42829", "url": "https://eu.wikipedia.org/wiki?curid=92196", "title": "Atzeraldi Handia Euskal Herrian", "text": "2008az geroztik, mundu osoan bezala, Atzeraldi Handia egon zen Euskal Herrian, ekonomia krisi larri bat. Hazkunde ekonomiko urriak eta batzuetan negatiboak ekartzeaz gainera, ondorio sozioekonomiko larriak eragin zituen, hala nola langabezia tasa altuak, enpresa itxiera eta porrotak, soldata-murrizketak, lan kondizio gogorragoak eta pobrezia handiagoa. Kontsumoaren eta mozkinen beherakadak zerga-krisia ere ekarri du; ondorioz, gobernu erakundeek administrazio publikoan murrizketa handiak ere egin dituzte, enpleguan, soldatetan nahiz eskainitako zerbitzuetan. Horren guztiaren aurka egiteko, sindikatuek protesta eta greba (horietako batzuk orokorrak) deitu zituzten. Euskal Herrian ere eragina izan zuen M-15 mugimendua krisiaren eraginez sortutako mugimendu moduan uler daiteke. Finantza krisiak finantza-sistemaren erreformaren beharra ekarri zuen eta ondorioz Araba, Gipuzkoa eta Bizkaiko hiru aurrezki kutxen fusioari ekin zitzaion finantza-agintarien aldetik, Kutxa Bank izenekoa bankua sortuz.\nKrisi globalaren eragina inguruko herrietara baino beranduago iritsi zen Euskal Herrira eta 2008 urtearen amaieran eta 2009 urtean zehar munduan zehar izan zen atzerakada handia apalagoa izan zen Euskal Herrian. Hala ere, 2010 eta 2011 urteetan zehar munduan zehar izan zen susperraldi laburrak eragin txikiagoa izan zuen Euskal Herrian eta Europan baino hazkunde tasa eskasagoak izan ziren urte horietan.\nEraikuntza eta higiezinen burbuila.\nEraikuntzaren sektoreak garrantzi txikiagoa izan arren, eraikuntza sektoreko hainbat enpresek egin zuten porrot, garrantzitsuenen artean Ereaga eta Urazca taldeak. Lehena, Ereaga taldea izan zen, 2007ko abenduaren 15ean. Ereaga Taldeak ordainketak etetean, 160 milioi euroko zorra utzi zuen ordaindu gabe hainbat hartzekodunekin, horien artean, 15 banku.\nLangabezia Euskal Herrian.\nEspainiako Estatistika Institutuak hiruhilabetero egindako Biztanleri Aktiboaren inkestaren arabera, 2007tik 2009rako langabezi datuak honakoak izan ziren.\nEnplegua Araupetzeko Espedienteak (EAE).\n2007. urteaz geroztik Euskal Herrian izandako EAEak eta egindako enpresetako batzuk:\nGreba orokorrerako deialdia.\nEgoera honen aurrean LAB, ELA, ESK, STEE-EILAS, HIRU eta EHNE sindikatuek greba orokorra deitu zuten maiatzaren 21erako."}
{"id": "92197", "revid": "1712", "url": "https://eu.wikipedia.org/wiki?curid=92197", "title": "FLAPPER", "text": ""}
{"id": "92198", "revid": "119347", "url": "https://eu.wikipedia.org/wiki?curid=92198", "title": "Higiezinen burbuila Euskal Herrian", "text": "Euskal Herriko higiezinen burbuila 1998. urtetik 2007. urtera etxebizitzen prezioan emandako espekulazio eta prezioen gorakada handiari deritzo. Igoerak bi aldi izan zituen, bata 1998tik 2002ra arte (euroaren ezarpenera arte alegia), eta bigarrena 2004tik 2007ra. Donostia Euskal Herriko eta Estatuko hiribururik garestiena bihurtu zen, eta etxebizitzaren batez besteko prezioa metro karratuko 5.000 euro baino gehiagokoa izan zen.\nBurbuilaren bilakaera.\n2007.\nKrisiaren eragina inguruko herrietara baino beranduago iritsi zen Euskal Herrira. Batez ere, eraikuntzaren sektoreak, Euskal Herriko BPGan duen garrantzia txikiarengatik. Dena den, eraikuntza sektoreko hainbat enpresek egin zuten porrot, garrantzitsuenen artean Ereaga eta Urazca taldeak. Lehena, Ereaga taldea izan zen, 2007ko abenduaren 15ean. Ereaga Taldeak ordainketak etetean, 160 milioi euroko zorra utzi zuen ordaindu gabe hainbat hartzekodunekin, horien artean, 15 banku.\n2007. urtearen erdialdetik aurrera, urtebeteko euriborraren etengabeko igoerarekin eta etxebizitzen salerosketaren jaitsierarekin batera, bankuek hipoteka gutxiago ematen hasi ziren, eta horrela 2008ko urtarrilerako hipoteken ematea urtez-urte %10 jaitsi zen. Bien bitartean, etxebizitza saldu nahi zutenen jokaera erabat aldatu zen. Burbuilaren urteetan prezioak etengabe igotzen ziren, eta etxea saldu nahi zuen jabe batek hurrengo hilabetean prezioak garestiagoak egon zitezkeela esan ziezaiokeen etxea erosi nahi zuenari. Igoerak bat-batean amaitzean, kontrakoa gertatzen hasi zen, etxea saldu nahi zuenak, inguruan salmentan zeuden etxebizitzak jaistearekin batera, prezioak jaistera behartuta zegoen, etxea saldu nahi bazuen behintzat.\nEuriborrak %4,3ra jaitsi zen 2008. urtearen hasieran, baina ordutik hilabetez-hilabete goranzko joera hartu zuen berriz ere. 2008ko maiatzean, Europako Banku Zentralak petrolioaren eta bestelako lehengaien gorakadak eragindako inflazioari aurre egiteko interes-tasak igoko zituela esatean, euriborrak igoera historikoa izan zuen eta %5eko mailatik gora joan zen, interes-tasa ofiziala baino puntu bat gehiago. Euriborraren gorakada bankuen likidezia arazoek eragin zuten, mundu osoko bankuek Subprime motako aktiboez kutsatuta egon zitezkeelakoan, elkarri dirua uzteari utzi zioten, dirua mailegatzeko prezioa eta euriborraren gorakadan islatuz.\nUstelkeria Euskal Herrian.\nEguesibar.\nEguesibar, Nafarroa: UPN alderdiko alkate ohiak Ignacio Galipentzuk bere kargua utzi behar izan zuen 2003. urtean, Gorraizko eskola bat eraikitzekoa zen orube bat Construcciones Flores enpresari hotel bat eraikitzeko baimena emateagatik, dirutan jasotako komisio baten ondoren. Azaroan epaileak, epaiketa utzi eta Galipentzu funtzionario-eroskeri eta prebarikaziogatik zigortu zuen, beste bederatzi pertsonarekin batera.\nSanturtzi.\nSanturtzi, Bizkaia: Javier Cruz Euskadiko Alderdi Sozialistako Santurtziko alkatea 1995etik 2007ra, hirigintza-arazoak eta irregulartasunak ohikoak izan ziren bere agintaldian. Legez kanpo altxatutako etxebizitza blokeak, etxebizitza blokeak eraikitzeko birkalifikaturiko parkeak eta abar.\nKasurik larriena Santa Eulalia patronatuaren ondoko parkean gertatu zen. Bertan eraikuntza enpresa bati, orube batean 13 solairuko bi dorre eraikitzeko baimena eman zitzaion, guztira 184 etxebizitza eta lau solairuko aparkalekua eraikiz. Blokeek ondoko parkea erabat inguratzeaz gain, eraikuntza enpresak, zoru publikoa hartu zuen legez-kanpo. Azkenik eraikuntza enpresak 5.000 euroko isuna ordainduz konpondu zuen arazoa 2006ko azaroan, eta blokeak amaitu egin zituzten. Javier Cruz sozialista alkatetzan egondako urteetan, babes-ofizialeko etxebizitzen eraikuntza ia guztiz murriztu da herrian, izan ere, herriko gazteentzat prezio merkeagoko etxeak eraikitzeko orubeak, etxebizitza libreak eraikitzeko birkalifikatu ziren, eraikuntza enpresen mesederako.\nBaina Javier Cruzen erortzea eta Euskadiko Alderdi Sozialistak Santurtziko alkatetza galtzea eragin zuena, Hijas de la Cruz ikastetxearen salmenta eta etxebizitzak eraikitzeko birkalifikazio saiakera izan ziren. 2007. urtean, herriko biztanle askok, oihal moreak jarri zituzten euren balkoietan, jaietan egiten duten moduan, ikastetxeko arduradunek egindako eskakizuna jarraituz eta udalaren jarrera salatuz. Bien bitartean, Javier Cruz 2007ko udal hauteskundeetara ez aurkezteko erabakia hartu zuen, eta azkenik 2007ko maiatzean, Ricardo Ituarte EAJko alderdiko hautagaiak irabazi zituen hauteskundeak, gehiengo osoa eskuratuz."}
{"id": "92202", "revid": "1340", "url": "https://eu.wikipedia.org/wiki?curid=92202", "title": "AEBetako Senatua", "text": ""}
{"id": "92203", "revid": "201", "url": "https://eu.wikipedia.org/wiki?curid=92203", "title": "Denderako Lanparak", "text": ""}
{"id": "92204", "revid": "105290", "url": "https://eu.wikipedia.org/wiki?curid=92204", "title": "Eliza Botiboa", "text": "Eliza Botiboa (alemanez \"Votivkirche\") Vienan dagoen eliza da, arkitektura neogotikoaan eraikitako munduko lan nagusietako bat.\nHeinrich von Ferstelek proiektatu zuen eta eraikuntza 1863an hasi eta 1879an amaitu zen. 1879ko apirilak 24an inauguratu zen, Errege-Erreginen Zilarrezko Ezteiak ospatzeko.\nFrantzisko Josef I.a kaiserrak, 18 urte zituenean jasan zuen atentatutik bizirik irten zenez, boto bezala, eliza hau eraikiarazi zuen.\nIdeia nagusia, austriar ospetsuen mausoleo bat egitea zen, baina sekula ez zen nahi hau beteko.\nElizan, Anberesko aldarea nabarmentzen da, gotiko berantiarrean zizelkaturikoa.\nMexikoko enperadore eta Franz Josephen anaia zen Massimilianoren eta bere aberri berriaren omenez, Guadalupeko Andre Mariaren aldarea eraiki zen. Gainera, hemen, 4 metroko altuera, 30 zentimetroko zabalera eta 264 kiloko pisua duen kandela bat aurki daiteke, \"Barbara Kandela\" (\"Barbarakerze\") deitua, 1930ekoa. Esaten denez, kandela honen iraupena, 100 urtekoa izango litzateke."}
{"id": "92206", "revid": "201", "url": "https://eu.wikipedia.org/wiki?curid=92206", "title": "Geisslerren hodiak", "text": ""}
{"id": "92207", "revid": "105290", "url": "https://eu.wikipedia.org/wiki?curid=92207", "title": "Hallas", "text": "Hallas, Tolkienen legendariumean eta Numenor eta Erdialdeko Lurraldeko Amaitu gabeko ipuinak lanean, Gondorreko hamairugarren seneskal erregeordea da. Eguzkiaren Hirugarren Aroko 2480an jaio zen, Minas Tirithen, eta aurreko seneskala izan zen Zirionen semea zen. Bere aitaren oinordeko bihurtu zen, hau, 2567. urtean hil ondoren. Bere izena, sindarinezkoa da eta \"Hosto errezel\" bezala itzul daiteke.\nEorlen zinaren lekuko pribilegiatuetako bat izan zen, bere aitarekin joan baitzen Elendilen hilobira, Eotheodei Kalenardhongo lurraldeak eman zitzaizkienean. Iparraldeko gizaki hauek Rohirrim bezala bataiatu zituena izan zen, eta euren lurraldea Rohan bezala, Gondorreko sindarin berezian, lehenak \"Zaldien herria\" eta, bigarrenak, \"Zaldizkoen Marka\" esan nahi dutenak.\nBere erregealdian, Balchothen arriskua, ez zen erabat ezabatua izan, eta, beraz, Rohirrimei lagundu zien, Balchothen aurkako gudu txiki ugarietan, Gondorreko hegoaldeko kostaldea erasotzen zuten Umbarreko Kortsarioei ere aurre egin behar izan zien.\nEguzkiaren Hirugarren Aroko 2605ean hil zen, 38 urteko erregealdi bat eta 125 urteko bizitza baten ondoren. Bere oinordekoa, bere seme Hurin II.a izan zen."}
{"id": "92210", "revid": "15795", "url": "https://eu.wikipedia.org/wiki?curid=92210", "title": "Ingalaterrako Stephen", "text": ""}
{"id": "92211", "revid": "6327", "url": "https://eu.wikipedia.org/wiki?curid=92211", "title": "Ingalaterrako William I.a", "text": ""}
{"id": "92212", "revid": "201", "url": "https://eu.wikipedia.org/wiki?curid=92212", "title": "Ingalaterrako Henry I.a", "text": ""}
{"id": "92213", "revid": "201", "url": "https://eu.wikipedia.org/wiki?curid=92213", "title": "Ingalaterrako William II.a", "text": ""}
{"id": "92215", "revid": "201", "url": "https://eu.wikipedia.org/wiki?curid=92215", "title": "Ingalaterrako Richard I.a", "text": ""}
{"id": "92217", "revid": "512", "url": "https://eu.wikipedia.org/wiki?curid=92217", "title": "Pepi II.a", "text": "Neferkara Pepi edo Pepi II.a, Egiptoko VI. dinastiako eta Egiptoko Antzinako Inperioko azken faraoi aipagarria izan zen, eta, J\u00fcrgen von Beckerathen arabera, K.a. 2254tik K.a. 2194 arte gobernatu zuen.\nNeferkara bezala aipatzen da Abidoseko Errege Zerrendan eta Saqqarakoan. Turineko Errege Kanonak, 90 urteko erregealdia ematen dio. Manetonek, Sexto Julio Afrikanoren arabera, Fiops sei urterekin gobernatzen hasi zela dio, eta ehun urte bete arte jarraitu zuela.\nBizitza.\nTronura, ume bat baino ez zela igo zen, beharbada, sei urte baino ez zituenean, eta, bere erregealdiaren iraupena, 70 eta 94 urte bitartean ezarri da, aditu ezberdinen aldetik, honek, historia osoan, errege bezala denbora gehien eman duen erregea izan dela adierazten duelarik.\nBere erregealdi luzean, Menfiseko botere zentrala hondatzen joan zen, eta nomoetako gobernariena igotzen. Bere erregealdiko lehen urteetan, Nubiarako espedizioak egin ziren. Papiro batean, hegoaldetik, bufoi bezala erabiltzeko ekartzen ziren pigmeoengatik oraindik ume bat zen faraoiak zuen interesa deskribatzen da.\nBere bizitzaren amaieran, bere osasuna hondatu egin zen, eta nomoetako gobernariak, euren probintzietako balizko agintariak bihurtu ziren.\nBera hil ondoren, erregealdi laburrak izan zituzten garrantzi handirik gabeko bi errege iritsi ziren, hauen ondoren, estatu faraoi zentralizatuari buruz geratzen zena erabat desagertu zelarik, eta Egipto, zenbait eskualde independentetan banatu zen, batzuetan, euren artean borrokatzen zutenak, Egiptoko lehen tarteko aroa abiaraziz.\n\"Jakintsuaren kritikak\" izeneko testu egiptoarrak, gauzen egoera kaotiko bat deskribatzen du, eta iraganagatik malenkonia adierazten du; adituren batzuk, bere erregealdian kokatu dute, beste batzuk, lehen tarteko arokoa dela dioten arren.\nPepi II.ak hartu zuen adina, Egipton K.a. III. milurtekoan lortutako bizitza maila onaren froga bat da. Kalkulatu denez, egiptoarren batez besteko bizitza epea, 50 urtekoa zen, munduko beste tokiren batzuetan, 30 inguruan zegoen bitartean; hau, lurpetik ateratako hondarren datazioan oinarritzen da.\nBere garaiko testigutzak.\nBere funtzionarioetako batzuen biografietan aipatzen da, honako toki hauetan:\nBere izena daramaten idazkunak, honako toki hauetan\nBere izena daramaten objektu txikiak"}
{"id": "92218", "revid": "201", "url": "https://eu.wikipedia.org/wiki?curid=92218", "title": "Philippe II.a Frantziakoa", "text": ""}
{"id": "92219", "revid": "336", "url": "https://eu.wikipedia.org/wiki?curid=92219", "title": "Henrike II.a Borboi-Cond\u00e9koa", "text": "Henrike II.a Borboi-Cond\u00e9koa (Saint-Jean-d'Ang\u00e9ly, 1588ko irailaren 1a-Paris, 1646ko abenduaren 26a), Cond\u00e9ko hirugarren printzea izan zen.\nBiografia.\nHenrike I.a Borboi-Cond\u00e9koaren eta Charlotte de La Tr\u00e9moilleren semea zen. Bera sortu baino sei hilabete lehenago aita pozoindurik hil zuten. Batzuek Charlotteri leporatu zioten senarraren hilketa. Henrikeren heziketa bere aitaren lehengusu zen Henrike IV.a Frantziakoaren ardurapean egon zen. Izan ere, honen seme Luis jaio arte, Henrike Cond\u00e9koa izan zen Frantziako koroaren oinordekoa.\n1609an 15 urte besterik ez zuen Charlotte Marguerite Montmorencykoarekin ezkondu zen. Charlotte eta Henrike IV.aren arteko amodio kontuak zirela eta jelosturik, emaztearekin Bruselara ihes egin zuen, eta han egon ziren 1610ean erregea hil zuten arte.\nErregeren heriotzaren ostean Maria Medici erreginorde bihurtu zen. Garai honetan, Henrike printzeak aliantzak bultzatu zituen ustelkeriak jotako gobernuaren aurka. Giroa baretzeko, 1616ean erreginak Cond\u00e9 erregeordetzako kontseiluan sar zedin onartu zuen, baina, handik aste gutxira, atxilotzeko agindua eman zuen. Bastillan eta Vincenneseko gazteluan preso egon zen, 1619an Luis XIII.a Frantziakoak askatu zuen arte. Handik aurrera erregeren aholkularirik leialenetako izan zen. 1619 eta 1629 artean magnate eta higanoten matxinada batzuk zapaltzen lagundu zion eta, ondoren, Hogeita Hamar Urteko Gerran parte hartu zuen.\nSeme-alabak.\nHenrike eta Charlotte Marguerite Montmorencykoak Frondako protagonista aktibo izan ziren hiru seme-alaba izan zituzten:"}
{"id": "92220", "revid": "105290", "url": "https://eu.wikipedia.org/wiki?curid=92220", "title": "Bulda", "text": "Bulda Aita Santuak izenpetu eta zigilatutako agiri nagusia, dogmazko edo bestelako gaiez diharduena. Izena ezartzen zen berunezko bolatxotik datorkie, agiria legeztatzeko erabilia zena eta latinez \"bulla\" izena zuena.\nHistoria.\nHasieran, denetariko gaiez aritzeko erabiliak baziren ere, XV. mendetik aurrera nagusientzat bakarrik erabilia izan da. VI. mendetik erabiliak, izena XIII. mendean hartu zuten eta XV. mendetik aurrera \"registrum bullarum\" edo bulden erregistroa izeneko bulegoak bilduak izan ziren.\nXVI. mende hasieran, oso ezagun eta eztabaidagarria bihurtu zen Julio II.a aita santuaren bulda, nafar eta frantses errege-erreginak eskumikatzen zituena, eta Nafarroaren inbasioa zelaitu zuena (1512). Egun, buldak Aita Santuak \"Episcopus, Servus Servorum Dei\" (euskaraz: \"Apezpikua, Jainkoaren Morroiaren Morroi\") titulua erabiltzen duen agiri bakarrak dira.\nEdukia.\nBuldaren ezaugarria formatua denez, edozer edukia onargarria da bulda batean: dekretuak, gotzainen izendapenak, barkamenak, eskumikuak, konstituzio apostolikoak, kanonizazioak edo deitzeak.\nEdukia kontuan hartua ez da inoiz izan bulda eta entziklikaren arteko ezberdintasunak."}
{"id": "92221", "revid": "201", "url": "https://eu.wikipedia.org/wiki?curid=92221", "title": "Xanpainiako Tibalt III.a", "text": ""}
{"id": "92223", "revid": "43478", "url": "https://eu.wikipedia.org/wiki?curid=92223", "title": "Frantziako departamendu", "text": "Departamendua Frantziako banaketa administratibo bat da, udalerria baino zabalagoa eta eskualdea baino txikiagoa. Frantzia 101 departamendutan banatuta dago; horietatik 96 Metropolitar Frantziakoak dira, eta gainerako 5ak, Frantziaren itsasoz haraindiko lurraldeetakoak.\nDepartamenduen banaketa 1789eko abenduaren 22an sortu zen, 1789ko Frantziako Konstituzio Batzarraren erabakiz, antzinako Frantziako probintziak ordezteko. Antolamendu administratibo horren diseinua Emmanuel-Joseph Siey\u00e8si egotzi izan zaio. Egungo 101 departamenduak 2011ko martxoaren 31n eratu ziren.\nDepartamendu bakoitzaren burua prefeta da.\nAntolaketa.\nDepartamendua tokiko kolektibitate deszentralizatua ere bada, Kontseilu Orokorrak gidatua eta sei urterako Hautapen Unibertsal Zuzenez aukeratua.\nDepartamenduak eskualdetan taldekatuak daude eta barrutietan (\"arrondissements\") zatituak. Azken hauek kantonamendu eta udalerritan zatituak daude."}
{"id": "92224", "revid": "336", "url": "https://eu.wikipedia.org/wiki?curid=92224", "title": "Eugenio IV.a", "text": "Eugenio IV.a (Venezia 1383-Erroma 1447ko otsailak 23), Eliza Katolikoko 207. aita santua izan zen 1431tik 1447 arte.\nJaiotza izenez Gabriele Condulmer, Venezian jaio zen, merkatari aberatsen familia batean. San Agustinen Ordenan sartu zen, eta irudi nabarmengarri bat bezala agertu zen bere osaba Gregorio XII.aren aitasantutzan, nork Sienako gotzain izendatu zuen, hiriko klase politikoaren baztertzea eragiten zuena, 24 urteko atzerriko gotzain baten izendapenaren aurka zegoena. Condulmerrek, postuari uko egin zion, orduan, bere osabaren aita santu diruzain bihurtuz, baita San Marko eta San Klementeren basiliketako kardinal ere, eta, ondoren, Santa Maria en Trastevere basilikako kardinal.\nMartin V.a aita santuari oso baliagarri suertatu zitzaion, horrela, berehala, haren ondorengo bezala aukeratua izan zelarik. Erroman koroatua izan zen, 1431ko martxoak 11n. Aukeratua izan aurretik, kardinalekin idatzizko adostasun bat sinatu zuen, non Elizaren irabazien erdia banatuko zienaren konpromisoa hartuz, eta, gainera, garrantzizko kontuei buruz galdetzea promes egin zuen, izpiritualak zein lurrekoak izan. Aulki santua hartzean, bere aurreko aita santua izan zen Martin V.ak Colonnatarrekin ezarritako harreman ugarien aurka hartutako neurri gogorrek, aitasantutzaren interesen aurrean Erromaren eskubideak defendatzen zituen familia boteretsu honekin ika-mika larria izatera eraman zuen. Ika-mikak, ez zuen asko iraun, eta, handik gutxira, bi aldeak bake batera iritsi ziren.\nBaina Eugenioren erregealdiko gertakaririk garrantzitsuena, aita santua bera eta Basileako kontzilioaren arteko borroka izan zen, Mugimendu kontziliar historikoaren zati zena. 1431ko uztailak 23an, bere legatuak, kontzilioa abiarazi zuen, Martin V.ak deitu zuena, baina, bere asmoetan konfiantzarik ez zuenez eta jende gutxi joan zela ikustean, aita santuak, 1431ko abenduak 18an bulda bat idatzi zuen, kontzilioa desegin eta beste bat deituz, Bolonian urte ta erdi beranduago biltzekoa zena. Kontzilioak, aita santu pribilegioen adierazpen goiztiar hauei aurre egin zien.\n1441ean, Bordeleko artzapezpikuaren eskariz, Eugenio V.ak \"Studium Generale\" bat sortzen du (teologia, zuzenbidea, medikuntza eta artea), Pey Berlanden agintepean, Bordeleko Unibertsitatearen jatorria izango dena.\nSan Malakiasen profeziek, aita santu honi, \"Lupa C\u00e6lestina\" (Otseme zelestinoa) bezala erreferentzia egiten diote, modu okerrean, Zelestinar ordenakoa izateari erreferentzia egiten diona, benetan agustindarra zenean. Gainera, aipamenak, aita santu izan aurretik, Sienako gotzain izan zela dio, bertako armarriak, otseme bat erakusten duelarik."}
{"id": "92225", "revid": "201", "url": "https://eu.wikipedia.org/wiki?curid=92225", "title": "Frantziako departamenduak", "text": ""}
{"id": "92226", "revid": "6327", "url": "https://eu.wikipedia.org/wiki?curid=92226", "title": "Alibori Departamentua", "text": ""}
{"id": "92227", "revid": "6327", "url": "https://eu.wikipedia.org/wiki?curid=92227", "title": "Atakora Departamentua", "text": ""}
{"id": "92229", "revid": "105290", "url": "https://eu.wikipedia.org/wiki?curid=92229", "title": "Colonna leinua", "text": "Colonna familia, Erroman, familia boteretsu bat izan zen Erdi Aro eta Pizkunde garaietan. Familia honetakoa zen Martin V.a aita santua, bere benetako izena, Odonne Colonna zelarik, baita Italiako historiako beste pertsona garrantzitsu batzuk ere.\nEuren ohiko etsai edo arerioak, Orsinitarrak ziren.\nColonnatarrak, Tusculumeko kondeen ondorengoak dira. Lehena, Giovanni Colonna kardinala izan zen, 1192an aukeratua.\nErroman, Palazzo Colonna deritzon jauregia dago, gaur egun, Galleria Colonna bezala ezagutzen den familiaren arte bilduma dagoen museo bat dena.\nGarrantzitsuak izan dira Petrarcak familia honekin izandako harremanak, askotan agertzen dena idazle honen lanetan (Canzonierean bereziki).\nColonnatarrek, 1527ko Erromaren Arpilaketan paper garrantzitsu bat izan zuten."}
{"id": "92230", "revid": "6327", "url": "https://eu.wikipedia.org/wiki?curid=92230", "title": "Luis XIV.a", "text": ""}
{"id": "92231", "revid": "512", "url": "https://eu.wikipedia.org/wiki?curid=92231", "title": "Malakias Armaghekoa", "text": "San Malakias Armaghekoa edo Irlandakoa, Maelmhaedhoc O'Morgair izenez jaioa (1094-1148ko azaroak 2), Armagheko artzapezpiku katolikoa eta Lector Armaghekoaren semea izan zen.\nBatez ere, Erromara, 1140an eginiko erromesaldi baten ondoren, ustez iragarri zitzaizkion bi profezia jokogatik gogoratzen da. Bere jaia, azaroak 3an ospatzen da.\nSan Zelsok, apaiz ordenatu zuen 1119an, eta, 1123an, Bangorreko abade izendatu zuten. Urte bete beranduago, Bangorreko gotzain izendatu zuten, eta, 1124an, Armagheko primatua. 1127an, Cormac MacCarthy printzea eta Desmond Guinnessen aitorle bihurtu zen, eta, Connorren arpilaketaren ondoren, han, orain errege zen Cormacen zaintzapean elkarte monastiko bat ezarri zuen. San Zelso hil ondoren, Armagheko artzapezpiku izendatu zuten 1132an, azpijoko ugariren erdian, Jesusen artzain makila usurpatzaile bati erosi behar izateraino iritsi zirenak.\nGizon biziki erlijiotsua, bere laguna zen Bernardo Claravalgoak, Malakiasek, Irlandako elizan diziplina berrezarri zuela gogorarazten du, jentiltza jazarri eta moral katolikoa berrezarri zuela, honen ondoren, bere egoitza, Dawn eta Connorren banatu zuelarik, lehenengoa beretzat hartuz, non priorerri bat ezarri zuen. 1139 hasieran, Erromarantz bidaiatu zuen, Eskozia, Ingalaterra eta Frantziatik igaroz, non San Bernardo bisitatu zuen. Bere asma, Inozentzio II.a aita santuari, Armagh eta Casheleko diozesietarako palioak eskatzea zen.\nMalakiasek, Erroman, aurrez aurre, egoera izugarri bat topatzen du, erabat uzteldua eta aitasantutza, italiar jauntxoen mende. Dirudienez, une hauetan izan zituen bere begiztapen profetikoak, aita santuari moral handia sorrarazi ziotenak, Mendebaldeko Eliza katolikoa, oraindik bere azkenetan ez zegoela sentiarazi ziotenak. Bere jaioterrira itzuli zen bi palioekin eta Irlandako primatu izendaturik. 1142an Mellifonteko abadia handia ezarri zuen. 1148an, Erromara itzuli nahi izan zuen, baina, Clairvauxen zegoelarik, gaixotu eta San Bernardoren besoetan hil zen. Mirari ugari ematen zaizkio. Klemente III.a aita santuak kanonizatu zuen 1199ko uztailak 6an. Bere erlikia ugarien zerrenda, Jacques-Paul Mignek idatzitako \"Patrologiae cursus completus\" lanaren CLXXXVn liburuan zenbatua agertzen da."}
{"id": "92232", "revid": "140736", "url": "https://eu.wikipedia.org/wiki?curid=92232", "title": "Kabrega", "text": "Kabrega (gaztelaniaz: \"C\u00e1brega\") Ubago eta Mues herrien artean zegoen herri hustua da, Nafarroako Lizarrako merindadean kokatuta. Kabregako mendikateari izena eman zion.\nHistoria.\nBertan zegoen gazteluaren jaunek Kabregako markesgoa lortu zuten, Nafarroako Gorteetan parte hartu zuena. Nafarroako konkista eta gero, Leringo kondeak Petri Nafarroakoarena zen gaztelua hartu eta bota zuen. Egun Villahermosako dukeak dira Kabregako markesak.\nErdi Aroko gazteluak harlanduzko lana eta ogiba-leihoak zituen. Oraindino gazteluaren ingurumarian harresiaren hondakinak daude.\n1857ko errolda arte Asarta eta Kabrega delako udalerriaren barruan egon zen; Asarta Mendazara pasatu zen."}
{"id": "92233", "revid": "1545", "url": "https://eu.wikipedia.org/wiki?curid=92233", "title": "C\u00e1brega", "text": ""}
{"id": "92234", "revid": "1545", "url": "https://eu.wikipedia.org/wiki?curid=92234", "title": "Aragoiko erresuma", "text": ""}
{"id": "92235", "revid": "6327", "url": "https://eu.wikipedia.org/wiki?curid=92235", "title": "Maria de Lazcano", "text": ""}
{"id": "92236", "revid": "46380", "url": "https://eu.wikipedia.org/wiki?curid=92236", "title": "Gara\u00f1o", "text": "Gara\u00f1o bat da, 1350 inguruan desagertua. Iru\u00f1eko merindadeko Ollaran udalerrian dauden Egillor eta Saldise kontzejuen artean zegoen.\nGaztelu mendiaren gainaldean zegoen.\nHistoria.\nErdi Aroan bertako herrixka eta monasterioak Gara\u00f1o izeneko haranean zeuden, orain Olloko haranean daudenak. Bere kokapena zela eta, Iru\u00f1ea defenditzeko eskualdea izan zen.\nEgun, Gara\u00f1o Egillor-Beasoaingo elkarte kulturalaren izena da. Hango inauterietan, Gara\u00f1oren setioa gogoratzen da.\nGaztelua.\n600 metroko altuera duen Gaztelu mendiko haitz batean, Nafarroako Erresumako gaztelu nagusienetako bat zegoen. Jimeno Jurioren ustetan, baliteke islamdarrek aipatutako \"Sajrat Qays\" mitikoa izatea, beste teoria batek hurbileko Orarregin kokatzen du gaztelu hori.\nEgun, hondakinak baino ez dira geratzen: kanpoaldeko harresiaren zati bat, barnealdeko ertzaren beste zatia eta omenaldi-dorrearena ere bai.\nErresumako gaztelu nagusienetako bat ez ezik zaharrenetariko bat ere bazen. Bere hondarren artean XI. mendeko txanpona aurkitu zuten. 1276an, Nabarreriako Gerra zela eta, gaztelua setiatu eta konkistatu zuten."}
{"id": "92237", "revid": "336", "url": "https://eu.wikipedia.org/wiki?curid=92237", "title": "Kimono", "text": " Japoniako jantzi tradizionala da. \"Kimono\" hitzak \"janzteko gauza\" esan nahi du hitzez hitz, (\"ki\" \"jantzia\" eta \"mono\" \"gauza\"). Gizonek zein emakumeek janzten dute, nahiz eta emakumeek gehiago jantzi.\nKimono tunika mota bat da. Jantziak \"T\" letraren itxura du, \"V\" letraren itxurako lepo eskotatuarekin eta mahuka zabalekin. Kimonoa gorputza inguratzen jantzi behar da eta ondoren \"obi\" izeneko gerriarekin lotu."}
{"id": "92238", "revid": "98220", "url": "https://eu.wikipedia.org/wiki?curid=92238", "title": "Mellifonteko abadia", "text": "Mellifonteko abadia (Mellifont Abbey ingelesez), Loutheko konderrian dago, Mattock ibaiaren ondoan, Irlandan.\nIrlandan eraikitako lehen monasterio zistertarra da.\nAbadia, 1142an eraiki zen, San Malakiasen aginduz, gurtza gune handi bat bihurtu eta, honela, gertuko Monasterboice ordeztuz.\n1539an, abadia, itxia eta utzia izan zen. Gilen Orangekoaren egoitza nagusi izan zen, XVII. mendearen amaieran gertatu zen Boyneko guduan.\nIkuzketa gela.\nIkuzketa gela, Mellifonteko hondakinetako atalik garrantzitsuena da. Zituen zortzi hormetatik lau baino mantentzen ez diren oktogono formako eraikin bat da. Bere eraikuntzari buruz, erromaniko estiloko arkuak nabarmendu behar dira.\nKapitulu gela.\nKlaustroaren ekialdean kokatua, ganga bikain bat du, baita gaur egun desagertua dagoen abadiatik etorritako Erdi Aroko azuleju batzuk ere."}
{"id": "92240", "revid": "105290", "url": "https://eu.wikipedia.org/wiki?curid=92240", "title": "Monasterboice", "text": "Monasterboicen hondakinak, edo, Irlandako gaeleraz Mainistir Bhuithe, Irlandako Loutheko konderrian daude, Droghedatik zortzi kilometro ingurura.\nBarrutiak, bere jatorria, V. mendean du, San Patrizioren ikasle zen San Buitek sortzen duenean.\nMultzo monumentala, bi elizaren hondakinekin eta dorre zirkular batekin osatua dago, baina, multzoko gauzarik garrantzitsuenak, zelta gurutzeak dira, guzti horietan ikusgarri eta ezagunena Muiredacheko gurutzea delarik.\nGurutze zeltak.\nHilerriko gurutze zeltak, X. mendekoak dira eta Irlandako hoberenetzat bezala hartzen dira, horien artean, West Cross edo Tall Cross deritzona nabarmentzen delarik, baita Muiredacheko gurutzea ere, Irlandako hoberena bezala hartzen dena.\nDorre borobila.\nAztarnategi dorre borobila, aztarnategiaren izkina batean dago, eta sei metroko altuera du."}
{"id": "92243", "revid": "105290", "url": "https://eu.wikipedia.org/wiki?curid=92243", "title": "West Cross", "text": "West Cross edo Tall Cross, Irlandako Loutheko konderrian dagoen Monasterboiceko barrutiaren barnean dagoen gurutze zelta handi bat da.\nHogeitamar metroko altuera duen dorre zirkularraren ondoan dagoen 6,5 metroko garaiera duen gurutze handi bat da.\nBere kontserbazio egoera, gertu duen Muiredacheko gurutzearena baino okerragoa da, eta eskenak dituzten hamabi panel baino ezin daitezke ikusi.\nEkialdeko aurpegia.\nEkialdeko aurpegian, David erregea, lehoi bat eta hartz bat hiltzen, David Goliaten buruarekin, Isaaken sakrifizioa eta David, Samuelen aurrean harrapatua ikus daitezke.\nMendebaldeko aurpegia.\nMendebaldeko aurpegian, honako eskena hauek ikus daitezke: Jesusen berpiztea, Jesus arantzadun koroarekin koroatzea, gurutziltzatzea, Jesusen bataioa, Petri, soldadu bati, olibondoen ortuan belarria mozten eta Juda Iskarioteren traiziozko musua."}
{"id": "92244", "revid": "512", "url": "https://eu.wikipedia.org/wiki?curid=92244", "title": "Muiredacheko gurutzea", "text": "Muiredacheko gurutzea, Irlandako Loutheko konderrian dagoen Monasterboicen dagoen 5.5 metroko altuera duen zelta gurutze handi bat da.\nGurutze hau, Irlandako garrantzitsuena bezala hartzen da. Muiredach izena eman zitzaion, X. mendeko abade baten omenez.\nGurutzea, barra-barra apaindua dago, apaintzen duten irudiak, honako hauek direlarik:\nEkialdeko aurpegia.\nBehetik gora: Jatorrizko pekatua (Adanen erorketa), Kain Abel hiltzen, David eta Goliat, Moises, harkaitz bat kolpatzean, bertatik ura irtenarazten eta Errege Magoak Jesus gurtzen.\nGurutzearen erdian, azken epaiaren irudikapena dago, non, Jesus, bere epaiaren zain dauden arimez inguraturik, eta, bere eskuinean, deabrua, zigortuen zain ikus daitekeen.\nGurutzea, goialdean, San Antonio eta San Pauloren basamortuko elkarketarekin amaitzen da.\nMendebaldeko aurpegia.\nAurpegi honetan, honako eskena hauek ikus daitezke, behetik gora zerrendatuak: Jesusen harrapatzea, Santo Tomasen zalantza, Jesus, San Petriri, zeruko ateen giltza ematen.\nErdian: Gurutziltzatzea eta Moises Aaron Hurrekin otoitz egiten.\nGurutzea, alde honetatik, goialdean, Eliza baten eskenarekin amaitzen da."}
{"id": "92245", "revid": "105290", "url": "https://eu.wikipedia.org/wiki?curid=92245", "title": "Drangiana", "text": "Drangiana edo Sarangia (persieraz: \"Zaranka\", \"uraren lurraldea\", pashtoeraz: \"Dzaranda\" edo \"Dzaranga\") Asia erdialdeko eskualde baten antzinako izena da. Helmand ibaiaren ahoan dagoen Hamun-e Helmand aintziraren inguruan hedatzen zen. Gaur egun, antzinako herrialde hau, Afganistango hego-mendebaldearen eta Irango ekialdearen artean banaturik dago (Sistan).\nEskualdea irandar tribuek populatua zegoen. Mediarrek menderatu zuten, Ziro II.a Handiaren erregealdian Persiar Inperioak behin betirako konkistatu eta erantsi zuen arte. Ordutik aurrera, Drangiana, Persepolisetik izendaturiko gobernariek gobernatutako satraperria bat izan zen, autonomia maila handia zuena, gertu zituen Baktriana, Arakosia, Gedrosia eta Sogdiana bezala. Bere hiriburua, Phrada edo Frada zen, gaur egungo Farah hiriarekin edo Zaboletik gertu dagoen Dahan-i Ghulaman aztarnategiarekin identifikatua, non akemenestar estiloko jauregi bat aurkitu zen.\nHerrialdeak, Persiar Inperioko gainontzeko lurraldeen patu bera jasan zuen: Alexandro Handiaren eskuetan erori zen eta ekialdeko beste satraperria batzuen antzeko eboluzio historikoa jarraitu zuen gero."}
{"id": "92246", "revid": "201", "url": "https://eu.wikipedia.org/wiki?curid=92246", "title": "Bula", "text": ""}
{"id": "92247", "revid": "201", "url": "https://eu.wikipedia.org/wiki?curid=92247", "title": "Aleksandr Nevski", "text": ""}
{"id": "92248", "revid": "105290", "url": "https://eu.wikipedia.org/wiki?curid=92248", "title": "Zabol", "text": "Zabol (persieraz \u0632\u0627\u0628\u0644) Irango Sistan eta Balutxistan probintziako hiri bat da, Pakistan eta Afganistanekin muga egiten duena. Ez da Afganistango Zabulekin nahasi behar.\n2005eko erroldan, 128.476 biztanle zituen.\nZabol Sistango arroko Hamun-e Helmand aintziratik gertu dago, eta eskualdea Helmand ibaiak bustitzen du. Zabolgo jendeak sistanera deitutako persieraren aldaera bat hitz egiten du, darieraren oso antzekoa. Eskualdeko tribuen artean, xahrakiarrak, arbabiarrak, baraniarrak, saraniarrak, fakhireharrak, mirtarrak, dahmardeharrak, rashkiarrak, sanchooliarrak, pahlevanarrak, faghiriarrak, divaneharrak, gorgtarrak, nohtaniarrak eta sayyadiarrak daude. Azken urteetan, tribu izen hauek, eskualdeko biztanleen abizenetan agertzen dira. Hirian badira paxtuak, belutxiak eta brahuiak ere.\nZabol eskualdea, bere \"120 eguneko haizea\"gatik (b\u0101d-e sad-o-bist-roz) da ezaguna, iparraldetik hegoaldera jotzen duen udako hauts ekaitz iraunkorra.\nHirian dago Zabolgo Unibertsitatea, eta tokiko aireportu bat du. Zabolgo heroia Rostam da, Ferdowsik idatzitako \"Xahname\" liburuko pertsonaia epikoa."}
{"id": "92251", "revid": "336", "url": "https://eu.wikipedia.org/wiki?curid=92251", "title": "Hondar ekaitz", "text": "Hondar ekaitza edo hauts ekaitza gertaera meteorologiko bat da, non haize bortitzek hondar partikulak eguratsean daramatzaten saltazio edo suspentsioan. Ekaitz mota hau ohikoa da klima idor eta erdi-idorretan, hala nola Saharan, Ipar Amerikako Zabaldi Handietan, Arabian, Gobi basamortuan Mongolian, Txina ipar-mendebaldeko Taklamakanen eta beste eskualde batzuetan.\nHauts ekaitz gogorrek, ikuspena, hutsera murriz dezakete, bidaiak egitea eragotziz eta lurrazalaren goialdeko geruza airean eraman eta beste toki batzuetan utziz. Lehorteak, eta, jakina, haizeak, halako ekaitzak agertzen laguntzen dute, nekazaritza eta abeltzaintza biziki kaltetzen dituztenak. Ekaitz hauetan bildutako hautsak, milaka kilometro egin ditzake: Saharako harea ekaitzek, Ozeano Atlantikoaren mendebaldeko plankton hazkuntzan eragina dute, eta, zientzialari batzuen arabera, Amazonaseko pluvisilvako landareentzako mineral urrien iturri garrantzitsua dira. Hauts ekaitzak, sarri, satelite artifizialetatik hartutako argazkietan ikus daitezke.\nMarten.\nMarten ere, hauts ekaitzak, eskala handian ezagutzen dira. Ekaitzek, planeta honetan, gehiago irauten dute, eta Lurrean baino hedadura gehiago hartzen dute: ekaitz hauetako batzuk, planeta osoa estaltzen dute ehundaka egunez, planetaren oreka termikoa aldatuz, eta, bere lurrazalean hozte biziak eraginez."}
{"id": "92252", "revid": "512", "url": "https://eu.wikipedia.org/wiki?curid=92252", "title": "Simun", "text": "Simuna (arabieraz: \u0633\u0645\u0648\u0645\u200e \"sam\u016bm\", \u0633\u0645 \"s-m-m\" hitzetik, \"haize pozoitsua\"), Sahara, Palestina, Siria, Jordania eta Arabiako basamortuetan jotzen duen haize eta hondarrezko denborale indartsu, bero eta lehor bat da. Tenperatura 54\u00ba baino gehiagokoa izan daiteke, eta hezetasuna %10 baino gutxiagokoa.\nEkaitz hau, bat-batean eta modu zirkularrean mugitzen da, zikloiak bezala, hauts eta hondarrezko lainoak eramanez, pertsona eta animalietan asfixia eta hipertermia eraginez. Haize beroak gorputzari lurruntze edo izerdi bidez gainetik ken dezakeena baino bero gehiago emateari ematen zaio izen hori. Simuna oso arin eta abisurik gabe garatzen da, garai ohikoenak ekain erdialdetik eta abuztu erdialdera bitartean badira ere. Tarte honen barruan simunak txistu bortitzez agertzen dira, suspentsioan dagoen hareak abiada handian mugitzen den lainoa laranjaz margotzen du, eta bere erauntsiek aurrean harrapatzen duten bizidun oro hil egiten du.\nHerodotok, simuna Sahara zeharkatzen duen haize gorria bezala deskribatu zuen. Berarekin dakarren harea Atlantikora eta Europara ere hel daiteke."}
{"id": "92253", "revid": "56334", "url": "https://eu.wikipedia.org/wiki?curid=92253", "title": "Gorka Maneiro", "text": "Gorka Maneiro Labayen (Donostia, Gipuzkoa, 1974ko azaroaren 11) IX eta X legegintzaldietako izan zen, Batasuna, Aurrerapena eta Demokrazia (UPyD) alderdiaren baitan.\nBiografia.\nLanbide Heziketako ikasketak burutu ondoren, enpresa ikasketak egin zituen Euskal Herriko Unibertsitatean. Kontularia da ogibidez. Gaur egun Politika Zientziak ikasten dihardu.\nGaztetatik interesatu zen politikarekin, ETAren aurkako mugimenduetan parte hartuz eta ildo horretatik egunkarietan gutunak idatziz. 1990eko hamarkadan PSE-EE alderdian urte batzuk eman zituen, ardura aipagarririk gabe. 2009ko eta 2012ko Eusko Legebiltzarreko hauteskundeetarako Batasuna, Aurrerapena eta Demokraziako lehendakarigaia eta zerrendaburua izan zen Arabatik eta hauteskunde haien ondorengo alderdiaren jarleku bakarra eskuratu zuen."}
{"id": "92254", "revid": "119347", "url": "https://eu.wikipedia.org/wiki?curid=92254", "title": "Lydia Brancas", "text": "Lydia Brancas Escart\u00edn (Bilbo, Bizkaia) euskal herritar politikaria da. Deustuko Unibertsitatean Zuzenbidean lizentziatu zen eta Komunitate-zuzenbidean eta Jabetza Intelektual eta Industrialean graduondoa egin zuen.\n2009ko Euskadiko Hauteskundeetarako Batasuna, Aurrerapena eta Demokraziaren zerrendaburua da Bizkaitik."}
{"id": "92255", "revid": "119347", "url": "https://eu.wikipedia.org/wiki?curid=92255", "title": "Maleni San Vicente", "text": "Mar\u00eda Magdalena San Vicente de la Torre (Barakaldo, Bizkaia, 1969 - Castro Urdiales, Kantabria, 2020ko abenduaren 13a), Maleni San Vicente izenez ere ezaguna, euskal herritar politikaria izan zen. Politika Zientzietan lizentziaduna zen eta Herri-administrazioan graduondokoa egin zuen.\n2009ko Eusko Legebiltzarrerako Hauteskundetarako zerrendaburua izan zen Gipuzkoatik UPyD alderdian, baina ez zen hautatua izan. Ondoren, Albert Riveraren Herritarrak - Herritarron Alderdia alderdian militatu zuen."}
{"id": "92256", "revid": "997597", "url": "https://eu.wikipedia.org/wiki?curid=92256", "title": "Politika Zientziak", "text": ""}
{"id": "92258", "revid": "2048", "url": "https://eu.wikipedia.org/wiki?curid=92258", "title": "Frantzisko Jabier Landaburu", "text": "Frantzisko Jabier Landaburu Fernandez de Beto\u00f1o batzuetan Xabier Landaburu bezala ezagutua (Gasteiz, - Paris, ) arabar politikaria izan zen. EAJ alderdiko eta Eusko Ikaskuntza elkarteko kidea zen. 1933an diputatu hautatu zuten Araban, EAJ alderdiaren eskutik. 1936. urteko militarren matxinadan bi aldiz atxilo hartu zuten Gasteizen. Hamahiru hilabetez egon zen ezkutuan Gasteizko Floridako familiaren pisuko ganbaran.\nHamahiru hilabete geroago, Lapurdira ihes egitea lortu zuen autoan, Sarara zeharki. EAJ alderdiak bere ordezkari izendatu zuen Parisen. Frantzia alemaniarren esku geratu zenean, Gestapotik ihes egin zuen, eta, 1944. urtean, Eusko Jaurlaritzak Parisen zuen egoitza bereganatu zuen. Agirre lehendakariaren zerbitzupean izan zen, hura hil zen arte. \"La causa del pueblo vasco\" obra eman zuen argitara 1956. urtean. 1960. urtean, Agirre lehendakaria hil zenean, Eusko Jaurlaritzako lehendakariorde izendatu zuten. \n55 urte zituela eta \"Jos\u00e9 Antonio de Aguirre, forjador de la naci\u00f3n vasca\" obra idazten ari zela hil zen. Artikulu nagusiak: \"Emmanuel Mounier-L\u00e9on Blum\", \"Patronos, cristianos y curas obreros!\", \"...Comunismo tampoco\", \"\u00bfDebe tener el partido una doctrina social?\", \"En torno al Pacto del Atl\u00e1ntico\", \"La lecci\u00f3n de la Commonweath\", \"De Luxemburgo a Estrasburgo\" eta \"Marc Sangnier, el sembrador\" (\"Alderdi\" aldizkarian argitaratuak).\nLandabururen omenez Eurobaskek (Europako Mugimenduaren Euskal Kontseiluak) ikerketa-sari batzuk eman ohi ditu. Eneko Landaburu politikaria eta Gorka Landaburu kazetaria bere semeak dira."}
{"id": "92260", "revid": "1310", "url": "https://eu.wikipedia.org/wiki?curid=92260", "title": "Francisco Jabier Landaburu", "text": ""}
{"id": "92261", "revid": "1310", "url": "https://eu.wikipedia.org/wiki?curid=92261", "title": "Francisco Javier Landaburu", "text": ""}
{"id": "92262", "revid": "65203", "url": "https://eu.wikipedia.org/wiki?curid=92262", "title": "Jesus Mari Larrazabal", "text": "Jesus Mari Larrazabal Antia (Zumaia, Gipuzkoa, 1948 - Donostia, 2021eko ekainaren 29a) filosofo, ekonomista, Euskal Herriko Unibertsitateko irakasle katedraduna, politikaria eta eusko legebiltzarkidea izan zen. Parisen ikasketak egin, eta Logika eta Zientziaren Filosofiako Unibertsitate Katedraduna izan zen Euskal Herriko Unibertsitatearen Donostiako Filosofia eta Hezkuntza Zientzien Fakultatean. Logika, Hizkuntzaren Filosofia eta Semantika Formala irakasgaiak irakasten zituen, gradu mailan zein masterrean.\nGainera, EHUko ILCLI (\"Institute for Logic, Cognition, Language and Information\" siglak ingelesez) unibertsitate institutuko eta Euskal Herriko Unibertsitateak argitaratzen duen Gogoa aldizkariaren zuzendaria izan zen.\n2021eko ekainean hil zen gaixotasun luze baten ondorioz.\nIkasketak.\nIngeniaritza ikasketak hasi zituen, baina ez zituen amaitu. Filosofian eta Ekonomian lizentziatu zen gero Parisko Unibertsitatean. Parisen oso ikasle ona izan zenez 1976an Parisko Banku Nazionalean (BNP) lan egiteko eskaintza jaso zuen, baita AEBetara joateko ere, doktorego-tesia logikaz egiteko. Baina ez zen joan ez batera eta ez bestera, Euskal Herrira itzuli zuen, Parisen ikasitakoaz lan egiteko.\nOrduan Bergarako UNEDen sorkuntzan parte hartu zuen, eta zuzendariorde izan zen gero 1977tik 1979ra.\nPolitikaria.\nGazte-gaztetatik eduki zuen politikarako grina, Herri Gaztedi taldeko kidea izan zen 1967tik 1972ra. Urola Kostako arduraduna ere izan zen.\nHerri Batasuna sortzeko bileran parte hartu zuen 1978an, LAIA alderdiko kide gisa. Gipuzkoako batzarkide eta Foru Aldundiko diputatu izan zen 1979tik 1983ra, hau da, aldundiak toki korporazio izateari utzi zion arte. Foru diputatu gisa, azpiegituretako batzordea gidatu zuen urte haietan, Xabier Aizarna Azula diputatu nagusi zelarik.\n1980tik atera zen LAIA HB koaliziotik, eta Larrazabal ezker abertzaletik urrundu zen.\n2009ko Eusko Legebiltzarrerako Hauteskundeetarako Eusko Alkartasunako zerrendaburua izan zen Gipuzkoatik eta 2010eko ekainera arte EAko legebiltzarkide izan zen, baina kargua utzi behar izan zuen osasun arazoengatik.\nFilosofiako irakasle eta ikertzailea.\n1981ean hasi zen irakasle sortu berria zen Euskal Herriko Unibertsitatean, non irakasle katedraduna izan zen geroago, 1992tik. Bere ikerketa-taldeak Logikaren, Kognizioaren, Lengoaiaren eta Informazioaren Institutua (ILCLI) eta \"Gogoa\" aldizkaria sortu zituen. Institutuko lankideen artean izan ziren Kepa Korta, Frantziska Arregi, Pello Huizi, Xabier Arrazola, Mikel Haranburu, Ibon Coteron, Anibal Monasterio, Mikel Olazaran, Bego\u00f1a Carrascal, Mixel Aurnaga eta Jesus Ezkerro.\nILCLI institutua 1993tik ibili zen lanean eta 1999an sortu zuten ofizialki. Diziplina-arteko unibertsitate-institutua izanik lau atal koordinatzen ditu: Logika, Zientzia Kognitiboa, Lengoaia eta Komunikazioa; eta Informazioa, Ekintza eta Antolamendua. Filosofia lantzeaz gain, giza zientzien eta gizarte-zientzien arteko elkargunean kokatuta dago, eta oinarriak ditu tradizio analitiko eta fenomenologikoko filosofian.\nUdako Euskal Unibertsitateko kidea.\nUEUko kide historikoa da eta etengabe parte hartu zuen ia-ia sorreratik filosofia eta matematika sailetako aitzindarietako bat izan zen. Urteetan zehar filosofia saileko 12 hitzaldi hauek eman zituen udako ikastaroetan UEUren eskutik:"}
{"id": "92263", "revid": "4380", "url": "https://eu.wikipedia.org/wiki?curid=92263", "title": "Bossost", "text": ""}
{"id": "92264", "revid": "4380", "url": "https://eu.wikipedia.org/wiki?curid=92264", "title": "Bellvis", "text": ""}
{"id": "92265", "revid": "336", "url": "https://eu.wikipedia.org/wiki?curid=92265", "title": "Txarli Prieto", "text": "Juan Carlos \"Txarli\" Prieto San Vicente (Gasteiz, Araba, 1957ko martxoaren 29a) euskal herritar politikaria da. Arabako Euskadiko Alderdi Sozialista - Euskadiko Ezkerraren idazkari nagusia da. Europako administrazio eskolan diplomatua da.\n1970eko eta 1980ko hamarkadetan Espainiako Alderdi Komunistako militantea izan zen. 1980ko hamarkadan Araba Langile Komisioen idazkari nagusia izan zen. 1990etik PSE-EEko militantea da. Gaur egun Arabako diputatua eta alderdiko Arabako idazkari nagusia da."}
{"id": "92266", "revid": "119347", "url": "https://eu.wikipedia.org/wiki?curid=92266", "title": "I\u00f1aki Arriola", "text": "I\u00f1aki Arriola L\u00f3pez (Eibar, Gipuzkoa, 1959ko urriaren 7a) Eusko Jaurlaritzako Etxebizitza, Herri Lan eta Garraioko sailburua izan zen 2009tik 2012ra. Zuzenbidean lizentziatua zen Euskal Herriko Unibertsitatean, Gipuzkoan. 2008ko maiatzaren 17tik Gipuzkoako PSE-EEko idazkari nagusia da.\n1991tik 1993ra Eusko Legebiltzarreko legebiltzarkide izan zen, baina bere eserlekuari uko egin zion Eibarko alkate kargua hartzeko. 1993tik 2008ra Eibarko alkatea izan zen.\n2009ko Euskal Autonomia Erkidegoko Hauteskundeetarako PSE-EEko zerrendaburua izan zen Gipuzkoatik. Patxi L\u00f3pez lehendakari bihurtzean, Etxebizitza, Herri Lan eta Garraioko sailburu izendatu zuen bere kabineterako. Bere agintaldiko lan nagusia \"Euskal Y\"-aren obrei bultzada handia ematea izan zen, Bergara eta Irun arteko zatian (Gipuzkoako zati hori da Eusko Jaurlaritzak eraikitzeko ardura duen bakarra). Arriolaren agintaldiaren hasieran, zati horrek dituen hamazazpi tarteetatik batean besterik ez ziren lanean ari; agintaldiaren bukaeran, bukatuta zeuden bi, eta besteetan lanean ari ziren.\nAurreko legealdian onartu zen Etxebizitza Legea garatzeko 2016an Ingurumena, Lurralde Antolaketa eta Etxebizitza izendatu zuten."}
{"id": "92267", "revid": "512", "url": "https://eu.wikipedia.org/wiki?curid=92267", "title": "Atlantique (Benin)", "text": "Atlantique Beningo hegoaldeko departamendua da. Mendebaldean Mono eta Kouffo departamenduekin du muga, Zourekin iparraldean, Ou\u00e9m\u00e9rekin ekialdean, eta Ozeano Atlantikoarekin hegoaldean. 3.233 kilometro koadroko eremua hartzen du, eta 2013an 1.398,229 biztanle zituen. Ouidah da hiriburua."}
{"id": "92268", "revid": "44278", "url": "https://eu.wikipedia.org/wiki?curid=92268", "title": "Artaun (Dima)", "text": "Artaun Dimako (Bizkaia) iparraldean dagoen auzoa da, mendialdekoa.\nHistoria.\nArratiako Merindadearen elizatea osatu zuen Erdi Aroan beste zazpi auzorekin batera, Aroztegieta, Olazabal, Indusi, Oba, Bargondia, Bikarregi, Intxaurbizkar eta Lamindao hain zuzen ere. Elizateak 61. jezarlekua zeukan Gernikako Batzar Etxean.\nGaur egun auzoaren izena Artaun den arren, XVIII.mendera arte Arratiagoien bezala izendatzen zen. Mende horretan zehar egin ziren su kontaketetan horrela dokumentaturik eta identifikaturik dago auzunena.\nInguru naturala.\nArtaungo ipar-ekialdean Aramozko mendilerroa zabaltzen da, iparraldean Urtemondo (788 m) eta ekialdean Artaungan (905 m) mendiak dituelarik, besteak beste.\nBestela, mendebaldean Biteri\u00f1o auzunea eta hegoaldean Bikarregi eta Ugariotz mugakide ditu. Ugarana erdigunerako bidean, azkenik, Azkuenaga tartean dauka, hego-mendebaldean."}
{"id": "92270", "revid": "2962", "url": "https://eu.wikipedia.org/wiki?curid=92270", "title": "Arantxa Quiroga", "text": ""}
{"id": "92271", "revid": "42829", "url": "https://eu.wikipedia.org/wiki?curid=92271", "title": "I\u00f1aki Oyarz\u00e1bal", "text": "I\u00f1aki Oyarz\u00e1bal de Miguel (Gasteiz, Araba, 1966ko ekainaren 19a) V., VI., VII. eta VIII. legegintzaldietako PPko eusko legebiltzarkidea da. Arabako PPko idazkari nagusia eta Gasteizko udalaren zinegotzi ohia ere bada.\nHorretaz gain, Arabako Enpresaburu Gazteen elkarteko (AJEBASK) kidea, UNICEF-Arabako bazkidea eta Europako Mugimenduaren Euskal Kontseiluko lehendakariordea da.\n2009ko Euskadiko Hauteskundeetarako Alderdi Popularreko zerrendaburua da Arabatik.\n2019ko foru hauteskundeetan Alderdi Popularraren hautagai izan zen Arabako Aldundiara.\nJavier Marotoekin batera Alderdi Popularraren barnean bere homosexualitatea onartu duten goi mailako agintari bakarrenetarikoa da. Bere garaian, naiz eta homosexuala zela aitortu, ezkontza homosexualaren aurkako iritzia plazaratu zuen."}
{"id": "92273", "revid": "26894", "url": "https://eu.wikipedia.org/wiki?curid=92273", "title": "I\u00f1aki Oiartzabal", "text": ""}
{"id": "92274", "revid": "997695", "url": "https://eu.wikipedia.org/wiki?curid=92274", "title": "Magdalena San Vicente", "text": ""}
{"id": "92275", "revid": "997697", "url": "https://eu.wikipedia.org/wiki?curid=92275", "title": "Miren Aintzane Ezenarro", "text": ""}
{"id": "92276", "revid": "56334", "url": "https://eu.wikipedia.org/wiki?curid=92276", "title": "Punicastro", "text": "Punicastro edo Malpika Kodesko mendikateko mendebaldean eta Concepci\u00f3n haitzean zegoen gaztelua izan zen eta bertako mendia da, Torralba del Rio udalerrian. \nNafarroako Erresumako muga defendatzen zuen izan zen gotorlekua zen. Egun ez dago apenas hondakinik. Mara\u00f1ongo Lapoblacionen eta Bernedoko gotorlekuekin batera defentsarako hiruki bat ostu zuen.\nGazteluaren mendiak 1338 metroko altuera du.\nIzenaren esanahia.\nIzenaren jatorria \"Puni edo Punioren kastroa\" izan daiteke. Puni Erdi Aroko izena da. Castro hitza, ordea, ez da batere ohikoa Nafarroan, eta leku honetan beste inon ez da agertu. Horregatik uste da, ez zela izen herritarra izango.\nGaztelua.\nKodes mendilerroan gutxienez bi gaztelu dokumentatu dira: Alkazarra, XI. mendean dokumentatua eta XIII. mendearen erdialdean abandonatua eta Punikastrokoa, X-XI. mendetik dokumentatua eta XV. mendean abandonatua. Gaur egun, nahiz eta Costalera eta Concepci\u00f3n/Malpika haitzetan hondakin batzuk agertzen diren eta harrian egindako lan batzuk ikus daitezkeen, zaila da bi gaztelu horien kokapen zehatza ezagutzea. I\u00f1aki Sagredok idatzi zuenez, Punicastroko obran ikus daiteke gazteluaren zati batek Lana bailarara begiratzen zuela eta beste zati bat Berrotzara begiratzen. Bereziki, elementu batzuk, hala nola ate faltsua eta dorre txiki bat, baina baita dokumentazioan ematen den datua ere; ardoa eta zura Torralbatik eta teilak Nazaretik eraman zituztela. Alkazarreko gazteluari dagokionez, oraindik datu gutxiago daude.\n1337. urtean Santikurutze Kanpezuko bizilagunek hura okupatu nahi izan zuten berreraikitzeko eta bere herria defendatzeko balio izan ziezaiekeelako, baina saioa ez zen aurrera atera.\nPunicastroko gaztelua XI. mendeko tenentzia gisa dokumentatzen da, Gartzia IV.a Santxitz (erreg.: 1035-1054) erregealdian, eta Fort\u00fan S\u00e1nchez \"Penna Punicastri\"-ko arduradun izendatzen da. \nGeroago, Lizarrako Merindadean kokatuko da, XIII. mendearen erdialdean, eta han izango dira ohikoagoak gazteluaren lanei buruzko datuak. I\u00f1aki Sagredo ikertzailearentzat, XV. mendearen amaieran utzi zuten, dokumentatutako azken alkaidearen ondoren: Toledoko Fortu\u00f1o. Ohiko garnizioa 10 gizonekoa zen, eta bakoitzari urteko 5 gari-zaldi adinako kopuru ekonomikoa eta gari-kopurua ematen zitzaion. Gazteluren ebidentziarik ia ez dago, higaduraren ondorioak jasaten dituzten hormen hondar batzuk baino ez.\nGran Enciclopedia de Navarra-ren arabera, \"Ez dakigu zehazki gaztelua XV. mendearen azken urteetan utzi ote zuten edo, aitzitik, 1516an bota ote zuten, Cisneros kardinalak, Gaztelako mendikatean erregeordeak, emandako aginduen ondorioz.\"\nJuan Lobo gaizkilearen legenda.\nHerriko kontakizunen arabera, XVI. mendean, gazteluan, Juan Lobo bidelapurra eta bere gizon taldea ezkutatzen zen. Herritarren hil omen zuten gaizkilea eta garaipen hori opatzeko dantzan egin zuten, eta hortik dator, urtero egiten den jaia. San Joan jaien barruko ekitaldi horretan, Juan Lobo edo Juan Moro irudikatzeko gizon batek aurpegia beltzez margotzen du eta hostoz eta adarrez estaltzen da. Juan Lobok ihes egiten du, herriko gizonek harrapatzen dute eta jota bat dantzatzen dute, Baltsaren dantza. Baltsatik herrira eraman eta Juan Lobo epaitu eta herioz zigorra ezarrita tiroz hil egiten dute.."}
{"id": "92277", "revid": "1545", "url": "https://eu.wikipedia.org/wiki?curid=92277", "title": "Torralba del Rio", "text": ""}
{"id": "92279", "revid": "336", "url": "https://eu.wikipedia.org/wiki?curid=92279", "title": "Masoud Shojaei", "text": "Masoud Shojaei Soleimani (; Xiraz, 1984ko ekainaren 9a) Irango futbol jokalaria da, CA Osasunan ibilitakoa.\nIranen hasi zen futbolean. Bertan, Saipa FC-n aritu zen lehen mailan. Hiru urtetan zehar baloia oinetan erabiltzen trebetasun handia erakutsi zuen, eta 2006ko munduko txapelketaren ostean Arabiar Emirerri Batuetako Sharjah FC-k fitxatu zuen. Vfl Wolfsburg eta SSC Napoli taldeek Masoud fitxatzeko interesa erakutsi zuten, baina 2008ko ekainaren 23an Osasunak kontratatu zuen. Orduan Nekounam herrikidea Iru\u00f1eko taldean zegoen."}
{"id": "92280", "revid": "1150", "url": "https://eu.wikipedia.org/wiki?curid=92280", "title": "Jose Antonio Camacho", "text": ""}
{"id": "92281", "revid": "105290", "url": "https://eu.wikipedia.org/wiki?curid=92281", "title": "RN 133", "text": "RN 133 (frantsesez: \"route nationale 133\") Bergeracetik Hego Euskal Herriraino Mendi-Marzanaren bidez zihoan Frantziako errepide nazionala izan zen.\nIzena.\n1972ko erreformaren ondoren, RD 933 bihurtu zen. Hala ere antzinako ibilibidearen zati bi ez dira RD-933:\nLandetan, Kontseilu Orokorrak bitan zatitzen du ofizialki RD_933:\nAntzinako ibilbidea.\nHona hemen zeharkatutako udalerri nagusiak:"}
{"id": "92283", "revid": "105290", "url": "https://eu.wikipedia.org/wiki?curid=92283", "title": "RN 132", "text": "RN 132 (frantsesez: \"route nationale 132\") Bordeletik Donibane Garaziraino Mendi-Marzana eta Baionaren bidez zihoan Frantziako errepide nazionala izan zen.\nEgun Cherbourg-Octevilleko erdigunetik Tourlavillera doan ibilbideak izen bera du.\nIzena.\n1972ko erreformaren ondoren, ibilbidea zatitua izan da:\nAntzinako ibilbidea.\nHona hemen zeharkatutako udalerri nagusiak:"}
{"id": "92285", "revid": "105290", "url": "https://eu.wikipedia.org/wiki?curid=92285", "title": "RN-263", "text": "RN-263 (frantsesez: \"route nationale 263\") Baionatik A-63 autobidearen 5. irteeraraino doan Lapurdiko errepide nazionala da.\n1972ko erreforma baino lehen, RN-132 errepidearen zati bat baino ez zen."}
{"id": "92286", "revid": "201", "url": "https://eu.wikipedia.org/wiki?curid=92286", "title": "Gaitz autoimmune", "text": ""}
{"id": "92287", "revid": "119347", "url": "https://eu.wikipedia.org/wiki?curid=92287", "title": "Lo voglio morto", "text": "Lo voglio morto 1968an Paolo Bianchinik zuzendutako spaghetti western generoko film bat da. Protagonista, Craig Hill du.\nSinopsia.\nClayton (Craig Hill), Ameriketako Estatu Batuetako Gerra Zibileko borrokari ohi bat eta bere arreba Mercedes, Ciudad Ju\u00e1rezera iristen dira, Mexiko eta Texasen arteko mugan dagoen herri txiki bat. Clayton bere lagun Macekin dagoen bitartean, Garry eta Jackek, tokiko gizon garrantzitsu eta aberats bat den Malleken agindupean dauden bi pistolarik, Mercedes hiltzen dute. Claytonek, etengabe mendeku bila, eta Malleken azpijokoari buruz ezer ez dakien arren, eta bere errebolberrarekin justizia egitearekin zerikusirik ez duen orotik aldenduta, taldea suntsitzen du."}
{"id": "92288", "revid": "336", "url": "https://eu.wikipedia.org/wiki?curid=92288", "title": "RN 618", "text": "RN 618 (frantsesez: \"route nationale 618\") Bizkaiko Golkoaren kostaldean dagoen Donibane Lohizunetik Mediterraneo itsasoaren kostaldean Argel\u00e8s-sur-Merrera zihoan Frantziako errepide nazionala izan zen.\nIzena.\nIbilbideak Pirinioak zehartzen zituenez, Frantziako Tourrak ospea eman eta \"Route des Pyr\u00e9n\u00e9es\" (euskaraz: \"Pirinioen ibilbidea\") izena hartu zuen. 1970ean, errepidea bitan zatitu zen:\nAntzinako ibilbidea.\nHona hemen zeharkatutako udalerri nagusiak:\nDonibane Lohizunetik Donibane Garazira (D 918).\n\"RN 133 antzinako errepidearekin batera (16 km.)\"\nLarzabaletik Izorrara (D918).\n\"RN 134 antzinako errepidearekin batera (2 km.)\"\nAsaspetik Argel\u00e8s-Gazostera (D 918).\n\"RN 134BIS antzinako errepidearekin batera (13 km.)\"\n\"RN 21 antzinako errepidearekin batera (18 km.)\"\nLuz-Saint-Sauveurretik col du Portillon (D 918 &amp; D 618).\n\"RN 125 antzinako errepidearekin batera (1,5 km.)\"\n\"Espainiako mugan etena\"\nSaint-Gironsetik Mont-Louisera (D 618).\n\"RN 20 antzinako errepidearekin batera (68 km.)\"\n\"RN 116 antzinako errepidearekin batera (51 km.)\"\nBouletern\u00e8retik Argel\u00e8s Plagera (D 618).\n\"RN 115 antzinako errepidearekin batera (8 km.)\"\n\"RN 9 antzinako errepidearekin batera (2 km.)\""}
{"id": "92291", "revid": "6327", "url": "https://eu.wikipedia.org/wiki?curid=92291", "title": "RD-918", "text": ""}
{"id": "92292", "revid": "119347", "url": "https://eu.wikipedia.org/wiki?curid=92292", "title": "Jumpstyle", "text": "Jumpstyle-a Britainia Handia, Herbehereak, Belgika, Alemania eta Frantzia iparraldean arrakasta handia izan duen musika mota bat da. Jumpen izenarekin ere deitua ingelerazko \"jump\" hitza + nederlanderazko \"-en\" atzizkia. Musika mota Herbeheretan sortu zen 1997an. Jumpstyle hitza, musikaren dantza adierazteko ere erabiltzen da."}
{"id": "92294", "revid": "105290", "url": "https://eu.wikipedia.org/wiki?curid=92294", "title": "RN-10a", "text": "RN-10a (frantsesez: \"route nationale 10a\") Angelutik La N\u00e9gresseraino Miarritzeren bidez zihoan Lapurdiko errepide nazionala izan zen.\n1972ko erreforma eta gero, RD-910 errepide bihurtu zen."}
{"id": "92295", "revid": "336", "url": "https://eu.wikipedia.org/wiki?curid=92295", "title": "Japoniako itsas hobia", "text": "Japoniako itsas hobia itsas hobi bat da, Ozeano Bareko Suzko Eraztunaren zati, Ozeano Barearen iparraldean dagoena, Japoniaren ipar-ekialdean. Kuril uharteetatik, Ogasawara uharteetara hedatzen da, eta, bere sakonerarik handiena, 9.000 metrokoa da. Kuriletako itsas hobira hedatzen da iparralderantz eta Izu-Ogasawarako itsas hobirantz hegoalderantz. Itsas hobi hau, Pazifiko Plaka Eurasiar Plakaren barnean subduzitzean sortu zen. Japoniako itsas hobia da Japonian gertatzen diren tsunami eta lurrikaren arrazoietako bat.\n1989ko abuztuak 11n, Shinkai 6500 izeneko batiskafo bat, hiru tripulatzailerekin, 6526 metrora jaitsi zen.\n2008ko urrian, Erresuma Batua eta Japoniaren talde bateratu batek, \"Pseudoliparis amblystomopsis\" espezieko arrain sarda bat aurkitu zuen 7700 metroko sakoneran, gogoratzen direnen artean, sakonen bizi direnak dena."}
{"id": "92296", "revid": "1545", "url": "https://eu.wikipedia.org/wiki?curid=92296", "title": "RD-910", "text": ""}
{"id": "92297", "revid": "105290", "url": "https://eu.wikipedia.org/wiki?curid=92297", "title": "Tecktonik", "text": "Tecktonik (\"tck\",\"electro dance\" \"vertigo\", eta \"Milky Way\" izenekin ere ezaguna) mota desberdineko dantza estiloak batzen dituen dantza eta musika mota da, 1980ko hamarkada bukaerako Vogue dantza, 1990eko hamarkadako Wave dantza, eta breakdancea. Tecktonik dantza 2007. urtean sortu zen Parisko Metropolis klubean, Hussein Ezzo eta beste dantzari batzuen eskutik.\nSortzetik denbora gutxi igaro denez, oraindik ez da musika motatzat hartzen, naiz eta Europa mendebaldeko hainbat herritan hedatu den, ahoz-aho eta Dailymotion eta Youtube bezalako webguneei esker."}
{"id": "92298", "revid": "105290", "url": "https://eu.wikipedia.org/wiki?curid=92298", "title": "RN-10b", "text": "RN-10b (frantsesez: \"route nationale 10b\") Miarritzeko erdigunetik Bidarteraino zihoan Lapurdiko errepide nazionala izan zen.\n1972ko erreforma eta gero, RD-911 errepide bihurtu zen."}
{"id": "92299", "revid": "1545", "url": "https://eu.wikipedia.org/wiki?curid=92299", "title": "RD-911", "text": ""}
{"id": "92300", "revid": "336", "url": "https://eu.wikipedia.org/wiki?curid=92300", "title": "Izu-Ogasawarako itsas hobia", "text": ", Izu-Boninetako itsas hobia izenaz ere ezaguna dena, Ozeano Barearen mendebaldean dagoen itsas hobi bat da, Japoniatik, Marianetako itsas hobiaren iparraldeko muturreraino hedatzen da. Izu-Ogasawarako itsas hobia, Japoniako itsas hobiaren hedapena da. Toki horretan, Pazifikoko plaka Filipinetako Plakaren azpian subduzitzen da, Izu uharteak eta Ogasawara uharteak edo Bonin uharte arkua eratuz. Tokirik sakonenean, 9.780 metroko sakonera du."}
{"id": "92301", "revid": "105290", "url": "https://eu.wikipedia.org/wiki?curid=92301", "title": "RN-10c", "text": "RN-10c (frantsesez: \"route nationale 10c\") Ziburutik Hendaiaraino zihoan Lapurdiko errepide nazionala izan zen.\n1972ko erreforma eta gero, RD-912 errepide bihurtu zen."}
{"id": "92302", "revid": "1545", "url": "https://eu.wikipedia.org/wiki?curid=92302", "title": "RD-912", "text": ""}
{"id": "92304", "revid": "512", "url": "https://eu.wikipedia.org/wiki?curid=92304", "title": "Borgou", "text": "Borgou Beningo ekialdeko departamendua da. Alibori departamenduarekin du muga iparraldean, Nigeriarekin ekialdean, Collinesekin hegoaldean, eta Donga eta Atakorarekin mendebaldean. 25.856 kilometro koadroko eremua hartzen du, eta 2013an 1.214.249 biztanle zituen. Parakou da hiriburua."}
{"id": "92305", "revid": "26894", "url": "https://eu.wikipedia.org/wiki?curid=92305", "title": "I\u00f1aki Oiarzabal de Miguel", "text": ""}
{"id": "92306", "revid": "1310", "url": "https://eu.wikipedia.org/wiki?curid=92306", "title": "Arantza Quiroga Cia", "text": ""}
{"id": "92307", "revid": "536", "url": "https://eu.wikipedia.org/wiki?curid=92307", "title": "Uharte arku", "text": "Uharte-arkuak plaken arteko muga konbergentetan, subdukzio azpiozeanikoa den inguruneetan bolkanez osatutako arku geometriadun gerriko luzeak dira, jarduera sismiko bortitzak erakusten dutenak.\nUharte arku baten eraketa.\nSubdukzio gune batean, plaka baten ertza, beste baten azpian irristatzen da, zapalduz. Kontinente bat, subdukzio gune batetik gertu dagoenean, bere kostaldean, Lurraren barneko tentsioa askatzeko balbula natural bezala funtzionatzen duten sumendiak sortzen dira, subduzitzen den plakak, zapaldutako plakaren aurka egindako bultzadak eragina. Tenperaturek eta presioak (sakonerarekin gorantz egiten dutenak), subduzitzen den plakaren osagaien zati baten lurrunketa eragiten dute, bere mantuaren fusioa eraginez eta litosferatik, lurrazalaren bidez, gainazalera igotzen den dentsitate baxuko magma bat eragiten dute. Baina, subdukzio gune batetik gertu lurrik ez badago, irtengo den sumendi katea, itsas ohantzetik, uharte bolkanikoak eratuz irtengo da eta presionatutako plakaren mugarekiko paraleloa den arku forma bat hartuko du, aldi berean, subduzitzen den plakarekiko ganbila dena. Hau, azalera esferiko baten ertzaren luzeran zapaltzen den plaka esferikoaren geometriaren ondorio da.\nUharte arkuetako arroka bolkanikoak eta magma serieak.\nOrokorrean 3 serie bolkaniko daude, uharte-arkuetako arroka bolkanikoak sortzen dituztenak:\n\u2022 \u00a0 Serie toleitikoa- Basalto andesitikoa eta andesitak\n\u2022 \u00a0 Serie kalkoalkalinoa- andesitak\n\u2022 \u00a0 Serie alkalinoa- basalto alkalinoen subtaldea eta oso arraroak, potasio kantitate handiak dituztenak.\nSerie bolkanikoak subdukzioaren eremuaren adinaren eta sakoneraren\u00a0araberakoa da. Magma toleitikoa sakonera txikiko magmez osatutako subdukzio gazteetan errepresentatuta agertzen da. Serie kalkoalkalinoa eta serie alkalinoa subdukzio eremu zaharragoetan ikusi daitezke eta sakonera handiko magemekin erlazionatuta daude. Andesita eta basalto andesitikoa dira arroka bolkaniko ugarienak\u00a0uharte-arkuetan, magma kalkoalkalinoen adierazle direlarik. Uharte-arku batzuek serie bolkaniko sakabanatua daukate, Japoneko uharte-arkuan ikus daitekeen moduan. Bertan, arroka bokanikoak serie toleitikotik, kalkoalkalinora eta alkalinora aldatzen dira, fosatik dauden distantziarekiko.\nDenbora-eta espazio-aldaketak uharte-arkuetako bolkanismoaren ezaugaugarrietan.\nUharte-arkuetan kimismoa denboran eta espazioan aztertuta aldaketa progresiboak gertatzen direla ikusten da.\nK2O-aren eta hondoratutako plakaren sakoneraren arteko erlazioa aztertuta uharte-arku gehienetan eredu bat betetzen da: K gutxiko toleitak fosatik gertuen azaleratzen diren arroka bolkanikoak dira eta progresiboki fosatik urrundu ahala K ertaineko eta K altuko magma kalkoalkalinoak agertzen dira.\nDenboran zehar ere uharte-arkuetako bolkanismoak aldaketak jasaten ditu. Normalean hasierako urratsak toleitikoak izan ohi dira eta denborarekin bolkanismo kalkoalkalinoagoa bihurtzen da.\nUharte-arkuetako magmatismoaren jatorria.\nUharte-arkuetako magmen jatorria mantuan dago.\nH2O-aren\u00a0portzentaia ere garrantzitsua da, bere kontzentrazioak hondoratzen den plakaren gainetik gelditzen den mantuko fusioa gertatzeko beharrezkoa den ur-proportzioaren etengabeko hornitzaileak balira bezala jokatzen dute. Askatutako ur horri esker, plaka zamalkatzailearen mantuko peridotiten fusio-puntua jeitsi egiten da eta magma kopuru izugarriak garatzen dira.\nUharte-arkuetako magmatismoaren ezaugarriak eta jatorria.\nUharte-arkuetako magmen sorreran parte hartzen duten prozesu nagusiak:\nSubdukzioaren beste ondorio batzuk.\nUharte arkutik gertu (subdukzio gunearen ertzera ematen duen aldetik), lurrazal mailan, plaka konbergenteen artean subdukzioa gertatzen den tokia argi uzten duen itsas hobi sakon eta estu bat sortzen da. Itsas hobi hori, beste baten ertza bere azpian irristatzen den plaka baten ertzak beherantz jasaten duen beheranzko bultzadaren marruskaduraren ondorioz eratzen da. Marruskadura hori, subdukzio lerroan gertatzen diren lurrikara ugariren jatorria da, epizentro sismikoak, lurrazaletik beherako sakonera handietan dituztenak.\nSubdukzioen ondorioz murrizte prozesuan dauden ozeano arroak, \"ozeano hondakinak\" deituak dira, motelki txikitu egingo baitira, ondoriozko talka orogenikoa gertatzean estutuak geratuz. Prozesu hau, behin eta berriz gertatu da Lurraren historian.\nBibliografia.\nApraiz, A. (2005): Plaka tektonika: Lurraren funtzionamendua ulertzeko teoria. UEU, Bilbao (355-363-orr.)"}
{"id": "92308", "revid": "336", "url": "https://eu.wikipedia.org/wiki?curid=92308", "title": "Mentawai uharteak", "text": "Mentawai uharteak, Indonesiako uharte batzuk dira, Sumatra hegoaldean aurkitzen direnak. Uharte arku adibide on bat da. Bere hiriburua, Tua Pejat da, Sipura uhartean dagoen hiria.\nUharte nagusiak, 4030 kilometro karraturekin handiena den Siberut, Sipura, Pagai Utara eta Pagai Selatan dira.\nBiodibertsitatea.\nMentawai uharteetako flora eta faunan, zenbait endemismo aurki daitezke, primateren batzuk nabarmenduz: Mentawaiko giboia (Hylobates klossii), bertako makakoa (Macaca pagensis), Mentawaiko langurra eta langur zerri buztana."}
{"id": "92309", "revid": "336", "url": "https://eu.wikipedia.org/wiki?curid=92309", "title": "Ozeano arro", "text": "Ozeano arroa, beheragune oso zabal bat da, erlatiboki uniformea, gutxi gora-behera inguru biribildua duena, ozeanoen ohantzea osatzen dutena. Ozeanoen arroek, 6.000 metroko sakonera har dezakete, baina euren ertzak, kontinente ezpondaren oinarriagatik mugatuak daude, 2000 metroko sakoneran dagoena. Ozeano bakoitzean, arroa, ozeano dortsalaren bidez bi edo hiru zatitan banatuta dago."}
{"id": "92310", "revid": "336", "url": "https://eu.wikipedia.org/wiki?curid=92310", "title": "Uharte bolkaniko", "text": "Uharte bolkanikoak, ohi mundu osoko ozeanoetan aurkitzen diren uharte taldeak dira, plaka tektonikoen arteko mugan. Sumendi bezala agertzen dira itsas ohantzean, eta, milioika urtetan zehar, ozeanoaren gainazalera irtetzen dira, honela, uharte bihurtuz."}
{"id": "92311", "revid": "336", "url": "https://eu.wikipedia.org/wiki?curid=92311", "title": "Arku bolkaniko", "text": "Arku bolkanikoa subdukzioaren ondorioz plaka zamalkatzailean eratutako bolkanen sistema lerrokatua da. Subdukzioa gertatzen deneko lurrazal motaren arabera uharte-arkuak (subdukzioa ozeano-lurrazalaren azpian gertatzen denean) eta kontinente-arkuak (subdukzioa kontinente-lurrazalaren azpian gertatzen denean) bereizten dira.\nEraketa.\nArku bolkanikoa osatzen duten sumendien lerrokadura hondoratutako ozeano-litosferaren azalaren gainetik 100 eta 150 km artean garatzen da. Arkuan gora egiten dituzten magmak, ezpala astenosferan hondoratu ahala ezpalaren gainetik edo ezpalan bertan sortzen dira. Sakonera horietan ezpalaren gaineko mantuak fusio partziala jasaten dute. Behin fusioa gertatzen hasten denean, magmek inguruko materialek baino dentsitate txikiagoko diapiroak eratzen dituzte eta goranzko bideari ekin. Bolkanismoaren eta hondoratutako ezpalaren sakoneraren artean dagoen erlazio estuak iradokitzen du magmen jatorria, batez ere, presioaren eraginpeko prozesuen menpe dagoela.\nArku bolkanikoa beti subdukzitutako ozeano-litosferaren azalaren gainetik 100- 150 km-tara aurkitzen bada ere, arkuaren eta fosaren ardatzen arteko tartea, arku-fosa eremua, aldakorra da. Alde batetik, arku-fosa eremuaren tamaina hondoratutako plakak duen okerduraren menpe dago. Arku-fosa eremua estuagoa izango da plakaren hondoratze okerdura zenbat eta handiagoa izan.\nPetrologia.\nUharte-arkuetan.\nNahiz eta basaltoak uharte-arkuetako zenbait bolkanetako produktuen % 80 izan, orotara, oso eskasak dira uharte-arku osoan. Era berean, dazitak eskasak dira eta erriolitak are bitxiagoak. Andesitak eta basalto andesitikoak dira uharte-arkuetako arroka nagusiak. Askogatik, andesitak dira plaken arteko muga konbergenteetako arroka ugarienak.\nArku kontinentaletan.\nArku kontinentaletako arroka plutonikoak, batez beste, bolkanikoak baino azidoagoak izan ohi dira. Gabro eta kuartzodioritak oso urriak dira tonaliten proportzio izugarriekin, baita montzonita edo granitoekin, konparatuta ere. Arroka intrusiboen artean, arroka bolkanikoetan bezala, mantuan jatorria duten baina azalera heldu aurretik solidotzen diren magmak (fusiourrats bakarrekoak) eta magma mafikoen birfusioaren bitartez sortutakoak (bi urratseko fusioa) bereiz daitezke. Magma berrien solidotzearen eta konpresioaren eraginez, lurrazala loditu ahala, mantuan sortutako magmek zailagoa izango dute lurrazalaren oina zeharkatzea eta gero eta gehiago izango dira bertan kristaltzen direnak.\nIzaera eta egitura.\nSubdukzioa ozeano-litosfereren azpian gertatzen denean uharte-arkuen sistemak eratzen dira, eta hondoratzen ari den plakarantz ganbilak dira (adibidez, Indonesiako uharte-katea). Subdukzioa kontinente-litosferaren azpian gertatzen bada, aldiz, kontinenteen ertzarekiko paraleloa den arku bolkanikoa sortzen da, hau da, arku-kontinentala (adibidez Andeak). Geometrikoki eta mekanikoki arku kontinentalak uharte-arkuen parekoak dira, ezberdintasun nagusi batekin: 70 km-ko lodiera izan dezakeen kontinente-lurrazalaren presentzia subdukzio azpikontinentalaren gainetik.\nUharte-arkua edo arku azpiozeanikoa.\nUharte arkuek, 200-300 km-ko zabalera eta zenbait milaka km-tako luzera izan dezaketen arkugeometriak (Java, Marianak edo Aleutiarretako uharte-arkuak) irudikatzen dituzte. Subdukzioa azpi-ozeanikoa izaki, uharte-arkuek basamentu ozeanikoa erakutsiko dute. Uharte-arkuetan arkuaren basamentua goratzen ari diren ozeano-lurrazala zein sakonera txikiko plataforma itsastarra osatzen dituzten materialak izan ohi dira. Uharte-arku gehienetako bolkanek 1 eta 2 km bitarteko garaiera izaten dute itsas mailarekiko, arkuko basamentuaren garaiera edozein izanik ere.\nArku-kontinentala edo azpikontinentala.\nArku kontinental gehienetan, lurrazalak batez beste 25-40 km bitarteko lodiera izaten du, arku bolkanikoa bera barne. Zenbaitetan, lurrazala askoz lodiagoa izan daiteke (50-70 km), erdiko Andeak kasu. Subdukzioa azpikontinentala izaki, arku kontinentalaren basamentua kontinente-lurrazala arrunta izango da. Arku kontinentalak, itsas mailatik 1 eta 5 kilometro artean goratuta daude eta basamentua kontinente-lurrazal heterogeneoak osatzen du. Arku kontinentaletako bolkanen altuera basamentuko altueraren araberakoa izango da eta, gehienetan, basamentuaren azaletik gora 3 km luzatzen dira.\nMagmatismoaren jatorria.\nUharte-arkuetan bezala, arku kontinentaletako estreinako magmen jatorria plaka zamalkatzailearen mantuko peridotitetan bilatu behar da, zeina fusioa hondoratzen ari den plakaren deshidratazioaren eraginez fluidoak gehitzen direlako (eta agian magmak ere) gertatzen baita. Uharte-arkuen eta arku kontinentalen arteko ezberdintasun magmamen jatorrriari dagokionez plaka zamalkatzailearen mantu litosferikoaren izaerari dagokio. Kontinentearen azpiko mantu litosferikoak kontinentea sortu zenetik ez du aldaketarik jasan, kontinenteari atxikita mantentzen delako. Aldiz, ozeano-lurrazalaren mantu litosferikoa birziklatu egiten da, subdukzioa jasaten duen aldi bakoitzeko. Horrek bi mantu litosferikoen arteko ezberdintasun kimikoak eragiten ditu, eta onartzen den bezala magmen jatorria mantu litosferikoan aurkituz gero, jatorrizko magmen kimismoa ezberdina izango da. Arku kontinentaletako eta uharte-arkuetako magmatismoaren artean badago beste ezberdintasun nabarmen bat.\nArku kontinentaletako magmatismoaren jatorria.\nArku kontinentaletako magmatismoa jatorri anitzeko eta urrats anitzeko prozesua da . Arku kontinentaletako magmatismoa hondoratutako ozeano-lurrazaletik eta sedimentuetatik, plaka zamalkatzailearen mantutik (mantua bera peridotita txirotu eta aberastuen arteko nahasketa izango litzateke), kontinente-lurrazal hetoreogeneotik, lurrazalaren azpian pilatutako materialetatik eta kontinentearen azpiko mantu litosferikotik hornitzen da, neurri handiago edo txikiago batean. Eremu bakoitzeko materialak beraien artean nahastu edota partzialki urtu daitezke neurri ezberdinetan. Beraz, subdukzioa gertatu ahala hondoratutako ozeano-lurrazala deshidratatu egiten da eta urak gaineko peridotitak hidratatzen ditu fusio partziala eraginez. Magmek kristaltze frakzionatua jasan dezakete kontinente-lurrazalaren azpian edo sakonera txikiagoko kokapenetan pilatzean. Magma gorakorren artean nahasketa-prozesuak ere gerta daitezke. Era beran, kontinente-lurrazal hetereogeneoaren asimilazioak aldaketa kimikoak eragiten ditu magmetan. Beste alde batetik, baldintza tektonikoek eragin zuzena dute azaleratzen edo sakonera txikietan kokatzen den magma-kopuruan. Konpresio-inguruneetan ugariagoak dira sakonean kristaltzen diren magmak; norabide-mugimenduko edo estentsio-inguruneetan, aldiz, magmaren igoera azkarra bermatzen duten egiturak sortzen dira.\nUharte-arkuetako magmatismoaren jatorria.\nMagmen sorreran jatorri ezberdineko iturriek eta maila ezberdineko frakzionazioek parte hartzen dutela. Gainera, plaka zamalkatzailearen mantua heterogeneoa izan daiteke, aberastutako eta txirotutako eremuak barneratuz, subdukzioa jasaten duen lurrazalaren eta sedimentuen osagai ezberdinek proportzio ezberdinetan har dezakete parte, eredu termikoa eta mantuko fluxuak aldakorrak izan daitezke eta hain garrantzitsua den fluidoaren izaera eta portaera ez dago behar beste finkatuta. Magmen sorrera sinple batek ezin du uharte-arkuetan behatzen diren arroka bolkaniko guztien jatorria azaldu. Uharte-arkuetako magmen sorreran parte hartzen duten prozesu orokorrenak baino ez dira deskribatzen ondoren laburbiltzen den ereduan:"}
{"id": "92312", "revid": "119347", "url": "https://eu.wikipedia.org/wiki?curid=92312", "title": "Arauzo de Miel", "text": "Arauzo de Miel Espainiako Burgosko probintziako Demandako Mendilerroa eskualdean dagoen udalerria da. 2007ko datuen arabera 341 biztanle zituen 57,10\u00a0km\u00b2-ko azaleran."}
{"id": "92313", "revid": "336", "url": "https://eu.wikipedia.org/wiki?curid=92313", "title": "Arauzo de Salce", "text": "Arauzo de Salce Espainiako Burgosko probintziako Demandako Mendilerroa eskualdean dagoen udalerria da. 2008ko datuen arabera 70 biztanle zituen 18,50\u00a0km\u00b2-ko azaleran."}
{"id": "92314", "revid": "272", "url": "https://eu.wikipedia.org/wiki?curid=92314", "title": "Benabarre", "text": ""}
{"id": "92315", "revid": "6327", "url": "https://eu.wikipedia.org/wiki?curid=92315", "title": "Castejon de Sos", "text": ""}
{"id": "92316", "revid": "336", "url": "https://eu.wikipedia.org/wiki?curid=92316", "title": "Arauzo de Torre", "text": "Arauzo de Torre Espainiako Burgosko probintziako Demandako Mendilerroa eskualdean dagoen udalerria da. 2008ko datuen arabera 97 biztanle zituen 13,59\u00a0km\u00b2-ko azaleran."}
{"id": "92317", "revid": "6327", "url": "https://eu.wikipedia.org/wiki?curid=92317", "title": "Estopi\u00f1an del Castillo", "text": ""}
{"id": "92318", "revid": "6327", "url": "https://eu.wikipedia.org/wiki?curid=92318", "title": "Laspaules", "text": ""}
{"id": "92319", "revid": "112557", "url": "https://eu.wikipedia.org/wiki?curid=92319", "title": "Barbadillo de Herreros", "text": "Barbadillo de Herreros Espainiako Burgosko probintziako Demandako Mendilerroa eskualdean dagoen udalerria da. 2008ko datuen arabera 122 biztanle zituen 64,16\u00a0km\u00b2-ko azaleran."}
{"id": "92320", "revid": "272", "url": "https://eu.wikipedia.org/wiki?curid=92320", "title": "Monesma y Cajigar", "text": ""}
{"id": "92322", "revid": "272", "url": "https://eu.wikipedia.org/wiki?curid=92322", "title": "Montanuy", "text": ""}
{"id": "92323", "revid": "336", "url": "https://eu.wikipedia.org/wiki?curid=92323", "title": "Barbadillo del Mercado", "text": "Barbadillo del Mercado Espainiako Burgosko probintziako Demandako Mendilerroa eskualdean dagoen udalerria da. 2008ko datuen arabera 166 biztanle zituen 15,19\u00a0km\u00b2-ko azaleran."}
{"id": "92324", "revid": "6327", "url": "https://eu.wikipedia.org/wiki?curid=92324", "title": "K. a. XII. mende", "text": ""}
{"id": "92325", "revid": "6327", "url": "https://eu.wikipedia.org/wiki?curid=92325", "title": "K. a. XIII. mende", "text": ""}
{"id": "92326", "revid": "6327", "url": "https://eu.wikipedia.org/wiki?curid=92326", "title": "K. a. XIV. mende", "text": ""}
{"id": "92327", "revid": "6327", "url": "https://eu.wikipedia.org/wiki?curid=92327", "title": "K. a. XV. mende", "text": ""}
{"id": "92328", "revid": "272", "url": "https://eu.wikipedia.org/wiki?curid=92328", "title": "Puente de Monta\u00f1ana", "text": ""}
{"id": "92329", "revid": "6327", "url": "https://eu.wikipedia.org/wiki?curid=92329", "title": "K. a. XVI. mende", "text": ""}
{"id": "92330", "revid": "6327", "url": "https://eu.wikipedia.org/wiki?curid=92330", "title": "K. a. XVIII. mende", "text": ""}
{"id": "92331", "revid": "6327", "url": "https://eu.wikipedia.org/wiki?curid=92331", "title": "K. a. XIX. mende", "text": ""}
{"id": "92332", "revid": "6327", "url": "https://eu.wikipedia.org/wiki?curid=92332", "title": "K. a. XX. mende", "text": ""}
{"id": "92333", "revid": "272", "url": "https://eu.wikipedia.org/wiki?curid=92333", "title": "Tolva", "text": ""}
{"id": "92334", "revid": "336", "url": "https://eu.wikipedia.org/wiki?curid=92334", "title": "Barbadillo del Pez", "text": "Barbadillo del Pez Espainiako Burgosko probintziako Demandako Mendilerroa eskualdean dagoen udalerria da. 2008ko datuen arabera 96 biztanle zituen 20,76\u00a0km\u00b2-ko azaleran."}
{"id": "92335", "revid": "336", "url": "https://eu.wikipedia.org/wiki?curid=92335", "title": "Cabez\u00f3n de la Sierra", "text": "Cabez\u00f3n de la Sierra Espainiako Burgosko probintziako Demandako Mendilerroa eskualdean dagoen udalerria da. 2008ko datuen arabera 53 biztanle zituen 19,83\u00a0km\u00b2-ko azaleran."}
{"id": "92336", "revid": "1105", "url": "https://eu.wikipedia.org/wiki?curid=92336", "title": "Cabezon de la Sierra", "text": ""}
{"id": "92337", "revid": "6327", "url": "https://eu.wikipedia.org/wiki?curid=92337", "title": "Viacamp y Litera", "text": ""}
{"id": "92338", "revid": "272", "url": "https://eu.wikipedia.org/wiki?curid=92338", "title": "Villanova", "text": ""}
{"id": "92339", "revid": "336", "url": "https://eu.wikipedia.org/wiki?curid=92339", "title": "Canicosa de la Sierra", "text": "Canicosa de la Sierra Espainiako Burgosko probintziako Demandako Mendilerroa eskualdean dagoen udalerria da. 2008ko datuen arabera 587 biztanle zituen 29,53\u00a0km\u00b2-ko azaleran."}
{"id": "92340", "revid": "336", "url": "https://eu.wikipedia.org/wiki?curid=92340", "title": "Carazo (Burgos)", "text": "Carazo Espainiako Burgosko probintziako Demandako Mendilerroa eskualdean dagoen udalerria da. 2007ko datuen arabera 44 biztanle zituen 24,03\u00a0km\u00b2-ko azaleran."}
{"id": "92341", "revid": "6327", "url": "https://eu.wikipedia.org/wiki?curid=92341", "title": "Benasque", "text": ""}
{"id": "92342", "revid": "336", "url": "https://eu.wikipedia.org/wiki?curid=92342", "title": "Cascajares de la Sierra", "text": "Cascajares de la Sierra Espainiako Burgosko probintziako Demandako Mendilerroa eskualdean dagoen udalerria da. 2008ko datuen arabera 35 biztanle zituen 13\u00a0km\u00b2-ko azaleran."}
{"id": "92343", "revid": "1545", "url": "https://eu.wikipedia.org/wiki?curid=92343", "title": "Erretrobirus", "text": "Erretrobirusa bere genoman kate bakarreko RNA duen birusa da, norantza positibokoa, tarteko DNA erabiliz erreplikatzen dena alderantzizko transkriptasa entzimari esker. Retroviridae familian sailkatzen dira.\nAlderantzizko transkriptasak ARN molekula ADN-n eraldatzen du, transkriptasaren ohiko jarduera kontrako norabidean eginez.\nSortutako ADNa zelularen genoman txertatzen da, beste gene baten antzera egonik, eta zelularen genomarekin batera erreplikatuz. Zelularen material genetikoan kokatuta dagoen birusaren ADN-ri probirus deritzo, ziklo lisogenikoaren profago-arekin alderatu baitaiteke.\nErretrobirusek estalki bat dute kanpoaldean, kapsidearen gainetik. Estalkia glikoproteinaz osatuta dago.\nBirus hauek zelularen hazkuntza eralda dezakete, zelulak normalak zelula tumoralak bihurtuz. Minbizi mota batzuk eragin ditzaketenez onkobirusen kategorian sartzen dira.\nErretrobirus baten genomak gutxienez hiru gene hauek izaten ditu:\nErretrobirusen barnean hainbat genero daude, \"Lentivirus\", \"Deltaretrovirus\" eta \"Spumavirus\" garrantzitsuenak izanik. Gizakia infektatzen dutenen artean hauek dira aipagarrienak:\nErretrobirusak oso erabiliak izan dira terapia genetikoan, bektore moduan."}
{"id": "92344", "revid": "336", "url": "https://eu.wikipedia.org/wiki?curid=92344", "title": "Castrillo de la Reina", "text": "Castrillo de la Reina Espainiako Burgosko probintziako Demandako Mendilerroa eskualdean dagoen udalerria da. 2007ko datuen arabera 248 biztanle zituen 14,45\u00a0km\u00b2-ko azaleran."}
{"id": "92346", "revid": "336", "url": "https://eu.wikipedia.org/wiki?curid=92346", "title": "Contreras", "text": "Contreras Espainiako Burgosko probintziako Demandako Mendilerroa eskualdean dagoen udalerria da. 2008ko datuen arabera 97 biztanle zituen 38,12\u00a0km\u00b2-ko azaleran."}
{"id": "92347", "revid": "336", "url": "https://eu.wikipedia.org/wiki?curid=92347", "title": "Arthur Griffith", "text": "Arthur Griffith (irlanderaz \"Art \u00d3 Griofa\") (Dublin, 1872ko martxoaren 31 - Dublin, 1922ko abuztuaren 12a) irlandar lider abertzale edo nazionalista izan zen. \"D\u00e1il \u00c9ireann\"-ean (Irlandar Legebiltzarra) biltzarkide, 1922ko Urtarriletik Abuzturako denboraldian. 1921an London-en Anglo-Irlandar Akordioa sinatu zuen Irlandar Ordezkaritzaren buru nagusia.Honen ondorio zuzenena Irlanda bitan zatikatzea izan zen.\n1872ko martxoaren 31ean Dublinen jaio zen. 1899an \"United Irishman\" (Irlandar Elkartuak) aldizkariaren sortzailea izan zen, honetan irlandar idazle ospetsuenetarikoek parte hartu zutelarik, beharbada denen artean nabariena William Butler Yeats olerkaria. Griffith bera, bere editorialeen bidez \"United Irishman\" argitalpenaren literatur parte-hartzaile zuzena izan zen, beti ere irlandar autogobernuaren alde.\n1902. urtean, etorkizun batean Sinn Fein alderdia bilakatuko zen erakunde bat sortu zuen. Irlanda autonomo baten aldekoa zen, baina ez Erresuma Batutik independientea.\nGaur egunez, Griffith-ek 1916ko Bazko Altxamenduan parte hartu zuenaren behin-behineko frogarik ez da existitzen. Hala eta guztiz, britaniarrek altxamenduaren babesle nagusienetakotzat jotzen zutenez Galesko Frongocheko barneratze zelaian gartzeleratu egin zuten, nahiz eta espetxeratze denboraldia laburra izan, gutxi gorabehera urte batekoa. Handik urte batetara bigarren aldiz espetxeratua izan zen inongo arrazoi legalik gabe eta soilik buruzagi abertzalea zelako argudioan oinarrituz.\n1918ko Hauteskunde Orokorrak Sinn F\u00e9in-eko buru politikoak boterera eraman zituen, eta lehen D\u00e1il edo Irlandako Biltzarrean biltzartzen ziren kideak orain Irlandako Legebiltzarreko kide berriak ziren. Hauek \u00c9amon de Valera hautatu zuten herrialdearen lehendakari eta Griffith lehendakari-orde bezala. Britaniarren aurkako guda irekia behin-behinekoa zen.\nMichael Collins-en zuzendaritzapean, irlandarrek britaniar gudarostearen aurka hasitako nekatze-guda eta gerrilak bere fruituak lortu zituen. Eta honela, 1921an britaniarrekin bakea bilatuko zuen ordezkaritzaren arduradun nagusia Griffith bilakatu zen, beti ere Irlandar Estatu Aske bat onartzeko baldintzarekin.\nNahiz eta 1922ko urtarrilean Griffith lehendakari bezala hautatua izan, boterean ongi finkatzeko ez zuen denborarik askorik izan. 1922ko abuztuaren 12an hil baitzen 50 urte zituelarik burmuin odoljario baten ondorioz. Handik gutxira irlandar guda zibil anker bat herrialdeaz erabat jabetuko zen."}
{"id": "92348", "revid": "536", "url": "https://eu.wikipedia.org/wiki?curid=92348", "title": "Shannonen aniztasun adierazle", "text": "Shannonen adierazlea edo Shannon-Wienerren adierazlea , H' ikurrez irudikatzen dena, aniztasun adierazlea da, besteak beste, ekologian erabiltzen dena bioaniztasuna aztertzeko.\nKalkulua.\nEkologia alorrean:\nAurreko balio hauetatik abiatuz, espezie bakoitzaren ugaritasun erlatiboa kalkulatzen da:\nformula_4\nShannonen adierazlea honela kalkulatzen da azkenik:\nAdierazlea maximora heltzen da espezie guztiek kopuru berdinak dituztenean:\nformula_6\nZenbat eta handiagoa izan, aniztasuna handiagoa dela esan daiteke.\nAdibidea.\nEremu batean jasotako espezieen banakoak zenbatu ondoren, Shannonen adierazlerako kalkulua azaltzen da ondoren:\nAzken zutabeko baturaren aurkakoa da Shannonen adierazlea:\nformula_7"}
{"id": "92359", "revid": "56334", "url": "https://eu.wikipedia.org/wiki?curid=92359", "title": "Merenra II.a", "text": "Merenra Nemtyemsaf edo Merenra II.a, Egiptoko VI. dinastiako seigarren faraoia izan zen, J\u00fcrgen von Beckerathen arabera, K.a. 2194tik K.a. 2193 arte gobernatu zuena.\nBere aita Pepi II.aren oinordekoa izan zen, eta, ziuraski, erregealdi labur bat izan zuen.\nErrege zerrenda batzuetan aipatua da, baina bere erregealdian gertaturiko gertakarien froga arkeologikorik ez dago.\nAbidoseko Errege Zerrendan, Merenra Dyefaemsaf bezala agertzen da. Saqqarakoak ez du aipatzen. Manetonek, Mentesufis deitzen du, eta urte beteko erregealdia izan zuela dio.\nTurineko Errege Kanona garai honi dagokion zatian oso kaltetua dagoena, Pepi II.ari dagokion \"90 urte\" jartzen duen lerro baten ondoren, zati bat baino ez da mantentzen, \"urte bat\" jartzen duen zeinuekin, Merenra II.aren erregealdiaren balizko iraupena. Hurrengo izena zuen zatia, galdu egin da, ziuraski, bere arreba eta emazteari zegokiona, Manetonek Nitokris deitzen duena, dinastia honetako azken faraoia.\nBere izena, lehenago, Antyemsaf bezala irakurtzen zen, ez zehatza bezala hartzen den irakurketa."}
{"id": "92360", "revid": "512", "url": "https://eu.wikipedia.org/wiki?curid=92360", "title": "Pennywise", "text": "Pennywise, Hermosa Beach-en (Kalifornia, Estatu Batuak) sorturiko Hardcore taldea da. Taldea, Jim Lindberg, Fletcher Dragge, Byron McMackin eta Jason Thirskek sortu zuten 1988an.\nHistoria.\nHasiera.\nPennywise, 1988. urtean sortu zuten Fletcher Dragge, Jason Thirsk, Jim Lindberg eta Byron McMackinek. Jason Thirsk, PMA izeneko talde batean jotzen zuen eta Fletcher Draggerekin batera, talde bat osatzearen kontua serioago hartu naiz zuten.\nMinor Threat. Bad Brains edota Black Flag bezalako taldeen influentzia handia zuen taldea osatu zuten eta beraien letrak oso politikoak eta sozialak ziren. Beraien lehen lana, Theologian Records zigiluarentzako egin zuten EP bat izan zen. Honez gain, beste EP bat ere grabatu zuten, baina hau ez zen beranduagorarte kaleratu. 1990. urtean Epitaph Records zigiluarekin sinatu zuten.\nTaldearen izen berdina zuen lehen diskoarekin izugarrizko arrakasta lortu zuten, bai Hermosa Beachen eta baita inguruetako hirietan ere. Arrakasta honek ordea, taldearengan eragin oso negatiboa izan zuen, taldeko partaideen gaztetasunaren ondorioz eta ez zutelako momentuko fama hori asumitzen asmatu. Diska honetan bertan, taldearen klasiko bat den Bro Hymn abestia sartu zuten.\nTaldearen bultzada itzela ikusita, Theologian Recordsek beraien lehen bi EP-ak diska batean kaleratu zituen. Diska honen izena, A Word from the Wise/Wildcard (1992) izan zen. Garai honetan, Jim Lindbergek taldea utzi zuen aldi baterako, arazo pertsonal batzuen ondorioz. Ondorioz, Jason Thirsk taldean abestera pasa zen eta bajua jotzen erakutsi zion maisua (Randy Bradbury) sartu zen taldean bajua jotzera.\nBaina formazio aldaketa honek gutxi iraun zuen, taldearen bigarren lan luzerako Jim Lindberger itzuli egin baitzen. Honek, Randyk taldea uztea ekarri zuen. Hala ere diska berri honetako bajuaren zati asko grabatu zituen Randyk. Bigarren diska honi, Unknown Road izena jarri zioten eta 1993an kaleratu zuten.\nTaldearen arrakastarik handiena ordea, About Time diskoarekin etorri zen 1995ean kaleratua izan zen. Diska izugarri saldu zen eta beraien abestiak Estatu Batuetatik kanpo ere entzun ahal izan ziren. Garai honetan, zenbait Multinazional beraiengan interesatu ziren, baina Epitaphekin jarraitzea erabaki zuten. Honez gain, beraien zuzenekoak gero eta jendetsuagoak izaten hasten dira eta Fletcher Dragge gero eta fama gehiago izaten hasten da, baina ez zuzeneko emanaldiengatik bakarrik, kontzertuez kanpo izandako istiluen ondorioz baizik.\nJason Thirsken heriotza.\nJasonek alkoholarekin zuen arazoengatik taldea utzi behar izan zuen. Honen ondorioz, Randy Bradbury berriz ere taldean sartu zen bajua jotzeko. 1996ko Uztailaren 29an Jasonek bere buruaz beste egin zuen, bere bularrean tiro bat joz. Guzti hau taldea biran zegoela gertatu zen. Taldea eta zaleak oso ikutuak geratu ziren Jasonen heriotzagatik. Taldea desagertu egingo zenaren zurrumurruak ere entzun ziren. Hala ere, taldeak Full Circle izeneko diska (1997) kaleratu zuen.\n1999an, Straight Ahead izeneko diska kaleratu zuten. Diska honek, aurreko lan guztiak baino gehiago saltzen du eta mundu guztian zehar bira bat egiteko aukera eman zien. 2000. urtean, zuzeneko lehen diska kaleratu zuten (Live \" the Key Club). Diska honetako abestiak, taldeko jarraitzaileek aukeratu ahal izan zuten, beraien web orriaren bitartez.\n2001. urtean, Land of the Free? diska kaleratu zuten. Diska honetako abestietan, Estatu Batuetako gobernua gogor kritikatu zuten. Diska honekin bi urte pasa zituen biran. Bira honen ostean, From the Ashes diska argitaratu zuten.\n2005ean, Brasilen lehen aldiz jo ondoren, beraien Home Movies filma DVD formatuan kaleratu zuten. Honez gain, beraien 8. diska ere kaleratu zuten, berriz ere Epitaph zigiluarekin. Diska honi, The Fuse izena jarri zioten.\n2008an, Myspace sarearen bitartez eta Textangoren bitartez, beraien estudioko azken lana kaleratu zuten. Europan ordea, Epitaph zigiluak banatu zuen diska hau."}
{"id": "92361", "revid": "1545", "url": "https://eu.wikipedia.org/wiki?curid=92361", "title": "Hurin II.a", "text": "Hurin II.a, Tolkienen legendariumean eta bere Numenor eta Erdialdeko Lurraldeko amaitu gabeko ipuinak lanean, Gondorreko hamalaugarren Seneskal Erregeordea da.\nEguzkiaren Hirugarren Aroko 2515ean jaio zen, Minas Tirithen, eta Hallasen semea izan zen. Honen oinordeko bihurtu zen Eguzkiaren Hirugarren Aroko 2605. urtean.\nBere erregealdian, Gondorreko ekialdean eta hegoaldean gertatzen ziren gerrak ez ziren amaitu. Rohirrimek, hedatzen eta euren lurraldea kontrolatzen jarraitu zuten.\nEguzkiaren Hirugarren Aroko 2628. urtean hil zen, 23 urteko erregealdia eta 113ko bizitza baten ondoren. Bere oinordekoa, bere seme Belekthor I.a izan zen."}
{"id": "92362", "revid": "336", "url": "https://eu.wikipedia.org/wiki?curid=92362", "title": "Unfinished Tales of N\u00famenor and Middle-earth", "text": "Unfinished Tales of N\u00famenor and Middle-earth (), soilik Unfinished Tales () bezala ere ezagunak, Tolkienek idatzitako istorio bilduma bat da, bizi zen bitartean amaitu ez zituenak, baina bere seme Christopher Tolkienek argitaratu zituen 1980an.\n\"Silmarillion\" lanean ez bezala, non narratibaren zatiak aldatu ziren, elkartu eta lan sendo eta zentzuzko bat sortzeko, Amaitu gabeko ipuinak, Tolkienek pentsatu bezala aurkezten dira, izen batzuen aldaketa arinekin (idazle honek, bere zirriborroak idazten zituen bitartean, pertsonaia berarentzako izen ezberdinak asmatzeko ohitura zuen). Honela, historio hauetako batzuk, amaitu gabe daude, beste batzuk, soilik, Erdialdeko Lurraldeari buruzko informazioa ematen dutenak diren bitartean. Ipuin bakoitza, zehaztu gabekoak eta ilunak diren puntuak argitzen dituen oharren bidez lagundurik dago.\nSilmarillionekin gertatu zen lez, Christopher Tolkienek, \"Amaitu gabeko ipuinak, bere aitaren artxibategiko materialak sakon aztertu aurretik editatu eta argitaratu zituen. Bere argital sendotasunik eza gora-behera, Amaitu gabeko ipuinek\"', Eraztunen Jaunan soilik oso laburki aipatzen diren pertsonaia, gertaera eta tokiei buruzko informazio xeheagoa ematen dute. Gandalf eta Istarien jatorriari buruzko istorioen bertsioek, Isildurren heriotza eta Eraztun Bakarraren galera Loeg Ningloronen eta Rohango erresumaren sorrerarenek, Erdialdeko Lurraldeari buruzko ezagutza gehitzen laguntzen dute.\nBereziki nabarmengarria da Aldarion eta Erendisen istorioa, Numenorri buruzko istorio ezagun bakarra, bere erorketaren aurretik. Liburuak, gainera, Numenorren mapa bat ere badu.\nAmaitu gabeko ipuinek izan zuten arrakasta komertzialak, Tolkienen istorioen eskariak bera hil ondoren, hor zegoela bakarrik ez zuen frogatu, baizik eta areagotzen zihoala. Emaitzak bultzaturik, Christopher Tolkien egitasmo anbiziotsuago batean murgildu zen, Erdialdeko Lurraldearen Historia izenburudun hamabi liburutan banatutako lan bat, bere aitaren Erdialdeko Lurraldeari buruzko lan ia guztia hartzen duena."}
{"id": "92363", "revid": "2241", "url": "https://eu.wikipedia.org/wiki?curid=92363", "title": "Aldarion", "text": "Aldarion edo Tar-Aldarion, \"Zuhaitzen semea\" esan nahi duena quenyaz, Tolkienen legendariumean agertzen den fikziozko pertsonaia bat da. Numenorreko Dunadan bat da, Tar-Meneldur eta Almarianen semea eta Ailinel eta Almielen anaia. Eguzkiaren Bigarren Aroko 700ean jaio zen, Anardil izenarekin (\"Eguzkiaren maitale\" edo \"eguzkiaren lagun\"), baina, errege zetrua jasotzean, Tar-Aldarion izena hartu zuen, zuhaitzak oso gogoko baitzituen. Numenorreko seigarren errege bihurtu zen, Eguzkiaren Bigarren Aroko 883tik 1075 arte gobernatuz, zetrua bere alabari utzi zionean. Eguzkiaren bigarren aroko 1098an hil zen.\nErendisekin ezkondu ondoren, bere alaba bakarra jaio zen, Tar-Ankalim\u00eb, eta, hau erregina bihurtu ahal izateko, Tar-Aldarionek, oinordekotza legea aldatu zuen, ordutik aurrera, erregearen lehen seme-alabak, neska zein mutila izan, Numenorreko zetrua jasoko zuelarik.\nTar-Aldarion, marinel handi bat izan zen, eta sarri, uhartetik kanpo ematen zuen denbora luzea, bere emaztea nahigabetuz, gizon batek, itsasoen anderea zen Uinen eta beste emakume bat emazte bezala ezin izateari buruz kexatzen zena.\nLindoneko Gil-galaden lagun handia izan zen, baita itsasontzi arotza zen Zirdanena ere. Azken honengandik, Tar-Aldarionek, asko ikasi zuen itsasontziak eraikitzeko arteari buruz, eta Numenor, uharteko ontziolak hornitzen zituzten baso asko eratzen zituzten zuhaitz ugarirekin betez. Gainera, mellyrn batzuk oparitu zizkion Gil-galadi, baina, bere lurraldean hazten ez zirenez, Gil-galadek, Galadrieli eman zizkion, bere boterearekin, Lothlorienen, Anduin ibaiaren ondoan haztea eragin zuena, Numenorrekoek zuten tamaina bera sekula lortu ez zuten arren."}
{"id": "92364", "revid": "2241", "url": "https://eu.wikipedia.org/wiki?curid=92364", "title": "Mallorn", "text": "Mallorna pluralean mellyrn (\"urrezko zuhaitza\" sindarinez), Erdialdeko Lurraldeko zuhaitz mota bat zen, Quenya hizkuntzan, bere izena malinorn\u00eb da, pluralean, malinorni.\nJatorria Amanen dutenak, eta, esaten denez, Erdialdeko Lurraldera Galadrielek ekarriak, Lothlorienen hazten ziren zuhaitz eder, hostotsu eta garaiak dira. Bere enborrazala, zuria edo zilar kolorekoa izan zitekeen. Udazkenean, bere hostoek, hori urre kolorea hartzen dute, baina ez dira erortzen, hurrengoak, irteteko prest dauden arte, udaberrian.\nGaladrielek, hauez beteriko kaxa bat oparitu zion Samsagaz Gamyiri, hau Lorienetik igaro zenean, hauts bat eta zilar koloreko hazi bat zuena. Samek, hautsa, Eskualdea, zuhaitzez birpopulatzeko erabili zuen, Sarumanen gizonek eragindako suntsipenaren ondoren, baina, hazia, Jaiaren Zuhaitza egon zen tokian landatu zuen, bertan, mallorn eder bat hazi zelarik, \"Mendietatik mendebaldera eta Itsasotik ekialdera dagoen mallorn bakarra\"."}
{"id": "92365", "revid": "688", "url": "https://eu.wikipedia.org/wiki?curid=92365", "title": "Lurrazal kontinental", "text": "Kontinente-lurrazala edo lurrazal kontinentala arroka igneo, sedimentario eta metamorfikoz eraturik dagoen eta kontinenteak eta kontinente-plataformak (itsasoko eremu ez sakonak, itsasertzetan kokatuta) osatzen dituen Lurraren azaleko eremua da. Lurraren gainazalaren ia %40a inguru betetzen du. Kontinente-lurrazala osatzen dituzten elementuei begira, ugarienak silizea eta aluminioa dituzten mineralak dira.\nGarrantzitsua da lehen bait lehen nabarmentzea kontinente-lurrazalak dentsitate baxuagoa duela (d=2,83g/cm3) ozeano-lurrazalarekin konparatuz. Honen arrazoia lurrazal bakoitzak dituen osagaiekin du zerikusia: Ozeano-lurrazalak mineral mafiko gehiagoz dago osaturik (pisutsuagoak direnak), eta kontinentalak, aldiz, mineral feltsiko ugariago ditu. Bestetik, kontinente-lurrazala ozeanikoa baino lodiagoa da, 25 eta 70 km bitarteko lodierak ditu(batez-besteko lodiera 35km-koa izanik). Ozeano-lurrazalak aldiz, 7 eta 10 km bitarteko lodiera izan ohi du.\nJatorria eta sorrera.\nKontinente-lurrazala mantuan jatorria duten magmen desberdintzapen magmatikoz eta asimilazio-prozesuen bitartez sortu zela onartzen da. Desberdintzapen magmatikoz konposizio desberdineko magmak sortzen dira, horrela konposizio ezberdineko arroka igneoak garatzen dira. Kontinente-lurrazalean lortutako datazio erradiometrikoak baliatuz ondorengo datuak aipa daitezke:\nKontinente-lurrazalaren jokaera eta ertz motak.\nKontinente-lurrazalaren tamaina, forma eta kontinente kopurua etengabe aldatzen ari da denbora geologikoan zehar planetaren dinamismoari esker. Kontinente-lurrazalaren zati ezberdinak urrundu, beraien artean talka egin eta bateratu egiten dira ziklo bat balitz bezala. Horrela eratzen dira estentsio guneak eta haien ondorioz eratutako kontinente-riftak, konpresio guneen subdukzio-eremuak eta orogenoak, edo muga transformatzaileen zizailazko mugimenduak, besteak beste. Mugimendu horiek guztiak kontineentetako ertzetan ematen dira, eta ezaugarri tektonikoen arabera, kontinente- ertzak 4 multzotan sailka daitezke:\nKontinente-lurrazalaren eremu geodinamikoak.\nLurralde zenozoikoetan bereizten diren eremu geodinamikoak ondorengoak dira:"}
{"id": "92366", "revid": "119347", "url": "https://eu.wikipedia.org/wiki?curid=92366", "title": "2009ko Lazkaoko atentatua", "text": "2009ko Lazkaoko atentatua 2009ko otsailaren 23an ETAk Lazkaoko PSE-EEren egoitzaren aurka buruturiko atentatua izan zen. Egoitzaren aurrean jarritako lehergailu batek eztanda egin zuen goizaldeko 3:00 aldera.\nBi ordu lehenago, ezezagun batek ETAren izenean Gipuzkoako DYAra deitu zuen atentatuaz ohartarazteko. Ertzaintza egoitzara hurbildu zen eta segurtasun-eremua ezarri zuten. Hainbat bizilagun eta taberna bat hustu ostean, bonbak eztanda egin zuen.\nBonbaren egitura eta atxiloketak.\nErtzaintzaren lehen ikerketen arabera, lehergailua 8 Kg amonitolez osatuta zegoen. Eusko Jaurlaritzaren Herrizaingo Sailaren bozeramaile batek adierazi zuenez, ikerketak aurrera jarraitu zuen. Ondoren, martxoaren 4ean, Ertzaintzak atentatua egin zuen ustezko etakidea, Manex Castro, atxilotu zuen Hernanin.\n2010eko maiatzaren 6ean Espainiako Auzitegi Nazionaleko Baltasar Garz\u00f3n epaileak Be\u00f1at Aguinagalde, Manex Castro, Ugaitz Errazkin eta Mikel Garmendia prozesatu zituen Lazkaoko PSE-EEren egoitzaren aurkako atentatuarengatik.\nAtentatuaren gaitzespenak.\nBeranduago, Udalak ez-ohiko bilera egin zuen udaleko alderdi politikoekin eta gaitzespen-testua aurrera atera zuten, alderdi guztiek baieztatua (EAJ, Aralar, PP, PSE-EE eta EB-B. Testuan esaldi hau azpimarratu zuten: \"Beste behin bezala, ETA gure gizartean soberan dago\". Halaber, aurreko beste hainbat atentatu ere gaitzetsi zituzten eta Patxi Albisu alkateak eta Bozeramaile Bilkurak bulego bat ireki zuten udaletxean, kalteak zituzten bizilagunek kalteen inguruko salaketak jartzeko."}
{"id": "92367", "revid": "65203", "url": "https://eu.wikipedia.org/wiki?curid=92367", "title": "Joan II.a Kasimiro Poloniakoa", "text": "Joan II.a Kasimiro Poloniakoa edo Kasimiro V.a (; ; ; Krakovia 1609ko martxoaren 22a - Nevers 1672ko abenduaren 16a) Polonia-Lituaniako Mankomunitateko errege izan zen 1648tik 1668 bitartean. Sigismundo III.a Vasa suedo-poloniar erregearen eta honen bigarren emazte izan zen Konstantza Habsburgokoa (Karlos II.a Estiriakoa artxidukea eta Maria Ana Bavariakoaren alaba eta Fernando I.a Habsburgokoa enperadorearen biloba) artxidukesa austriarraren bigarren semea izan zen.\nBere anaiorde Ladislao IV.a Vasaren oinordekoa, Errusiaren aurka borrokatu zuen (1654-1657), eta Suediaren aurka (1655-1660). Suediarrek bere lurraldeak kendu zizkioten, baina Brandeburgo eta Austriaren laguntzarekin berreskuratu zituen (1660). Errege boterea sendotzerik izan ez zuenez, tronua utzi eta Frantzian erbesteratu zen."}
{"id": "92369", "revid": "336", "url": "https://eu.wikipedia.org/wiki?curid=92369", "title": "Konstantza Habsburgokoa", "text": "Konstantza Renata Habsburgokoa edo Konstantza Austriakoa (Graz 1588ko abenduak 24-Varsovia 1631ko uztailak 10), austriar noble bat izan zen. Poloniako erregina, Sigismundo III.a Vasa erregearen emaztea zen. Bere senarraren herentziagatik, Suediako erreginatzat ere hartzen zen, herrialde horretan hala sekula onartu ez zuten arren, Sigismundo bertako tronutik kendua izan zena.\nKarlos II.a Estiriakoa eta Maria Ana Bavariakoa artxidukeen bosgarren alaba zen. Bere aitaren aldetik, bere aiton-amonak, Fernando I.a Habsburgokoa eta Ana Bohemia eta Hungariakoa ziren, azken hau, aldi berean, Vladislav II.a Bohemia eta Hungariako erregearen alaba zena. Amaren aldetik, berriz, bere aiton-amonak, Alberto V.a Bavariakoa eta Ana Habsburgo-Jagellongoa ziren.\nAna Habsburgokoa, Polonia eta Suediako Erreginaren ahizpa, hau 1598an hil zenean, bere senarra zen Sigismundo III.a Vasa, bigarren ezkontza batean, Konstantzarekin ezkontzea erabaki zuen. Zeremonia ofiziala, 1605eko irailak 11n ospatu zen.\nKonstantzak eta Sigismundok zazpi seme-alaba izan zituzten:"}
{"id": "92370", "revid": "10891", "url": "https://eu.wikipedia.org/wiki?curid=92370", "title": "Sigismundo II.a Poloniakoa", "text": "Sigismundo II.a Augusto Jagellon (Krakovia 1520ko abuztuaren 1a - Knyszyn 1572ko uztailaren 7a), Poloniako erregea eta Lituaniako Duke Handia izan zen 1548 eta 1572 bitartean. Sigismundo I.a Poloniakoa eta Bona Sforza Milangoa printzesa milandarraren semea zen.\nDietaren erreformak onartu zituen (1562-1563), Poloniako parlamentarismoaren oinarri zirenak. Tolerantea izan zen erresumatik hedatu zen kalbinismoarekin. 1569an, Lituania eta Poloniaren bateratzea errepublika bakar batean aldarrikatu zuen, Bi Nazioen Errepublikan, hain zuzen ere. Tolerantzia erlijiosoa eta kulturaren gorakada izan ziren bere erregealdiko bereizgarri.\nHiru aldiz ezkondu zen:\nHiru hauetako bakar batekin ere ez zuen seme-alabarik izan, eta, arrazoi honegatik, bera hiltzean, erregealdia hautazkoa izatera pasa zen."}
{"id": "92437", "revid": "119347", "url": "https://eu.wikipedia.org/wiki?curid=92437", "title": "Pello (udalerria)", "text": "Pello (antzinean, \"Turtola\") iparreko Lappi eskualdean dagoen udalerria da. Tornionjoki ibaiak bitan banatzen duen ibarreko alde finlandiarrean dago eta Ylitorniorekin batera, Torne ibarra azpieskualdea osatzen du. Udalerriari izena ematen dion elizatea, Pello, Torne ibaiak bi herrialdetan banatzen du Finlandia Errusiar Inperioak 1809. urtean menperatu zuenetik. Dena den, ibarreko bi aldeak batzen dituen kultura aberatsa politika eta ibaia baino sendoagoa da; hala nola, finlandieraren dialekto bat den me\u00e4nkieliz hitz egiten dute tornetarrek. Gainera, udalerriak, \u00d6vertorne\u00e5, Pajala eta Ylitornio udalerriekin batera, ibarra sustatzeko turismo-proiektu bat jarri du abian. Pellok 1.863,66 kilometro koadroko eremua dauka, ia Gipuzkoa bezain handia, eta biztanle gutxien dituen Lappiko udalerritako bat ez den arren, 4.000 bat biztanle baino ez ditu.\nZirkulu Polar Artikoak udalerria bitan banatzen du eta honengatik, XVIII. mende erdialdean, 1736. urtean zehazki, Pierre Louis Maupertuis astronomo, matematikari eta filosofo frantsesa Lurraren tamaiaren inguruko ikerketak egiteko bertara eta Ylitornio bizilagunera etorri zen. Ylitornioko Aavasaksa eta Pelloko Kittisvaara muinoen gailurretatik esan bezala, Lurraren tamainaren inguruko ikerketak egiten saiatu zen. Armarriak ikerketa guzti hauek irudikatzen ditu; izan ere, udalerrian ikerlariak igo zituen hiru muinoak eta aztertu zituen hiru izarrak azaltzen dira .\nPellotar ospetsuenen artean, aipatzekoa da Eero M\u00e4ntyranta iraupen eskiatzailea. Finlandiar eskiatzaile arrakastatsuenetako bat den honek, hiru urrezko, bi zilarrezko eta bi brontzezko domina olinpiko irabazi zituen 1960ko, 1964ko eta 1968ko neguko olinpiar jokoetan.\nGeografia.\nPello Finlandiako ipar-mendebaldeko Torne ibarrean dagoen udalerria da. Lappi eskualdean dago eta Tornionjoki ibaiak Suediako Pajala eta \u00d6vertorne\u00e5 udalerrietatik bereizten du. Hain zuzen, mugakideak Pajala eta \u00d6vertorne\u00e5 mendebaldean, Kolari iparraldean, Rovaniemi hiriburua ekialdean eta Ylitornio hegoaldean dira. Ylitorniorekin batera hain zuzen ere, Torne ibarra azpieskualdea osatzen du, Lappi eskualde osoko azpieskualde txikiena. Udalerriak 1.863,66 km\u00b2-ko azalera dauka, ia Gipuzkoa bezain handia, eta Lappi osoko seigarren udalerri txikiena da. Pelloko klima nagusia, subartikoa da, eta taiga edo baso borealak udalerriko bazter guztiak betetzen ditu. Honenbestez, bertan hazten diren zuhaizti ohikoenak, haltzadiak, izeidiak, makaldiak, pinudiak, sahastiak eta urkidiak dira. Elurrak bestalde, udalerriko lurra estaltzen du azaro hasieratik maiatzera eta aipatzekoak dira landare-espezie desberdinak aurki daitezkeen inguru zingiratsu eta paduratsuak, herrialde osoko ospetsuenak.\nZirkulu Polar Artikoa, 66\u00ba 33' 38\" paraleloa, bertatik igarotzen da eta udalerria bi zatitan banatzen du, iparraldeko eremu artikoa eta hegoaldeko eremu epela. Gauerdiko eguzki, gau zuri eta gau polar fenomenoak urtero izaten dira. Lehenengo bietan, eguzkia edo eguzkiaren argitasuna udalerriko zeruaren jabe izaten da ekain hasieratik uztailera; gau polarra aldiz, iluntasuna nagusitzen den garaia hain zuzen, egun batean baino ez da izatean, abenduaren 21ean. Lehen esan bezala, udalerriko klima nagusia subartikoa da eta, ondorioz, tenperatura leunak izaten dira udan, baina neguak hotzak eta luzeak izan ohi dira. Hala ere, neguak ez dira Lappi erdialdean bezain hotzak, Ozeano Artikora iristen diren ur-korronte beroek neguak leuntzen dituztelako. Samiek antzinean, eta gaur egun oraindik egiten dituzten egutegietan, Lappiko klima ulertzeko lagungarri diren zortzi urtaro bereizten zituzten: \"udaberri-negua, udaberria, aitzinuda, uda, aitzinudazkena, udazkena, aitzinegua\" eta \"negu iluna\". Iparrargiak bestalde, oso ohikoak izaten dira neguko gau ilun eta oskarbietan; irailetik martxora, lau gautatik hirutan ematen den fenomenoa da, urrian eta martxoan bereziki .\nLehen esan bezala, Zirkulu Polar paraleloa Pellotik igarotzen da. Honengatik, XVIII. mende erdialdean, 1736. urtean zehazki, Pierre Louis Maupertuis astronomo, matematikari eta filosofo frantsesa Lurraren tamaiaren inguruko ikerketak egiteko bertara eta Ylitornio bizilagunera etorri zen. Ylitornioko Aavasaksa eta Pelloko Kittisvaara muinoen gailurretatik esan bezala, Lurraren tamainaren inguruko ikerketak egiten saiatu zen .\nUdalerria guztiz laua da, 300 metroak igarotzen dituen lekurik ez dagoelako; aipatutako Pierre Louis Maupertuisek haren ikerkuntzarako erabili zituen muino txikien artean daude Tornionjoki ibaiaren ertzetik gertu dauden Horilankero, Kittisvaara eta Niemivaara muinoak. Ur-azalera bestalde, %6,7koa baino ez da, 125,69 km\u00b2; dena den, hainbat aintzira eta ibai daude udalerrian zehar. Hala nola, aipatzekoak dira Torne ibarraren ikur nagusia eta ibai mugakidea den Tornionjoki, eta Alainen Alposj\u00e4rvi, Miekoj\u00e4rvi, Raanuj\u00e4rvi eta V\u00e4ha Vietonen aintzirak. Bertako ur-korronte indartsu, emaritsu eta harroetan dauden izokina, amuarrain marroia eta laponiako amuarraina bezalako ur gezatako arrainek arrantzale ugari erakartzen dituzte. Arrantzale hauek, Konttak\u00f6ng\u00e4s ur-jauzi txikitik hurbil jarri ohi dira arrain nahasiak harrapatzen errazagoak direlako. Dena den, ur-eremuetan ikus daitezkeen animalia handiena, herrialdeko igaraba ospetsuak dira.\nBabestutako eremurik ez dagoen arren, Pelloko natura oso aberatsa da. Basoak ia muga gabe zabaltzen dira azalera guztian, izeidiak, urkidiak eta pinudiak, batez ere. Baso hauen muga bakarrak, nagusi diren eremu paduratsuak eta ibaiak dira. Oihan hauetan babesten diren hegazti ugari dago; hala nola, udaberrian, negu osoa hegoaldean pasa ostean iristen diren antzandobi handiak, antzara hankahori eta nanoak, arrano arrantzaleak, arrano beltzak, basoilarrak, belatz gorri, handi eta txikiak, bernagorri ilunak, birigarro arrunt eta txikiak, borrokalariak, elur-berdantzak, elur-hontzak, ipar belatzak, bele eta gailupak, istingor arrunt eta txikiak, kuliska gorri, pikart eta txikiak, kurlinta bekaindunak, larre buztanikarak, murgilari handi eta mottodunak, negu txirtak, negu txontak, txinbo artikoak, txio horiak, ur-zozoak, urre txirri arruntak, zapelatz galtzadunak, zerra ertainak, zingira berdantzak eta zozo paparzuriak. Izan ere, uda bitartean, 150 hegazti-espezie desberdin jasotzen ditu udalerriak, baina negurako gutxi batzuk baino ez dira gelditzen; haien artean, eper zuriak, eskinosoak, mokokerrak eta kaskabeltz handiak. Ugaztun haragijaleen artean, hartz arreak, erbinude zuri eta arruntak, ipar-katamotzak eta jatunak dira nagusi; aspaldian ehizatzen ziren arren, azkeneko hauen kopurua haziz doa babes-legeei esker. Ipar otsoak aldiz, nahiko arraroak dira, baina noizbehinka azaldu ohi dira inguruetan. Altzeak eta elur-oreinak bestalde, animalia belarjale handi ospetsuenak dira .\nAzkenik esan, udalerriko \"hiriburua\" (Pello herria edo \"Pelloko elizatea\"), Juoksenki eta Turtola Tornionjoki ibaiaren bi alboetan dauden herriak direla, finlandiarrean eta suediarrean; hau da, mugako herriak direla. Izan ere, Errusiar Inperioak 1809. urtean Finlandia bereganatu eta Dukerri Handi izendatu zuenean, Suediako Erresumaren muga Tornionjoki ibaian ezarri zen, eta honela, ibaiaren bi albotan zeuden herriak bitan zatitu zituzten. Alde finlandiarrean herri hauek Pelloren barruan daude, Suedian aldiz, \u00d6vertorne\u00e5 udalerrikoak dira. Dena den, nahiz eta bi herrialdeen artean dauden, bi aldeak bereizten dituen ibaian mugarik ez dagoela dirudi gaur egun.\nHistoria.\nTorne ibarrera iritsi zen lehen gizarte antolatua, Izotz Aroaren ondoren, iparraldeko klima leuntzen eta glaziarrak urtzen hasi zirenean iritsi zela uste da, k.a. 6000. urte inguruan. Mendeetan eratu zen kulturari \"Komsa\" edo \"Gorrav\u00e1rri\" izena ematen zaio eta Ozeano Artikoko kostaldean ezarri zirenez gehienbat, Ipar Itsasoko lehen Fonsa kulturako tribuekin harreman estuak izan zituzten. Nahiz eta oraindik lurralde honen jatorrizko biztanleen, samien jatorria ezezaguna den, badirudi tribu hauen eta beranduago (Harri Aroan) Eskandinaviara ekialdetik sartu ziren herri uraldarren nahasketaren ondorioa direla. Hasiera batean, euren lurraldea Ozeano Artikotik Finlandia, Norvegia eta Suedia erdialderaino zihoan eta, gehienbat, ehizatik, fruitu-bilketatik eta arrantzatik bizi ziren; hau da, ehizakiaren atzetik ibiltzen ziren, nomadak ziren. Pellon aurkitu diren lehenbiziko biztanle hauen aztarnak, k.a. 4500. urtekoak dira. Hain zuzen, guztira, garai honetako berrogeita hamar objektu aurkitu dira; hauen artean, ehiza-tresnak, harribitxizko apaingarriak, margolanak eta hainbat hilobi .\nErdi Aro Klasikoan suediarren eragina nabarmentzen hasi zen eta lurraldea, Suediar Erresumako antzinako Vestrobotnia probintziaren barruan egokitu zuten hegoaldeko Torne ibar guztiarekin batera. Honela, kristautasuna suediarren eskutik hedatzen hasi zen XI. menderako eta lehen finlandiarrak Torne ibarrera iristen hasi ziren; honela, finn hauek, lehen samien bizileku ziren Tornionjoki ibaiko urertz emankorrak bereganatzen hasi ziren. Udalerriaren idatzizko lehen aipamena, 1518ko Olaus Magnus suediarraren mapakoa da. Bertan, \"Pele\" izendapenarekin azaltzen den herrixka merkatal-gune oparoa dela dio Magnusek.\nSuediarren eragina bizitu egin zen XIV. mendetik aurrera eta 1531. urtean, orduan Suediar Erresumako errege zen Gustavo Vasak Torne\u00e5 hiria sortzeko eta Tornionjokiren arroa merkataritza erdigune bilakatzeko lehen saiakera egin zuen. Hala ere, lurralde haietan bizi ziren birkarleek biztanleen eta merkataritzaren joan-etorrien kontrola zutenez, bai saiakera honek eta bai Joan III.ak 1585. urtean egin zuen saiakerak ere, ez zuten inolako arrakastarik izan. Nahiz eta, birkarle hauek hasiera batean suediarren aliatuak izan, ez zituzten euren pribilegioak alde batera utzi nahi eta Laponiaren eta Torne ibar osoaren garapena oztopatu zuten hein handi batean.\nBirkarleek lurralde honetan zuten boterea gutxitzeko eta Suediar Erresumaren boterea indartzeko asmoz, 1606. urtean Torne ibarra bitan zatitu zuten suediarrek: Torne Beherea eta Torne Garaia (finlandieraz, \"Alatornio\" eta \"Ylitornio\"). Azkenean, 1620. urtean, birkarleak garaituak izan ziren eta Suediar Erresumak Ume\u00e5, Pite\u00e5, Lule\u00e5 eta Torne\u00e5 hiriak sortu zituen; merkataritza Botniako Golkoko iparraldera eta ibarrera iritsi zen. Torne\u00e5, Suediar Erresuma osoko iparren zegoen hiria bihurtu zen eta hiri honen garapenarekin batera, Pellok eta beste hainbat herrik osatzen zuten Torne Garaia izeneko eskualdea ere aberastuz hasi zen. Hala nola, ibarrean ekoiztutako gurin, arrantzatutako izokin eta larruak, Erresuma osoan preziatuak ziren salgaiak ziren; ordainetan, Suedia eta Itsaso Baltiko osoko produktuak iristen ziren. Garai honetan, udalerrian gelditzen ziren sami bakanak iparraldera jo edo gutxinaka, finnen kultura bereganatu zuten. Erresumak iparraldeko lurraldeak kolonizatzeagatik eskainitako onura ekonomiko eta lursailen jabetzen eskutik Karelia, Savonia eta Tavastiako biztanleak bertara iristen hasi ziren. Torne ibarreko gaur egungo kultura eratzen hasi zen .\nXVIII. mende erdialdean bestalde, gainbehera iritsi zen. Iparraldeko Gerra Handiaren ondorioz merkataritza gelditu egin zen eta Tornioren inguruan eratu zen ontzigintza industriak erakarrita, Pellotar asko hirira mugitu zen. Gainbehera, 1715. urtean izan zen, Errusiar Inperioak Tornio menperatu eta suntsitu zuenean .\nZirkulu Polar paraleloa Pellotik igarotzen da; honengatik, XVIII. mende erdialdean, 1736. urtean zehazki, Pierre Louis Maupertuis astronomo, matematikari eta filosofo frantsesa Lurraren tamaiaren inguruko ikerketak egiteko bertara eta Ylitornio bizilagunera etorri zen. Ylitornioko Aavasaksa eta Pelloko Kittisvaara muinoen gailurretatik, Lurraren tamainaren inguruko ikerketak egiten saiatu zen. XVIII. mendearen bukaeran ere, Giuseppe Acerbi italiar esploratzailea Tornionjoki ibaiaren inguruan izan zen eta bertan, ahozko tradiziozko hainbat melodia bildu zituen .\nXIX. mendearen hasieran, Finlandiaren kontrola izateko Suediar eta Errusiar Inperioen arteko guduak izan ziren Finlandia eta Europa osoan; azkenean, Finlandiar Gerran, Errusiar Inperioak herrialdea bereganatu zuen finlandiar nazionalismoaren laguntzaz. Finlandia Inperio barneko Dukerri Handi bihurtu zen eta Muonionjoki eta Tornionjoki ibaietako muga berriak ezarri ziren Suedia eta honen artean. Honela, ibaiaren bi ertzetan zeuden herriak, hala nola Pello, Juoksenki eta Turtola bitan zatitu zituzten.\nUdalerria, 1867. urtean sortu zen, baina sorrerarako bidea aspalditik hasia zuen. 1818an Turtola herrian eliza bat eraiki zen eta gutxinaka, Ylitornioko elizbarrutitik bereizten hasi zen. Finlandiako Dukerri Handiak emandako erraztasunez baliatuta azkenik, 1867. urtean udalerri berri bat sortu zuten herritarrek. 1.200 bat biztanle zituen udalerri berri honi, herri handienaren edo eliza zegoen herriaren izena eman zioten, Turtola.\nFinlandiak 1917ko Gerra Zibilean independentzia lortu ostean, eta prozesu hau oraindik egonkortu gabe zegoenean, Bigarren Mundu Gerrak eztanda egin zuen kontinente zaharrean. Herrialdeak bere independiente estatusa mantendu nahian eta SESB bere lurraldetik urruntzeko helburuarekin, Alemania naziarekin bat egin zuen. Norvegiatik iritsitako tropa alemaniarrak herrixketan egokitu ziren eta Ozeano Artikoaren defentsa antolatzeari ekin zioten; hala nola, udalerriko Oranki herrian kartzela bat eraiki zuten. Gerra hurbil zegoenez, Finlandiar Gobernu hasiberriak, herritarrak Suediara ebakuatzeko agindua eman zuen. Hainbat guden ondoren (Neguko Gerra, Jarraipenaren Gerra), Finlandiak SESBekin bake-akordio bat sinatu zuen, eta horrek, alemaniarrak Finlandiar lurretatik botatzea eskatzen zuen. Finlandiak orduan, naziak jazartzeari ekin zion. Hauek, bizilagun den Norvegiara, euren herrialde satelitera alde egitea pentsatu zuten, baina ihes egin baino lehen, hauen atzeraldia eragozteko, finlandiarrak, Pello eta gainontzeko mugako udalerrietan kokatu ziren. Laponiako Gerra hasi zen. Ondorio garratzak pairatu zituen udalerriak, alemaniarrek herrixka eta eraikin guztiak, Konttaj\u00e4rvi izan ezik, erre eta suntsitu baitzituzten -haien artean, Turtola, eliza zaharra eta Pello-, baina finlandiarren garaipenak behintzat, hauen berreraikitzea arindu zuen.\nEliza berria eraikitzearekin batera, Pelloko eliza eraikitzearekin batera hain zuzen, 1949. urtean udalerriaren izena aldatu eta gaur egun ezagutzen dugun Pello izendapena jaso zuen. Bigarren Mundu Gerra osteko urteetan, Finlandiak ekonomikoki izugarrizko hazkuntza izan zuen eta gizarte eta politika egonkortasuna lortu zuen. Gerra osteko herrialde pobre bat izateari utzi, Gerra Hotzean neutral aldarrikatu, NBEk ezarritako isuna ordaindu eta 40 urtetan, teknologikoki munduko estatu garatu eta jakintsuena bihurtu zen, merkatuko izugarrizko botere ekonomikoarekin eta bizi maila altuarekin. Hala ere, hazkunde guzti hau, ez zen hain ona izan udalerriarentzat; izan ere, industriak ez zituen bere sustraiak errotu Lappin (Kemi, Kemij\u00e4rvi eta Tornio hirietan izan ezik) eta biztanle askok ihes egin behar izan zuen Finlandiako beste hiri garatuagoetara euren bizimodua hobetu nahi bazuten.\nNahiz eta gaur egun gero eta egitura garatuagoak iristen diren, udalerriak Tornio eta ondoko hirien eraginpean jarraitzen du oraindik. \u00d6vertorne\u00e5, Pajala eta Ylitorniorekin batera sortutako turismo eskaintzak behintzat, langabeziaren ehunekoa jaitsi dute. Dena den, urtez urte biztanleria galtzen doan Lappiko beste udalerri bat bilakatu da Pello.\nAdministrazioa.\nAzpiegiturak.\nFinlandiako Gobernuarena den VR-Yhtym\u00e4 garraio-konpainiaren trenak udalerriraino iristen dira Kolariko trenbideari esker. Trenbide honek Torniotik iparrerako bidea egiten du eta hau, bidaiarientzako azken-aurreko geltokia da. Trenbidea Pellora 1966ean iritsi zen lehenbizikoz, eta ordutik, trenbide honen bidez, beste linea batzuk hartu eta Finlandia guztitik bidaiatzeko aukera dago. Pellon gainera, Torniotik hurbilago dagoen beste geltoki bat ere badago, Kaulinranta izenekoa .\nLappiko gainontzeko udalerrietan zehar edo herrien artean bidaiatzeko bestalde, autoa edo autobusa hartu beharra dago. Udalerritik igarotzen den autobidea Valtatie 21a da; autobide hau Tornion hasi eta Enonteki\u00f6ko Kilpisj\u00e4rvi herriraino doa, Finlandia ipar-mendebaldeko muturreraino. Juoksenki, Oraj\u00e4rvi, Turtola eta Pello herriak zeharkatzen ditu autobideak; Botniako Golkotik iparreraino, autobideak 459 km-ko luzera dauka. Gainera, Pello Rovaniemirekin lotzen duen beste errepide bat ere badago, Kantatie 83 errepidea. Honek, guztira, 77 km dauzka, eta Rovaniemiko hirigunetik Valtatie 21 autobidearekin bat egiten duen eta Pello herritik pare bat km-tara dagoen Keskustaajama izeneko guneraino doa. Suediara igarotzeko errepidezko muga bakarra dago, Pello herritik suediar Pellora doana .\nAipatu beharra dago, halaber, Pajala aireportua udalerritik nahiko hurbil dagoela eta Suediako aireportu hartatik bidaia asko eskaintzen direla; haien artean, Helsinkira.\nBanaketa.\nErrusiar Inperioaren garaian sortu zen udalerria, 1867. urtean; izan ere, Finlandiako Dukerri Handiak emandako erraztasunez baliatuta, Ylitorniotik bereizi eta udalerri propioa sortu zuten herritarrek. Udalerriak eliza nagusia zegoen herriaren izena jaso zuen hasiera batean, Turtola herriarena hain zuzen. Dena den, eliza hau Laponiako Gerran suntsitua izan zenean, berria biztanle gehien zituen herrian eraiki zen, Pellon hain zuzen. Honenbestez, udalerriak gaur egungo izena hartu zuen.\n1.863,66 km\u00b2-ko azalera duen udalerri honetan, biztanleria, hainbat herrixketan banatua dago. Herrixka gehienak erdialdean eta Tornionjoki ibaiaren ertzean daude. Biztanleria guztiaren erdia Pellon kirkonkyl\u00e4 (\"Pelloko elizatea\") deitzen den erdigunean bizi da, guztira, 2.000 bat pertsona. Beste herri garrantzitsu batzuk, aspaldian eliza nagusia zegoen Turtola, urtero arte lehiaketa bat ospatzen den Oranki, hirurehun biztanle inguruko Juoksenki eta Lempe\u00e4 .\nHauek dira garrantzitsuenak:\nHiri senidetuak.\nNahiz eta dokumentu edota akordio ofizialik ez egon, Pellok beti izan ditu harreman estu-estuak Torne ibarreko gainontzeko udalerriekin; batez ere Pajala eta \u00d6vertorne\u00e5 udalerri suediarrekin.\nUdala.\nPelloko eta Finlandiako gainontzeko udalerrietako udalbatzak eratzeko, lau urtero udal hauteskundeak antolatzen dira herrialdean. Gaur egun dagoen udalbatza 2012ko urriaren 28an ospatu ziren udal hauteskundeetan eratu zen.\nLappiko udalerri gehienen antzera, Zentroko Alderdia suertatu zen garaile, baina aurreko batzarrean lortutako hamasei eserlekutatik bi galdu zituen. Oposizio eraginkorrena, hiru batzarkide irabazi zituen Ezker Elkartasunarena izan zen; alderdiak bigarren indarra eskuratu zuen eta zazpi eserleku eta bozen %23,3a eskuratu zituen. Atzerago gelditu ziren lau eta bi ordezkariak mantendu zituzten Alderdi Sozial-Demokrata eta Alderdi Nazionala; hauek, bozen %16,4a eta %7a lortu zuten hurrenez hurren. Lappin eta herrialdean izugarrizko gorakada eduki zuen arren, aipatzekoa da Liga Berdeak ez zuela ordezkaritzarik lortu udalbatza honetan. Hauteskundeen ostean, eratu berria zen udalbatzak Tapani Melaluoto alkate izendatu zuen.\nHurrengo udal hauteskundeak 2012. urtean ospatuko dira, herrialdeko gainontzeko udalerrietan bezala.\nDemografia.\nBiztanleria.\nEuropar Batasuneko herrialdeekin eta Finlandiako gainontzeko udalerriekin alderatuta, Pellon, 15 urte baino gutxiagoko biztanleriaren ehunekoa oso baxua da, %10ekoa, eta 65 urte baino gehiagokoa aldiz, oso altua, %25,7koa. Erlijioari dagokionez, gehienak sinesgabeak edo luteranoak dira, bereziki laestadianismo mugimendu kontserbadorekoak. Udalerriko hizkuntza ofizial bakarra finlandiera da; izan ere, biztanleria osoaren %99,8aren ama hizkuntza da. Zehazki, Torne ibarrean hitz egiten den finlandieraren aldaera bitxi batean hitz egiten dute herritarrek, me\u00e4nkieli deritzoten dialektoan. Bigarren mailako hizkuntzak iparraldeko samiek hitz egiten duten ipar samiera eta suediera dira. Udalerri honetako jatorrizko biztanleak samiak dira; hala ere, XVI. mendetik aurrera, finlandiarren (gehienak, savoniarrak eta tavastiarrak) kopuruak izugarri egin zuen gora eta, apurka, samiek finlandiarren ohiturak bereganatu zituzten .\nTorne ibarreko gainontzeko udalerriak bezala, Tornio izan ezik, Pello ez da oso jendetsua. Gainera, 4.000 biztanle inguru dituen udalerri honen biztanleria azken hogeita hamar urtetan %36 jaitsi da; izan ere, zerbitzutan eta lehen sektorean oinarritutako udalerria denez, langabezia maila oso altua da eta azken urtetan, Pellotar askok Rovaniemi edo Torniora jo dute lan bila .\nNazioartean ospetsuenak diren Pellotarren artean, Eero M\u00e4ntyranta iraupen eskiatzailea dago; finlandiar eskiatzaile ospetsuenen artean dagoen honek, guztira, hiru urrezko, bi zilarrezko eta bi brontzezko domina olinpiko irabazi zituen 1960ko, 1964ko eta 1968ko neguko olinpiar jokoetan; gainera, 30 km-ko lasterketan munduko txapeldun izan zen zortzi urtez. Innsbrucken ospatu ziren 1964ko Olinpiar Jokoak eskiatzaile honen gailur profesionala izan ziren; bertan bilakatu zen finlandiar kirolari arrakastatsuenetako bat eta \"Mister Seefeld\" izengoitia irabazi zuen. Etorkizun handiko beste kirolari Pellotar bat, Olli-Markus Taivainen da; hogei urtekin, eski orientazioko distantzia ertaineko munduko txapelduna bihurtu zen iaz .\nDena den, herrialdean ezagunenak diren udalerriko biztanleen artean, bi lehen ministroak aipatu behar dira; 1919. urtean Finlandiako lehen ministro izandako Kaarlo Castr\u00e9n, eta 1995etik 2003ra izandako Paavo Lipponen sozial-demokrata. Azkenik, Finlandian halanolako arrakasta duen Eini abeslaria ere bertakoa dugu.\nTornetarrak.\nTornetarrak Torne ibarreko biztanleak dira, bai finlandiarrak, bai suediarrak. Hauek, XVI. eta XVII. mendeetan iparraldera iritsitako finlandiarren ondorengo zuzenak dira, denboraren poderioz ibarrean egokitu zirenak. Moskuko Printzerri Handiaren erasoetatik ihesi eta Suediar Erresumak eskainitako onuren bila zetozen finlandiarrak ziren, batez ere, Karelia, Savonia eta Tavastia antzinako probintzietatik iritsiak. Hauek iristean, samiek iparralderantz jo zuten eta, horregatik, Torne ibar osoko sami bakarrak iparrerago aurki daitezke, Enonteki\u00f6 udalerrian hain zuzen .\n1809. urtean Torne ibarra, eta Juoksenki, Turtola eta Pello herriak bitan zatituak izan ziren; nahiz eta Finlandiako Dukerri Handiak eta Errusiar Inperioak ibar osoa eskatu zuten, Suediako Erresumak ez zuen atzera egin eta bi herrialdeen arteko muga Muonionjoki eta Tornionjoki ibaietan ezarri zen. Gaur egun arte legez jarraitzen duen muga da hori. Modernizazioarekin bat, muga handitu egin zen eta suediar aldeak \"suediartze\" bat jasan zuen 1850 eta 1950 urte bitartean. Hala ere, gaur egun anaitasun handia dago bi aldeen artean eta egundaino tornetarren kultura eta hizkuntza, finlandieraren dialekto bat den me\u00e4nkieli mantentzea lortu dute tornetarrek.\nHezkuntza eta Osasuna.\nLehen Hezkuntzako bost eskola daude guztira udalerrian; Lankoj\u00e4rvin, Lempe\u00e4n, Pellon, Ruuhij\u00e4rvin eta Turtolan. Bigarren Hezkuntzako instutua aldiz, Pello herrian baino ez dago, Pellon Lukio izenekoa .\nUdalerria Lappi Ospitale Barrutian dago eta bertako ospitale bakarra Rovaniemiko Lappiko Ospitalea da, Pello herrigunetik 100 bat km-ra. Dena den, eritasun arinak sendatzeko bi eskualde-erietxe daude Turtola eta Pello herrietan .\nKultura.\nArmarria.\nArmarria da udalerriaren ikur nagusia. 1952. urtean sortu zuen Olof Eriksson artista helsinkiarrak eta Pelloko udalbatzak urte bereko martxoaren 17an onartu zuen (Barne Ministerioak maiatzaren 30ean). Bertan agertzen diren irudiekin, egileak udalerriko natura eta kultura adierazi nahi izan zituen. Zelai urdin ilunaren gainean, zilarrezko hiru tontor daude, buruan 1+2 kokapena duten zilarrezko sei puntako hiru izar dituztenak. Tontorrek Pierre Louis Maupertuis astronomo, matematikari eta filosofo frantsesaren ikerkuntza bidaia irudikatzen dute; izan ere, Lurraren neurri zehatza mugatzeko, zientzialariak Pellora bidaia egin zuen 1736-1737 urte bitartean. Bere eginkizuna burutzeko, Maupertuis udalerriko Horilankero, Kittisvaara eta Niemivaara muinoetara igo behar izan zuen eta, hain zuzen ere, hiru muino hauek dira armarriko hiru tontorrak irudikatzen dituztenak. Bestetik, agertzen diren hiru izarrek hiriaren kokapena adierazten dute, Zirkulu Polar Artikoaren bihotzean .\nLeku aipagarriak.\nEtnografiarekin eta artearekin zerikusia duten bi leku daude udalerrian. Lehena, Etnografinen museo edo Etnografia museoa, Pello herrian dagoen zurezko eraikin bat da; bertan, udalerriaren historia eta Torne ibarreko biztanleen jatorria aztertzen dira. Museo honek, ibarreko puntako museo izatea lortu du azkeneko urtetan egin diren eraberritze lanei esker. Bigarrena, Lapin Keramiikka/ Lapin Savi izeneko gunea da; hemen aldiz, Lappi eskualdean bertan sortutako zeramika ospetsuaren erakusketa eta denda bat daude .\nKittisvaara muinoaren gailurrean bestalde, Pierre Louis Maupertuis ikerlariaren omenez eraikitako oroitarri bat dago. Bertako eraikinen aspaldiko egiturei eta balio historikoari esker, Ratasj\u00e4rvi herrixka eta Kittisvaara muinoa monumentu izendatuak izan ziren 1993. urtean .\nDenen artean, hauek dira udalerriko eraikin eta oroitarri ezagunenak:\nKirola.\nPellon Ponsi edo PePo taldea, udalerriko kirol talde ospetsu bat da. Taldeak parte hartzen duen kirolak iraupen eskia, orientazioa eta atletismoa dira. Taldekide ospetsuenen artean, Eero M\u00e4ntyranta, Olli-Markus Taivainen eta Sari Keskitalo daude. Lehena, finlandiar eskiatzaile ospetsuenen artean dago eta guztira, hiru urrezko, bi zilarrezko eta bi brontzezko domina olinpiko irabazi zituen 1960ko, 1964ko eta 1968ko neguko olinpiar jokoetan; gainera, 30 km-ko lasterketan munduko txapeldun izan zen zortzi urtez. Innsbrucken ospatu ziren 1964ko Olinpiar Jokoak eskiatzaile honen gailur profesionala izan ziren; bertan bilakatu zen finlandiar kirolari arrakastatsuenetako bat eta \"Mister Seefeld\" izengoitia irabazi zuen. Bigarrena, hogei urtekin eski orientazioko distantzia ertaineko munduko txapelduna da. Sari Keskitalo tornioarra berriz, finlandiar sprinter onena dugu, 2006tik herrialdeko sprint txapelketa gehien irabazi dituen emakumea \n5. mailako izotz-hockey taldea: PeKi Red Stars (Pellon Kiekko).\nOspakizun bereziak.\nOranki herrixkan, ekainero, arte lehiaketa bat antolatzen da. Herrixkatik pare bat km-tara dagoen baso batean hain zuzen, artistek beren obrak erakusten dituzte eta 2001etik berrogeita hamar bat artelaneko baso-hilerri bat bilakatu da gune hori. Ospe handia lortu duen txapelketa da eta urtero, gutxi gorabehera hamar bat eskultura iristen dira herrixka txiki honetara .\nEkonomia.\nPelloko egitura ekonomikoaren arabera, biztanleria langilearen %84ak zerbitzuetan egiten du lan; bai zerbitzu publikoetan, bai baso-zaintzan, bai turismoan. Gainontzekoak, nekazaritzan (egoera klimatikoak baldintzatuta) eta elur-orein zaintzan egiten du lan gehienbat. Torne ibarrean industria ia garatu gabe dagoenez, Tornion izan ezik, langabetuen kopurua ia Finlandiako udalerri guztietako altuena da, baina herriko landa-bizimodua dela-eta, datu hauek ez dira larriak .\n70eko hamarkadaz geroztik, eta batez ere 90eko hamarkadan, urtez urte biztanleria jaisten doa Finlandiako ekonomia krisialdiaren ondorioz batik bat. Lehen esan bezala industria hitza ezezaguna da bertan eta krisialdiak gogor astindu zuen lehen sektoreko udalerria; ondorioz, herritar askok lan bila kanpora jo behar izan zuen -batez ere, Tornio eta Rovaniemi hirietara-. Hala ere, gaur egun Finlandiako ekonomia gailurrean dagoenez, biztanleek euren landa-munduan dihardute inongo arazorik gabe. Azkenik, aipatzekoa da azken urteotan basogintza industriak ere garrantzia hartu duela udalerriko diru-sarreretan.\nDena den, zerbitzuak eta turismoa dira lanpostu gehien dituzten jarduerak. Hain zuzen, Torne ibarreko \u00d6vertorne\u00e5, Pajala eta Ylitornio udalerriekin batera sortutako turismo eskaintzak behintzat, langabeziaren ehunekoa jaistea lortu du. Pierre Louis Maupertuis ikerlariaren ibilbideak, Zirkulu Polar Artikoak eta Tornionjoki ibaiaren inguruko jarduerek turista asko erakartzen dituzte; batik bat, naturazale eta arrantzaleak ."}
{"id": "92438", "revid": "512", "url": "https://eu.wikipedia.org/wiki?curid=92438", "title": "Collines", "text": "Collines Beningo erdialdeko departamendua da. Ekialdean Nigeriarekin du muga, iparraldean Donga eta Borgou departamenduekin, mendebaldean Togorekin, eta hegoaldean Plateau eta Zou departamenduekin. 13.931 kilometro koadroko eremua hartzen du, eta 2013an 717.477 biztanle zituen. Dassa-Zoum\u00e8 da hiriburua."}
{"id": "92439", "revid": "12788", "url": "https://eu.wikipedia.org/wiki?curid=92439", "title": "Donga", "text": "Donga Beningo erdialdeko departamendua da. Togorekin du muga mendebaldean, Collines departamenduarekin hegoaldean, Borgourekin ekialdean, eta Atakorarekin iparraldean. 11.126 kilometro koadroko eremua hartzen du, eta 2013an 543.130 biztanle zituen. Djougou da hiriburua."}
{"id": "92440", "revid": "105290", "url": "https://eu.wikipedia.org/wiki?curid=92440", "title": "Arkitektura historizista", "text": "Arkitektura historizista edo historizismoa, nagusiki XIX. mendean eta XX. mendearen hasieran garatu zen, eta, bere ahalegin guztiak, iragan garaietako arkitektura berreskuratzeko ziren. Beste garai batzuetako arkitektura estiloak imitatzean zetzan, mende horretako ezaugarri kultural batzuk gehituz, arkitektura eklektikoak, zerbait berria sortzeko estiloak nahasten zituen bitartean. Joera ezberdinak nabarmen daitezke, neobizantziarra, neomudejarra, neobarrokoa... kasu.\nEuropan.\nOspetsuen egin zena eta indar gehien hartu zuen estiloa, Britainiar Uharteetan praktikatu zen arkitektura neogotikoa izan zen arren, bere izenak dioen bezala, gotiko berri berpiztu batean oinarritzen zena. Estilo honetan eginiko eraikinen artean, Britainiar Legebiltzarra edo Westminsterreko Jauregia nabarmendu behar da, August Pugin eta Charles Barryk proiektatua. Ekialdeko aldaera batzuk ere garrantzia izan zuten, neogotiko indiarrak kasu, honen barnean, Brightoneko Royal Pavilion deritzona nabarmen daitekeelarik, John Nashek egina.\nEspainian, neomudejar eta neoherreriar estiloak nabarmendu ziren, estilo propio eta nazional baten adierazpen bezala.\nEuskal Herrian.\nEuskal Herrian beste hainbat estiloz gain (neogotikoa, neoklasikoa, neobarrokoa eta Espainia-Frantzietako eskualde estilo ugari), berezko arkitektura historizista garatu zen: euskal estiloko arkitektura eta honen aldaerak (neolapurtarra, neogipuzkoarra, euskal neobarrokoa...).\nLatinoamerikan.\nErromantizismoak kalera atera zuen nazionalismo horren ondorioz, XIX. mendeko arte iberoamerikarretan, \"nortasun nazionala\" aurkitzeko grina ikus daiteke. Arkitekturari dagokionez, honek, bere isla izan zuen historizismoari esker. Arkitektura historizista, Iberoamerikan, espainiarrak iritsi aurreko arkitektura imitatzen eta garaiko ereduen arabera berrinterpretatzen saiatu zuen."}
{"id": "92441", "revid": "105290", "url": "https://eu.wikipedia.org/wiki?curid=92441", "title": "Arkitektura eklektikoa", "text": "Arkitektura eklektikoa, arkitektura historizistan oinarritua dago. Arkitektura historizistak, antzinateko estiloak imitatzen zituen bitartean (greko-erromatarra, kasu) eta beste kultura batzuetako ezaugarriak gehitzen, arkitektura eklektikoa, nagusiki, joera arkitektonikoak konbinatzen aritzen da. Honela, bere ezaugarri nagusia, bi arkitektura estilo edo gehiago, egitura berri batean konbinatzea da, aldi berean, zeozer berria eman dezan, oinarritzen den joeretako ezaugarriekin, baina beste berri batzuekin."}
{"id": "92442", "revid": "105290", "url": "https://eu.wikipedia.org/wiki?curid=92442", "title": "Neorromaniko", "text": "Neorromanikoa arkitektura estilo bat da, XIX. mendeko arkitektura historizistaren barnean agertzen dena, estilo erromanikoaren berrinterpretazioan oinarritua dagoena.\nHona hemen neorromanikoaren adibide batzuk:"}
{"id": "92443", "revid": "119347", "url": "https://eu.wikipedia.org/wiki?curid=92443", "title": "Guayaquilgo Katedral Metropoliarra", "text": "Guayaquilgo Katedral Metropoliarra (gaztelaniaz \"Catedral Metropolitana de Guayaquil\"), ofizialki San Petri katedrala (\"Catedral de San Pedro\") Guayaquil hiriko katedral da, Ekuadorren. 1547an eraikia izan zen eta estilo erdi gotikozko dorre ederrak ditu. XVI. mendearen erdialdean jatorrizko eliza izan zen.\nJatorrian, katedrala, zurez eraiki zen. 1590ean, eraikina, Santa Ana muinoan zegoen, Kabildoaren Etxea eta Plaza Nagusiaren ondoan. Ondoren, tenplua, sute izugarri batek suntsitu zuen 1692an.\nEgungo eraikina, 1924 eta 1937 bitartean eraiki zen, eta Chimborazo kalean dago Abuztuak 10 etorbidea eta Clemente Bailen kalearen artean."}
{"id": "92444", "revid": "512", "url": "https://eu.wikipedia.org/wiki?curid=92444", "title": "Kabildoaren Etxea", "text": "Kabildoaren Etxea (), Santiago de Compostelan dagoen eraikin bat da, antzina Katedraleko Kabildoaren egoitza zena. XIX. mendearen erdialdetik, jabetza pribatukoa da. Clemente Fern\u00e1ndez Sarela galiziar arkitekto barrokoak proiektatu zuen 1758an.\nZilargileen Erdi Aroko gremioek, Plaza de las Plater\u00edas delakoari eta hegoaldeko fatxadari izena eman zioten. Zilargileen iturriaren parean eraiki zen Kabildoaren Etxea, barroko estilokoa, hiru metro inguruko sakonerarekin, funtzio eszenografikoa baino ez duena, plaza ederraren aldeetako bat ixtea, galiziar barrokoko plaka estilo tipikoarekin. Kabildoaren etxeak, katedralaren parean, ordena konpostelar zorrotzeko fatxada bat du, XVIII. mendekoa.\nRam\u00f3n Mar\u00eda Valle-Incl\u00e1n inspiratu zuen \"Mi hermana Antonia\" ipuinean, Zaldien Iturriak, Federico Garc\u00eda Lorcari Danza da L\u00faa en Santiago olerkia inspiratu zion bezala. 2002an, bertan \"El l\u00e1piz del carpintero\" filmatu zen."}
{"id": "92445", "revid": "105290", "url": "https://eu.wikipedia.org/wiki?curid=92445", "title": "Mi hermana Antonia", "text": "Mi hermana Antonia, Ram\u00f3n Mar\u00eda Valle-Incl\u00e1n idazle galiziarrak idatzitako istorio bat da, 1909an argitaratu zena.\nValle-Incl\u00e1n, Kabildoaren Etxean oinarritu zen, XX. mendearen hasierako Santiago de Compostelan girotutako istorio hau idazteko. Maximo Bretal ikaslearen mendekua kontatzen du, Antoniaz maitemindua dagoena eta bere amak arbuiatzen duena. Deabruzko itun baten ondoren, katu batek, Basilisa inudeak belarriak mozten dizkiona, atsoari sekulako sufrikario jasanarazten dio. Hau hil ondoren, Antonia, modu misteriotsuan, familiaren etxeko teilatuan agertzen da, eta Bretal ikasleak, belarrietan benda bat darama"}
{"id": "92446", "revid": "119347", "url": "https://eu.wikipedia.org/wiki?curid=92446", "title": "\u00bfQui\u00e9n grita venganza?", "text": "\u00bfQui\u00e9n grita venganza?, 1968an, Rafael Romero Marchent zinema zuzendari espainiarrak zuzendutako spaghetti western generoko film bat da. Film hau, Espainia eta Italiaren artean filmatu zen. Protagonistak, Mark Damon eta Antonio de Teff\u00e9 (Anthony Steffen bezala) dira, eta, musika, Riz Ortolanirena da.\nKalitate handiko istorioa ez den arren, nahiko ondo garatzen da, akzio une handiekin, emaitza bezala, nahiko film aipagarria emanez. Gainera, Espainian, takilan arrakasta handia izan zuen film bat izan zen, egungo 195.912,44 \u20ac bilduz.\nIstorioa.\nPistolari talde misteriotsu batek, beldurpean mantentzen du Blagstoneko jendea. Gaizkileen nahiak onartzen ez dituztenez eta euren lurren uzte dokumentuak sinatzeari uko egiten diotenez, gaizkileen mendeku izugarria hasten da. Johnny (Mark Damon) eta Fred (Antonio de Teff\u00e9), pistolarien ekintzek eta ihesaldiek erakarritako bi ordainsari bilatzaile gazte, berehala sartzen dira tartean eta arriskuan, Rodgers (Luis Induni), Blagstoneko gizonik garrantzitsuenetako bat, enpresa kriminalaren antolatzaile misteriotsua bezala ezagutzen dutenean. Talde guztia trikimailu mota oroz desegina, Fred eta Johnny, biziraule bakarra den Rodgersen esku hiltzeko zorian geratzen dira.\nBaina, Rodgersen emaztearen ia mirarizko agerpenaren ondorioz, salbatu egiten dira, bi gazteetako baten ama dela jakin duena, Johnnyrena, hain zuzen, oraindik ume txiki bat zela utzi zuena. Edo hori da berak uste duena behintzat..."}
{"id": "92447", "revid": "336", "url": "https://eu.wikipedia.org/wiki?curid=92447", "title": "Riz Ortolani", "text": "Riziero \"Riz\" Ortolani (Pesaro, Italia, - Erroma, ) italiar zinema musikagilea izan zen.\nBizitza.\n1950eko hamarkadaren hasieran, Ortolani, Italian oso ospetsua izan zen jazz talde bateko sortzaile eta partaidea izan zen. Zinerako idatzi zuen lehen lana, Gualtiero Jacopettiren \"Mondo Cane\" dokumentalarentzako izan zen, dokumental honetako gai nagusiak, More izenekoa, Grammy bat eman ziolarik, eta, Kanturik hoberenaren mailan Oscar sarirako izendatua ere izan zen. Mundu osoan ospetsua den bere beste lan bat, 1970eko \"O'Cangaceiro\" filmeko kantu nagusia izan zen.\nOrtolanik, 200 film baino gehiagoren musikalizazio partzial edo osoarekin parte hartu zuen, 1964ko Old Shatterhaden kasuan bezala, edo giallo eta mondo generoko film italiar ugarietan.\nParte hartu zuen beste film batzuk, 1962ko \"Il Sorpasso\", 1967ko \"I giorni dell'ira\", 1977ko \"Io ho paura\", 1964ko \"Danza Macabra\", 1972ko \"Sette orchidee macchiate di rosso\", 1966ko \"Africa, addio\", 1971ko \"Addio Zio Tom\" eta 1980ko \"Cannibal Holocaust\" eztabaidagarria izan dira.\nRiz Ortolaniren musikak, berriki, \"Kill Bill\" filmaren bi ataletan parte hartu du, \"I giorni dell'irako\" bikaina bezala."}
{"id": "92448", "revid": "119347", "url": "https://eu.wikipedia.org/wiki?curid=92448", "title": "Mondo Cane", "text": "Mondo Cane (euskaraz \"mundu zakurra\"), 1962an, Paolo Cavara, Gualtiero Jacopetti eta Franco Prosperi zinema zuzendariek eginiko film erdidokumental bat da. Filmak, mundu osoko kultura exotiko ezberdinetatik eginiko bidaia batzuk kontatzen ditu. \"Mondo Cane\"k, imitazio ugari jasan zituen, \"Shockin Asia\" eta \"Faces of Death\" filmak barne. Film honek, modan jarri zuen mondo izeneko zine generoa.\nFilmeko musika gaia, \"More\" izenburukoa, Riz Ortolanik eta Nino Olivierok idatzi zuten, eta, ingelesera, Norman Newellek itzuli zuen. 1963an, kantua, Kanturik hoberenarentzako mailako Oskar sarirako izendatua izan zen, eta Roy Orbisonek grabatu zuen bere \"Roy Orbison's many moods\" izeneko 1969ko diskoan."}
{"id": "92449", "revid": "512", "url": "https://eu.wikipedia.org/wiki?curid=92449", "title": "Norman Newell", "text": "Norman Newell (Plaistow, Newham, 1919ko urtarrilaren 25a - Sussex, 2004ko abenduaren 1a) 1950 eta 1960ko hamarkadetako ekoizle musikal bikain bat izan zen Erresuma Batuan. Kantu ospetsu ugariren letrak idatzi zituen eta Shirley Bassey, Peter and Gordon, Vera Lynn, Bette Midler, Judy Garland, Dalida eta Petula Clark bezalako pertsonekin lan egin zuen. Plaistown jaio zen, Londresen."}
{"id": "92450", "revid": "2241", "url": "https://eu.wikipedia.org/wiki?curid=92450", "title": "Tar-Ankalim\u00eb", "text": "Tar-Ankalim\u00eb, quenya hizkuntzan \"dizdiratsuena\" esan nahi duena, Tolkienen legendariumeko fikziozko pertsonaia bat da. Dunadan bat zen, Tar-Aldarion eta Erendisen alaba. Eguzkiaren Bigarren Aroko 873an jaio zen, eta, gaztea zenean Emerwen Aranel (\"Printzesa Artzaina\") bezala ere ezagutua izan zen. Numenorreko zazpigarren erregina izan zen, eta lehen Erregina Erregeordea, bere aitak, Numenorreko legeak aldatu baitzituen, bere oinordeko bakarrak goberna ahal zezan.\nEzkongabe egon zen denbora askoan, Hallakarrekin ezkondu zen arte, Vardamirren ondorengo bat, arrazoi politikoengatik. Honekin, bere seme bakarra izan zen Tar-Anarion izan zuen, eta, hau jaio ondoren, leiha ugari egon zire Ankalim\u00eb eta Hallakarren artean.\nBere aitak, zetrua eman zion Eguzkiaren Bigarren Aroko 1075ean, eta, hau hil zenean, bere ama bezala, izaera harrokoa zenez, Tar-Ankalim\u00eb, Lindoneko Gil-galad erregeari laguntzeari utzi zion, baita Tar-Anarionen egitasmo ugari ere.\nEguzkiaren Bigarren Aroko 1280 arte gobernatu zuen, 205 urtez, Elrosen garaitik, beste edozein erregek baino gehiago. Urte horretan, zetrua, bere seme Tar-Anarioni eman zion. Ankalim\u00eb, bost urte beranduago hil zen, 1285. urtean."}
{"id": "92451", "revid": "336", "url": "https://eu.wikipedia.org/wiki?curid=92451", "title": "Shapley-Shubik adierazle", "text": "Shapley-Shubik adierazlea erabakiak botuz hartu behar diren egoeretan, talde bakoitzaren erabaki boterea neurtzen saiatzen den adierazlea da, botu proportzioetatik abiatuz. Politikan erabiltzen da, legebiltzar edo udaletako talde politikoen indarrak neurtzeko, botu proportzio hutsak taldearen indarra ez baitu askotan egoki neurtzen. Lloyd Shapley eta Martin Shubik ekonomilari eta matematikariek asmatu zuten 1954. urtean.\nTalde bati dagokion Shapley-Shubik adierazlea botu sekuentzia posible guztietan taldeak gehiengoa dakarren sekuentzien proportzioa da. Zenbat eta handiagoa izan, taldearen erabaki boterea orduan eta handiagoa izango da.\nJoko teorian erabiltzen den Shapley-en balioan oinarritzen da, botu egoerak (legebiltzarretan, enpresetako administrazo kontseiluetan, ...) n jokalariko joko moduan azal baitaitezke.\nAdibidea.\nDemagun udal batean hau dela talde ezberdinen zinegotzi kopurua:\n A:3 B:2 C:1 D:1\nGehiengoa, erraz kalkula daitekeen bezala, 4 botuz lortzen da.\nBotu sekuentzia guztien zerrenda idatzi eta ondoren, sekuentziak azaltzen duen botu ordenean botuen gehiengoa ematen duen taldea nabarmendu behar da:\nA erabakiorra da 24 sekuentzietatik 12tan. Beraz, dagokion botere adierazlea 12/24=%50 da. Halaber, beste guztiek %16ko botere adierazlea dute.\nEmaitzak interpretatzeko orduan, esan behar da gehiengoa ematen duten koalizioak emateko orduan B, C eta D taldeek indar edo botere berdina dutela, harrigarria bada ere, Bk 3 botu eta Ck eta Dk botu bana baitute. Adibide hoentan ikus daitekeen bezala, botu kopuruak ez du askotan adierazten talde bakoitzak duen indarra."}
{"id": "92452", "revid": "336", "url": "https://eu.wikipedia.org/wiki?curid=92452", "title": "Elros", "text": "Elros (elfoeraz, \"Izarren ihintza\"), Tolkienen legendariumean agertzen den fikziozko pertsonaia bat da, Silmarillion lanean bereziki. Peredhil edo erdi elfo bat da, baita Numenorreko lehen erregea ere. Tar-Minyatur izenarekin gobernatu zuen.\nElronden anaia bikia zen. Biak, Iluvatarren semeen elkartzetik jaio ziren (elfoak eta gizakiak), euren aita E\u00e4rendil baitzen, Tuor eta Idril Zelebrindalen semea, eta, ama, Elwing \"ederra\", Beren eta Luthienen seme zen Dior Eluchilen alaba. Hortaz, elfo eta gizakien odola zeraman, eta, horregatik, Melkorren aurkako gerra eta Ardako Eguzkiaren Lehen Aroa amaitu zirenean, Valarrek, bi herrietako zeinetakoak izan nahi zuten aukeratzera eman zieten.\nElrondek, elfo izatea aukeratu zuen, eta, eurekin, bizitza hilezkorra banatzea, baina Elrosek, gizaki izatea erabaki zuen eta Edainak Elenna edo Numenorrerantz gidatu zituen. Dunedainen lehen errege izendatua izan zen (Tar-Minyatur izenak, quenyaz \"Lehena eta gorengoa\" esan nahi du). Urte gehien bizi izan zen Numenorreko erregea izan zen, 500 urte bizi izan zelarik. Bere ondorengoek, Gondor eta Arnor giza erresumak gobernatuko zituzten."}
{"id": "92455", "revid": "105290", "url": "https://eu.wikipedia.org/wiki?curid=92455", "title": "Serbiaren banaketa administratiboa", "text": "Serbiaren banaketa administratiboa 24 barrutitan eta Belgradoko Hirian egiten da. Barrutiak eta Belgradeko hiria, gainera, udalerritan banatzen dira. Serbiak 2 probintzia autonomo ditu: Voivodina, 7 probintzia eta 46 udalerritan, eta Kosovo eta Metohia. Kosovok independentzia aldarrikatu du baina oraindik orain ordezkatuta dago Nazio Batuen kudeaketarekin.\nKosovo eta Voivodina ez den beste guztiari Erdialdeko Serbia deitzen zaio, baina ez da benetako banaketa administratibo bat, beste bi probintziak bezala."}
{"id": "92457", "revid": "105290", "url": "https://eu.wikipedia.org/wiki?curid=92457", "title": "Bor barrutia", "text": "Bor barrutia (serbieraz: \u0411\u043e\u0440\u0441\u043a\u0438 \u043e\u043a\u0440\u0443\u0433, Borski okrug) Serbiako \"okrug\" edo barrutietako bat da. 146.551 biztanle ditu 3.507 kilometro koadrotan.\nUdalerriak.\nBarrutiak lau udalerritan banatuta dago:"}
{"id": "92461", "revid": "336", "url": "https://eu.wikipedia.org/wiki?curid=92461", "title": "Banzhaf-en adierazle", "text": "Banzhaf-en botere adierazlea talde batek botu bidez hartzen diren erabakitzeko egoeretan erabiltzen den botere adierazlea da da. Politikan erabili ohi da adierazle hau, talde politikoen indarra bere mende dituzten botu kopuruek baino hobeto adierazten baitu.\nBanzhaf-en adierazlea kalkulatzeko, koalizio irabazle guztien zerrenda eman behar da eta hauetako bakoitzean erabakior diren talde guztiak ezartzen dira. Koalizio irabazle batean, talde erabakiorrak bere boturik gabe koalizioa irabazle suertatuko ez litzatekeela eragiten dutenak dira. Talde bati dagokion Banzhaf-en adierazlea, koalizio irabazle guztietan talde guztiak erabakiorrak diren aldi guztietatik, taldea erabakiorra den aldi kopuru erlatiboa da.\nAdibidea.\nUdal batean talde ezberdinek duten botu kopuruak azaltzen dira jarraian:\n A:4 B:3 C:2 D:1\nGehiengoa 6 botuz lortzen da.\nKoalizio irabazleak, bakoitzean talde erabakiorrak azpimarratzen direlarik, hauek dira:\nAB, AC, ABC, ABD, ACD, BCD, ABCD\n12 egoera erabakiorretatik, Ari 5, Bri 3, Cri beste 3 eta Dri bakarra dagozkie. Beraz, Banzhaf-en adierazleak 5/12=%42, %25, %25 eta %8 dira hurrenez hurren. Aipagarria da B eta C taldeek botu kopuru ezberdina eduki arren, botere berdina dutela adierazleak emandako emaitzen arabera, botu kopurua boterearen adierazgarri ez delako seinale."}
{"id": "92462", "revid": "880", "url": "https://eu.wikipedia.org/wiki?curid=92462", "title": "Politika Zientzia", "text": ""}
{"id": "92464", "revid": "90204", "url": "https://eu.wikipedia.org/wiki?curid=92464", "title": "Sargon II.a", "text": "Sargon II.a (siriakoz: \u0723\u072a\u0713\u0718\u0722, Sargon; hebreeraz: \"Sarg\u00f4n\", beharbada, \"eguzkiaren printzea\" edo \"berak ezartzen du erregea\"; arameraz: \"Srgn eta \u00d0rkn\"; asirieraz: \"Sharru-k\u00ean\"; Nimrud, K.a. 765 aldean - K.a. 705) Asiriako errege bat izan zen Inperio Berriaren garaian. Tronura iritsi zen Salmanasar V.a hil ondoren. Ziur asko, usurpatzaile bat izan zen, mantendu den testu baten arabera, Tiglath-Pileser III.aren semea zela zioen arren. Edozein kasutan, armen bidez lortu zuen tronua, eta, bere iritsierak, iraganarekin apurtzea suposatu zuen, bere idazkunetako bakar batean ere ez baita bere aurreko erregerik aipatzen. Errege boteretsu bat izan zen, konkistatzaile handi bat eta asiriar gobernarien dinastiarik garrantzitsuenaren sortzailea, hauen agindupean, inperioak bere garaipenik handienak lortu zituelarik.\nEzaguna Isaiasen liburuan aipatzen delako, bere izena XIX. mendearen erdialdean dezifratzea lortu zen lehen errege asiriarra izan zen, asiriologia, oraindik hasi berritan zegoenean, arkeologia biblikoarentzat arrakasta handia izan zelarik.\nK.a. 722an egin zuen kanpainan, Samaria konkistatu zuen, baina baliteke aurretik ere erori izana, soilik Salmanasar V.aren komandantea baino ez zenean. K.a. 720an, aldi berean bi aldetan aritu zen: Babilonian, Marduk-apal-iddina II.ak Ummanigashen aldetik jasotzen ari zen laguntza mozteko, eta siriar-egiptoar koalizio baten aurka, Arpad, Simirra eta Damasko probintzia matxinatuak birkonkistatuz.\nBehin barnealdean eta mugetan egoera bere onera ekarri ondoren, Urartutaz arduratzen hasi zen, Tiglath-Pileser III.ak zigortu zuen arren, mehatxu bat suposatzen zuena, bere errege berri Rusa I.arekin. K.a. 717an, Karkemish erantsi zuen, Eufratesen kokapen estrategikoa zuena, bertako gobernariek Frigiako Midas erregearen aurkako ustezko konspirazio bat aitzakia bezala jarrita. Hurrengo urtean, sistema defentsibo bat antolatu zuen ekialdean, Parsuashen, mediar tribuak sartzea eragozteko, oraindik behar bezala antolatu gabe zeudenak. K.a. 715ean, Samaria birpopulatu zuen erbesteratutako arabiarrekin, Egiptoren eragina indargabetzeko.\nK.a. 714an, bortizki eraso zuen Urartu, beharbada, estatu hau, zimeriarren aldetik jasaten ari zen mehatxua probestuz, bere iparraldeko bizilagunarekin zuen lehia bere alde jartzea ahalbidetzen diona. K.a. 713an, mendebaldean parte hartu behar izan zuen, Tabal eta Zilizia Asiriako probintzia bihurtuz.\nK.a. 711n, Ashdod, Jud\u00e1, Edom, Moab eta Egiptok osatutako koalizio palestinar bat zanpatu zuen. Hau da, Biblian, Isaiasek Isaias 20:16 aipatzen duen gertaera, judutarrak, matxinadaren arriskuari buruz abisatuz.\nK.a. 710ean, behin mugak ziurtatu ondoren, Marduk-apla-iddinarekin antzinako kontuak argitzeko garaia zela uste izan zuen, baita Elametaz mendekatzeko ere, kanpaina bat bi armadekin abiaraziz. Batek, elamitar tropak indargabetzen zituen bitartean, besteak, Babiloniako erregea garaitzen zuen. Honela, Asiria eta Babiloniaren arteko koroa bikoitzaren tradizioa berrabiaraztea lortu zuen, Babiloniako errege bezala, K.a. 709an koroatuz.\nK.a. 707an, Babiloniatik itzuli zen, harrapakinarekin, eta Dur Sharrukin hiria amaitzen aritzen da (gaur egun Khorsabad), Ninivetik 16 kilometro ipar-ekialdera zegoena, eta hiriburu berria izango zena. Hurrengo urtean, Dur Sharrukin inauguratu zen, oraindik erabat amaitu gabe zegoenean, ezta erabat populatua ere.\nHil zenean, Sargonek, itxura batean sendoak ziruditen oinarridun erresuma bat utzi zuen, baina, benetan, barne arazo larriak zituena, eta, alde guztietatik, etsai boteretsuz inguratuta zegoena, Egipto, Urartu eta Elamitar Inperioa kasu, ondorengo gobernuak zaildu zituztenak."}
{"id": "92466", "revid": "998476", "url": "https://eu.wikipedia.org/wiki?curid=92466", "title": "Lidia Brancas", "text": ""}
{"id": "92468", "revid": "336", "url": "https://eu.wikipedia.org/wiki?curid=92468", "title": "Liam O'Flaherty", "text": "Liam O'Flaherty (irlanderaz: \"Liam \u00d3 Flaithearta\") (Inishmore, 1896ko abuztuaren 28a \u2014 Dublin, 1984ko irailaren 7a) nobelagile eta kontalari irlandar nabarmena izan zen eta Berpizkunde Irlandarraren pertsonai garrantzitsua.\nLiam Gort na gCapall herrixka urrunean jaio zen, Inishmore (\"Uharte Handia\", hau da, Aran Uharteetako osatzen duten hiru uharteetan handiena edo nagusiena, Irlanda mendebaldeko Galway konterrian. Garaiko Irlandar Mendebaldeko jende askok bezala, O\u00b4Flaherty-k gaeleraz hitz egiten zuen. Hala eta guztiz, bere sendiak ez zion babesik eman jarrera honetan.\nIrlandar jatorriko John Ford zinema zuzendariaren lehegusua zen.\nLehendabiziko urteak.\n1908an, 12 urte zituelarik bigarren mailako heziketa edo batxilergoan hasi zen. Lehendabiziko egonaldia Rockwell ikastetxean egin zuen, gerora Holy Cross-era jo zuen eta ondoren, Dublingo Unibertsitatera. Sunday Times egunkariaren arabera apaiz bilakatzekotan egon omen zen baina 1917an bere ikasketak utzi eta Britaniar Gudarosteko Goardia Irlandarrean (Irish Guards) izen meatea erabaki zuen.\nGarai horretan Lehenengo Gudaldi Mundiala ematen ari zelarik, O\u00b4Flaherty zauritua izan zen eta bere errejimenduak pairatu zituen bonbardeaketa gogorren ondorios, gudaldi hartatik behin-behineko erretiroa hartu zuen shock bat jasan zuela eta.\nAtsedenaldi baten ondoren, Irlandar Errepublikaren Historioan aktiboki parte hartu zuen eta baita ondoren etorri zen Guda Zibilean. Alde \"Errepublikar Erradikala\"-ren jarraitzailea zenez, Irlanda Osoaren independetziaren aldarrikatzea zuen helburu (honenbestez, Irlandako Errepublika eta Ipar Irlandaren arteko zatiketa onartzen zutenen aurkari zuzena zen). Hortaz, Frantzian babes bila joatera beharturik egon zen errefuxiatu moduan.\nDenbora bat iraganda, 1933an, bere gaixotasun mentala zela eta beherakada bat jasan zuen bere aintzineko guda zelaietako bizipenak zirela eta.\nIdazlanak.\nO'Flaherty-ren idazlan askok Irlandako naturaren gaia dute amankomunean. Esate baterako, bere idazlan onenak, jatorriz, gaelera edo irlanderaz idatziak daude, bere aitak hitz egin nahi izan ez zuen hizkuntza. Hala eta gutiz, O\u00b4Flaherty-k ez zuen bere ama hizkuntzan idaztea zeozer berezi bezala hartzen. The Sunday Times egunkariari bidaliriko gutun batean zioen bezala: \"gaeleraz idaztea ez da inoiz garrantzi handiko gauza izan\" eta honekin lotuz, bide batez, hizkuntza honetan idazten duten irlandar idazle batzuk duten eskergaiztoa eta goraipamen eza aipatzen du.\n1923an bere lehen elaberria argitaratu zen: \"Thy Neighbor's Wife\" (\"Emaztearen Bizilaguna\", bere lanen arteko hoberenen artean onartua dagoelarik.\n1925ean \"Tait Black Memorial\" saria jaso zuen fikziozko sailean, \"The Informer\" (Informatzailea) bere lanarengatik, bere lehengusuak zinemara eramana izan zuelarik, John Ford zinema zuzendari ospetsua. (Aipamen edo garrantzi gutxigoko aurretiko beste bertsio bat ere egon omen zen).\nHurrengo urteetan beste zenbait idazlan eta kontakizun motz argitaratu zituen. Denboraldi hau (1933) lehen esandako desegonkortasun mentalarekin amaitu zen. 1950. urterarte, idazten jarraituz gain, AEB eta Europatik bidaiatzeari ekiten dio.\nBere bizitzaren amaierarte, gaelerazko zenbait kontakizun labur argiratzen ditu: D\u00fail, itzultzeko nahiko zaila; orokorrean, liburu, kodigo, grimarioa, baina zeozerri buruzko ahozko kontakizun bilduma baten zentzuan. Duil ez da nobela edo elaberri bat, baina diska bat izan liteke, adibidez: \"Duil Na Brenda\" Artegilearen Grimorioa. Bestalde, Hitza, Jainko Sortzaileari izendaturiko izenen arteko bat osatzen duen sustraiaren zati bat da. Eraldatzeko borondatea edo trebetasuna duen izpiritu edo hitza? Ezagupena zantzu platonikoan? Inoiz argitaratu zuen idazlan hoberenatzat hartua, gainera askorentzat irlanderaz idatzitako hoberena.\nGainera gutunetako asko aldi honetan argitaratuak izan ziren bere heriotzaren ondoren. Hauetan argi ikusten da Frantziar eta Errusiar kulturaz zuen mirespena, bere ideologia komunismora aldatu zuen arrazoi izan zitekeena. Halere aipatzea merezi du, bera bezalako asko eta asko Irlandar errepublikazaleen arteko alde gogorrenean zeudela edo komunista bilakatu zirela.\nHeriotza eta Oroimena.\nLiam O'flaherty 1984ko irailaren 7an zendu zen. Bere heriotzaren ondoren bere idazlan asko berrargitaratuak izan zirelarik, bere gutun askorekin batera. Gaur egun bere kritikariak eta inbestigatzaileek XX. mendeko idazle handienetarikoen artean daukate. Irlandar kulturaren ahots sendoenen artean ere gogoratua bada.\nIdazlanak.\nBere \"elaberri edo nobelen\" artean hauek dira nabermenenak eta Hego Euskal Herrian argitaratuak:\nBere ipuin laburrenen artean onenetarikoak:"}
{"id": "92472", "revid": "4380", "url": "https://eu.wikipedia.org/wiki?curid=92472", "title": "Cabo", "text": ""}
{"id": "92473", "revid": "201", "url": "https://eu.wikipedia.org/wiki?curid=92473", "title": "Konstanza Habsburgokoa", "text": ""}
{"id": "92475", "revid": "201", "url": "https://eu.wikipedia.org/wiki?curid=92475", "title": "Segismundo II.a Augusto Jagellon", "text": ""}
{"id": "92476", "revid": "201", "url": "https://eu.wikipedia.org/wiki?curid=92476", "title": "Segismundo I.a Poloniakoa", "text": ""}
{"id": "92477", "revid": "6327", "url": "https://eu.wikipedia.org/wiki?curid=92477", "title": "Jagellon", "text": ""}
{"id": "92478", "revid": "21098", "url": "https://eu.wikipedia.org/wiki?curid=92478", "title": "Bedzin Kondadua", "text": ""}
{"id": "92479", "revid": "201", "url": "https://eu.wikipedia.org/wiki?curid=92479", "title": "Sigismundo II.a Augusto Jagellon", "text": ""}
{"id": "92480", "revid": "105290", "url": "https://eu.wikipedia.org/wiki?curid=92480", "title": "Brani\u010devo barrutia", "text": "Brani\u010devo barrutia (serbieraz: \u0411\u0440\u0430\u043d\u0438\u0447\u0435\u0432\u0441\u043a\u0438 \u043e\u043a\u0440\u0443\u0433, \"Brani\u010devski okrug\") Serbiako \"okrug\" edo barrutietako bat da. 200.503 biztanle ditu 3.865 kilometro koadrotan.\nUdalerriak.\nBarrutiak udalerri hauetan banatuta dago:"}
{"id": "92481", "revid": "336", "url": "https://eu.wikipedia.org/wiki?curid=92481", "title": "Branicevo barrutia", "text": ""}
{"id": "92482", "revid": "448", "url": "https://eu.wikipedia.org/wiki?curid=92482", "title": "Neoerromanikoa", "text": ""}
{"id": "92486", "revid": "336", "url": "https://eu.wikipedia.org/wiki?curid=92486", "title": "Francesc Maci\u00e0", "text": "Francesc Maci\u00e0 i Lluss\u00e0 (Vilanova i la Geltr\u00fa, Katalunia, 1859ko irailaren 21a - Bartzelona, 1933ko abenduaren 25a) ideologia errepublikarra eta independentista zuen politikari eta militar katalandarra izan zen. Kataluniako Generalitateko 122. \"president\"a (lehendakaria) eta Estat Catal\u00e1 (Estatu Katalandarra) eta Esquerra Republicana de Catalunya (Kataluniako Ezker Errepublikarra) alderdi politikoen sortzailetako bat. Azken horretan Llu\u00eds Companys i Jover-rek ordezkatu zuen. Bizitzaren amaieran \"L'Avi\" (\"Aitona\") ezizenez ezaguna zen herri xehearen artean.\nBizitza.\nHamabost urterekin Espainiako Armadaren Guadalajarako Ingenieri Militarren Akademian sartu zen. Handik sei hilabetera hezkuntza ikastaroa bukatu eta Madrilgo telegrafia sailera bidali zuten teniente. Sevillara ere bidali zuten kapitain mailarekin, eta gero Lleidara; berttan koronel mailara iritsi zen.\nEugenia Lamarcarekin ezkondu zen, lleidatar lurjabe batzuen alaba zena.\nHalere, armada espainiarretik atera beharrean suertatu zen 1905an 'La Veu de Catalunya\" (\"Katalunia Zaharra\")\" aldizkariari ofizial espainiar batzuek egindako erasoa gaitzetsi ostean. Izan ere, aldizkaria moldatzen zen inprimategia erasotu zuten, han Katalunian zeuden espainiar ofizialei buruzko karikatura bat marraztu baitzuten eta espainiar ofizialek iseka moduan hartu zuten. Militar hauen erasoaren aurkako neurriak hartu beharrean, arrazoi eman eta karikaturaren egileak epaitegi militar batek epaitu zituzten.\nMoskura joan zen bertako agintari komunisten laguntza bila, baina bidaia porrota izan zen; hortaz, bere indarrekin jokatzea besterik ez zuen izan eta barneraldi militar bat antolatu zuen Kataluniaruntz. 1922an Estat Catal\u00e0 (Estatu Katalandarra) alderdi politikoa sortu zuen, 1931n Esquerra Republicana de Catalunya (Kataluniako Ezker Errepublikarra) alderdiarekin batuko zena, barnean autonomia bat gozatuaz. 1926an Estat Catal\u00e0k Prats de Moll\u00f3ko konplot saiakera egin zuen Primo de Riveraren diktaduraren aurka, Prats-de-Mollo-la-Prestetik (\u00abPrats de Moll\u00f3ko Konplota\u00bb deritzona), Frantzian. Saiakera hau Frantziako Gendarmeri Nazionalak galarazi zuen, baina Katalunian ospe handia irabazteko aukera zoragarria eman zion. Konplota erabat eragotzita, Francesc Maci\u00e0 atxilotu eta Belgikara atzerriratu zuten. Bruselan zenbait hilabetez bizi ondoren, Argentinan klandestinoki sartu eta bertan urte erdi bat baino gehiago eman zuen. Habanan Partido Separatista Revolucionario de Catalu\u00f1a edo Kataluniako Alderdi Iraultzaile Separatista sortu eta haren presidente izan zen. Orduan, lehendabizikoz Katalandar Errepublika bat hedatzeko aukera bat aztertu zuen (1928ko irail-urria). Primo de Rivera jeneralaren erorketa ondoren (1930eko urtarrila), azkenik, Maci\u00e0 Kataluniara itzuli zen 1931ko otsailaren 22an, hain zuzen. Ostean, Espainiar Gorteetako diputatu aukeratu zuten 1931n eta 1933an.\n1931an, \"Esquerra Republicana de Catalunya\" alderdiari gehiengoa eman zioten hauteskundeak egin ondoren, Maci\u00e0-k Katalandar Errepublika aldarrikatu zuen Kataluniako Generalitateko Jauregitik. Geroago, Espainia estatu federal bihurtzeko proiektuak porrot egin ondoren, Kataluniarako Autonomi Estatutu bat onartu zuen. Llu\u00eds Companysk ordezkatu zuen karguan."}
{"id": "92487", "revid": "336", "url": "https://eu.wikipedia.org/wiki?curid=92487", "title": "Sildenafilo", "text": "Sildenafilo edo \"sildenafil\" (konposatu UK-92,480) farmako bat da, gizonen inpotentzia mota batzuetarako erabiltzen dena. Pfizer enpresa farmazeutikoak sortu zuen Sandwich (Kent) ikerketa guneetan. Viagra\u00a9 izen komertzialetik ezagunagoa da. Beste hainbat medikamentuen izenak bezala, hau merkatuaren asmakizun bat da; baina ziur aski \"vy\u0101ghra\" hitz indiarretik dator, \"lehoia\" esan nahi duena eta han ohikoak dira animalien monumentuak tenpluen ateetan egotea zakila tentearekin (dirudienez induar kulturarentzat monumentu mota hauek ez dira tabuak).\nHistoria.\nHasiera batean hipertentsio arterialerako eta bihotzeko anginerako sortu zen. Lehenengo fasearen ikerketak egiten ari zirenean, Ian Osterloh zuzendaritzapean, iradokitu zen drogak anginan efektu txiki bat eragiten zuela, baina zakila tentetzen zuela ere konturatu ziren.\nHori dela eta, Pfizer erabaki zuen erekzio funtziorako saltzea, anginerako izan beharrean. Farmakoa 1996.urtean patentatu zen eta 1998.urteko martxoaren 27an Estatu Batuetako Drogen eta Janarien Administrazioari esker gainditu zen.\nHorrela EEBBan disfuntzio horretarako zegoen lehen farmakoan bihurtu zen eta urte berean hortxe eskaini zen. Izugarrizko arrakasta izan zuen : viagra\u00a9ren urteroko salmentak 1999-2001.urteetan mila milioi dolarrak gainditu zituen.\nNahiz eta Sildenafiloa bakarrik preskipzio medikuarekin lortu daiteke, EEBBko telebistan agertu zen (EEBBetako Bob Dole senatari ohiak eta Pel\u00e9 futbolariak gomendatu zuten). Viagra\u00a9 Interneten asko saltzen da, \u201clineako kontsulta\u201d bat bete ondoren (Interneten agertzen den galdera sorta bat soilik). \u201cViagra\u201d izena hain famatua egin da, non hainbat afrodisiako orain \u201clandare viagra\u201d deitzen dira edo tableta urdinetan saltzen dira Pfizerren asmakizuna imitatzen. \"Bitamina V\" edo \"pilula urdina\" izenez ere ezagutzen da, beste hainbat izen desberdinez gain.\n2007ko otsailean esan zuten Boots the Chemistek ikerketa bat egin ahal izango zuela preskripzio medikurik gabe erosten ziren farmakoak zer kopuru zen jakiteko. Ikerketa Manchester hirian egingo zen eta 30 eta 65 urteko gizonentzat zuzenduta zegoen. Horiek botikari bati kontsultatu ondoren gehienez lau tableta erosi ahal izango zuten.\n2011 eta 1013. urtean sildenafiloko zitratoaren patente mundialaren epea amaituko da. EEBBetan Pfizerrek jarritako patentea fosfodiesterasa 5 (PDE5) inhibitzaileak, inpotentziarako erabiltzen zirenak, 2000.urtean deuseztatu ziren farmako horren patente osoa kotrolatu nahi zutela pentsatzen zelako. 2002.urtean erabaki hau apelazio batean mantendu zen.\nGaur egun, sildenafiloko zitrato izenez saltzen da farmazian.\nEkintza mekanismoa.\nErekzioaren prozesu fisiologikoaren zati batean nerbio sistema parasinpatikoak oxido nitrikoaren askapena eragiten du zakilaren gorputz leizetsuan. Oxido nitrikoa guanilato ziklasa entzimaren hartzaileei elkartzen da eta dosi handietan guanosin monofosfato ziklikoa bihurtzen da. Horrek erlaxazio muskular arina (basodilatazioa) eragiten du zakilaren gorputz leizetsuan eta horrela odol-fluxua handituz erekzioa gertatzen da.\nSildenafiloa 5 motako fosfodiesterasaren inhibitzaile indartsu eta selektiboa da eta cGMParen degradazioa burutzen du gorputz leizetsuan. Sildenafilaren egitura molekularra cGMParenaren antzekoa da eta PDE5aren lotura-eragile lehiakortzat jokatzen du gorputz leizetsuan, cGMP gehiago eta erekzio hobeagoak eragiten.\nEstimulazio sexualaren gabeziarengatik ,eta beraz, NO/cGMP sistemaren aktibazioaren gabeziarengatik, sildenafiloak ez du erekzioa sortzen.\nEkintza mekanismo bera duten beste farmako batzuen artean tadalafil (Cialis\u00ae) eta vardenafil (Levitra\u00ae). Sildenafiloa gibeleko entzimen bidez metabolizatzen da eta bai gibelaren, bai giltzurrunen bidez iraizten da. Gantzetan aberatsa den dietarekin hartuz gero, sildenafiloaren xurgapena atzeratu ahal da eta bere eragin nagusiak pixka bat gutxitu ahal dira bere kontzentrazioa plasman txikiagoa izango delako.\nEragin farmakologikoak eta argibideak.\nSidenafila hodi-zabaltzaile indartsu bat da, normalean erekzio disfuntzioan erabiltzen dena. Hala ere, beste funtzio batzuk sortu dira, adibidez, birikietako hipertentsioan (bai helduengan bai umeengan).\nFarmako hau hartzeko bi modu daude: lehenengoa ahotik irensten, non efektu maximoa ordu bat igaroz lortzen da; eta bigarrena mastekatuz, non efektu maximoa 15 minututan ematen da.\nEguneko gomendatzen den dosia 25-50 mg-koa da (ez da inoiz 100 mg baino gehiago hartu behar). Gehien erabilitako dosia 50 mg-koa da.\nSildenafil Emakumean.\nGaur egun sildenafiloarekin eta beste farmako batzuekin hainbat ikerketa egiten ari dira emakumearen orgasmoa mesedegarriagoa egiteko, PDE5 entzima blokeatuz.\nAlbo-ondorioak.\nAger daitezkeen albo-ondorioak:\nKontraindikazioak.\nKontraindikazioak hauek hartzen ditu barne :\n(nitroglizerina), popperra (amiloko nitratoa).\nPrebentzio neurriak.\nNitratoa hartzen duten pazientekin ez da erabili behar , bere efektu hipotentsikoa indartzen duelako.\nMitoak.\nSildenafiloak ez du eragina egiten estimulazio sexuala falta bada. Bere eragina basomotorra da, beraz direkzio disfuntzioa dutenentzat sortuta dago. Ez du erekzioen potentzia sexuala, zenbakia, frekuentzia, edo\nintentsitatea handitzen gizon osasuntsuetan."}
{"id": "92488", "revid": "1545", "url": "https://eu.wikipedia.org/wiki?curid=92488", "title": "Anfetamina", "text": "Anfetamina eta bere familiako beste droga batzuk, hala nola metanfetamina, burmuinean norepinefrina, serotonina eta dopaminaren mailak igotzen dituzten drogak dira.\nAnfetamina errumaniar kimikari Laz\u0103r Edeleanuk sintetizatu zuen lehen aldiz Berlinen 1887an, eta fenilisopropilamina deitu zion. 1920an hasi zen erabiltzen medikuntzan, baina batez ere militarrentzat. Droga hartzearen helburua forma hobean egotea eta nekea arintzea zen. 1970. urtean erabiltzen hasi zen baita ere odol-presioa murrizteko.\nAnfetaminaren eratorria den metanfetamina 1938an sortu zen, eta metilfenidatoa 1958an.\nAnfetamina oralki konsumitzen da eta 30 eta 60 minutu tartean egiten du eragin. 10 ordu pasa ondoren jatorrizko egoerara bueltatzen da, 6 eta 8 ordu bitartan egiten baitu efektu gehiena.\nDroga hau, \"speed\" edo \"anfeta\" izenekin ere ezaguna da."}
{"id": "92489", "revid": "1545", "url": "https://eu.wikipedia.org/wiki?curid=92489", "title": "Sorgin zorrotz", "text": "Sorgin zorrotza edo mongia (izen zientifikoa: \"Psilocybe semilanceata\") onddo psikodelikoa da. \"Psilocybe\" generoko onddo mota bat da, eta oso ezaguna bere substantzia psikotropikoagatik. Substantzia hau, amerikar indigenek erabiltzen zuten erlijio-ohikuneak egiteko K.a. 1000.urte inguruan.\nAurkikuntza.\nEz dago jakiterik zehatz-mehatz nolakoa izan zen \"Psilocybe semilanceata\"ren aurkikuntza, hala ere, esan daiteke lehenengo biztanleriak, probatu egin zituela perretxiko pozoitsuak eta jateko onak desberdindu ahal izateko, beste edozein landarerekin egiten zuten bezala. Bestalde, haitzuloetako pinturan ezin izan da droga honi buruz ezertxo ere aurkitu, oso zaila izan baita interpretaziorik ateratzea.\nEzagutzen den lehenengo kontaktua perretxiko haluzinogenoekin, horma-irudi baten aurkitu zen Amenembet deiturikoaren hilobian k.a. 1450. urte inguruan.\nEgipton, Indian edo Indotxinan adibidez, ez da perretxikoak kontsumitu zutenaren ebidentziarik edo haiengan sorturiko interesari buruzko daturik aurkitu. Aitzitik, badugu berri Mayengan perretxikoek izan zuten interesa X. mende inguruan.\nBestalde, perretxiko haluzinogenoak, beti egon dira magia eta erritualei lotuta, Ertamerikan. Siberia iparraldean ere, oso garrantzitsua izan da beti perretxikoek sorturiko eginkizuna jatorrizko erlijioen sorreran.\nErromatar eta greziar garaietan ere nahiko eragin sortu zituzten, kantitate ugari kontsumitu zirelarik, elikagai gisa, adibidez \"Lactarius deliciosus\" aleen bidez.\nBaina, hala ere, perretxikoek historian zehar oso eragin kaltegarriak sortu dituzte, Klaudio enperadorea bezalako pertsonak hiltzerainokoak, gaur egungo egoerara heldu arte, dosi handiegiak kontsumitzearen ondorioz.\nEraginak.\nOnddo hauek jaterakoan hainbat modutan eragin diezazuke, batzuk besteak baino atseginagoak izan daitezkeelarik. Dena den, ohikoenak hurrengoak dira:\nOndorioak.\nLuzaroan zenbait ondorio sor ditzakete batez ere astean behien baino gehiagotan hartu ez gero. Ondorio hauek ez dira inondik ere atseginak eta nahiko arazo larriak suerta ditzakete:"}
{"id": "92491", "revid": "119550", "url": "https://eu.wikipedia.org/wiki?curid=92491", "title": "Metadona", "text": "Metadona 1937an Alemanian sortutako opioide sintetikoa da. Gaur egun pilulen bitartez komertzializatzen da. Bere historian zehar, botika gizatxar bezala erabili zen, baita botika probidentzial gisa ere.\nEraginak.\nMetadonak begi ninien uzkurtzea sortzen du, arnas beheraldia, bradikardia, erlaxazio muskularra, hormona antidiuretikoaren askapena, idorreria, gorputzeko tenperaturaren igoera eta odolean glukosaren bilketa.\nPeriodo luzeetan hartuz eta gero, pisuaren igoera eta moteldura sortu dezake. Bere efektuak irauten dute bere erabilera errepikatu ondoren; dosi bat hartu eta 24 ordu ondoren nabaritzen dira begi ninien uzkurtzea eta arnas beheraldia. Ez dira aurkitu aldaketa genetikoak metadona hartzeagatik, baina heroina eta kokaina kasuetan gertatzen den bezala, haurdunaldian maiz kontsumitzen duten emakumeen seme-alabak pisu gutxiagoarekin eta meheak jaiotzen dira.\nArazoak.\nMetadona mina txikitzeko edota heroinaren dependentziaren kontra erabiltzen den narkotiko bat da. Askotan heroinaren kontrako tratamenduetan erabiltzean, heroinaren adikzioa kentzen da, baino metadonaren adikzioa heroinarena baino askoz altuagoa suertatzen da. Arazo hau, heroinaren adikzioa kentzeko metadona hartzen duzunean sortzen da, lehenengo ondo doa tratamendua, baino heroina gero eta gehiago behar duzun heinean, metadona gehiago kontsumitu behar duzu, eta ondorioz adikzio oso altua sortzen da. Metadonaren dosia altuago bihurtzen bada, gaindosi kasu bat eman daiteke, arazo oso komun bat heroina kontsumitzaileen artean. Honen kausa hurrengoa da: heroinaren adikzioa kentzeko organismoak metadonaren beharra behar du, eta adikzio hau kendu eta gero organismoak metadonaren eraginari ohitzen da eta ondorioz honi adikzioa sortzen da."}
{"id": "92493", "revid": "90523", "url": "https://eu.wikipedia.org/wiki?curid=92493", "title": "Ketamina", "text": "Ketamina droga disoziatibo haluzinagarria da, fentziklidinatik eratorritakoa. Gaur egun medikuntzan eta albaitaritzan erabiltzen da bereziki, bere propietate analgesiko eta batez ere anestesikoak baliatuz.\nKetamina 1962. urtean sintetizatu zuen Stevens eta Domino eta Corsen erabili zuten lehen aldiz praktika klinikoan 1962. urtean.\nEzaugarri fisikokimikoak.\nPisu molekularra 238 Kd-koa da, zati batez uretan disolbagarria da, ionizazio konstantea pKa 7.5koa, pH-arekin nahastutako soluzioan 3.5-5.5 prestatuta.\nMetabolismoa. Bere metabolismoa hepatikoa da. Gaur egun erabilpen hauek ez dira hainbeste erabiltzen gizakietan, baina bai erabiltzen dira praktika albaitarietan, prozesu kirurgikoetan. Modu farmazeutikoak drogaren gatza erabiltzen du: ketaminaren klorhidratoa. Azken urteetan, administratu egin da beste gauzetarako, substantzia erabiltzen legala ez den moduan. Gero eta gehiago hartzen da, toxikotasun seinaleekin eta jendea hiltzen da gaindosiarengatik, jendea ez diolako ematen eman behar zaion garrantzia droga mota honi.\nNormalean \"Polvo K\" edo \"Special K\" izena hartzen du, bereziki New York herrialdean, iparraldean, administratzen da nahiz eta geroago mundu osora ailegatu. Beraren erabilpena mugatua da, nahiz eta beraren administraziorako moduak asko diren (erreta, arnastuta edo injektatua). Batzuetan kokainarekin edo MDMarekin nahasten da arnasteko (esnifatzeko), konbinazio hau ezagutzen da \"CK\" izenarekin: \"Calvin Klein\".\nKetaminaren eraginak agertzen dira hau hartu eta 15 edo 20 minututara. Gibelean sartzen da eta gernuarekin kanporatzen da.\nEraginaren iraupena dosiaren menpe dago, 15 minututik 2 edo 3 ordutara izan ahal da, baina ez dira guztiz desagertzen 1 edo 2 egun pasa arte. Honekin batera efektuak kontsumidorearekin oso lotuta daude, ezberdintasun indibidualak daude.\nKetaminaren eraginak.\nBere kontsumoa oso kaltegarria da, eta kontrajarria dago kasu hauetan:\nKetaminak mendekotasun psikologikoa zein fisikoa eragiten du. Honekin batera ere tolerantzia sortzen du, hau da, dosia igotzen joan behar da efektu berdinak lortzeko.\nKetaminaren zeregin klinikoa.\nKetamina dagoeneko komentatu dugunez anestesietan narkotiko bat bezala erabiltzen den droga da. Bere erabilpena ez da bakarrik horretara mugatzen, izan ere ketamina berehalako eta larrialdiko medikuntzetan eta ere minbizia duten gaixoen samina eta gaitza lasaitzeko erabiltzen ei da. Honen erabilpena arnas hodietan ere erabiltzen da hurrengo azalpenagatik: Ketamina biriken pleura ukitzerakoan albeoloek berehalako kinada sentitzen dute eta haien bukaera nerbiotsuek momentuzko irekipena sortzen dute arnas zeluletan zeinek probokatzen duten bronkioloetatik pasatutako presioa bronkioak berak irekitzea eta horrekin batera arnas hodiak ere. Komentatu bezala, ketaminari minbizirako erabilpena ere aplikatzen zaio. Honen arrazoia sinplea da. Ketamina meninge uxterrenetik pasatzen denean piamadre (entzefaloa babesten duen meninge hauskorrena odol hodi oso finez osatutakoa) izeneko meningetik eta araknoide meningeen erditik igarotzen den fluido garunespinala edo zefalorrakideoarekin bat egiten du erreakzio kimiko organiko bat gauzatuz eta hurrengo sentsazioak sortaraziz: poztasuna eta euforia, gaitzaren desagerpena eta babes sentimendua. Hauexek dira ba ketaminaren zeregin nabarmenenak. Hala eta ere, ezberdindu behar ditugu karbono asimetriko eta, noski, ketaminaren atomo posizioek eta eraztun posizioek sortzen dituzten enantiomero eta enantiomeroformoak. Aurrerapen txiki bat bezala esan dezakegu segun eta nola okupatzen duten espazioa atomo batek edo besteak R-ketamina eta S-ketamina. Beraien loturaren arabera molekula liseriezinak edo liserigarriak izango dira.\nKetaminaren jokatzeko modua.\nEgia esanda ketamina berez nola mugitzen eta bat egiten duen mekanismoan ez dago guztiz zehaztuta. Zientzialariek esaten dute hala ere, ketaminak hurrengo aminoazidoan egiten dutela beraien lana: Glutamato-NMDA-errezeptore konplexuan. Glutaminazido hau (bere forma anionikoan, noski), neurotransmisore garrantzitsua dugu zeinek nerbio sistema zentralean egiten duen bere lana. Hemen dauden kaltzio korronteak erabiliz prozesu intrazelularrak induzitzen ditu. Baina ketaminak badu oso bestela jokatze modu antagonikoa penizilinarekin batera aplikatzen bada NMDA errezeptorearekin eta glutamatoarekin. Ketaminak sistema kolinergenikoan jokabide drogadiktikoa du, non NMDA errezeptoreari gorputzean dauden acetilininak isolatzen dituen. Guzti honek gorputzean dauden beste hainbat errezeptore garrantzitsuren isolamendua ere gauzatzen du. Honek hilzori sentimendua probokatzen du eta geroago errezeptoreak askatzen direnean berriro lehengo sentimendua ahaztu eta beharra sortzen du ketaminak. Medikuntzan erabiliak diren arren, medikuek kontrolatzen dute ketamina dosiak eta horrexegatik komentatutakoak gertatu arren heriotza ez da gauzatzen. Haren kontsumo ez kontrolatuak, berriz, bai. Aipatutako azken errezeptore isolamendu horiek lotura peptidikoen bidez gauzatzen dira non ketaminaren amino taldea errezeptore aminoazidoekin bat egiten diten. Gure kasuan, glutaminazioarekin.\nKetaminaren ondorio fisiologikoak.\nHauexek dira kardiologikoki gertatzen diren ondorioak:\nHurrengoak dira nerbio sistema zentralean eragiten direnak:\nKetaminaren kimika.\nKetamina molekula kirala (bere kristalizazioaren arabera enantiomeroak sortzen dituen molekula kimikaren arabera) da, ziklohexanoaren deribatua hain zuzen ere. PCParen familiakoa eta esterozentruaren arabera enantiomero bat edo bestea izango dugu. Esan dugunez S-ketamina eta R-ketamina sortzen ditu. S-enantiomeroa 3 aldiz gehiago egiten du lan bere lotura kobalentearen posizioa askoz erosoagoa delako gorputzarentzat lan egiteko. Beraz, ketaminaren formula organikoa hurrengoa lirateke: 2-klorobenzonitril ziklopentilmagnesiobromida.\nS-R-ketaminaren loturaren lan hirukoitzaren zergatia.\nAskotan bi eraztunen arteko lotura kobalentea zuzena da eta ur molekula bat galtzen da glukosaren kasuan bezala. Baina zelulosaren kasuan adibidez, lotura kobalentea eraztunen artean diagonala da eta lixeri ezina horrexegatik ezin da kontsumitu. Beraz loturaren arabera izango da enantiomero bat lixerigarria edo lixeriezina.\nLehenengoa glukosa molekula da. Bere lotura zuzena denez lixeritu daiteke.\nBeheko hau berriz, zelulosa da (3D zein lauan) eta ezin da lixeritu bere lotura transbersala dela eta."}
{"id": "92495", "revid": "105290", "url": "https://eu.wikipedia.org/wiki?curid=92495", "title": "AW algoritmo", "text": "AW (Adjusted Winner) algoritmoa bi pertsona edo alderen arteko banaketarako jardunbidea da, ondasun zatigarriei buruz. Bere helburua banaketa ahalik eta modu bidezkoenean egitea da, berdintasunez eta bekaizkeria baztertuz, eta efizientzia maximotuz. Bikote banaketen ondoren sortzen diren gatazka ekonomikoetan erabili izan da. Steven Brams and Alan Taylor ekonomilariek garatu zuten 1996. urtean, \"Fair Division: From Cake-Cutting to Dispute Resolution\" liburuan.\nAdibidea.\nBi pertsonek, A eta B, ondoko taulan azaltzen diren ondasunak banatu behar dituzte. AW algoritmoa hasteko, puntu kopuru bat, 100 kasu honetan, ondasun ezberdinen artean esleitzeko esaten zaie, beren balorazio subjektibo eta pertsonalen arabera:\nOndasun bakoitza puntu gehien eman dizkion pertsonari esleitzen zaio. Honela, A pertsonak 1. eta 3. ondasunak eta B pertsonak 2. eta 5. ondasunak jasoko ditu hurrenez hurren. Horrela A eta B pertsonek 60 eta 45 puntuko balioa duten ondasunak jasoko dituzte hurrenez hurren.\n15 puntuko aldea bien artean eta horregatik 4. ondasuna b pertsonari esleitzen zaio. Hala ere, 5 puntuko aldea dago oraindik bien artean. Ezberdintasuna ezabatzeko, erlatiboki balorazio gertuenak dituen ondasuna aukeratzen da:\n1. ondasuna da balorazio anztekoenak dituena, beraz bera aukeratzen da berdintasuna lortzeko. Zatiketa ezinbestekoa denez, berdintasunerako ekuazio hau planteatzen da:\nEta horrela A pertsonari 1. onadasunaren bat hamaseiren emango zaio, Bri gainerakoa emango zaiolarik. Horrela pertsona bakoitzak 57 3/16 puntu jasoko ditu (harrigarria bada ere, intuizioz 50 puntu jasota ados egon beharko liratekeelako bi pertsonak)."}
{"id": "92497", "revid": "105290", "url": "https://eu.wikipedia.org/wiki?curid=92497", "title": "Goodman eta Kruskalen lambda", "text": "Estatistikan, Goodman eta Kruskalen lambda, \u03bb hizki grekoaz irudikatzen dena, kontingentzia taula bateko bi atributu edo aldagai kualitatibo artean dagoen asoziazio edo loturaren sendotasunerako neurria da. Aldagai kuantitatiboetarako ere eman daiteke, dagozkion datuak kontingentzia taula batean ezarri badira. Aurreikuspen errorearen murrizketan oinarritzen den asoziazio neurrietako bat da.\nKalkulua.\nLambda kalkulatzeko, bi aldagaietako bat aldagai independentetzat eta bestea mendeko aldagaitzat hartu, mendeko aldagaiari buruz aurreikuspen bat egin eta aurreikuspen horretan sortutako errore kopurua kalkulatzen da.\nHalaber, aurreikuspenak egin eta dagozkion erroreak zenbatu behar dira, baina aldagai independentearen kategoria bakoitzeko.\nAldagai independentea kontuan hartu gabe eta kontuan harturik sortutako errore kopuruak erkatu behar dira jarraian. Aldagai independentea kontuan harturik errore kopuru berdina edo txikiagoa sortzen denez, horrela murrizten den errore kopurua kalkulatu eta modu erlatiboan ematen da. Errore kopuruaren murrizketa erlatibo hau da lambda.\nAdibidea.\nKontingentzia taula honetan, ikasle ezberdinek matematika froga bat gainditu duten edo ez azaltzen da, sexuaren arabera:\nAldagai independente bat izatekotan, sexua izango da.\nSexua kontuan hartu gabe, ikasle batek froga gainditu egin duela aurreikusiko behar da, gehiago baitira gainditu dutenak gainditu ez dutenak baino. Baina aurreikuspen honetan 120 errore sortuko dira, gainditu ez dutenetan bana.\nOndoren, sexua kontuan harturik egin behar da aurreikuspena. Ikaslea gizonezkoa bada, gainditu egingo duela aurreikusi behar da. Ondorioz, 40 errore sortzen dira. Ikaslea emakumezkoa bada, ez duela gainditu aurreikusi eta 60 errore sortzen dira.\nGuztira, sexua kontuan harturik, 40+60=100 errore sortzen dira. Sexua kontuan hartu gabe baino 120-100=20 errore gutxiago. Errorearen murrizketa erlatiboa 20/120=%16.66koa da. Beraz, \u03bb=%16.66.\nInterpretazioa.\nEgoera bakoitza aztertu behar bada ere, antzeko ikerketak kontuan hartuz besteak beste, esan daiteke lambda %30 baino txikiagoa denean, asoziazioa bi atributuen artean ahula dela. 0.3-0.6 tartean ertaina izango da eta 0.6tik gora sendoa dela esan daiteke.\nDena den, aipatu behar da lambdak ez duela beti antzematen asoziazioa, hau sendoa den egoeretan ere. Adibidez:\nKontingentzia taula honetan, lambda 0 da, asoziazio maila nabarmena bada ere."}
{"id": "92500", "revid": "105290", "url": "https://eu.wikipedia.org/wiki?curid=92500", "title": "About Time", "text": "About Time, Pennywise talde Kaliforniarraren estudioko hirugarren diska da. Diska, 1995eko Ekainaren 13an kaleratu zuen Epitaph Records zigiluak. Honez gain, Pennywiseko hasierako formazioak grabatu zuen azken diska izan zen, Jason Thirskek, 1996ko Uztailaren 29an bere buruaz beste egin zuen eta."}
{"id": "92501", "revid": "105290", "url": "https://eu.wikipedia.org/wiki?curid=92501", "title": "Unknown Road", "text": "Unknown Road, Pennywise taldearen estudioko bigarren diska da eta Epitaph Records zigiluak 1993an kaleratu zuen."}
{"id": "92502", "revid": "105290", "url": "https://eu.wikipedia.org/wiki?curid=92502", "title": "Straight Ahead", "text": "Straight Ahead, Pennywise taldearen estudioko bostgarren diska da eta 1999ko Ekainaren 1ean Epitaph Records zigiluak kaleratu zuen."}
{"id": "92503", "revid": "58701", "url": "https://eu.wikipedia.org/wiki?curid=92503", "title": "James Connolly", "text": "James Connolly (irlanderaz \"S\u00e9amus \u00d3 Conghaile\"; Cowgate, Edinburgh, Eskozia. 1868ko ekainaren 5a - Dublin, Irlanda. 1916ko Maiatzaren 12a) irlandar buruzagi nazionalista, iraultzaile eta sozialista bat izan zen. 1916ko Pazko Matxinadako buruzagietako bat eta Irlandako Errepublikaren Aldarrikapenaren sinatzaileetako bat izan zen.\n1896an Irlandar Alderdi Sozialista Errepublikarra sortu zuen.\nBizitza.\nEskoziako Edinburgh hiriburuko Cowgate kaleko 107. zenbakian jaioa, Eskoziara joandako irlandar etorkinen semea. Bere gurasoak John eta Mary Connolly, sortzez Monaghan irlandar konterrikoak ziren. Hamaika urterekin eskola utzi zuen lanean hasteko, eta gerora garaiko ezkerreko lider politikoetako bat bihurtu zen.\nPosible da hamalau urterekin Britaniar Gudalostean sartu izana, Dublinera bidalia izan zelarik, eta uste denez han ezagutuko zuen bere emaztea izanen zena.\n1892an Ezkoziar Federakunde Sozialistaren pertsonai garrantzitsu bat zen jada, hiru urteren buruan honen idazkari nagusia bilakatuz.1896an Britaniar Gudarostea utzi eta Irlandar Alderdi Errepublikar Sozialista sortu zuen. Britaniar lurrean zegoen bitartean, Alderdi Laborista sozialistaren sortzailetako bat izan zen 1903an. Langile Garraiolarien Sindikatuko James Larkinen konfidantzazko gizona bilakatu zen. 1913an lockoutaren aurkako erantzune moduan, Irlandako Armada Hiritarra edo (Irish Citizen Army) delakoa sortu zuen, langileak defendatu eta grebak antolatzen zituen entrenatu eta armaturiko langile taldea. 250 pertsonaz osatua bakarrik osatua zegoen. Beren helburua nazio edo herrialde irlandar sozialista eta independientea ezartzea zen, britainiar okupaziotik aske.\nConnollyk Irlandar Boluntarioen erakundea burgesatzat zuen, eta Irlandako independentzia ekonomikoarekiko interes eskasa erakusten zutela iritzi zuen. 1915an, britaniar indarren aurkako behin-behineko ekintza erabakikor bat bilatu nahian, berehalako ekintzak zuzena burutzeko gogo biziz zen. Connolly-ren berehalako ekintza bilaketa honek Irlandar Anaitasun Errepublikarreko kideak erabat larritu zituen, Irlandar Boluntarioen barnean infiltrazio lanak egin baizituzten, eta urte batzuen buruan altxamendu bat gauzatzeko asmoa baizuten. Anaitasun erakundeko kideak, Tom Clarke eta Patrick Pearse barne, Connolly-rekin biltzartu ziren akordio batera iristeko asmoarekin. Nahiz eta horretarako Connolly bahitua izan zela esan den, gerora ideia hori ezeztatua izan zen. Edozein modutan, inongo azalpenik gabe hiru egunez desagertua egon zen.\n1916ko Bazko Altxamendua.\nAltxamendu ospetsu hau eman zenean 1916ko Apirilak 24ean, Connolly Dublingo Brigadako komandantea zen, eta Dublingo Brigada honek partehartze garrantzitsua izan zuen altxamendua, bera zen \"de facto\" komandante nagusia. Errendizioaren ondoren zera esan omen zien beste presoei: \"Ez kezkatu. Aldarrikapena sinatu duzuenok afusilatuak izango zarete. Baina gainontzekoak aske geldituko zarete.\" Connolly ez zuten espetxe gela batean sartu, gela arrunt batean baizik (gaur egun \"Connolly gela\" deritzona) Estatuaren Apartamentuetan Dublingo gazteluan, Lehenengo Gerratetik etorri ziren Britaniar Tropak atseden hartzen zuten Ospitalea. Bere emazteak bisitatuzuen, eta iritzi publikoak kalean zioenaz galdetua izan zenean, zera esan zuen: \"Denek ahantzi dute ni Irlandarra naizela\".\nBorrokaren latzaren ondorioz oso zauritu eta makaldua zegoen (medikuak egun bat edo biko bizi denbora eman zion, baina exekuzio agindua emana zen ordurako) eta afusilamendurako bere kabuz zutik egoteko ere ez. Bere absoluzioa eta azken oliadura Aita Aloysius kaputxinoak eman zizkion. Bera hilko zuten britaniniar tiratzaileen alde errezatzeko galdetuta, zera esan zuen: \"Beren eginbeharra beren kontzientziarekin bat dutenen gizon guztien alde errezatuko dut\".\nHeriotza.\nConnolly-k altxamenduan parte hartu zuela eta, tiratzaile talde baten aurrean afusilatua izateko heriotz zigorrera sententziatua izan zen. 1916ko maiatzaren 12an anbulantzia militar batek Kilmainham Gaol espetxera eraman zuen, ahal zuten moduan ohe eramangarri batean jeitsi eta eserleku batean eserita zegoela berehalakoan afusilatu egin zuten. Bere gorpua (beste matxinatu edo errebeldeenakin egin zen bezala) inongo hilkutxarik gabe hilobi amankomun batean lurperatua izan zen. Errebeldeen exekuzioak samin handia piztu zuen Irlandar Gizartearen gehiengoan, nahiz eta jende hauetako askok ez zuten altxamenduaren aldeko jarrerarik izan honek iraun zuen bitartean. Connollyren exekuzioa izan zen, beharbada, denetan eztabaidatu eta polemikoena. Historialarien esanetan, Connollyren eta bere antzeko errebeldeen ekintzek, beren heriotzen moduak, harridura eta atsekabea piztu zuten jendearengan, desira eta gogo berriak piztuz, bai eta mugimendu errepublikar eta abertzalearekiko jarraitzaile berri eta ugaria irabaziz.\nFamilia.\nJames Connolly hil ostean bere emaztea Lillie eta zenbait seme-alaba gelditu ziren, hauetako bat Nora Errepublikar mugimenduko idazle eta aktibista nabarmena izan zen, eta Roddyk bere aitaren ideia politikoei jarraitu zien, hurrengo urteetan Oireachtaseko Irlandar Legebiltzarreko biltzarkidea izatera iritsiko zirelarik.\nPentsamoldea eta eragina.\nBere ondarea Irlandan esanguratsua da batez ere kausa nazionalista edo abertzalean. Hala beharrez, bere marxismoa hainbat eta hainbat pentsalari eta antolatzaile politikoek analizatua eta errebindikatua izan da, bai Irlanda barnean bai kanpoan ere. Bere idatzitako lana artikuluetan oinarrituta dado, irlandar nazionalismoa, marxismoa eta katolizismoa bat egin nahi dituen pentsamoldea erakusten digute.\nConnolly Lehen Mundu Gerrarekiko aurkako jarrera izan zuen komunista gutxienetako bat izan zen, jarrera honek Europako lider eta buru sozialisten gorrotoak piztuko zituen berarekiko.\nIduri denez Lenin errusiarra Connollyren miresle handia izan omen zen, nahiz eta pertsonalki elkar ezagutu ez izan. Lenin, bere idazlan batzuetan, berak Irlanda \"burgestzat\" zuenaren aurka oldartzen da, iraultza \"erabat benetakorik\" ez zegoela nabarmenduz, eta komunistek beste gizarte indarrekin batasuna bilatu behar zutela.\nEskozian, bere prentsamoldeak John Maclean bezalako sozialistetan eragina izan du, ideia abertzale eta marxistak uztartu nahian baita ere, horretarako Alderdi Errepublikar Langile Eskoziarra sortuz.\nDublinen bada James Connollyren estatua bat.\nOraintxu bertan \"Connolly\" filma prestatzen ari da, buru edo lider politiko honi buruz, Adrian Dunbarek zuzendua eta Peter Mullan aktoreak antzeztua."}
{"id": "92504", "revid": "336", "url": "https://eu.wikipedia.org/wiki?curid=92504", "title": "Fontana di Trevi", "text": "Fontana di Trevi Erromako iturri handiena eta ezagunena da, eta gehiengoaren iritziz, munduko famatuenetako bat ere bai. Hiriaren erdiguneko Trevi \"rionean\" kokaturik dago.\nPalazzo Poliren alde batean eraikita dago; Nicol\u00f2 Salvik XVIII. mendean iturria diseinatu zuen eta klasizismoak eta barrokoak bat egiten dute bertan.\nGaia eta eszenografia.\nEskulturaren gaia itsasoa da. Artelanaren erdi-erdian, maskor itxura duen gurdi bat ikus daiteke eta horren gainean, Pietro Bracciren \"Ozeano\" deritzon estatua dago. Alde bakoitzean, horma-hobi bat dago; batean, \"osasungarritasuna\", eta bestean, \"oparotasuna\" (Filippo della Valleren lana). Gurdia eramaten duten itsas zaldien aurretik bi tritoi doaz. Ikuskizun miresgarri horretan, arkitekturak eta eskulturak (barrokoak biak) bat egiten dute erabat.\nOhitura zaharraren arabera, iturriari bizkarra emanez txanpon bat uretara jaurtitzen duenak zorte ona izango du, ziur asko Erromara itzuliko baita. Hango udalak txanpon horiek jaso eta karitatezko egintzetarako gordetzen ditu.\n1998an iturria zaharberritu eta sakonki garbitu zuten. Halaber, sistema hidraulikoa aldatu zuten.\nHistoria.\nIturriaren historia Augusto enperadorearen garaian hasi zen, Agrippak, haren suhiak, eraikitako Vergine akueduktuari esker ura panteoira eta bertako termetara heltzea lortu zuenean (\"Piazza del Popolo\"n ikus daiteke akueduktua). \"Vergine\" izenak kondaira batean dauka jatorria: Frontinoren arabera, Agrippak berak jarri zion izen hori bere soldaduak iturburuetara gidatu zituen neskato (latinez, \"virgo\") baten oroimenez.\nVitiges erregearen godoek 537.urtean hiria setiatu zutenean akueduktua hondatu zuten eta, horren ondorioz, ur-emaria oso eskasa zen. Hala ere, Erdi Aroan zehar, Vergine akueduktuko ura erabiltzen segitu zuten. VIII. mendean, akueduktua zaharberritu eta konpondu zuten. Geroago, XII. mendean, udalak berdin egin zuen, eta XV. mendearen erdialdean, Nikolas V.ak eta Paulo IV.ak ere akueduktuaren itxura berritu zuten, horren ondorioz askako ur-ematea ugaria zen hiru irteera baitzituen ura ateratzeko.\nUrbano VIII.a Aita Santuak (Barberini familiakoak) Gian Lorenzo Berniniri plazaren eta iturriaren itxura eraldatzea eskatu zion, nukleo eszenografiko berri bat sortzeko familiaren jauregitik gertu (Barberini Jauregia) eta Quirinale Jauregitik (bere etxetik) ikusteko modukoa. Berninik ur-eszena ikusgarri bat diseinatu zuen, gaur eguneko iturriaren antzeko itxura zuena. Haren diseinuaren arkitektura zizelkatua zen. Eszena horretan, Trivia birjina erromatarraren estatua ur-mailaren gainean dagoen oinarri batean kokatuta zegoen, uretatik irteten arituko balitz bezala.\nXVIII. mendearen hasieran, Fontana di Trevi bisitatzea nahitaezko zeregina bihurtu zen Erromara joaten ziren arkitektoentzat.\nKlemente XII.a Aita Santuak (Corsini familiakoak) plazaren eta iturriaren obran lan egiten segitu behar izan zuen 1731n: iturriaren beste diseinu bat eraikitzeko lehiaketa bat martxan jarriko zuela jakitera eman zuen: diseinuak Poli jauregiaren fatxada osoa hartu behar zuen eta, logikoa zenez, Poliko dukeak ez zeuden batere ados erabaki horrekin, jauregiaren jabeak zirelako eta ez zutelako etxearen fatxada murriztuta ikusi nahi. Nicol\u00f2 Salvik irabazi zuen lehiaketa eta 1732an iturria eraikitzen hasi zen. Nahiz eta Klemente XII.aren agintaldi osoan monumentuen estiloa klasikoa izan, eragin barrokoak eta berniniarrak lotzen zituen proiektua proposatu zuen Salvik. Era berean, Urbano VIII.aren eta Berniniren ideia kontuan hartu zuen, hots, Vergine akueduktuaren historia kontatzea eskulturaren eta arkitekturaren bidez.\nLana amaituta ez zegoen arren, 1735. urtean Klemente XII.a Aita Santuak inauguratu zuen. Eraikuntza eten behar izan zuten 1740an ere, baina bi urte geroago lanari ekin zioten berriro.\nBenedikto XIV.a Aita Santuak (Lambertini familiakoak) bigarren aldiz inauguratu nahi izan zuen iturria. Obraren lehenengo fasea 1747an amaitu zen, estatuak eta harri artifizialak jarri zituztenean. Niccol\u00f2 Salvi hil zen arren (1751), obrak aurrera segitu zuen Giuseppe Paniniren agindupean eta 1762an bukatu zen, Klemente XIII.a Aita Santuaren agintaldian. Obrak hogeita hamar urte inguru iraun zuen eta bertan hamar eskultorek gutxienez parte hartu zuten. Azkenean, Fontana di Trevi Aita Santuen agindupeko Erromako eszenografia eta oinarrizko sinbolo bihurtu zen.\nIturria eta zinema.\nBeste hainbestek bezalaxe, zinemaren munduak ere erakutsi ditu Fontana di Treviren handitasuna eta ospea. Adibidez, 1964an egindako film batek iturriaren izen berbera du, hau da, \"Fontana di Trevi\". Carlo Campogalliani zuzendaria izan zen eta Federico Zardi gidoigilea.\nMonumentua Italiako eta, agian, mundu-mailako zinemaren eszena famatuenetako batean agertzen da: Federico Felliniren \"La Dolce Vita\" filmean, Anita Ekberg uretan sartu eta Marcello Mastroianni gauza bera egitera gonbidatzen duenean.\nKultura orokorra.\nZiur asko iturriaren ospea berari buruz dauden kondaira eta pasadizo ugarien ondorio da."}
{"id": "92505", "revid": "119347", "url": "https://eu.wikipedia.org/wiki?curid=92505", "title": "Negu Gorriak (diskoa)", "text": "Negu Gorriak, Negu Gorriak taldearen lehen diskoa da, Lp formatuan kaleratu zuena.1990eko ekainean argitaratu zuen Oihuka diskoetxeak. Abesti guztiak, Negu Gorriak taldearenak dira \"Bide baten bila\" abestia izan ezik. Abesti hau, Rich Kids on Lsd taldearen moldaketa bat da. Honez gain, \"Nahi duzuena (Milenia II)\" abestiaren letra Xabier Montoiarena da.\nMuguruzatarren proiektu berriaren sekretua erabatekoa izan zen. Ez zuten kontzerturik ematen eta ez zuten deus esan disko berriari buruz. Lehenengo \u00abaurkezpena\u00bb 1990eko maiatzaren 4an Parisera Public Enemy ikustera zihoan autobus batean egin zuten\nKritikariek ideia onak zituen sarbide-albumtzat jo zuten, gero hobetuak izango zirenak.\nBi \"single\"ak atera zituzten albuma saltzeko: hurrenez hurren ekainean eta abenduan argitaraturiko \"\u00abRadio Rahim\u00bb\" eta \"\u00abBertso-Hop\u00bb\".\nHala ere, 1996an, Esan Ozenki zigiluak berriz argitaratu zuen, oraingoan cd formatuan eta Mikel Laboa kantariaren \"Gaberako aterbea\" bertsioa gehituz. Abesti hau, Txerokee, Mikel Laboaren Kantak CD bilduman kaleratua izan zen lehenagotik 1990ean.\nTaldekideak.\nBateria eta baxua grabatzeko, erritmo kaxa bat eta sampler batzuk erabili zituzten."}
{"id": "92506", "revid": "119347", "url": "https://eu.wikipedia.org/wiki?curid=92506", "title": "Berunezko urteak", "text": "Berunezko urteak (italieraz \"Anni di piombo\") Italian 1970eko hamarkadan terrorismo ekintza ugari gertatu ziren garaiari esaten zaio. Izan ere, garai horretako egoera politiko-instituzional kaotikoak (gobernuek oso gutxi irauten zuten) gizartean haserrea piztu eta jendea borrokan hastea eragin zuen, kaleko borrokaren bidez lehenengo eta armen bidez geroago. Borroka armatuaren ideia talde antolatuetan sortu zen antolamendu instituzionala eta politikoa aldatuko zituzten oinarriak ezartzeko.\nUrte horietan komunikabideek \"ezker eta eskuin muturreko taldeen indarkeriazko ekintzak\" esamoldea erabiltzen zuten garai hartako gertakariez ari zirenean. Egun darabilgun terminoa geroago hasi zen erabiltzen, Margarethe Von Trottaren 1981eko \"Anni di piombo\" filmaren izenburutik hartuta.\nKontuan hartu beharrekoak.\nGarai horren hasiera eta amaiera datak ez daude modu zehatzean mugatuta. Esan ohi da 1960ko hamarkadaren amaieratik 1980ko hamarkadaren hasiera arte iraun zuela, baina urte horiek historialarien ikuspuntuaren arabera aldatzen dira. Batzuetan 68ko mugimenduaren garaian egondako istiluak hartzen dira hasieratzat; beste batzuetan, berriz, Piazza Fontanako sarraskia.\nOrdena publikoko indarrekin sortu zen lehenengo liskarra Erroman gertatu zen, 1968ko martxoaren 1ean, Valle Giuliako Gudua deiturikoan.\nBerunezko urteetako lehenengo hildakoa Antonio Annarumma dela esan ohi da, 1969ko azaroaren 19an Milanen hil zutena. \"Tentsioaren estrategia\" deitutakoaren bidez egindako lehenengo ekintza, berriz, 1969ko abenduaren 12an Milango Piazza Fontanan gertatutako sarraskia izan zen (apirilaren 25ean Milanen bertan jarritako lehergailuak ez dira kontuan hartzen, ez baitzuten hildakorik eragin). Azkeneko atentatuak 2000ko hamarkadan gertatu ziren, Brigada Gorriek edo euren oinordekoek (ez dago argi) Marco Biagi Gobernuaren kontseilari ekonomikoa hil zutenean. Hurrengo urteko martxoaren 3an, Brigadetako eta Poliziako kide banak bizia galdu zuten tiroketa batean.\nHainbatetan, garai hau parlamentuaz kanpoko ezker muturreko taldeen ekintzekin lotzen da, \"Lotta Continua\" edo \"Movimento Studentesco\"rekin esaterako; baita \"Prima Linea\" edo Brigada Gorriak moduko talde armatuekin, eta Italiaz kanpoko taldeekin ere (Alemaniako Armada Gorriaren Frakzioarekin esaterako). Dena dela, garai horretan, eskuin muturreko talde askok ere (besteak beste NAR edo \"Ordine Nero\") ekintza terroristak egin zituzten. Terrorismo beltza deiturikoaren eperik gogorrena izan zen hura.\nBerunezko urteek aurrera egin zuten garaiko ekintza armatuen egiletza ezezaguna zela. Batzuentzat, ekintzok garai horretako gizartearen antolaketaren aurkakoak ziren, mugimendu horretan zebiltzanek politika beste eredu batzuen arabera aldatu nahi baitzuten. Urrats handiak eman ziren eredu marxista-leninistaren alde eta batzuk aurreikusi zuten eredu komunista ezarriko zuen iraultza bat gertatuko zela.\nKazetari eta aditu batzuek ezkerrekotzat jo zuten urte haietako terrorismoa; beste batzuek berriz eskuinekotzat, eta badago \u201c\"estatuaren sarraskiak\"\u201d izan zirela uste duenik ere.\nAurrekariak.\nBerunezko urteak Italian eta Europan zabaldu zen 68ko mugimenduarekin batera hasi ziren. Garai horretan gizarte aldaketen aldeko gizarte mugimenduak sortu ziren.\nItaliako ekonomiak izugarrizko hazkundea izan zuen eta bizi kalitatearen hobetzea ere handia izan zen: haurren heriotza-tasak nabarmen egin zuen behera, biztanleria handitzen zihoan eta analfabetoak oso gutxi ziren. Mende erdiko atzerapena zeukan arren, Italia nazio bihurtzen ari zen: eremu zabal batean (Siziliatik hasita Alpeetaraino) hitz egiten zen hizkuntza zuen, eta RAI telebista katea sortu zen, ez bakarrik hizkuntza nazionala zabaltzeko, baita bertako kulturaren ezaugarri ziren ikuskizunenganako arreta erakartzeko ere (futboleko mundu-txapelketak, olinpiadak eta antzeko ikuskizunen bitartez).\nUrte horietan, kultura garatzen hasi zen, sarritan ezkerrak bultzatuta eta Antonio Gramscik garatutako nagusitasun kulturalaren doktrinan oinarrituta. Ezkerrak kulturaren garapenean egindako ekintzei esker, hauteskundeetan aldeko botoak jaso zituen askotan.\nZiur aski Ameriketako Estatu Batuek ez zuten begi onez ikusi Italiako Alderdi Komunistaren (PCI) hazkundea eta, horregatik, ezker antikomunistari ematen zioten finantziazioa mugimendu komunista eteteko nahikoa ez zela ikusita, esku-hartze zuzenagoetara igarotzea erabaki zuten.\n1969. urtean ere protesta ugari egon ziren: ikasleen protesten ondoren langileenak etorri ziren, kontratuak berritzeko eskatuz. Azken hauek liskar handiak eragin zituzten lanpostu eta lantegietan udazken sutsua deiturikoan.\nMilanen apirilaren 25ean hogei zauritu eragin zituzten bi atentatu egon ziren. Abuztuaren 9an zortzi atentatu egon ziren Italian eta guztira hamabi zauritu eragin zituzten. Azaroaren 19an Antonio Annarumma polizia hil zen Unione Comunisti Italiani alderdi marxista-leninistak Milanen egindako manifestazioan. Annarumma jeep militar bat gidatzen ari zen manifestatzaileek jaurtitako altzairuzko hodi batek buruan eman zionean. Hodia begi batetik sartu eta garezurra igaro zion aldez alde eta momentuan bertan hil zen. Gainera jeepak martxan jarraitu zuen eta beste polizia bat harrapatu zuen. Abenduaren 12an bost atentatu egon ziren berrogeita hamahiru minuturen epean. Guztietatik larriena Piazza Fontanako sarraskia izan zen, izan ere, lehergailua Milango Nekazaritzako Banku Nazionalaren egoitzan jarri zuten eta hamasei hildako eta laurogeita zortzi zauritu eragin zituen. Berunezko urteen hasiera zen hura.\nSarraskiak.\nSarraski horiek errudunik ez zen aurkitu kasu askotan. Aipatzekoa da Milango Piazza Fontanako sarraskiaren epaiketa, izan ere, epaiketa amaitzean (2005eko maiatzean) hildakoen senideei epaiketaren gastuak ordainarazi zizkieten.\nPier Paolo Pasolinik adierazi zuen bazekiela zeintzuk ziren atentatuen autore intelektualak:\n\"Nik badakit nortzuk diren \u201ckolpe\u201d deiturikoaren errudunak.\"\n\"Nik badakit nortzuk diren Milanen 1969ko abenduaren 12an egindako atentatuen errudunak.\"\n\"Nik badakit nortzuk diren 1974. urtearen lehenengo hilabeteetan Brescian eta Bolonian egindako atentatuen errudunak.\"\nHilabete batzuk geroago hil zuten Pasolini eta gaur egun ere ezezagunak dira haren heriotzaren nondik norakoak.\nEzker eta eskuin muturreko taldeen indarkeria.\nUrte horietan egondako sarraskiek aurretik zegoen egoera are latzago bihurtu zuten. Horiek gertatu aurretik ere istiluak, hiri-gerrilla bilakatu ohi ziren taldeen kale borrokako ekintzak eta mota guztietako atentatuak zeuden arren, gatazkaren maila areago handitu zen atentatuetako hilketak errugabeak ziren pertsonei leporatu zitzaizkienean.\n\u201cEstatuaren sarraskiak\u201d izan zirela pentsatzen hasi ziren batzuk, eta talderik muturrekoenak klandestinitatera pasatu ziren borroka armatuan hasteko.\nEzkerreko talde asko sortu ziren, besteak beste \"Gruppi d\u2019Azione Partigiana\" (GAP), \"Nuclei Armati Proletari\" (NAP), \"Prima Linea\" (PL), \"Comitati Comunisti Rivoluzionari\" (Co. Co. Ri), \"Proletari Armati per il Comunismo\" (PAC), \"Brigada Gorriak\" (BR); baita eskuineko taldeak ere: \"Nuclei Armati Rivoluzionari\" (NAR), \"Ordine Nuovo\", \"Ordine Nero\", \"Terza Posizione\" eta \"Avanguardia Nazionale\".\nTalde hauen artean istiluak hasieratik egon ziren arren, esan beharra dago \"tentsioaren estrategia\" delakoarekin areagotu zirela.\nArrisku eta segurtasun ezeko giroa nagusitu zen garai horretan. Egiten ziren atentatuak ez ziren atentatu handiak bakarrik, hainbat eta hainbat atentatu egon baitziren jomuga txikien kontra: banakoen kontra, polizien kontra, banku-langileen kontra..., askotan helburu ezezaguneko planei jarraituz.\nManifestaldietan, parte-hartzaileetako askok aurpegia estalita edukitzen zuten. Gainera, askotan makilak eta giltza ingelesak (40-45 zentimetroko luzerako \u201cHazet 36\u201d famatua) eramaten zituzten eskuetan; batzuetan su-bonbak edota pistolak (Walther P38 famatuak) ere.\nEgoera honek sortutako etsipenaren ondorioz, biztanleriaren zati handi batek (horien artean tradizionalki alderdi kontserbadorekoak ez ziren hautesleak ere) Estatuaren erantzun \"militarra\" onartu zuen eta begi onez ikusi zuten norbanakoen askatasuna murrizteko neurriak hartzeko aukera ere.\nLege bereziak.\nGobernuko alderdiek (\"Democrazia Cristiana\", \"Partito Socialdemocratico\", \"Partito Repubblicano\", \"Partito Liberale\" eta \"Partito Socialista\" alderdiek) \"Partito Comunista\" alderdiaren laguntzaz, akordio bat lortu zuten Italiak bizi zuen krisi egoerari aurre egingo zioten lege berriak sortzeko.\n\"Emergenza terrorismo\" (terrorismo larrialdia) deituriko akordioak estatu italiarrari halako polizia-kutsuko inboluzioa ekarri zion: askatasun konstituzionalak murriztu egin ziren eta poliziari eskumen gehiago eman zitzaion.\n1977ko mugimendua.\nIstilu gogorrenak gertatu ziren urtea, epe honetako urterik esanguratsuena, 1977. urtea izan zen ziur asko. Moronik eta Balestrinik (Italiako garai horretako bi idazle ezkertiarrek) honela laburbiltzen dute epe hori:\" \u201c1977an, eguneroko bizitzan aipatzen zen gatazka politiko eta kulturalak eztanda egin zuen. Gizartearen eremu guztietara hedatu zen, eta 70eko hamarkadan egondako istiluen ondorio izan zen. Gatazka latza izan zen, agian Italiaren batasunaz geroztik taldeen artean eta baita taldeetako kideen artean ere, egondako gatazkarik latzena: 40.000 akusatu egon ziren, 15.000 atxilotu, 4.000 pertsonek jaso zuten milaka urtetako kartzela zigorra, eta gainera ehunka hildako eta zauritu egon ziren, eskuindarrak zein ezkertiarrak\u201d\".\nBolonian 1977ko martxoaren 11ko istiluetan Pier Francesco Lorusso ikaslea hil zen jaurtigai batek jotzean. Lotta Continuako alderdikidearen heriotzaren aurka ikasleek egindako protestei aurre egiteko Francesco Cossigak, Barne ministro zenak, tanke militarrak bidali zituen Boloniara. Urte bereko irailean, Massimo Tramontani polizia atxilotu zuten, Lorusso ikaslearen heriotzaren erruduntzat akusatuta, baina aske utzi zuten frogarik ez zegoelako.\nMartxoaren 22an, Erroman, NAP talde ezkertiarrak Claudio Graziosi polizia hil zuen, iheslari bat atxilotzen saiatzen ari zenean.\nApirilaren 21ean Erroman, unibertsitatea okupatu zuten ikasleak irtenarazi zituztenean sortutako istiluetan, autonomiaren aldeko militanteek polizia-agenteen kontra tiro egin zuten eta Settimio Passamonti soldadu-gaia hil zuten. Gainera, Antonio Merenda polizia, Patrizia Bermier kazetaria, beste bi polizia eta carabinieri bat zauritu zituzten.\nTorinon apirilaren 28an bertako Abokatuen Elkargoko presidentea zen Fulvio Croce abokatua hil zuten ekintzaile batzuen epaiketa ekiditen saiatzeagatik.\nMaitzaren 12an Erromako Piazza Navonan egindako manifestazioan polizia eta manifestatzaileen artean istilu gogorrak sortu ziren eta Giorgiana Masi ikaslea hil zuten; Elena Ascione eta Francesco Ruggiero carabinieri-ak ere zauritu zituzten.\nMaiatzaren 14an Milanen egondako beste manifestazio batean autonomiaren aldekoak ziren manifestatzaile batzuek Antonio Custra polizia-agentea hil zuten, pistolak hartu eta poliziaren kontra tiro egiten hasi zirenean. Argazkilari batek argazki bat atera zuen manifestatzaileetako batek poliziari tiro egin zion momentuan bertan. P38en garaia zen.\nTorinon 1977ko urriaren 13an Roberto Crescenzio hil zen, bi egun aurretik Angelo Azzurro lokalean jaurtitako Molotov koktel batek eztanda egitean eragin zizkion erreduren ondorioz.\nHurrengo urteak.\nAipatzekoa da 1978. urtean Erromako Tuscolano auzoan izan zen sarraskia, izan ere erabakigarria izan zen, urte horretan bertan eta baita ondorengo urteetan ere, eskuin muturreko alderdiek ezkerreko pertsonen kontrako hainbat indarkeriazko ekintza burutzeko. Sarraskia urtarrilaren 7an gertatu zen, Movimento Sociale alderdi faxistako kide ziren Franco Bigonzetti eta Francesco Ciavatta hil zituzten tiroka. Geroago, \"Nuclei Armati per il Contropotere territoriale\" izeneko talde batek hartu zuen bere gain hilketa hori. Egun hartan bertan, poliziarekin egondako istiluetan, \"carabinieri\"en kapitain Edoardo Sivorik, MS alderdiko Fronte della Giovent\u00f9 gazteria saileko kide zen Stefano Recchioni hil zuen. Gertakari honetatik aurrera hasi ziren gogortzen Terrorismo Beltza deiturikoaren erasoak (talderik nagusiena NAR talde armatua izan zen), ez bakarrik talde antifaxisten aurka, baina baita Estatuaren aurka ere, Stefano Recchioniren heriotzaren erruduntzat hartzen baitzuten.\nTerrorismo ekintza gehien 1980. urtean gertatu ziren, izan ere 125 pertsona hil baitziren (horietatik 85 Boloniako geltokiko sarraskian.\nAldo Mororen bahiketa.\nUrte horietako gertakaririk hunkigarrienetakoa Erromako Fani kaleko sarraskia izan zen: 1978ko martxoaren 16an Brigada Gorriek Aldo Mororen bost eskoltak hil zituzten, Aldo Moro bera bahitu eta ondoren, maiatzaren 9an, hil zuten. Gertakari horien deskribapen ofizialetan oraindik guztiz argitu ez diren atal batzuk daude. Gainera, urteak pasatu ahala jakin izan da Brigada Gorrietan mendebaldeko zerbitzu sekretuetako kideak infiltratu zirela behin baino gehiagotan.\nErailketa horren ostean, 1978ko maiatzaren 10ean, garai hartan Barne ministro zen Francesco Cossigak dimisioa aurkeztu zuen. Abuztuaren 10ean Carabinieri-en buruzagia zen Carlo Alberto Dalla Chiesak hartu zuen terrorismoari aurre egiteko ekintzak antolatzeko ardura (orduko Ministroen Kontseiluko Presidentea zen Andreottiren erabakiz). Dalla Chiesak teknika berritzaileak erabili zituen terrorismoari aurre egiteko ikerketetan eta emaitza onak lortu zituen. Italiako agintariek gobernuaren ordezkari moduan bidali zuten Siziliara 1982.urtean mafiaren kontrako borrokan lan egiteko, baina ez zioten inolako baliabiderik eman; ezta babes politikorik ere (barne ministro lanetan zebilenean ez bezala). Gobernuak bakar-bakarrik utzi zuen Dalla Chiesa eta 1982ko irailaren 3an Palermoko mafiak bera eta bere emazte gaztea hil zituen.\nJames Lee Dozier-en bahiketa.\nEstatu Batuetako James Lee Dozier jeneralaren bahiketak izan zuen oihartzun handiena mundu mailan Aldo Mororenaren atzetik. Brigada Gorrien bahiketa hau berunezko urteen amaieratzat hartzen den epean gertatu zen.\nBestalde, bahiketa horrekin jende asko harrituta gelditu zen Brigada Gorriak Dozier jeneralaren moduko jomuga militar garrantzitsua bahitzeko gai zirela ikustean; izan ere, Dozier jenerala NATO erakundearen buruzagiordea zen Europako hegoaldean. Veronan bahitu zuten 1981eko abenduaren 17an eta 1982ko urtarrilaren 28an Padovan askatu zuten NOCS taldeak egindako ekintza bati esker.\nEpe baten amaiera.\nPoliki-poliki 70eko hamarkadaren amaieran indarkeriazko ekintzak gutxitzen hasi ziren eta baita Brigada Gorriei emandako sostengua ere, batez ere 1979.urtean Guido Rossa langilearen hilketaren ostean (Rossak lankide bat salatu zuen Brigada Gorrien propagandako materialak banatzen harrapatu zuelako).\nBerunezko urteetako epe bat amaitzen ari zen eta gero eta gutxiago ziren borroka armatuak Estatuaren sistema konstituzionalean aldaketa eragin zezakeela pentsatzen zutenak. Bifo Berardi idazle italiarraren hitzetan \"\u201c70eko hamarkadaren amaieran langileen aurkako jokaera oro salatu, krimentzat hartu eta zapaldu egin zen, [\u2026]politika neoliberalek irabazi zutenean kapitalismoa indartu zen berriz. Kapitalismoaren garaia zen, bizitza soziala produktibitatearen azpian gelditzen hasi zen berriro eta askok ikusi zuten lehia ekonomikoa zela aurrera egiteko bide bakarra\u201d\".\nBerunezko urteen ondorengo epea.\nBigarren epe bat hasi zen, urte horietan atentatu gutxi batzuk egon ziren, baita aurreko urteetan sortutako gatazka sozial eta politikoan nolabaiteko eragina izan nahi zuten gertakari batzuk ere. Baina gertakari isolatuak izan ziren, izan ere borroka armatuaren ideia prestigioa galtzen hasia zen baita talde politiko ezkertiar eta eskuindarren artean ere. Parlamentuz kanpoko muturreko taldeetan soilik jarraitu zuten indarkeria erabiltzen, noizean behin terrorismo ekintzak eginez.\nGalli della Loggia politologoak Italiako terrorismoaren iraupenaren irregulartasuna aztertu zuen. Izan ere, Italiako herritarrak dira Europako herrialde handietatik terrorismo politikoa onartzen duten bakarrak, Ipar Irlanda eta Euskal Herriaren salbuespenekin (baina azken hauek duten arazoa bestelakoa da).\nGaldutako aukera bat.\nIdazle eta aditu askok uste dute Italiako 70eko hamarkadako urteetan aukera bat galdu zela. Izan ere, haien ustetan, 60ko hamarkadan egondako garapen ekonomiko eta kulturala aprobetxatu izan zitekeen arazo historikoei aurre egiteko (ipar eta hegoaldearen arteko ezberdintasunei aurre egiteko esaterako), eta baita ekonomia industrial modernoa eta ondo antolatutakoa sortzeko ere.\nItalian egondako arazo historikoak, beste hainbatekin batera, konpondu gabe geratu ziren: batzuen ustez boterean zeudenen ezjakintasunaren ondorioz, beste batzuen ustez arazoei aurre egiteko beharrezkoa zen egoera egon ez zelako. Dena dela, denak bat datoz porrot horrek Italiaren hondatze politiko eta morala eragin zuela esatean."}
{"id": "92509", "revid": "1491", "url": "https://eu.wikipedia.org/wiki?curid=92509", "title": "Gure Jarrera", "text": "Gure Jarrera, Negu Gorriak taldearen estudioko bigarren diskoa da eta 1991ean kaleratua izan zen. Disko hau, taldearen historian oso garrantzitsua izan zen bi arrazoiengatik. Lehena, hiru partaide izatetik, bostera pasa zirelako, Mikel Abrego (BAP!!) eta Mikel Kazalis (Anestesia) musikariak gehitu baitziren eta bigarrena, beraien zigilu diskografiko propioa (Esan Ozenki) estreinatu zutelako.\nDiskoaren grabaketan, beste musikari batzuen laguntza ere izan zuten. Eneko Abregok adibidez, \"Ez dezagun sal\" kantuak koroak sartu zituen eta Jon Maia Bertsolariak, \"Lehenbiziko bala\", \"Ez dezagun sal\", \"Zipaioen Matxinada\", \"NG, geurea da garaipena\" eta \"Gora herria\" abestietan letren sorkuntzan lagundu zuen.\nMusika kritikarien harrera positiboa izan zen. \"El Pa\u00eds\" edo \"Diario 16\" (urteko bost album onenen artean sailkatu zuena) espainiar egunkariek eta \"Rockdelux\" aldizkariak (urteko diskorik onen izendatu zuena) albuma goraipatu zuten taldearen ibilbidean.\n1993ko maiatzean, Guardia Zibileko Teniente-Koronela zen Enrique Rodriguez Galindok taldea eta Angel Katarain soinu teknikaria salatu zituen \"Ustelkeria\" abestiagatik. Bertan, Negu Gorriak taldeak Galindo droga kontuengatik salatu zuen. Hasiera batean, taldea 15 milioi pezeta (90.000 euro) ordaintzera kondenatu zuten. Honez gain, abesti hau zuzenean jotzera edota edizio berriren batean sartzea debekatu zioten. Hala ere, 2000. urteko ekainaren 7an, Espainiako Auzitegi Gorenak taldea absolbitu egin zuen.\nAbestien zerrenda.\nNegu Gorriak taldeak abesti guztiak moldatu zituen, \u00abSong number one\u00bb (Fugazi) eta \u00abBuru Garbiketa\u00bb (bertsoak) izan ezik. \u00abSarrera\u00bb, \u00abNG Badoa\u00bb, \u00abItxaferro mekanikoa\u00bb, \u00abBeste kolpe bat\u00bb eta \u00abEuskal herri nerea\u00bb abestiek The Meters, James Brown, Sly &amp; The Family Stone, Linton Kwesi Johnson, Luis Mariano edo Ant\u00f3n Reixaren \"samplerak\" zituzten.\nNegu Gorriak taldeak hitz guztiak idatzi zituen, honako hauek izan ezik:\nTaldekideak.\nLaguntzaileak"}
{"id": "92511", "revid": "6327", "url": "https://eu.wikipedia.org/wiki?curid=92511", "title": "Itoitzeko urtegia", "text": ""}
{"id": "92512", "revid": "512", "url": "https://eu.wikipedia.org/wiki?curid=92512", "title": "Borreroak Baditu Milaka Aurpegi", "text": "Borreroak Baditu Milaka Aurpegi, Negu Gorriak taldearen estudioko hirugarren diskoa da. 1993ko otsailean Donostiako IZ estudioetan grabatu zuten eta urte bereko apirilaren 20an aurkeztu zuten. Kanta sorta oso luzea zutenez, LP bikoitz batean eta CD-an izan ziren argitaratuak. Diskoaren lehen tiradak, 7.000 kopia saldu zituen eta urte horretako ekainerako, 15.000 kopia salduak zituzten.\nEzaugarriak.\nDiskoko kantu guztiak, Negu Gorriarenak dira, \"Pistolaren mintzoa\" (M-ak), \"Kaixo\" (Delirium Tremens) eta \"Arrano Beltza\" (Mikel Laboa) izan ezik.\nHonez gain, zenbait lagunen laguntza izan zuten diskoko abesti batzuen letra egiterakoan. Hala nola, \"Denok gara Malcolm X\", Anton Reixak idatzia da, \"Euskaldunok eta zientzia\" eta \"JFK\" abestiak Mikel Antzak idatzi zituen. Jon Sarasuak \"Borreroak baditu milaka aurpegi\" abestiaren letran parte hartu zuen eta Oscar Gomezek \"Erori\" abestiko hitzak idatzi zituen. Amaitzeko, \"Hiltzeko era ugari\" abestia, Bertolt Brecheten poema batean oinarritua dago.\nNolanahi ere, letragileek beren inguruari begiratzen jarraitzen zuten. Euskal Herrian eta munduan gertatzen zenari. Leninen ondarea berreskuratzen zuten (\"Dollar area\"), Luis Mariano \u00abhomosexual eta gorriari\u00bb agintari frankistek egindako agurra gogoratu (\"Hipokrisiari stop!\"), John Fitzgerald Kennedy laguna bere lekuan jarri (\"J.F.K\"), Lucrecia Perez Matos dominikarraren hilketa xenofoboa salatu (\"Kolore bizia\"), Erdialdeko Amerikako askapen mugimenduei elkartasuna adierazi (\"Chaquito\"), eta musika industriaren trikimailuak lehen planoan jarri (\"Rock &amp; Rollaren jukutria\"). Baina harreman pertsonaletan ere jartzen zuten begia \"Bost gehiago\"-k eta \"Hemen izango bazina\"-k.\nKritikak.\n\"Gure Jarrera\" albumarekin kritika baikor asko jaso arren, \"Borreroak\" argitaratu zutenean, kritikariek aho batez goraipatu zuten albuma: \"Rockdelux\" aldizkariak berriro urteko albumik onen izendatu zuen, \"Egin\" eta baita ideologikoki urrun zeuden \"Radio Nacional de Espa\u00f1a\", \"ABC\" edo \"El Correo\" ere.\n\"Allmusic\" ingelesezko webguneak ere 1990eko hamarkadako albumik onenetariko bat izan zela zioen.\nAbestien zerrenda.\nNegu Gorriak taldeak abesti guztiak moldatu zituen, honako hauek izan ezik:\n\"NG bada\", \"Dallas - Euskadi 1963\", \"No problem\" eta \"Denok gara Malcolm X\" samplerrak besterik ez ziren.\nFermin Muguruzak hitz guztiak idatzi zituen, hauek izan ezik:\nTaldekideak.\nBeste musikaria"}
{"id": "92515", "revid": "6327", "url": "https://eu.wikipedia.org/wiki?curid=92515", "title": "Sixtotar kapera", "text": ""}
{"id": "92517", "revid": "1491", "url": "https://eu.wikipedia.org/wiki?curid=92517", "title": "Neil Young", "text": "Neil Percival Young (Toronto, 1945eko azaroaren 12a), nortasun handiko abeslari eta musikari kanadarra da, azken lau hamarkadetako garrantzitsuenetakoa eta emankorrenetakoa. Rocka, popa, folka, countrya, soula eta bluesa nahastu ditu bakarkako zein taldeko lanetan (Crosby, Still, Nash &amp; Young, The Buffalo Springfield). Artistaren musikak eta protesta-mezuak, egun, inoiz baino indar handiagoa du.\nKontzertuak hirutan eman ditu Euskal Herrian, lehenengoa 1987an Bilbon bigarrena 2009an Donostian eta azkena 2013 Biarritzen.\nIbilbidea.\nToronto hirian jaio zen. Kazetarien semea da, izan ere aita kirol kazetaria izan zen eta musika oso gustuko zuen. 14 urte zituela banandu egin ziren gurasoak eta Winnipeg herrira joan zen bizitzera amarekin. Musika zen Neil gaztearen zaletasun nagusia, eta, gitarra jotzen ikasi zuen.\n18 urte zituela, Neil Young Torontora bueltatu zen. Rick James musikaria ezagutu zuen Kanadako hiri horretan, eta, The Mynah Birds taldean jotzen hasi zen. (Bruce Palmer taldeko baxu-jolea zen).\nKaliforniako kostaldera joan ziren Bruce Palmer eta Neil Joung The Mynaho Birds banda banandu zenean. Furay, Stills eta Dewey Martin lagunekin topo egin zuten bi gazteek Los Angelesen, eta, Buffalo Springfield taldea osatu zuten. (Folk-rocka eta country-rocka landu zuen bandak)\n1968an banandu zen taldea eta, gutxira, Neil Young (1969), bakarkako lehen lana, kaleratu zuen musikariak. Lan bikain horren ostean, \"Everybody Knows This Is Nowhere\" (1969) publikatu zuen, Crazy Horse taldearekin grabatutakoa.\nHamarkadaren amaieran, Stills &amp; Nash talde ezagunean jotzen hasi zen, eta, 1970. urtean \"Deja Vu\" kaleratu zuten, \"Helpless\" abesti ezaguna jasotzen duen lana. Urte berean, \"After The Gold Rush\" argitaratu zuen, kritika oso onak izan zituen bakarkako hirugarren lana. 1971n, baina, Crosby, Stills &amp; Nash taldea utzi zuen Kanadako artistak, Four Way Street zuzenekoa kaleratu eta gero.\n1972an \"Harvest\" publikatu zuen, disko-salduenen zerrendetan lehenengo postuak bereganatu zituen lana. Urte berean, \"Journey Through The Past\" diskoa merkaturatu zuen, eta, 1973an \"Times Fades Away\" zuzenekoa. Garai horretan hiru lan bikain kaleratu zituen Crazy Horse taldearekin: \"On The Beach\" (1974), \"Tonight Is The Night\" (1975) eta \"Zuma\" (1975). 1970eko hamarkadaren bigarren zatian lan hauek argitaratu zituen: \"American Stars 'n Bars\" (1977), \"Decad\" (1977), \"Comes a time\" (1978) eta \"Rust Never Sleeps\" (1979).\n1980ko hamarkadan merkaturatutako diskoen maila baxuagoa izan zen: \"Hawks &amp; Doves\" (1981), \"Re-Ac-Tor\" (1982), \"Trans\" (1983), \"Everybody's Rockin\" (1983), \"Landing On Water\" (1986), \"Life\" (1987), \"Reprise\" (1988) eta \"Freedom\" (1989).\n1990eko hamarkadan argitaratutako lanak, berriz, kalitate handikoak dira: \"Ragged Glory\" (1990), \"Harvest Moon\" (1992), \"Sleeps With Angels\" (1993) eta \"Mirror Ball\" (1994). \"Weld\" (1991), \"Unplugged\" (1993), \"Lucky Thirteen\" (1993), \"Dead Man\" (1996), \"Broken Arrow\" (1996), \"Year Of The Horse\" (1997), \"Looking Forward eta Silver &amp; Gold\" (2000) zuzeneko bikainak ere kaleratu zituen.\n2002an \"Are You Passionate?\" argitaratu zuen, 2003an \"Greendale\", eta, 2004an \"Greates Hits\". 2005ean Youngek buruko aneurisma izan zuen eta ebakuntza egin eta gero Nashvillera joan zen bizitzera. Urte berean Prairie Wind grabatu zuen, eta, 2006an \"Living With War\", Irakeko gerra salatzen duen diskoa."}
{"id": "92521", "revid": "56334", "url": "https://eu.wikipedia.org/wiki?curid=92521", "title": "Maljuta Skuratov", "text": "Grigori Lukianovitx Skuratov-Belski (\u20201573ko urtarrilak 1) (errusieraz \u0413\u0440\u0438\u0433\u043e\u0301\u0440\u0438\u0439 \u041b\u0443\u043a\u044c\u044f\u0301\u043d\u043e\u0432\u0438\u0447 \u0421\u043a\u0443\u0440\u0430\u0301\u0442\u043e\u0432-\u0411\u0435\u0301\u043b\u044c\u0441\u043a\u0438\u0439), Maljuta Skuratov (\u041c\u0430\u043b\u044e\u0301\u0442\u0430 \u0421\u043a\u0443\u0440\u0430\u0301\u0442\u043e\u0432) bezala ezagunagoa , Ivan IV.a Errusiakoa Izugarriaren erregealdian Oprichninako liderrik gorrotatuenetariko bat izan zen.\nHistoria.\nMaljutak, garrantzia, 1569an hartu zuen, Ivan Izugarriaren lehengusu bakarra eta tronurako balizko hautagaia zen Vladimir de Staritsaren prozesu eta exekuzioan parte hartu izanagatik. 1569ko abenduan, Moskuko metropoliar ohi bat zen Felipe II.a ito zuen tsarraren aginduz, Oprichnina kritikatzeagatik.\n1570eko urtarrilean, Skuratovek, Novgoroden aurkako zigor espedizio bat bidali zuen, traizio egitearen susmagarri ziren milaka hiritar hilez. 1571n, Skuratov, errusiar armadak Devlet I.a Giray kan bezala zuen Krimeako khanerriarenaren aurka porrot egin izanaren arrazoiak ikertzeaz arduratu zen.\nMaljuta Skuratov, Paide herriaren setioan hil zuten, Livoniako gerran, 1573an. Bere aitaren hilobitik gertu lurperatuta dago, Jose-Volokolamsk Monasterioan.\nSkuratoven alabetako bat, Maria Grigorievna, Boris Godunovekin ezkondu zen. Bere beste alaba, Mikhail Skopin-Shuiski pozoitu zuena, honen anaia zen Dmitri Ivanovitx Skopin-Shuiski printzearekin ezkondu zen."}
{"id": "92522", "revid": "1545", "url": "https://eu.wikipedia.org/wiki?curid=92522", "title": "Belekthor I.a", "text": "Belekthor I.a, Tolkienen legendariumean eta Eraztunen Jaunaren eranskinetan, Gondorreko hamabosgarren seneskal erregeordea da. Bere izena, sindarinezkoa da eta \"Arrano Boteretsua\" bezala itzul daiteke.\nEguzkiaren Hirugarren Aroko 2545. urtean jaio zen, Minas Tirithen, eta Hurin II.aren seme eta oinordekoa izan zen. Bere aitaren oinordeko bihurtu zen Eguzkiaren Hirugarren Aroko 2628. urtean.\nBere erregealdian, Gondorreko ekialde eta hegoaldeko mugetako gerrak ez ziren amaitu.\nEguzkiaren Hirugarren Aroko 2655. urtean hil zen, 27 urteko gobernualdia eta 110 urteko bizitza izan ondoren. Bere oinordekoa, bere seme Orodreth Gondorrekoa izan zen."}
{"id": "92523", "revid": "999387", "url": "https://eu.wikipedia.org/wiki?curid=92523", "title": "Robert DeNiro", "text": ""}
{"id": "92524", "revid": "512", "url": "https://eu.wikipedia.org/wiki?curid=92524", "title": "Athelas", "text": "Tolkienen lanetan, athelas izena jasotzen dute Eriadorren hazten zen eta Dunedainek sendatzeko erabiltzen zuten landare baten hostoek. Esaten denez, euren jatorria ez zuten Erdialdeko Lurraldean, baizik eta Numenorretik ekarriak ziren. Bere itxura ez da askorik ezagutzen, berdeak zirela eta hosto luze eta ez oso ikusgarriak zituztela besterik ez. Gainera, Mendebaldeko Gizakiak bizi izan ziren edo kanpatu zuten tokietan hazten ziren.\nEraztunaren Gerraren garaian, Gondorreko gizaki gehienek \"Errege Hostoak\" (ass\u00eba aranion quenyaz) bezala ezagutzen zituzten, baina ez zekiten izen horren zergatia. Giroa purifikatu eta berrindatzeko baino ez zituzten erabiltzen. Ez zekiten Numenorreko erregeen dinastiako eta Elendilen leinuko batek erabil zitzakeenik, bere esku eta hatsarekin batera, gorputzeko eta izpirituko zauriak sendatzeko. \"Erregearen eskuak, sendatzen duten eskuak dira\", esaten zen tradizioaren jakitunak zirenen artean, eta hala ezagutu zuten Aragorn errege legitimo bezala, bere koroaketa ofiziala baino lehenago, Minas Tiritheko Sendaketa Etxean eginiko sendapenaren ondoren.\nTrola Filmsen testuinguruan:\nPenamoako zenbaketaren arabera, modu herrikoian, zerba bezala ezagutuak."}
{"id": "92525", "revid": "336", "url": "https://eu.wikipedia.org/wiki?curid=92525", "title": "Nitokris", "text": "Nitokris (grezierazko izena \u039d\u03af\u03c4\u03c9\u03ba\u03c1\u03b9\u03c2), Egiptoko VI. dinastiako azken faraoitzat hartzen da, eta, J\u00fcrgen von Beckerathen arabera, K.a. 2193tik K.a. 2191 arte gobernatu zuen.\nBere izena, Nitokris, Herodotoren \"Historiak\" lanean eta Manetonen epitomeetan agertzen da, Sexto Julio Afrikanok, hamabi urteko erregealdia ematen diolarik.\nManetonek \"bere garaiko gizon guztiak baino ausartagoa, emakume guztien artean ederrena, larruazal ederrekoa eta masaila gorriduna\" bezala deskribatzen zuen, eta Gizako hirugarren piramidea Nitokrisek eraikiarazi zuela dio, ohi, Mizerinori ematen zaiona.\nAdituek Egiptoko lehen emakumezko gobernari bezala hartua, munduko lehen erregina ezaguna eta faraoi titulua hartu zuen lehen emakumea (beste batzuk, Egiptoko XVIII. dinastiako Hatshepsut eta Ptolomeotar dinastiako Kleopatra VII.a izango ziren).\nHerodotoren arabera (Historiak II), Nitokrisek, bere anaia eta senarra izan zen Merenra II.aren hiltzaileak oturuntza batetara gonbidatu zituen, eta tokia uren azpian hartuz eta Niloren uretan itoz hil zituen. Ondoren, beste konspiratzaile batzuengandik ihes egiteko, sutara jaurtiz bere buruaz beste egin zuen.\nHerodotok \"Nitokris hil ondoren, herrialdea, ezegonkortasun, nahasmen eta kaos egoera batean hondoratu zen\" ere badio, Egiptoko lehen tarteko aroa hasiz.\nBalizko akats historikoa.\nZoritxarrez, Nitokris, bere garaiko idazkun bakar batean ere ez da aipatzen, eta litekeena da sekula existitu ez izana.\nNitokris, Egiptoko XIX. dinastian datatutako Turingo Errege Kanonaren txatal batean agertzen den arren, Neithikerty izen egiptoarrarekin, izen hau agertzen den txatala, uste zenez, erregeen zerrendako VI. dinastiari zegokion, honela, Herodoto zein Maneton berretsiz.\nHala ere, Turingo Errege Kanonaren azterketa mikroskopikoak, txatala galdu egin zela iradokitzen du, eta Neithikerty izena, benetan, Abidosko Errege Zerrendan, Egiptoko VI. dinastiako Merenra II.aren oinordekotzat ageri den Necherkara Siptah izeneko gizonezko faraoi baten izenaren transkripzio akastun bat dela. Abidosko Errege Zerrendan, Necherkara Siptah, Turingo Errege Kanonean Neithikerty Siptahri dagokion tokian dago."}
{"id": "92526", "revid": "4855", "url": "https://eu.wikipedia.org/wiki?curid=92526", "title": "Viagra", "text": ""}
{"id": "92528", "revid": "1712", "url": "https://eu.wikipedia.org/wiki?curid=92528", "title": "McNemar-en test", "text": "Estatistikan, Mcnemar-en testa hipotesi kontraste ez parametrikoa da, datu dependenteko 2*2 kontigentzia tauletan bi aldagai koalitatiboetako bazter maiztasunak berdinak diren erabakitzeko. Quinn McNemar estatistikariak asmatu zuen 1947. urtean. Eskuarki, medikuntzan, psikologian eta biologian erabiltzen da, banako jakin batzuetarako tratamendu bat \"aurretik\" eta \"ondoren\" emaitza berdinak ematen ote dituen erabakitzeko.\nAdibidez, auto gidari jakin batzuen gainean azken urtebetean istripuren bat izan duten edo ez jaso da. Segurtasunerako ikastaro bat jaso ondoren, gidari berdinei hurrengo urtean istripuren bat izan duten edo ez ere jaso da. Emaitzak kontingentzia taula honetan azaltzen dira:\nIkastaroak nolabaiteko eragina izan duen erabakitzeko, McNemar-en testak b eta c maiztasunetan oinarritzen da. Estatistiko hau kalkulatzen da:\n0.5eko faktorea jarraitasun zuzenketa egiteko sartzen da eta banako kopurua 30 baino txikiagoa denean erabiltzen da.\nErabilitako estatistikoa khi-karratu banaketaren arabera banatzen da, \"aurretik\" eta \"ondoren\" ezberdintasunik ez dagoela hipotesi nuluaren pean:\nHipotesi nulua b eta c nabarmen ezberdinak direnean baztertuko da. Zehatzago, aukeratu ohi den adierazgarritasun maila %5 izanik, hipotesi nulua ukatzen da hau betetzen denean:"}
{"id": "92529", "revid": "105290", "url": "https://eu.wikipedia.org/wiki?curid=92529", "title": "Lagwagon", "text": "Lagwagon, Kalifornian (Estatu Batuak) sortutako Punk Rock eta Hardcore taldea da.\nHistoria.\nTaldea, 1989an sortu zen baina hasiera batean Section 8 izena jarri zioten. 1992ko Urtarrilean beraien lehen diska (Duh) kaleratu zuten Fat Wreck Chords zigiluaren laguntzaz. Diska hau gainera, Fat Wreck Chords zigiluak atera zuen lehen erreferentzia izan zen. Bi urte beranduago, 1994ean, Trashed diska kaleratu zuen. Bertan, taldearen lehen bideoklipa izango zenaren abestia sartu zuten, \"Island of Shame\" abestia. Hasiera batean, taldeak ez zuen nahi bideo hau burutu, garestia zelako eta MTV musika katean atera nahi ez zuelako. Baina taldearen lagun batek gastu guztiak ordaindu zizkien.\n1995. urtean, taldeak bere disko arrakastatsuena kaleratu zuen (Hoss). 1997an, Derrick Plourde eta Shawn Deweyk taldea utzi zuten eta beraine partez, RKL taldean bateria jotzen zuen Dave Raun eta The Posies taldean bajua jotzen zuen Ken Stringfellow sartu ziren taldean. Urte berean, taldeak Doble Plaidinum diska kaleratu zuen. Honez gain, 1997ko urtea eta 1998ko urtea biran pasa zituzten Estatu Batuetan eta Europan. 1998ko Azaroan Let\u00b4s Talk About Feelings diska ere kaleratu zuten.\n99 eta 2000ko urteak oso gogorrak izan ziren taldea desegin egingo zenaren zurrumurruak zabaldu egin ziren eta. Urte horietan ordea, Let\u00b4s Talk about Leftovers diska kaleratu zuten. Bertan, taldeak oraindik argitaratu gabe zituen abestiak sartu zituzten. 2003an, eta geldiune txiki baten ondoren, Blaze diska kaleratu zuten.\n2005eko Azaroaren 1ean, taldeak Resolve diska argitaratu zuen. Diska hau, Derrick Plourderen (Taldeko baterijole originala) egin zuten. Derrickek bere buruaz beste egin zuen urte berean.\n2008an, oraingoz beraien azken lana den I Think My Older Brother Used To Listen Lagwagon EP-a kaleratu zuten."}
{"id": "92530", "revid": "58701", "url": "https://eu.wikipedia.org/wiki?curid=92530", "title": "Gosearen hilarria", "text": "Gosearen hilarria, Goi Egiptoko Asuandik gertu dagoen Sehel uhartearen hegoaldeko muturreko harri azaleratze baten goikaldeko harkaitzetako baten ekialdeko aurpegian grabatutako hogeitamabi zutabetan idatzitako testu bat da.\n1889an aurkitu zuen Charles Wilbourrek eta Brugschek eta Pleytek 1891n, De Morganek 1894an, Sethek 1901ean, Barguetek 1953an eta Miriam Lichteimek 1973an itzuli zuten.\nTestua, Egiptoko III. dinastiako faraoi ospetsua izan zen Djoserren erregealdiaren 18. urtean datatua dago, hilarria, askoz beranduago, ptolomeotar dinastiaren garaian grabatua izan zen arren. Erregeak, Niloren urak, zelaiak ureztatzeko hainako mailara iristen ez zirelako herrialdeak jasan zuen goseteagatik zuen ardura kontatzen du. Faraoiak, Imhotepi deitu zion, eta halako nahigabea zergatik gertatzen zen galdetu zion. Eta honek, gosetearen amaiera, \"Niloren iturrien jauna\" zen Jnum jainkoari erregutzeko aholkatu zion. Hortik hain urruti grabatu izana.\nHilarriak, honako arlo hauek lantzen ditu: Gosetearen deskribapena, Hermopoliseko liburutegira bisita, Imhotepen ezagutarazteak, Djoserren kantuak eta errege dekretu bat. Seigarrena eta hogeitabigarren zutabeen artean daudenetan, eraikuntza moduei buruz hitz egiten da, hamaikagarrenetik hamazortzigarrenera, Imhotepek, Elefantinako harkaitz eta mineral ezberdinak deskribatzen ditu, eta, hamazortzigarrenetik hogeigarrenerarte, erregearen ametsa deskribatzen da."}
{"id": "92532", "revid": "512", "url": "https://eu.wikipedia.org/wiki?curid=92532", "title": "Espeusipo", "text": "Espeusipo (; \u2013 K.a. 339/8) greziar filosofo bat zen, Eurimedonte Mirrinosekoa eta Potoneren semea eta Platonen iloba, Potoneren aldetik. Atenasen jaio zen K.a. 393an, eta, gutxi gora-behera, K.a. 339an hil zen.\nBere osaba zen Platonen ondorengoa izan zen Atenaseko Akademiaren zuzendaritzan, postu hau K.a. 357an hartu zuelarik. Bere lanari buruz, txatalezko bertsio batzuk baino ez dira mantentzen.\nAristotelesen arabera, Pitagorasen zenbakien teoria erreferentzia bezala utzi zuen, baita ideien teoria edo ideien mundua ere."}
{"id": "92533", "revid": "512", "url": "https://eu.wikipedia.org/wiki?curid=92533", "title": "Eurimedonte Mirrinosekoa", "text": "Eurimedonte Mirrinosekoa (), Espeusipo filosofo greziarraren aita izan zen. Potonerekin ezkondu zen, Atenaseko Akademiaren sortzaile izan zen Platonen arrebarekin.\nEurimedonte, Mirrinosen jaio zen, Atenasetik hego-mendebaldera dagoen herri batean. Noiz jaio eta noiz hil zen ez da ezagutzen."}
{"id": "92534", "revid": "90204", "url": "https://eu.wikipedia.org/wiki?curid=92534", "title": "Potone", "text": "Potone (, \"P\u014dt\u014dn\u0113\"; K.a. 427 baino lehenago jaioa) Ariston eta Periktioneren alaba eta Atenaseko Akademiaren sortzaile izan zen Platon filosofo ospetsuaren arreba nagusia izan zen. Esan bezala, Periktione zen bere ama, eta Kolitusen jaio zen, Atenasetik kanpoaldera. Eurimedonte Mirrinosekoarekin ezkondu zen, eta, honekin, Espeusipo filosofo ospetsua eta alaba bat izan zuen."}
{"id": "92535", "revid": "58701", "url": "https://eu.wikipedia.org/wiki?curid=92535", "title": "Ariston (Atenastarra)", "text": "Ariston Kolituskoa (; \u2020), Atenasko Akademia sortu zuen Platon (hasieran Aristokles deitua) filosofo greziarraren aita zen. Elezaharrak dioenez, Atenaseko antzinako erregeen ondorengoa zen. Ariston, Platon oraindik ume txiki bat zenean hil zen, eta, filosofoaren ama, Periktione, ondoren, Pirilampesekin ezkondu zen, Perikles atenastar politikari ospetsuaren lagun bat.\nAristonek, Periktionerekin, beste hiru seme-alaba izan zituen:"}
{"id": "92536", "revid": "512", "url": "https://eu.wikipedia.org/wiki?curid=92536", "title": "Periktione", "text": "Periktione (), Platonen ama izan zen.\nSudak, Potone ere deitzen du, Platonen arreba baten izena zena. Periktione, Diogenes Laertzioren arabera, Solon legegile ospetsuaren alaba zen, baina, Olimpiodor Tebaskoaren arabera, Kodrerena.\nUstez, filosofiari buruz idatzi zuen, baina bere izenaren egiletza duten bi lanak garai desberdinekoak dira, eta zaila da ziurtatzea haietakoren bat benetan Platonen amarena denik. \"Emakumezkoen harmoniaz,\" Kristo aurreko 300. urte ingurukoa da, eta joniar dialekto greziar batean dago idatzia. Beste lana, \"Jakintzaz\", kristo aurreko 200. urte ingurukoa da, eta doriar dialektoan dago idatzia. Autore batzuek, beraz, nahiago dute Periktione I.a eta Periktione II.a autore bikoteaz hitz egitea."}
{"id": "92537", "revid": "512", "url": "https://eu.wikipedia.org/wiki?curid=92537", "title": "Kodre", "text": "Kodre edo Kodrus, Vergiliusen garaiko olerkari erromatar bat izan zen, bere harrokeriagatik barregarri utzi zuena. \"Theseus\" tragedia idatzi zuen Kodrus izeneko olerkari bat, ziuraski pertsona bera zen."}
{"id": "92538", "revid": "219", "url": "https://eu.wikipedia.org/wiki?curid=92538", "title": "Juan Peron", "text": ""}
{"id": "92539", "revid": "119347", "url": "https://eu.wikipedia.org/wiki?curid=92539", "title": "Juan Per\u00f3n", "text": "Juan Domingo Per\u00f3n (Lobos, Buenos Aires, 1895eko urriaren 8a \u2013 Olivos, Buenos Aires, 1974ko uztailaren 1a) argentinar militar eta politikaria izan zen. Argentinako presidentea izan zen 1946\u20131955 eta 1973-1974 bitartean. Peronismoa sortu zuen. Bigarren Mundu Gerraren ostean, argentinarrek Europako eta AEBetako merkatuetan sartzeko aukera izan zuten. Horrela, Argentinako ekonomiak loraldi bat izan zuen Peronen agintaldian.\nEzaguna da Peronen bigarren emazte Mar\u00eda Eva Duarte Ibarguren euskal jatorrikoa zela. Izan ere, Peronek berak ere euskal jatorriko erroak zituen, birraitona Jean Dutey Dorre baigorriar gurasoen seme izan baitzen. Dorre, Ernautena edo Aintziburu deiturak agertzen dira haien genealogian. \nBizitza.\n1943. urtean Edelmiro Juli\u00e1n Farrell agintera eraman zuen estatu kolpea bultzatu zuen, eta Lan ministro eta lehendakariorde izan zen haren agindupean. 1946an Errepublikako presidente aukeratu zuten, eta diktadura ezarri zuen elizaren, armadaren, ezkerreko alderdi batzuen eta eskuin nazionalistako batzuen laguntzaz. 1955ean erbestera joan behar izan zuen elizarekin eta armadarekin izandako arazoen ondorioz. 1973an peronistek irabazi zituzten hauteskundeak, eta berriro hautatu zuten Per\u00f3n errepublikako presidente."}
{"id": "92540", "revid": "219", "url": "https://eu.wikipedia.org/wiki?curid=92540", "title": "Nova Can\u00e7o", "text": ""}
{"id": "92541", "revid": "59723", "url": "https://eu.wikipedia.org/wiki?curid=92541", "title": "Logograma", "text": "Logograma berak bakarrik hitz edo morfema bat irudikatzen duen grafema bat da, idazkera sistema baten unitaterik txikiena. Alfabetoak, abyadak edo silabarioak bezalako sistemei kontrajartzen zaie, hor ikur bakoitzak, hasiera batean, soinu bat edo soinu konbinaketa bat irudikatzen baitu. Ideograma zein hieroglifo izenez ezagutzen dira, baina ideogramek, hitz soilak bainoago, zuzenean ideiak irudikatzen dituzte, eta sistema logografiko bakar bat ere ez da erabat ideografikoa.\nHainbat moduz ordenatutako elementu bisualez osatuta daude, fonemen segmentazioa \u2014alfabetoen oinarria\u2014erabili gabe. Horren emaitza gisan, oro har, idatzitako hitz baten soinua gogoratu edo suposatzea errazagoa dela esan daiteke, baina are askoz errazagoa, logograma baten esanahia gogoratu edo irudikatzea. Beste bereizgarri bat hau dute: esanahiekin soinuekin baino lotuago daudenez, oso hizkuntza ezberdinetan antzerako hitzak adierazteko berdin erabil daitezke.\nSistema logografikoak munduko benetako lehen idazketa sistemak izan ziren: osagai logografikoak dituzte Antzinako Egiptoko hieroglifoek, Txinako ikurrek, Erdialdeko Amerikako idazketa sistemek eta Asia Txikia eta Mesopotamiako idazkera kuneiformeek, besteak beste. Latindar alfabetoa darabilten sistemen artean ere badaude funtzio logografikoa duten ikurrak, bereziki matematikaren arloan; adibidez, \u00abehuneko\u00bb esan nahi duen % ikurra.\nHala ere, ez dago sistema erabat logografikorik, guztiek, modu batera edo bestera ahoskapena argitzen duten edo flexio gramatikalak gehitzen dituzten laguntzazko ikurrak erabiltzen baitituzte. Adibidez, txinatar idazkeran erabateko logogramak badaude, baina ikur gehienak fonogramak dira, hitzaren gutxi gorabeherako ideia ematen duen elementu batez eta ahoskapena agertzen duen beste batez osatuta baitaude."}
{"id": "92542", "revid": "1830", "url": "https://eu.wikipedia.org/wiki?curid=92542", "title": "Nova Can\u00e7\u00f3", "text": "Nova Can\u00e7\u00f3 edo, zehatzago, Nova Can\u00e7\u00f3 Catalana 1950eko hamarkadaren erdialdean sortutako katalanezko musika mugimendua izan zen, katalan hizkuntzaren erabilera normalizatuaren alde eta frankismoaren aurka egin zuena.\n1961ean Els Setze Jutges taldea sortu zuten Miquel Porter i Moix, Remei Margarit eta Josep Maria Espin\u00e0s musikariek, eta hurrengo urtean lehenengo diskoak hasi ziren argitaratzen. 1971n \"Sis Hores de Can\u00e7\u00f3\" izeneko jaialdia lehendabiziko aldiz antolatu zuten Canet de Mar udalerrian (Maresme, Bartzelona), urtez urte gero eta arrakastsuago izan zena.\nKatalan Herri guztietatik etorritako artistek parte hartu zuten, besteak beste Raimon (\"Diguem no\"), Maria del Mar Bonet (\"Qu\u00e8 volen aquesta gent?\"), Llu\u00eds Llach (\"L'estaca\") , Joan Manuel Serrat, Joan Isaac (\"A Margalida\") eta Ovidi Montllor (\"Homenatge a Teresa\") abeslariek.\nEuskal Herrian oihartzun berezia eduki zuen mugimendu honek, eta Euskal Kantagintza Berria sortzeko erreferentzia izan zen."}
{"id": "92543", "revid": "46380", "url": "https://eu.wikipedia.org/wiki?curid=92543", "title": "Jurgi Gilen I.a Brandeburgokoa", "text": "Jurgi Gilen I.a Hohenzollern (K\u00f6lln, Spree ibai inguruan, Berlinetik gertu, 1595eko azaroak 13-1640ko abenduak 1), Hohenzollern dinastiako partaidea, Brandeburgoko margrave hautesle eta Prusiako dukea izan zen 1619tik 1640 arte. Joan Sigismundo I.a Brandeburgokoa Brandebugoko margravea eta Prusiako dukea eta Ana Prusiakoaren seme eta oinordeko izan zen. Bere amaren aldeko amamagandik, Maria Leonor Clevesekoa, Austriako errege familiaren ondorengoa zen, Maria Leonor, Fernando I.a Habsburgokoa enperadorearen biloba baitzen.\nBere erregealdia, Hogeita Hamar Urteko Gerran eraginkorra izan ez zen gobernu bategatik nabarmentzen da.\n1616an Isabel Karlotarekin (1597-1660 ezkondu zen, Frederiko IV.a Palatinatukoa hauteslea eta Luisa Juliana Orange-Nassaukoaren (hau, Gilen Orangekoa estatuder herbeheretarraren alaba) eta Frederiko V.a Palatinatukoa hauteslearen arreba izan zen. Lau seme-alaba izan zituzten."}
{"id": "92544", "revid": "336", "url": "https://eu.wikipedia.org/wiki?curid=92544", "title": "Maria Leonor Clevesekoa", "text": "Maria Leonor Clevesekoa (1550eko ekainaren 16a - 1608ko ekainaren 1a), alemaniar noble bat izan zen Kleberis, J\u00fclich eta Bergeko duke zen Gilen V.a Aberatsaren eta Maria Habsburgo-Jagellongoa (Fernando I.a Habsburgokoa enperadorea eta Ana Bohemia eta Hungariakoaren alaba) austriar artxidukesaren alaba nagusia.\nAlberto Frederiko Prusiakoa printzearekin ezkondu zen. Honekin, honako alaba hauek izan zituen:"}
{"id": "92545", "revid": "46380", "url": "https://eu.wikipedia.org/wiki?curid=92545", "title": "Jos\u00e9 Zorrilla", "text": "Jos\u00e9 Zorrilla y Moral (Valladolid, \u2013 Madril, ), poeta eta antzerkigile espainiar nabarmena izan zen.\nZuzenbide ikasketak hasi zituen, baina utzi egin zituen literaturari ekiteko. Zorrillaren elezahar giroko erromantizismoak eta neurtzeko modu erraz musikadunak arrakasta handia izan zuten. 1851-1854. urte bitartean Parisen eta Londresen bizi izan zen; handik Mexikora joan zen eta hamabi urtez han izan zuen bizilekua. Obra ugaria du, eta bi genero landu zituen batez ere: olerkigintza eta antzerkia. Harenak dira, besteak beste: \"Cantos del trovador\" (1840, Trobadorearen kantuak), Granada (1852), eta \"La leyenda del Cid\" (1882, Cid-en elezaharra) olerki bildumak. Antzerkilan asko neurtitzetan ondu zituen, eta elezaharretako gaiak eta historikoak landu zituen. Horietako batzuk dira: \"El zapatero y el rey\" (1840, Zapatagina eta erregea), Petri Ankerrari buruzkoa; \"Don Juan Tenorio\" (1844), Zorrillaren lanik entzutetsuena, eta \"Traidor, inconfeso y m\u00e1rtir\" (1849), Sebastian erregeari buruzko elezaharra. 1882an oroitzapen liburu bat argitaratu zuen, \"Recuerdos de tiempo viejo\" (Garai zaharren oroitzapenak) izenburupean."}
{"id": "92546", "revid": "96586", "url": "https://eu.wikipedia.org/wiki?curid=92546", "title": "Ovidi Montllor", "text": "Ovidi Montllor i Mengual (Alcoi, 1942ko otsailaren 4a - Bartzelona, 1995eko martxoaren 10a) kantautore eta aktore valentziarra izan zen, \"Nova Can\u00e7\u00f3\" izeneko katalanezko musika mugimenduaren partaidea izan zena. Politikoki, PSUC alderdiaren militantea izan zen.\nHestegorriko minbiziak jota hil zen 53 urterekin."}
{"id": "92547", "revid": "336", "url": "https://eu.wikipedia.org/wiki?curid=92547", "title": "Leonor Prusiakoa (1583-1607)", "text": "Leonor Hohenzollern edo Leonor Prusiakoa (Kaliningrado, lehen K\u00f6nigsberg, 1583ko abuztuak 21-K\u00f6lln, Berlin, 1607ko apirilak 9), alemaniar noble bat izan zen. Alberto Frederiko Prusiakoa eta Maria Leonor Clevesekoaren laugarren alaba izan zen. Azken hau, aldi berean, Gilen V.a Aberatsa eta Maria Habsburgo-Jagellongoa austriar artxidukesaren alaba zen.\n1603ko otsailak 2an ezkondu zen Jokin Frederiko I.a Brandeburgokoa hauteslearekin (Leonorren ahizpa nagusia zen Ana Prusiakoaren aitaginarreba). Honekin, alaba bakarra izan zuen.\nLeonor Prusiakoa, erditzearen ondorioz hil zen, eta 1607ko apirilak 26an lurperatua izan zen."}
{"id": "92549", "revid": "119347", "url": "https://eu.wikipedia.org/wiki?curid=92549", "title": "Se sei vivo spara", "text": "Se sei vivo spara, Giulio Questi zinema zuzendari italiarrak 1967an zuzendutako ez ohiko spaghetti western generoko film bat da, izu eta drama kutsukoa dena. Tom\u00e1s Mili\u00e1n da protagonista.\nIstorioa.\nBarney, Oaks, bost mexikarrek eta zenbait iparramerikarrek osatutako talde batek, urre kargamendu handi bat bereganatu du. Baina, anbizioaren anbizioz, Oaksek eta iparramerikarrek, mexikarrak eta Barney hiltzen dituzte. Baina Barney ez da hiltzen, bala, Barneyk berak zeraman urrezko poltsak gelditzen du. Urre horrekin, ondoren, traditu zuten guztien aurka erabiliko dituen balak egitea erabakitzen du."}
{"id": "92553", "revid": "105290", "url": "https://eu.wikipedia.org/wiki?curid=92553", "title": "RN-10", "text": "RN-10 (frantsesez: \"route nationale 10\") Parisetik gertu dagoen Montigny-le-Bretonneuxetik Behobiaraino doan 762 kilometroko Frantziako errepide nazionala da.\n2005eko abenduaren 5eko dekretuak errepidea zatitu zuen:\nPixkanaka-pixkanaka, RN-10 errepidea RD-10 errepide erregional bihurtzen ari da, zenbait tarteak A-63 autobide bihurtzen badira ere.\nIbilbidea.\nHona hemen zeharkatutako udalerri nagusiak:"}
{"id": "92554", "revid": "105290", "url": "https://eu.wikipedia.org/wiki?curid=92554", "title": "RN 111", "text": "Egun RN 111 (frantsesez: \"route nationale 111\") Biriatu eta A 63ko lehendabiziko irteera lotzen dituen errepide txikia da.\nLehen RN 111 Millautik Tonneinsera zihoan Frantziako errepide nazionalaren izena bazen ere, 1972ko erreforma eta gero RD 911 bihurtu zen."}
{"id": "92557", "revid": "105290", "url": "https://eu.wikipedia.org/wiki?curid=92557", "title": "RN-117", "text": "RN-117 (frantsesez: \"route nationale 117\") Tolosatik Baionaraino doan 294 kilometroko Frantziako errepide nazionala da.\n1972ko erreforma baino lehen, RN-117 errepidea Perpiny\u00e0tik Baionara zihoan. Perpiny\u00e0 - Saint-Martory tartea RD-117 bihurtu eta Saint-Martory - Baiona tarteak mantendu zuen errepide nazionala kategoria.\n2005eko abenduaren 5eko dekretuak departamenduei transferitzea aurreikusi zuen.\nIbilbidea.\nHona hemen zeharkatutako udalerri nagusiak:"}
{"id": "92558", "revid": "1545", "url": "https://eu.wikipedia.org/wiki?curid=92558", "title": "Sobrellanoko jauregia", "text": "Sobrellanoko jauregia () Kantabriako Comillas herrian dago, eta Joan Martorellek eraiki zuen, Comillaseko lehen markesa izan zen Antonio Lopez y Lopezen enkarguz, 1878an. Estilo neogotikoko eraikin handi honek, bere barnean, Eduardo Llorensek margotutako zortzi panel eta Joan Roigen eskulturak ditu. Jauregiaren ondoan, hau ere gotiko perpendikular ingeles eta ertauropar kutsuko kapera-panteoi bat du, Josep Llimona eta Agapit Vallmitjanaren eskultura modernistekin.\nJauregi hau, Gaudiren Kapritxoa, Comillaseko Unibertsitate Pontifizioa edo, Josep Llimonak, monasterio gotiko zaharraren hondakinen gainean eraikitako \"Aingeru Suntsitzailea\" eskultura bikaina duen hilerria bezalako lanek, garaiko arkitekto eta artista modernista katalanek, herri honetan euren arrastoa uztea eragin zuten.\nGaur egun, jauregia, Kantabriako Gobernuaren jabetzakoa da, denbora batez, Comillas Fundazioaren kurtsoen egoitza bezala erabiltzen duena, Unibertsitate Pontifizioaren eraikineko seminario nagusia berrabildu arte.\nEraikinean zenbait film grabatu dituzte:"}
{"id": "92559", "revid": "105290", "url": "https://eu.wikipedia.org/wiki?curid=92559", "title": "RN-636", "text": "RN-636 (frantsesez: \"route nationale 636\") Baionatik Juillanrera zihoan Frantziako errepide nazionala izan zen.\n1972ko erreforma eta gero, RD-936 bihurtu zen.\nAntzinako ibilbidea (D 936).\nRN-134 errepidearen zati batek jarraitzen du"}
{"id": "92560", "revid": "105290", "url": "https://eu.wikipedia.org/wiki?curid=92560", "title": "RN 648", "text": "RN 648 (frantsesez: \"route nationale 648\") Arrosatik Urepelera zihoan Nafarroa Behereko errepide nazionala izan zen.\n1972ko erreforma eta gero, RD 948 bihurtu zen."}
{"id": "92561", "revid": "6327", "url": "https://eu.wikipedia.org/wiki?curid=92561", "title": "RD-948", "text": ""}
{"id": "92562", "revid": "1545", "url": "https://eu.wikipedia.org/wiki?curid=92562", "title": "RD-936", "text": ""}
{"id": "92563", "revid": "105290", "url": "https://eu.wikipedia.org/wiki?curid=92563", "title": "Kapera", "text": "Kapera aldare bakarreko otoitz leku mota bat da, independentea izan daitekeena edo eraikin nagusi baten zati izan daitekeena.\nHorrela, kapera izenarekin eraikin eta instituzio ezberdinak biltzen dira:\nAlde batetik, elizatan aurkitzen diren departamendu ezberdinak, aldare nagusiaz apartekoak. Kapera hauek, oro har, deanbulatorioa eta gurutzaduraren arteko muturrean dago, gainera, basilika oinplanoko ohiko elizan alboko nabeek eskaintzen duten espazioa hartuz, sarrera independenteko gela txikiak bezala ere egon daitezkeen arren. Historikoki, kaperak, izen ezberdinekin eta patronimikoekin bataiatuak izan dira, bereziki santuenak eta Mariaren gurtzatik datozen izenekin. Kaperara, nagusiki, gizarte bateko gremioetako partaideak joaten dira otoitz egitera.\nKapera, funtsean, erretaula, aldarea eta zutabe txikiekin osatua dago, sabaia sekula ez da kupula edo ganga batean amaitzen, tamaina handiagoko kaperetan, amaiera hori badagoen arren, bere omenez kapera eraiki den santu patroiaren irudia, pertsona garrantzitsuren bat lurperatua izan den erdiko hilobi bat eta bertara otoitz egitera doazen fededunentzako aulki gutxi batzuk. Kaperak, Katedral Handia edo Basilikaren alaba txikiak bezala agertzen dira.\nHistoriara pasa diren kaperak existitzen dira, euren barnean, mirari ugari gertatu direla uste baita."}
{"id": "92564", "revid": "105290", "url": "https://eu.wikipedia.org/wiki?curid=92564", "title": "RN 648a", "text": "RN 648A (frantsesez: \"route nationale 648A\") Baigorritik Erratzura zihoan Nafarroa Behereko errepide nazionala izan zen. Errepideak Izpegi mendatea zeharkatzen du.\n1972ko erreforma eta gero, RD-949 bihurtu zen."}
{"id": "92565", "revid": "6327", "url": "https://eu.wikipedia.org/wiki?curid=92565", "title": "RD-949", "text": ""}
{"id": "92566", "revid": "1545", "url": "https://eu.wikipedia.org/wiki?curid=92566", "title": "Angoul\u00eame", "text": ""}
{"id": "92567", "revid": "105290", "url": "https://eu.wikipedia.org/wiki?curid=92567", "title": "Panteoi (arkitektura)", "text": "Panteoia (grezierazko \u03c0\u03b1\u03bd, \"pan\", \"\"guztia\" eta \u03b8\u03b5\u03ce\u03bd, \"theon\", \"jainkoena\"\") pertsona bat baino gehiago ehorzteko den hilen omenezko eraikina da.\nBeste zentzu batean, erlijio politeista bateko jainko guztiei eskainitako tenplu edo eraikin bat da. Monumentu handietan izan ezik, bere egungo esanahia, hil eraikinarena da, ohi hilerri batean, non familia edo talderen bateko gorpuak lurperatuta dauden. Beharbada, panteoi hitza azken erabilera honekin lotu izana, antzinako erromatar erlijiotik etor liteke, non arbasoen izpirituak \"etxeko jainko\"tzat hartzen ziren. Beste bertsio batek, bere jatorria, Rafael artista ospetsuak, Erromako panteoian (Agriparen Panteoia) lurperatua izatea eskatu izanean, hala gertatu zen bezala, dagoela dio.\nGaur egun, hitza, nagusiki, hiru eraikin deskribatzeko erabiltzen da:"}
{"id": "92571", "revid": "336", "url": "https://eu.wikipedia.org/wiki?curid=92571", "title": "Jonasen Liburua", "text": "Jonasen Liburua, Bibliako liburu bat da, Itun Zaharrean eta Tanajen agertzen dena.\nLiburuak, Jonas profetari buruz hitz egiten du, eta ondo ezagutzen den istorio bati buruz, non Jainkoak, Jonasi, Niniveko herriari predikatzea agintzen dion, damutzera konbentzitzeko edo, halakorik gertatu ezean, suntsituak izateko. Jonas, hasiera batean, beste norantza batean ihes egiten saiatu zen, beste ontzi batean igo, eta, handik gutxira, ekaitz bat hasi zen. Ontzian zegoen jendeak, bakoitzak bere jainkoari erregutu zion, baina ekaitzak jarraitu egin zuen; orduan, Jonasen bila joan ziren, lotan zegoena, eta bere jainkoari erregutzeko eskatu zioten. Jonasek, Jainkoaren presentziatik ihesi zebilela aitortzen die, eta, uretara botatzen bazuten, ekaitza amaituko zela. Hala egin zuten, eta, berehala, ekaitza baretu egin zen. Jehov\u00e1k, Jonas irentsiko zuen arrain handi bat prestatu zuen, benetan, balea bat zena. Balearen barnean hiru egun eman ondoren, Jonasek otoitz egin zuen eta Jainkoak erantzun egin zion, baleak, orduan, Jonask lurrerantz bota zuelarik.\nOndoren, Ninivera predikatzera joan zen. Bertako jendeak, hitza jaso zuen, eta barau egin eta damutu egin ziren. Jonas, jainkoak, herria, damutu ondoren ez zuela zigortu ikustean, haserre bizian jarri zen, eta hiritik irten zen. Baina Jainkoak, azkenean, erakutsi beharrekoa erakusten dio."}
{"id": "92587", "revid": "105290", "url": "https://eu.wikipedia.org/wiki?curid=92587", "title": "Melisa (mitologia)", "text": "Melisa, greziar mitologian, oreade bat izan zen, Meliseusen alaba, Kretako Ida mendikoa. Bere ahizpak, Ida eta Amaltea izan ziren. Hiru ahizpek, Zeus, honen aita Kronosengandik salbatzen lagundu zuten, eta, honetarako, Zeus mendietan gorde zuten, eta eztiarekin eta Amaltearen esnearekin elikatu zuten, Pan jainkoa izan zuena.\nMelisa, Rearen, Kronosen emaztearen eta Zeusen amaren lehen apaiz anderea izan zen, greziar mitologiaren arabera. (Magna Mater erromatar mitologian). Melisa izena, Antzinako Grezian, Rea, Demeter eta Proserpinaren apaiz andereentzako ezizen bihurtu zen. Bere ondokoek txiki-txiki egin zutena, jainkosak erakutsi zizkion misterioak argitara ematera behartzen saiatu zirenak. Zigor bezala, Demeterrek, tokia suntsitu zuen izurri bat bidali zuen, eta, hildakoaren omenez, Melisaren gorputik erleak irten ziren."}
{"id": "92600", "revid": "512", "url": "https://eu.wikipedia.org/wiki?curid=92600", "title": "Svartalfaheim", "text": "Svartalfaheim, eskandinaviar mitologiaren arabera, kosmosa osatzen zuten bederatzi munduetako bat zen. Mundu honek, ziuraski, hartzen duen beste izenetako bat, Ni\u00f0avellir da, beste eskuizkribu batzuetan. Bertan, elfo ilunak bizi dira, Svartalfar ere deituak, eta, oso litekeena denez, baita nano eskandinaviarrak ere, Snorri Sturluson idazle eta olerkari islandiarraren arabera."}
{"id": "92603", "revid": "336", "url": "https://eu.wikipedia.org/wiki?curid=92603", "title": "Edward G. Robinson", "text": "Edward G. Robinson (Bukarest, 1893ko abenduaren 12a - Hollywood, 1973ko urtarrilaren 26a) errumaniar jatorria zuen estatubatuar aktorea izan zen.\nBiografia.\nEmmanuel Goldenberg benetako izena zuen eta 10 urterekin, bere familia New Yorkera joan zen eta oso gaztetatik interpretatzeari ekin zion.\nZinema mutuaren garaian egin zuen debuta pantaila handian Errumaniako aktoreak. Besteak beste, \"Smart Money\", \"The stranger\" eta \"Little Ceasar\" pelikuletan egin zuen lan. Gainera, ohorezko Oscar saria eman zioten zendu baino lehen.\nAmerican Academy of Dramatic Arts akademian ikasteko beka bat lortu eta 1915ean Broadwayen egin zuen debuta. Garai horretan aldatu zuen izena, eta Edward G. Robinson izan zen une horretatik aurrera.\nZinema mutuan egin zuen bere lehen pelikula Robinsonek; \"The Bright Shawl\" (1923) John S. Robertson zuzendariaren lanean hartu zuen parte, baina antzerkira itzuli zen laster.\n1929an pantaila handira itzuli zen The hole in the wall Robert Floreyren filmean lan egiteko. \"Little Ceasar\" (1930) Mervyn LeRoyren pelikulan Rico Bandello gangsterrarena egin zuenean lortu zuen arrakasta errumaniarrak. Bere pertsonifikazioak eta itxurak paper horiek egitera eraman zuten aktorea, batez ere 1930eko hamarkadan.\nHamarkada horretako pelikularik arrakastatsuenak \"Smart Money\" (1931, Mervyn LeRoy); \"The Hatchet Man\" (1932, William Wellman), \"Tiger Shark\" (1932, Howard Hawks), \"The Whole Town's Talking\" (1935, John Ford), \"Bullets or ballots\" (1936, William Keighley), \"Kid Galahad\" (1937, Michael Curtiz) eta \"A slight case of murder\" (1938, Lloyd Bacon) komedia izan ziren.\n1927. urtean, Gladys Lloyd aktorearekin ezkondu zen Edward G. Robinson. \"Little Ceasar\" (1930), \"Smart Money\" (1931), \"The Hatchet Man\" (1932) eta \"Two Seconds\" (1932) filmetan elkarrekin egin zuten lan. 1956an banandu egin ziren.\n1940ko hamarkadan pertsonaia desberdinagoak egin zituen, eta garai hartako aktore garrantzitsuenekoa izan zen. Hamar urte horietan \"Dr. Ehrlich's Magic Bullet\" (1940, William Dieterle), \"Unholy partners\" (1941, Mervyn LeRoy), \"The Sea Wolf\" (1941, Michael Curtiz), \"Tales of Manhattan\" (1942, Julien Duvivier), \"Destroyer\" (1943, Julien Duvivier), \"The Woman in the Window\" (1944, Fritz Lang), \"Double Indemnity\" eta \"Tampico\" (1944, Billy Wilder), \"Our Vines Have Tender Grapes\" (1945, Fritz Lang), (1945, Roy Rowland), \"The stranger\" (1946, Orson Welles), \"The Red House\" (1947, Delmer Daves), \"Key Largo\" (1948, John Huston) eta \"House of Strangers\" (1949, Joseph L. Mankiewicz) pelikulak egin zituen Edward G. Robinsonek.\n1950eko hamarkadan atsekabe desberdinak gainditu behar izan zituen aktoreak. Bere emaztearekin banandu zen, eta semeak (Edward G. Robinson Jr. aktorea) arazo psikologikoak izan zituen; bere buruaz beste egiten ere saiatu zen. Hala ere, aktoreak maila handia erakutsi zuen garrantzi handiko filmetan; besteak beste, aipatzekoak dira \"What's My Line?\" (1953, Jack Arnold), \"Black Tuesday\" (1954, Hugo Fregonese), \"Illegal\" (1955, Phil Karlson) eta \"The Ten Commandments\" (1956, Cecil B. De Mille). Gainera, antzerkira itzuli zen eta hainbat telesailetan hartu zuen parte.\n1960ko hamarkada osoan eta 1970eko hamarkadako lehen urteetan \"Two Weeks in Another Town\" (1962, Vincente Minnelli), \"The Prize\" (1962, Mark Robson), \"The Outrage\" (1964, John Ford), \"Good Neighbor Sam\" (1964, David Swift), \"The Cincinnati Kid\" (1965, Norman Jewison) eta \"The Biggest Bundle of Them All\" (1968, Ken Annakin) filmetan egin zuen lan. Azken pelikula horretan Raquel Welch izan zuen lagun.\nEdward G. Robinson ez zuten inoiz Oscarretarako izendatu, baina 1973an ohorezko saria eman zioten. Aktorea urte horretan (1973ko urtarrilaren 26an) zendu zen minbizi baten ondorioz. Hil baino lehen, \"Soylent Green\" (1973) pelikulan egin zuen lan Charlton Hestonekin batera. 79 urte zituen hil zenean, eta Jane Adler (bere bigarren emaztea) alargun utzi zuen."}
{"id": "92604", "revid": "59723", "url": "https://eu.wikipedia.org/wiki?curid=92604", "title": "AC/DC", "text": "AC/DC Australiako hard rock musika talde bat da. 1973an Malcolm eta Angus Young anaia eskoziarrek sortu zuten.\nHistoria.\nTaldearen lehen kontzertua 1973ko abenduaren 24ko gauean izan zen, \"Can I Sit Next to You Girl\"-en estreinuarekin. Kantaria Dave Evansek zen.\nHasieratik zuzeneko ekitaldiak oso famatuak egin ziren, Angus Young gitarra jotzailearen estilo ezin hobea tarteko: deigarria zen oso, kontzertuetara eskolako uniformez jantzita joaten baitzen. 1976an, merkatuko lehen postuetara iritsi ziren \"Let There Be Rock\" (1977) eta \"Powerage\" (1978) diskoei esker. \"Highway to Hell\" (1979) diskoaren milioika ale saldu ziren. 1980ko otsailaren 19an, Bon Scott kantaria hil zen, koma etilikoaren ondorioz, eta Geordi taldeko Brian Johnson-ek, haren tokia hartu zuen.\nMundu osoan, 200 milioi album inguru saldu dituzte eta haietatik 70 milioi Estatu Batuetan. Haien disko arrakastatsuena \"Back in Black\" izan zen, 50 milioi aletik gorako salmentekin; \"Thrillerren\" ondoren, munduan gehien saldu den diskoa da. Hainbat laudorio jaso dituzte hard rock zaleen aldetik, beti postu gorenetan baitabiltza, eta aipatzekoa da \u201cHil aurretik entzun beharreko 50 taldeak\u201d izeneko telebista saioan bigarren postuan mantendu zirela.\nTaldearen izena Young anaien arrebaren josteko makinako AC/DC laburduratik atera zuten: \"alternating current\" / \"direct current\" zioen (korronte alternoa, korronte zuzena), taldearen energia eta potentziala agertzeko."}
{"id": "92606", "revid": "105290", "url": "https://eu.wikipedia.org/wiki?curid=92606", "title": "Ideia Zabaldu", "text": "Ideia Zabaldu, Negu Gorriak taldearen estudioko laugarren diskoa da. Diskoa hau, taldearen abesti originalekin egin zen azken diskoa izan zen, hurrengo diskoak, bertsioz (Salam Agur) edota argitaratu gabeko abestiez (Ustelkeria) osatua egon zen eta. Lan hau gainera, Estatu Batuetan saldu zuten diskoa bakarra izan zen.\nKritikariak.\nKritikariek taldearen ibilbidean aurrerapausoa izan zela esan zuten, salsa, erritmo latino (jadanik \"Borreroak Baditu Milaka Aurpegi\" albumean agertuak), dub edo funken eragina nabarmena zelako. Baina \"Rockdelux\" aldizkarirako idazten zuen Xabier Cervantesen ustez, ez zen aurrekoak bezain erraza izan. \"Borreroak\" aurreko albuma maisulantzat jo zutenez, hau ona bakarrik dela esan zuten..\nHala ere, munduan oihartzun handiena zuen albuma izan zen, agian Estatu Batuetan ere argitaratu zutelako.\nAbestien zerrenda.\nNegu Gorriak taldeak abesti guztiak moldatu zituen. \u00abHitzaurrea\u00bb, \u00abIdeia zabaldu I\u00bb, \u00abAiako txikito\u00bb, \u00abNG Brigada Peligros\u00bb eta \u00abIdeia zabaldu II\u00bb samplerrak besterik ez dira.\nFermin Muguruzak hizt guztiak idatzi zituen, hauek izan ezik:"}
{"id": "92611", "revid": "1545", "url": "https://eu.wikipedia.org/wiki?curid=92611", "title": "Salam, agur", "text": ""}
{"id": "92613", "revid": "336", "url": "https://eu.wikipedia.org/wiki?curid=92613", "title": "Zizare zulo", "text": "Fisikan, zizare zulo edo Einstein-Rosen zubi bat, erlatibitate orokorraren ekuazioek deskribatutako espazio-denboraren ezaugarri topologiko hipotetiko bat da, funtsean espazioan eta denboran zehar garraiatzeko \"laburbide\" gisa jarduten duena. Zizare zulo batek gutxienez bi \"mutur\" ditu, hauek \"eztarri\" baten bidez lotuta daudelarik; eta materia mutur batetik bestera higitu daiteke eztarri honetatik igaroz. Gaur egun ez da oraindik frogatu espazio-denbora ezagunak honelako egiturak dauzkanik eta, horren ondorioz, posibilitate teoriko bat baino ez dira.\nHala ere, apar kuantikoaren teoriak adierazten duenaren arabera, partikula birtual energetikoek zizare zuloak sortzen dituzte, Planck luzeraren neurrikoak. Hain txikiak izanik, partikula subatomikoek ere ezin dituzte zizare zulo hauek zeharkatu eta, ondorioz, ez da inongo garraiorik gertatzen espazio-denboran.\nDeskribapena.\nZientzialariek ez dute egitura hauen frogarik aurkitu, baina erlatibitate generaleko ekuazioek zizare zuloak deskribatzen dituzte beren soluzioetan.\nGaitasunak.\nHigidura superargitarra.\nErlatibitate berezia lokalki bakarrik aplikatu daiteke. Zizare zuloek (existituko balira) teorikoki garraio superargitarra ahalbidetuko lukete, argiaren abiadura baino azkarrago, zizare zuloaren barnean abiadura hau gainditzen ez den bitartean. Zizare zulo batetik zehar igarotzerakoan, abiadurak azpiargitarrak dira (argiaren abiadura baino motelago). Espazioan zizare zulo batek konektaturik dauden bi puntuetatik pasatzen den gorputz batek denbora gutxiago beharko luke beste muturrera iristeko, zizare zulotik zehar ibiltzen ez den argi-izpi batek baino.\nHonen adibide analogo bat paper bat erabiliz adierazi daiteke. Espazioaren hiru dimentsioak paperaren gainazalaren bi dimentsioetan adierazita daude, eta paperean bi puntu daude. Ohizko soluzioaren arabera bi puntuen arteko biderik motzena bien arteko lerro zuzena da, baina bide laburrago bat egon badago. Papera tolestu ezkero, ordea, bi puntuak elkarrengana gerturatuz; bide oraindik laburragoa lortzen da. Hori da zizare zulo baten analogia."}
{"id": "92614", "revid": "119347", "url": "https://eu.wikipedia.org/wiki?curid=92614", "title": "Ustelkeria (albuma)", "text": "Ustelkeria Negu Gorriak taldearen disko errekopilatorioa da. Bertan, argitaratu gabeko abestiak, maketetako abestiak eta erremixak daude.\n1995eko maiatzaren 25ean Gipuzkoako Audientzia Probintzialak taldea 15.000.000 pezeta (90.000 euro) ordaintzera kondenatu zuen Enrique Rodriguez Galindoren inguruan idatziriko \"Ustelkeria\" abestiaren ondorioz. Nahiz eta sententzia errekurritu, epaia galtzea zeukatela ikusita, eta Esan Ozenki zigilua desagertzeko aukerak zegoela ikusita, solidaritate kanpaina bati ekin zioten, diru kantitate hori eskuratzeko asmoz. Kanpaina honi \"Hitz Egin!\" izena jarri zioten.\nOiartzunen 12.000 lagun baino gehiago bildu zituen makrokontzertu bat egiteaz gain, kanpaina honen barruan, Ustelkeria izeneko diskoa kaleratu zuten. Diskoa honen 3.000 kopia atera zituzten, 5.000 pezeta (30 euro) balio zituena."}
{"id": "92615", "revid": "105290", "url": "https://eu.wikipedia.org/wiki?curid=92615", "title": "Duh", "text": "Duh, Lagwagon taldearen estudioko lehen diska da eta 1992ko Ekainaren 20an kaleratua izan zen. Diska Westbeach Recorders estudioetan grabatua izan zen. Bertan, Bad Religion, NOFX edota Pennywise bezalako taldeak grabatu izan dute.\nEl Hefe, NOFX taldeko gitarjoleak diska honetan kolaboratu zuen."}
{"id": "92616", "revid": "512", "url": "https://eu.wikipedia.org/wiki?curid=92616", "title": "Trashed", "text": "Trashed, Lagwagon taldearen estudioko bigarren diska da. 994ean Fat Wreck Chords zigiluak kaleratu zuen eta bertan, Van Morrisonen \"Brown Eyed Girgl\" abestiaren bertsio bat egiten dute."}
{"id": "92618", "revid": "105290", "url": "https://eu.wikipedia.org/wiki?curid=92618", "title": "Korrelazio kanoniko", "text": "Korrelazio kanonikoak bi aldagai multzoren arteko erlazioa aztertzen du, multzo bateko aldagaien funtzio lineal bat aurkituz beste multzoko aldagaien funtzio lineal batekin duen korrelazioa maximizatuz. Erregresio anizkoitzari buruzko hedapena dela esan daiteke, non mendeko aldagaiak anitz diren. Baita ere, osagai nagusien analisiaren parekoa dela esan daiteke, baina osagai nagusien analisiak bariantza maximizatzen duelarik, korrelazio kanonikoak aldagai multzoen arteko korrelazioa maximizatzea du helburu. Adibidez, alde batetik \"adimen koefizientea\", \"irakurtzeko abiadura\" eta \"abiadura aritmetikoa\" aldagai multzoa, beste alde batetik dauden \"matematika puntuazioa\", \"hizkuntza puntuazioa\" eta \"musika puntuazioa\" aldagai multzoarekin lotu nahi badugu, bi multzoetarako aldagaien konbinazio linealak erabiliz, konbinazio lineal hauen arteko korrelazioa maximizatzeko, korrelazio kanonikoaren analisia erabiliko da."}
{"id": "92622", "revid": "1545", "url": "https://eu.wikipedia.org/wiki?curid=92622", "title": "Chicagoko Unibertsitatea", "text": "Chicagoko Unibertsitatea () ikerketa unibertsitaterik ospetsuenetariko bat da, Chicagon kokatua.\nHirurogeita hamabost Nobel Sari ditu. Nobel gehien dituen mundu osoko bigarren erakundea da, Cambridgeko Unibertsitatearen ondoren.\nChicagoko Unibertsitatea, Ekonomia arloko Nobel Sariengatik da ezagunagoa, bereziki Chicagoko Ekonomia Eskola, honek, 9 Nobel Sari baititu.\n1890ean sortua izan zen, eta bere departamenduetako batzuk, garrantzitsuak eta Chicagoko Eskola bezala ezagutuak dira, Chicagoko Soziologia Eskola kasu.\nKirolak.\nUnibertsitate honetako kirol taldea, Chicago Maroons da."}
{"id": "92623", "revid": "56334", "url": "https://eu.wikipedia.org/wiki?curid=92623", "title": "Netjerkara", "text": "Netjerkara Siptah, Egiptoko VII. dinastiako lehen faraoia izan zen, bere erregealdia K. a. 2175 inguruan hasi zuena. Egiptoko lehen tarteko aroaren hasiera da.\nEgiptoko VI. dinastiaren azken garaietan, \"Ordena Zaharra\" behera etortzen da, eta Goi Egiptoko nomoetako gobernariek, euren lurraldeekiko nagusitasuna ezartzen dute. Gobernari hau ere, denbora baterako agintari kontseilu bateko izan liteke, zailtasun politiko edo ekonomiko garai batean sortua.\nEgoerak, Menfisen, kaotikoa izan behar zuen, Manetonek, Sexto Julio Afrikanoren arabera, dinastia, \"Menfiseko 70 erregek osatu zuten, 70 egunez gobernatuz\" aipatu baitzuen.\nNetjerkararen izena, Abidoseko Errege Zerrendan agertzen da.\nTurineko Errege Kanonaren berriztatze berri bat proposatu zenean, Neitikerty Siptah izeneko errege hau eta Nitokris erregina ospetsua, Manetonek eta Herodotok aipatutakoa, pertsona bera zirela ikusi zen. Honek, beraz, faraoi honi buruz, titulua aurkitzea bakarrik ez, baizik eta bere sexua jakin ahal izatea suposatu zuen, gizonezkoa zena, eta ez emakumezkoa, hasiera batean eta denbora askoz uste izan zen bezala."}
{"id": "92624", "revid": "536", "url": "https://eu.wikipedia.org/wiki?curid=92624", "title": "Orodreth Gondorrekoa", "text": "Tolkienen legendariumean eta Eraztunen Jaunaren eranskinetan, Orodreth, Gondorreko hamaseigarren seneskal erregeordea da.\nEguzkiaren Hirugarren Aroko]] 2576an jaio zen, Minas Tirithen, eta Belekthor I.aren semea zen. Honen oinordeko bihurtu zen Eguzkiaren Hirugarren Aroko 2655. urtean.\nBere erregealdian, Gondorreko ekialde eta hegoaldeko mugetako gerrak, amaitu egin ziren, eta, beraz, ez dago gogoratzeko moduko gertaera militarrik.\nEguzkiaren Hirugarren Aroko 2670 inguruan, Eskualdeaen hegoaldeko laurdenean, Tobold Turutak, lehen aldiz landatu zuen pipan erretzeko belarra. Isengrim II.a hamargarren Thain bihurtu zen, Eguzkiaren Hirugarren Aroko 2683an, Alforzadan, Smial Handien zulaketa hasten da.\nEguzkiaren Hirugarren Aroko 2685ean hil zen, 30 urteko erregealdia eta 109 urteko bizitza baten ondoren. Bere oinordekoa, bere seme Ekthelion I.a izan zen."}
{"id": "92625", "revid": "2241", "url": "https://eu.wikipedia.org/wiki?curid=92625", "title": "Tobold Turuta", "text": "Tobold Turuta (\"Tobold Hornbloweres\"' ingelesezko jatorrizko bertsioan), Tolkienen legendarium ospetsuan agertzen den fikziozko pertsonaia bat da. Bere istorioa, Eraztunen Jauna eleberriaren hitzaurrean kontatzen da. Tobby Zaharra ere deitua, Eskualdeko hobbit bat da, Erdialdeko Lurraldeko pipan erretzeko belarra nola landu deskubritu zuena (esaten denez, Eguzkiaren Hirugarren Aroko 2670. urtean). Aurkikuntza honen ondorioz, Eskualdearen hegoaldeko laurdenean landatzera eraman zuen. Esaten denez, bere lorategian, hiru barietaterik ezagunenak landatu zituen: Haran Luzeko hostoa (Tobold jaio zen tokiagatik), Hegoaldeko Izarra eta Tobby Zaharra.\nProduktu hauek, Eskualdetik kanpo ere ospe handia izango zuten, non, bidaiariren batzuk, bereziki nanoek, hain tabako fina erretzearen plazeraz gozatzen zuten. Saruman Istaria bera ere joango zen belar honen bila, Pippin eta Merry, Isengarden suntsipenean ohartuko ziren bezala.\nTolkienek, Eraztunen Jaunaren prologoaren lehenagoko bertsioetan, Tobold, Tobias deitua zen."}
{"id": "92626", "revid": "336", "url": "https://eu.wikipedia.org/wiki?curid=92626", "title": "Ana Prusiakoa", "text": "Ana Hohenzollern edo Ana Prusiakoa (1576ko uztailak 3-1625eko abuztuak 30), alemaniar noble bat zen Hohenzollern dinastia boteretsuko partaidea eta Prusiako dukesa (1618-1619). Alberto Frederiko Prusiakoa dukea eta Maria Leonor Clevesekoaren alaba zen. Azken hau, aldi berean, Gilen V.a Aberatsa eta Maria Habsburgo-Jagellongoa austriar artxidukesaren alaba zen.\n1594an, Ana, Joan Sigismundo I.a Brandeburgokoa hautesle izango zenarekin ezkondu zen. Honekin, honako seme-alaba hauek izan zituen.\nLuteranoa, 1613an kalbinismora bihurtu zen\nBere ezkon ordainari esker, bere senarra Kleberis eta Markeko dukea (1614 eta Prusiako dukea (1618) izan zen."}
{"id": "92627", "revid": "105290", "url": "https://eu.wikipedia.org/wiki?curid=92627", "title": "Positive Bomb", "text": "Positive Bomb, Joxe Ripiau taldearen estudioko lehen diska da.\nDiska hau, Azkarateko (Nafarroa Behera) Katarain Estudioetan grabatu zuten Angel Katarainen laguntzaz. Honez gain, Fermin Muguruza eta Delirium Tremens taldeko Andoni Basterretxearen laguntza ere izan zuten letrak egiteko.\nKantu guztiak, Joxe Ripiau taldearenak dira, \"Cherry Oh Baby\" (Eric Donaldson) eta \"Pressure Drop\" (The Maytals) abestiak izan ezik."}
{"id": "92628", "revid": "2241", "url": "https://eu.wikipedia.org/wiki?curid=92628", "title": "Koefiziente (argipena)", "text": "Koefiziente terminoak esanahi ezberdinak ditu:"}
{"id": "92629", "revid": "105290", "url": "https://eu.wikipedia.org/wiki?curid=92629", "title": "Karpe Diem", "text": "Karpe Diem, Joxe Ripiau taldearen estudioko bigarren diska da. Diska hau, Positive Bomb diska bezala, Azkarateko (Nafarroa Behera) Katarain Estudioetan grabatu zuten. Baina oraingo honetan Kaki Arkarazo izan zen soinu teknikaria, Angel Katarainen ordez."}
{"id": "92630", "revid": "1545", "url": "https://eu.wikipedia.org/wiki?curid=92630", "title": "Paradisu Zinema (diskoa)", "text": "Paradisu Zinema, Joxe Ripiau taldearen estudioko hirugarren diskoa da. Disko honetako kantu bakoitza film batean dago inspiratua, nahiz eta beti-beti kantuaren letra zuzen-zuzenean film batekin lotuta ez egon. Adibide gisa, \"Kabilia hautsia da cora\u00e7ao\" kantua dago: Robert Mulliganen \"To Kill a Mockingbird\" filmarekin lotuta egonik, berez Loun\u00e8s Matoub kantari kabiliarraren hilketa salatzen du.\nDisko hau gainera, kantutik kanturako tarteak pelikula ezberdinetako sampleekin josita daude."}
{"id": "92631", "revid": "512", "url": "https://eu.wikipedia.org/wiki?curid=92631", "title": "Kleopatra I.a Egiptokoa", "text": "Kleopatra I.a Sira edo Kleopatra I.a Egiptokoa () Egiptoko erregina izan zen K.a. 215 eta K.a. 176 bitartean, Ptolomeotar dinastiaren garaian. Antioko III.a Handia Siriako erregearen eta Laodize III.aren alaba zen, eta, beraz, Seleuko IV.a Filopator eta Antioko IV.a Epifanesen arreba.\nPtolomeo V.arekin ezkondu zen, Egiptoko ptolomeotar dinastiako faraoia zena, K.a. 193an. Ezkontza politiko bat baino ez zen izan, Egipto Siriaren aliatu bezala geratzeko. Antioko III.ak, probintzia batzuk eman zituen, Judea horien artean, bere alabaren ezkon ordain bezala. Hiru seme-alaba izan zituen: Ptolomeo VI.a eta Ptolomeo VIII.a faraoiak eta Kleopatra II.a Egiptokoa.\nK.a. 187an, chaty izendatua izan zen, eta, bere senarra K.a. 180an hil zenean, bere seme Ptolomeo VI.aren izenean gobernatu zuen. Harreman ona izan zuen Seleuzidar Inperioarekin, bereziki bere anaia Seleuko IV.arekin, biak, ia aldi berean hil zirelarik, bi seme eta alaba bat utziz, hauek, euren osaba eta Kleopatra eta Seleukoren anaia zen Antioko IV.a Epifanesen gutizia izango zirelarik, honek, bere iloba harrapatu zuenean, ez zuen exekutatu, bere arrebarenganako errespetuagatik."}
{"id": "92632", "revid": "512", "url": "https://eu.wikipedia.org/wiki?curid=92632", "title": "Laodize III.a", "text": "Laodize III.a (; K.a. 240an jaioa) Antioko III.a Handia Seleukotar Inperioko erregea eta Mitridates II.a Pontokoa Pontoko erregea eta Laodize II.aren alaba zen, azken hau, Antioko II.a Theos erregearen alaba zelarik.\nAntioko III.a Handiarekin ezkondu zen hau tronura iritsi eta gutxira, K.a. 222 inguruan, eta, honek, erregina izendatu zuen Antiokian, Molonen aurkako espedizioa hasi aurretik. Bere seme nagusia zen Antiokoren jaiotza, erregea espedizio horretan zegoenean gertatu zen. Beste lau seme eta beste hainbeste alabaren ama izan zen, horien artean ezagunena, Kleopatra I.a Egiptokoa izan zelarik."}
{"id": "92633", "revid": "512", "url": "https://eu.wikipedia.org/wiki?curid=92633", "title": "Mitridates II.a Pontokoa", "text": "Mitridates II.a Pontokoa Pontoko erregea izan zen K.a. III. mendean, ondo zehaztu gabeko garai batean, ziur asko, K.a. 250 eta K.a. 220 urteen artean.\nPontoko hirugarren erregea izan zen, Ariobarzanes Pontokoaren seme eta oinordekoa. Bere aita hil zenean, oraindik adin txikikoa zen. Tronuratu eta gutxira, erresuma, galaziarrek inbaditu zuten, kanporatuak izan zirenak.\nAdin nagusitasunera iritsi zenean, Laodizea edo Laodize II.arekin ezkondu zen, Seleuko II.a Kalinikoren alaba, honengandik, Frigia probintzia jaso zuena ezkon ordain bezala. Bere aitaginarrebarekin Antioko Hieraxen aurka aliatua, ondoren alderdiz aldatu zen, eta Seleukoren aurka egin zuen gudu gogor batean, non Seleukok hogei mila soldadu galdu zituen eta justu-justu bertatik bizirik irten ahal izan zena.\nK.a. 222an, Laodize III.a bere alaba eman zion Antioko III.a Handiari emazte bezala. K.a. 220an, gerrara joan zen, Sinop hiri aberatsaren ondorioz, hartzerik ez zuena izan, Pontoren eskuetan, K.a. 183. urtera arte ez baitzen erori.\nBere oinordekoa, bere seme Mitridates III.a Pontokoa izan zen."}
{"id": "92634", "revid": "512", "url": "https://eu.wikipedia.org/wiki?curid=92634", "title": "Seleuko II.a Kaliniko", "text": "Seleuko II.a, Seleukotar dinastiakoa, Kaliniko () deitua, literalki \"garaipen eder bat lortzen duena\" esan nahi duena, \"Pogon\" (bizartsua) ere deitua izan zen. K.a. 247 eta K.a. 226 bitartean gobernatu zuen. Antioko II.a Theos erregearen semea zen.\nEgiptoko Ptolomeo III.aren aurka borrokatu eta galdu egin zuen. Gerra hau ondo ulertzeko, Seleukoren aita zen Antioko Teosen garaian gertatutako gertakizun batzuk kontutan hartu behar dira:\nPtolomeo III.ak, Berenize Sira izeneko arreba bat zuen, Antioko II.a Theos errege seleukotarrarekin ezkondu zena, ezkon ordain aberats bat emanez. Antioko, bere lehen ezkontzan, Laodize I.a izeneko batekin ezkonduta zegoen, eta, honekin, bi seme-alaba zituen, nagusiena, Seleuko. Laodize, arbuiatua eta bigarren maila batetara baztertua izan zen, Laodizegan, gorroto handia piztu zuena, baita mendeku nahia ere. Handik denbora batera, Antioko II.ak gortera deitarazi zuen Laodize, eta, honek, erregea pozoitu eta hiltzeko probestu zuen. Ondoren, Berenize hilarazi zuen, honen semea (tronurako erregegaia zena), eta erreginaren segizioan iritsi ziren gorteko pertsona guztiak, eta, jada etsairik gabe, bere semea errege izendatu zuen, eta bere laguntzarekin. Gertakari guzti hauen ondorioz, Ptolomeo III.ak, armada bat antolatu zuen Siriara joan eta seleukotar errege berria zen Seleuko II.a Kalinikoren eta honen amaren aurka borrokatzeko, honela, bere arreba eta ilobaren heriotzak mendekatzeko. Siria konkistatu zuen eta Babiloniaraino iritsi zen, eta askoz gehiago konkistatu ahal izango zuen, Egiptora, sedizio bat baretzera itzuli behar izan ez balu. Itzulera bidaia hasi aurretik, Seleukoren erresuma arpilatu zuen, zilarrezko 40.000 talentu eta jainkoen 2500 irudi eramanez, horietako asko, Egiptorenak zirenak, aurreko batean lapurtu zirenak.\nSeleuko II.a Kalinikok, bi seme izan zituen: Seleuko eta Antioko. Biak izan ziren errege, lehenik lehenengoa eta ondoren bigarrena. Lehenak, erregealdi labur bat izan zuen, eta bere jeneral propioek pozoitua hil zen. Antiokok, Antioko III.a Handia izenarekin gobernatu zuen."}
{"id": "92635", "revid": "105290", "url": "https://eu.wikipedia.org/wiki?curid=92635", "title": "Koefiziente (estatistika)", "text": "Estatistikan, koefizientea datu multzo edo probabilitate banaketa bateko ezaugarri baten maila (korrelazioa, adibidez) azaltzen duen neurria da, muga jakinak dituena (0tik 1era, esaterako)."}
{"id": "92637", "revid": "90204", "url": "https://eu.wikipedia.org/wiki?curid=92637", "title": "Laodize I.a", "text": "Laodize I.a (), Antioko II.a Theos seleukotar erregearen lehen emaztea, eta, ziur asko, lehengusina izan zen.\nAntiokok, Laodize eta honekin zuen semea arbuiatu zuen, Egiptoko Ptolomeo II.arekin K.a. 250ean lortutako adostasun baten ondorioz, Antioko, Egiptoko printzesa zen Berenize Sirarekin ezkondu zenean. Harreman honen ondorioz, seme bat izan zuen, tronurako oinordekoa zena. Honek, inongo zalantzarik gabe, Laodizegan gorrotoa eta mendeku gosea piztu zuen, handik urte batzuetara bete zuena.\nPtolomeo II.a K.a. 246an hil zenean, Antioko II.a, berriz Laodizerekin ezkondu zen. Antioko, ezarri den bezala, Laodizek pozoitua hil zen; eta beste hainbeste gertatu zitzaien Berenizeri eta honen semeari, garai hartan 4 urte baino ez zituena, baita Berenizerekin iritsi zen gainontzeko egiptoar gortetarrei ere.\nLaodizeren semea, matxinatu egin zen, Laodizear gerra edo Hirugarren gerra Siriarra deritzonean. Esaten denez, Laodizek, tropak altxatu zituen Anatolian gerra honetarako.\nPtolomeo III.ak, Berenizeren neba, Siria inbaditu eta Antiokia hartzen du, non Laodize eta bere semea, mendeku batean hilak diren.\nLaodizeren semeak, Seleuko II.a Kaliniko bezala gobernatu zuen, soilik Seleuko II.a bezala ere ezaguna."}
{"id": "92638", "revid": "105290", "url": "https://eu.wikipedia.org/wiki?curid=92638", "title": "Hirugarren Siriar Gerra", "text": "Hirugarren Siriar Gerra, Seleuzidar Inperioa eta Egiptoren artean, Zele-Siriaren jabetzagatik, K.a. III. mendea eta K.a. II. mende artean gertatu ziren sei gatazketatik hirugarrena izan zen. Gatazka hauek, K.a. 274 eta K.a. 168 bitartean gertatu ziren. Gatazka hauek, gainera, bi nazioak, gainbehera hastera eraman zituen, Erroma eta Partiaren mende erortzeko.\nAurrekariak.\nPtolomeo II.aren alaba zen Berenize Sirarekin ezkontzea onartu zuenean, Antioko II.a Theosek, Laodize I.a baino gazteagoa eta ez hain bizia zen emakume batez gain, baliabide berriak eta Egiptorekin aliantza bilatzen zuen. Seleuzidarrek, bakearen beharra zuten, geratzen zitzaien ondarea mantentzeko, baina ez zuten lortu. Antiokoren ezkontza diplomatikoak, berehalako ondorio bezala, herrialdea gerra berri batean sartzea izan zuen, aurrekoak baino are kaltegarriagoa.\nPtolomeo II.a K.a. 246an hil zen, eta Antioko, handik zazpi hilabete ingurura. Hil zenean, errege bezala, Seleuko II.a Kalinikoa izendatua izan zen, Laodizerekin izan zuen semea, alegia, Berenize eta honekin izan zuen semea, Laodizeren esku hil ziren bitartean, baina ez Ptolomeo III.ari laguntza eskatu aurretik.\nGerra.\nPtolomeo III.ak, berehala bidali zuen flota bat, Siria eta Antiokia hartu zituena. Ondoren, egiptoar armadak Zilizia inbaditu zuen, Seleukok Asia Txikia domeinatzea eragozteko. Ptolomeo, pertsonalki agertu zen Sirian, Taurus mendien hegoaldetik Eufrates ibairainoko guztia domeinatuz. Hala ere, ezagutzen ez diren arrazoiengatik, Egiptora itzuli zen, konkistak sendotu gabe.\nSeleukok erreakzionatu egin zuen, Mitridates II.a Pontokoarekin ezkon aliantza bat lortuz, eta Siriaren birkonkistan eta flota berri baten eraikuntzan murgildu ahal izan zen. Birkonkista, azkarra izan zen, Antigono II.a Gonatasen laguntzari esker, Egipto garaitu zuena Androseko itsas guduan.\nK.a. 241ean, bakea sinatu zen, Ptolomeorentzat txarra ez zena izan, Egeo Itsasoan baseak mantendu ahal izan baitzituen: Efeso, Mileto, Samos, Karia, Lizia eta Ziliziako zatiak, Fenizia eta Seleuzia Pieriaz gain Siria iparraldean."}
{"id": "92639", "revid": "336", "url": "https://eu.wikipedia.org/wiki?curid=92639", "title": "Seleuzia Pieria", "text": "Seleuzia Pieria antzinako Siria eskualdean kokatutako hiria izan zen, K.a. 300ean Seleuko I.a Nikator seleukotar erregeak sortua, Orontes ibaiaren itsasoratze tokian eta Pieria mendien oinean. Hiria, Antiokiaren itsas portu bezala sendotu zen. Siriar Gerretan, hiriak, garrantzi estrategiko handia hartu zuen, Siriaren kontrola hartzeko ezinbestekoa baitzen. K.a. 64an, Ponpeioren tropek hartu zuten, eta Erromatar Errepublikaren mende geratu zen, handik lau mende eta erdira, Bizantziar Inperioaren mende geratu zelarik. V. mende inguruan, hiria gainbehera etorri zen, eta, bi mende beranduago, VII. mendean, musulmanen inbasioek, behin betiko hondatu zuten. Gaur egun, bere antzinako handitasunaren froga diren hondakin arkeologiko ugari daude, Turkiako Samanda\u011f herritik gertu."}
{"id": "92640", "revid": "512", "url": "https://eu.wikipedia.org/wiki?curid=92640", "title": "Vivo per la tua morte", "text": "Vivo per la tua morte, 1968an Camillo Bazzoni zinema zuzendari italiarrak Alex Burks ezizenpean filmatu zuen spaghetti western generoko film bat izan zen.\nIstorioa.\nGaizkile batzuk, Sturges familiari zaldi aldra bat lapurtzen diote. Mike, seme nagusia dena, eta bere anaia Royk, lapurren bila irtetea erabakitzen dute. Espero ez zutela, bi gazteak, sheriff batek, tren batetako urrea lapurtu izanaz salatzen ditu, eta, ondoriozko prozesuaren ondoren, kartzelatuak eta lan behartuetara zigortuak dira. Roy txikiak, ezin ditu kartzelako tratu txarrak jasan eta hil egiten da. Mikek, aldiz, ihes egitea lortzen du, eta gaizkileak bilatzea erabakitzen du, mendeku hartzeko."}
{"id": "92641", "revid": "336", "url": "https://eu.wikipedia.org/wiki?curid=92641", "title": "Kiyomizu-dera", "text": ", zenbait tenplu budista izendatzen ditu, eta, modu ofizialean tenplua, Japoniako Kyoto hirian dagoena. Tenplua, 778an datatua dago, egungo eraikinak, 1633an eraiki ziren arren. Tenpluak, bere izena, multzoan aurkitzen diren ur-jauzietatik hartzen du, gertuko muinoetatik jaisten zirenak. hitzak, literalki, \"ur garbia\" esan nahi du.\nEgitura.\nKiyomizu-derako eraikin nagusia, bere baranda handiagatik nabarmentzen da, ehundaka zutabek eusten dutena, muinotik gainirtetzen dena eta hiriaren ikuspegi bikainak eskaintzen dituena. Honako hau dioen esaera herrikoi bat dago: \"Kiyomizuko plataformatik salto egin\" (\u300c\u6e05\u6c34\u306e\u821e\u53f0\u304b\u3089\u98db\u3073\u964d\u308a\u308b\u300d), Edo garaiko tradizio batean oinarritzen dena, plataforma horretatik jauzi egin ondoren bizirik irteten denari, nahi bat emango zaiola dioena. Jauzi horretatik bizirik irteteak, posible dirudi: plataformaren azpian dagoen landaretza handiak, erromes zortedun baten erorketa leunduko luke, praktika hau, gaur egun debekatua dagoen arren. 234 jauzi gogoratzen dira Edo garaian, eta, horietatik %84,5etan, jauzi egin zuena onik irten zen. Erorketak, hain zuzen ere, 13 metroko garaiera du, zurezko eraikin batentzako nahiko handia dena.\nGela nagusiaren azpian, \"Otowa-no-taki\" ur-jauzia dago, non hiru ur kanal, urmael batean erortzen diren. Tenplua bisitatzen dutenek, ura ur-jauzitik hartzen dute, propietate sendagarriak dituela uste dena, metal edo plastikozko kopatan. Esaten denez, ur hau edateak, osasuna, luzaro bizi izatea eta ikasketetan arrakasta izatea suposatzen du.\nEraikin ezberdinek, zenbait barruti sakratu dauden multzo bat eratzen dute. Aipagarriena, beharbada, Jishu (Jishu-jinja) santutegia da, \"Okuninushino-Mikoto\"ri eskainia, maitasunaren eta \"ezkontza onen\" jainko bat. Santutegi honek, bi \"maitasunaren harri\" ditu, bata besteagandik 18 metrora aurkitzen direnak, bisitari bakartiek, begiak itxita egiten saiatzen diren distantzia. Beste aldeko harrira begiak itxita iristea, erromesak, maitasuna aurkituko duenaren adierazpen bezala ulertzen da. Distantzia horretan, batek, laguntza jaso dezake, baina horrek, maitasuna aurkitzeko laguntza edo bitartekoren bat beharko duela bezala ulertzen da.\nGarrantzia.\nAintzinako Kyotoko monumentu historikoak izeneko multzoaren zati da (Uji, Kyoto eta Otsu hiriak), UNESCOk, 1994an, Gizateriaren Ondare izendatu zituenak.\nTenplua, Munduko Zazpi Mirari Berriak aukeratzerako orduan egon zen hautagaietako bat izan zen, Bernard Weberren \"New Open World Foundation\"ek proposatutakoa. Hala ere, ez zen aukeratuetako bat izan."}
{"id": "92646", "revid": "512", "url": "https://eu.wikipedia.org/wiki?curid=92646", "title": "Brionesko Ituna", "text": "Brionesko Ituna edo Brionesko Bakea 1379ko martxoaren 31n Briones herrian zegoen kanpamendu gaztelarrean Nafarroako Erresuma eta Gaztelako Erresumak sinaturiko ituna izan zen, aurreko urtean hasitako erresuma bien arteko guda bukatzeko.\nAurretikoak.\n1378an, Karlos II.aren semea eta Karlos III.a izango zena, Karlos V.a Frantziakoarekin elkarrizketatzeko enbaxadaren burua izan zen. Azkenak Nafarroako infante atxilotu eta Frantzian zituzten lurraldeak bahitzea agindu zuen, Cherbourg bakarrik libre geratuz. Itaunketan Nafarroako erregearen Logro\u00f1o konkistatzeko planez ohartu ziren. Frantziarrek Henrike II.a Gaztelakoari abisatu eta honek Nafarroako Erresuma konkistatzeari ekin zion, Karlos II.a Nafarroakoari ituna sinatzera behartuz. 1380an aske utzi zuten Karlos infantea.\nItuna.\nItun honen arabera, gaztelarrek Karlos II.a Nafarroakoari Ingalaterrarekin zuen aliantza militarra haustera, ezkontza bidezko aliantzak bukatzera eta Gaztelako Erresumaren etsaiak bere lurraldetik ezin sartzera behartu zizkioten. Era horretan Henrike II.a Gaztelakoak ingelesen aurkako garaipen inportantea lortu zuen Ehun Urteko Gerran."}
{"id": "92648", "revid": "4380", "url": "https://eu.wikipedia.org/wiki?curid=92648", "title": "Gois", "text": ""}
{"id": "92649", "revid": "512", "url": "https://eu.wikipedia.org/wiki?curid=92649", "title": "Valentziako ituna", "text": "Valentziako ituna 1488ko martxoan Valentzian Katalina I.a Nafarroakoa eta Joanes III.a Nafarroakoa Nafarroako errege-erreginak eta Fernando II.a Aragoikoa eta Elisabet I.a Gaztelakoa errege-erregina katolikoek sinatutako ituna izan zen.\nNafarroako konkistaren aurretikoa zen itun honen arabera Nafarroako erregeek erresumaren babesa laga zieten Gaztelako Erresumak inposaturiko blokeo ekonomikoa saihestea eta merkataritzaren mugak irekitzearen truke.\nErrege-erregina katolikoek ez zituzten Nafarroako tronuarekiko Katalinaren eskubideak aintzat hartu, Fernando II.a Aragoikoak berarentzat nahi zituelako.\nNafarroan gudaroste gaztelarrak izatea ere inposatu zuten, Juan de Riberak zuzendutakoak. Beharrezkoa baldin bazuten, gaztelarrek jadanik bere armada Gipuzkoa, Araba eta Bizkaian zuten.\nGainera nafarrek Gurutzadaren bulda ordaindu behar zuten."}
{"id": "92650", "revid": "4380", "url": "https://eu.wikipedia.org/wiki?curid=92650", "title": "Gaviao", "text": ""}
{"id": "92654", "revid": "512", "url": "https://eu.wikipedia.org/wiki?curid=92654", "title": "Urtubiako bakea", "text": "Urtubiako bakea itun bat izan zen, 1513ko apirilaren 1ean Urtubiako gazteluan sinatua. Bertan, Nafarroa konkistatu berritan, Fernando II.a Aragoikoa, Gaztela eta Aragoiko erregea, eta Luis XII.a Frantziakoa erregea izan ziren sinatzaileak.\nItuna.\nItun honen arabera, Fernando Katolikoak uko egin zien Foix eta Bearno konderriekiko zituen gurariei. Egun batzuk aurrerago, Parisko Parlamentuak Fernandoren emazte Germana Foixkoa eta Lautreceko bizkondea Nafarroako erregegaitzat onartu zituen.\nFrantziako erregeak, trukean, Napolin Espainiaren jabetza onartu eta laguntza ere kendu zien Katalina I.a Nafarroakoa eta Joanes III.a Nafarroakoa Nafarroako errege-erreginei.\nOndorioak.\nFrantziako erregina Anne Bretainiakoa ituna sendotzen saiatu zen, errege bien seme-alabak elkarrekin ezkonduz. Baina 1514ko urtarrilean hil zenez, proiektua ahaztu egin zen.\n1514ko martxoan, errege biek Orleansen berriro beste itun bat sinatu zuten bakea berresteko. Urtubiako bakearen ituna bukatzear zegoela, Nafarroako erregeari erresuma berreskuratzeko laguntzarik ez ematea onartu zuten, ez finantzen bitartez, ezta militarki ere."}
{"id": "92688", "revid": "336", "url": "https://eu.wikipedia.org/wiki?curid=92688", "title": "Arimaspoar", "text": "Greziar mitologiaren arabera, arismapoarrak, isedonoen lurraldetik haratago bizi ziren herri bat zen, iparrekialde urrunean. Begi bakarra zuten, eta etengabe zeuden grifoekin gatazkan, urrearen zaindariak zirenak."}
{"id": "92689", "revid": "105290", "url": "https://eu.wikipedia.org/wiki?curid=92689", "title": "Frixo", "text": "Frixo, greziar mitologiako pertsonaia bat da.\nFrixo, Atamante erregearen eta honen lehen emaztearen semea da. Bere aita berriz ezkontzean, Inok, bere amaordeak, jelosiagatik, Frixo eta honen arreba zen Heleren aurka azpijoko bat pentsatzen du, biak sakrifikatuak izateko. Baina, orduan, urrezko larrua duen ahari batek, biak airean eramaten ditu, Kolkidarantz, nora soilik Frixo heltzen den, bere arreba Hele, bidean erortzen baita, itsasora, Mediterraneo itsasoa eta Itsaso Beltza banatzen dituen itsasartean, ondoren, greziar garaian, Helesponto (Heleren itsasoa) bezala ezagutuko zena, eta, gaur egun, Dardaneloetako itsasartea izena duena.\nKolkidara iristean, eskualde honetako errege zen Eetesek ondo hartzen du, bere alaba eman ziona emazte bezala. Bere abentura ondo amaitu zelako Zeusi eskerrak emanez, Frixok, jainkoaren omenez sakrifikatu zuen Kolkidaraino eraman zuen aharia, honen larru preziatua Eetes erregeari eskainiz, Ares jainkoari sagaratu ziona.\nUrrezko ahari-larrua, Ares jainkoaren baso sakratuko haritz batean iltzatua izan zen, eta, horren zaintza, herensuge bati eman zitzaion. Larru hau da Jason eta gainontzeko argonautek bilatu eta lortu behar izan zutena, Pelias erregearen aginduz."}
{"id": "92690", "revid": "105290", "url": "https://eu.wikipedia.org/wiki?curid=92690", "title": "Hele", "text": "Hele, greziar mitologiako pertsonaia bat da.\nHele, Atamante erregearen eta honen lehen emaztearen alaba da. Hau berriz ezkondu zenean, Inok, bere amaordeak, Hele eta honen neba zen Frixo sakrifikatzeko plan bat pentsatu zuen, baina, orduan, urrezko larrua zuen ahari bat agertu zen eta Hele eta Frixo eraman zituen airean, Kolkidarantz, eskualde honetara, soilik Frixo iritsi zelarik, bere arreba, itsasora erori baitzen, Mediterraneo itsasoa eta Itsaso Beltza banatzen dituen itsasartean, beranduago, greziar garaian, Hele beraren omenez, Helesponto deituko zen, eta, gaur egun, Dardaneloetako itsasartea deitzen den tokian."}
{"id": "92691", "revid": "119347", "url": "https://eu.wikipedia.org/wiki?curid=92691", "title": "Hugh Grant", "text": "Hugh John Mungo Grant (Londres, 1960ko irailaren 9a - ) aktore eta zinema ekoizle ingelesa da.\nBiografia.\nHugh Grantek zineman hainbestetan interpretatu duen jaun britainiarraren antza dauka. 1960ko irailaren 9an jaio zen Londresen eta Glenmristongo Grant familia anglo-eskoziarraren ondorengoa da. Eskolarik onenetara joan zen beti eta Ingeles Literaturan graduatu zen Oxfordeko Unibertsitate ospetsuan. Berarentzat antzezpena denbora-pasa zenez, Oxfordeko Antzerki Taldera batu zen \"Twelfth Night\" produkzioan parte hartzeko. Horren ostean eta zazpigarren artean buru-belarri aritu baino lehen, literatura kritikari, telebistarako esketx komikoetako idazle eta irratirako iragarkietako idazle moduan lan egin zuen.\nPantaila handiko galaietariko bat da, ingeles \"dandy\" estiloa sedukzio armatzat dauka eta bere irribarreak barruan daukan pikaroa iradokitzen du. Zaila izango litzateke Hugh Grant bereziaren komedia erromantikoetako bat ikusi ez du emakumeren bat aurkitzea.\nChris Lang eta Andy Taylor lagunekin hasi zuen bere ibilbide profesionala, hain zuzen, \"The Jockeys of Norfolk\" komedia sortzen, eta hainbat antzerki-lanetan ere parte hartu zuen. Baina bere lehenengo paper garrantzitsua 1987an heldu zen E.M. Fosterren eleberri baten moldaketarekin, \"Maurice\" izena zuen. Berak eta beste protagonistak, James Wilbyk, Veneziako Zinema Jaialdiko aktore hoberenaren saria partekatu zuten. Urte hartan, \"Remando al viento\" produkzio espainolean parte hartu eta bertan, 13 urtez bere bikotea izango zena ezagutu zuen, Elizabeth Hurley.\n1980ko hamarkadaren amaieraren eta 1990eko hamarkadaren hasieraren artean, ez zuen zorte askorik izan zineman eta, 1992an Roman Polanskik turista ingeles astun bati bizitza emateko aukeratu zuen arren, 32 urte zituenean interpretazioa uzteko zorian egon zen. Baina \"Four Weddings and a Funeral\" filmak bizitza aldatu zion 1994an. Pelikulak nazioarteko izar eta Urrezko Globo baten irabazle bihurtu zuen Hugh Grant.\nArtista askori gertatu izan zaien moduan, Grantek bere proiektuak garatu nahi izan ditu beti. Lehenengoa \"Nine Months\" komedia (1995) izan zen, ikusleei asko gustatu zitzaiena, baina ez hainbeste kritikoei. 1996an, berriz, ekoizle gisa estreinatu zen \"Extreme Measures\" thrillerrarekin.\nHiru urte beranduago, Julia Robertsekin batera aldez aurretik lortu zuen errekorra gainditu zuen; \"Nothing Hill\"ek \"Four Weddings and a Funeral\" zintari tokia kendu zion eta Britainia Handiko arrakastarik handiena bilakatu zen. Baina txanpon guztiek gurutze bat daukate, eta urte hartan argitaratu zuen proiektu pertsonalak (\"Mickey Blue Eyes\") harrera eskasa izan zuen.\n2001ean, Ren\u00e9e Zellweger aktorearekin lan eginda, azken boladako komedia ezagunenetariko bat grabatu zuen: \"Bridget Jones's Diary\". Daniel Clever editorearen papera jokatu zuen eta interpretazio bikain hark 281 milioi dolar irabazten lagundu zuen.\nNahiz eta aktore ingelesak beste genero batzuetan lan egin nahi izan, eskaintzen dizkioten paper gehienak komedia erromantikoetarako dira. Horren adierazle dira 2002tik egin dituen film luzeak: \"Two weeks notice\" (2002), \"Love Actually\" (2003) eta \"Bridget Jones's Diary\" filmaren jarraipena (2004). Beharbada interpretazio mota hauetaz nekatuta edo Jeminna Khan aberatsarekin zuen erlazioaz gozatzeko, 2004an erretiroa hartu zuen eta 2006an \"Reality Show\"ei buruzko beste komedia batekin itzuli zen, \"American Dreamz\" pelikularekin.\nZineman ikusi genuen azken aldian, Drew Barrymorekin izan zen 2007an. Lan horretan, bere seduzitzeko ahalak lantzeaz gain, dantzatzen, abesten eta pianoa jotzen ikasi behar izan zuen. Gaur egun, bere lan erritmoa moteldu egin da eta ez da ekitaldi publikoetara hainbeste joaten. Proiektu berriak iritsi artean, golfa edo cricketa bezalako zaletasunetan ematen du denbora.\nHugh Grantek arrakasta asko lortu du eta diru asko irabazi du antzezten. Aktore handia da eta inork ez du zalantzan jartzen bere kalitatea. Arazoa honakoa da: beste zinema genero batzuk lantzen utzi ez, eta horretan lerrokatu dela edo lerrokatu dutela."}
{"id": "92692", "revid": "336", "url": "https://eu.wikipedia.org/wiki?curid=92692", "title": "Ino", "text": "Ino, greziar mitologian, Kadmo eta Harmoniaren alabetako bat zen, Beoziako Atamante erregearekin ezkondu zena. Beranduago, errege honek aurreko ezkontza batetatik izan zituen bi seme-alabak, Frixo eta Hele gainetik kentzen saiatu zen, baina, uste ez zuela, urrezko larrua zuen ahari bat etorri eta Atamanteren bi seme-alabak airean eraman zituen.\nBeranduago, Inok, Dioniso hartu zuen, bere seme propioekin batera hazteko, honek Hera su bizian jarri zuelarik, Zeusen adulterioaren fruitua jasotzen zuela ikustean. Horregatik, jainkosak, Ino eta bere senarra erotu zituen, honen ondorioz, euren seme propioak hil zituztelarik.\nHala ere, itsasoko jainkoak, dirudienez, Inotaz errukitu ziren, nereida batean bihurtuz, Leukotoe izenarekin, Enbrunoaren jainkosa eta itsas gizonen babeslea. Ino eta Leukotoeren elezaharra, elkarnahasten da.\nIno artean.\nGeorg Philipp Telemann musikari eta konposatzaile alemaniarrak, 1765ean, \"Ino\" izeneko kantata dramatiko bat idatzi zuen."}
{"id": "92693", "revid": "2241", "url": "https://eu.wikipedia.org/wiki?curid=92693", "title": "Tar-Anarion", "text": "Tar-Anarion \"Eguzkiaren semea\" esan nahi duena quenya hizkuntzan, Tolkienen legendariumeko fikziozko pertsonaia bat da. Dunadan bat zen, Hallakar eta Tar-Ankalim\u00ebren semea, eta Eguzkiaren Bigarren Aroko 1003. urtean jaio zen.\nZetrua, Eguzkiaren Bigarren Aroko 1280. urtean jaso zuen, bere ama hil baino bost urte lehenago, honela, Numenorreko zortzigarren errege bihurtuz. Zetrua, bere seme Tar-Surioni eman zion 1394an, eta 1404an hil zen. Uste denez, bi seme gehiago izan zituen, baina, horietaz, ez da ezertxo ere ezagutzen."}
{"id": "92694", "revid": "99833", "url": "https://eu.wikipedia.org/wiki?curid=92694", "title": "Lindon", "text": "Lindon (elfoeraz \"Kantuaren lurraldea\"), Ered Luin mendietatik mendebaldera zegoen eskualdearen izena izan zen. Haserrearen Gerraren ondoren, Belegaer edo Itsaso Handiaren uren azpian geratu ez zen Beleriandeko toki bakarra izan zen, eta Ossiriand herrialdeari zegokion. Eguzkiaren Lehen Aroan, ezizen hori, Laiquendiek kantatzeko zuten zaletasunagatik eman zitzaion, eta Eguzkiaren Bigarren Arotik aurrera, izen hori baino ez zuen jaso.\nLindonen gobernatu zuen Gil-galadek Eguzkiaren Bigarren Aro osoan, eta gaizkitik aske zegoen lurralde bat zen, Urte Ilunetan Sauronen iluntasuna sekula iritsi ez zen tokia. Annatar bezala, Sauronek sekula ezin izan zituen Lindoneko Elfoak bereganatu, Eregionekoekin ez bezala. Han bizi izan ziren Zeleborn eta Galadriel aro horretako lehen mendeetan.\nLindoen, Portu Grisak ere aurkitzen ziren, Zirdanek zuzenduak, Itsasontzien arotza Bigarren eta Hirugarren aroan. Han jaso zituen Istariak eta han ontziratzen ziren Mendebalderantz zihoazen elfoak, baita eraztunen eramaleak ere, istorio hauen amaieran.\nEskualdea, Lh\u00fbn Golkoak bitan banatzen zuen: Iparraldean, Forlindon deitzen zen, eta, hegoaldean, Harlindon."}
{"id": "92695", "revid": "1545", "url": "https://eu.wikipedia.org/wiki?curid=92695", "title": "Eregion", "text": "Eregion, Tolkienen legendariumeko fikziozko toki bat da. Hithaeglir edo Mendi Lainotsuen mendebaldean dagoen eskualde bat da, eta, Eguzkiaren Bigarren Aroan, Erdialdeko Lurraldean, Noldorren erresumarik garrantzitsuena garatu zen tokia. Han zegoen Ost-in-Edhil, errementari elfoen hiria, bertako jauna Zelebrinbor zena, eta han landu ziren botere eraztunak, Sauronen gidaritzapean. Eregion, Sauronen aurkako gerran suntsitua izan zen Eguzkiaren Bigarren Aroan, eta erabat mortua geratu zen. Eraztunaren Elkarteak, Mendi Lainotsuetarantz zihoanean zeharkatu zuen. Gizakiek, eskualde hau, Azebeda deitu zuten, beharbada, eskualdeko ikur ziren gorostiak barra-barra aurkitzen zirelako.\nEregionen, Runen aldaera elfikoak ere sortu ziren, denborarekin, ahaztuak izan ziren arren. Erdialdeko Lurraldeko pertsonaia garrantzitsuek, runa elfikoak, euren gutunen lakre bezala edo ikur heraldiko bezala erabiltzen zituzten. Arnorren ere, Bigarren Aroko nazio numenortarra, runak alfabeto ofizial bezala erabiltzen ziren, eta Dunedain guztiak, Isildurren leinuko ondorengoak, ezagutzera behartuta zeuden."}
{"id": "92696", "revid": "201", "url": "https://eu.wikipedia.org/wiki?curid=92696", "title": "Zizare zuloa", "text": ""}
{"id": "92697", "revid": "201", "url": "https://eu.wikipedia.org/wiki?curid=92697", "title": "Necherkara", "text": ""}
{"id": "92698", "revid": "201", "url": "https://eu.wikipedia.org/wiki?curid=92698", "title": "Netjerkare", "text": ""}
{"id": "92700", "revid": "201", "url": "https://eu.wikipedia.org/wiki?curid=92700", "title": "Diazetilmorfina", "text": ""}
{"id": "92701", "revid": "201", "url": "https://eu.wikipedia.org/wiki?curid=92701", "title": "Hirugarren gerra Siriarra", "text": ""}
{"id": "92702", "revid": "201", "url": "https://eu.wikipedia.org/wiki?curid=92702", "title": "Urrezko ahari-larru", "text": ""}
{"id": "92708", "revid": "125559", "url": "https://eu.wikipedia.org/wiki?curid=92708", "title": "Etxarri (Iru\u00f1erria)", "text": "Etxarri ([et\u0283ari] ofizialki; Etxarri Etxauribar [et\u0283ari et\u0283a.u\u027ei\u03b2a\u027e] izen bereko beste herriengandik bereizteko) Nafarroako erdialdean dagoen udalerria da, Iru\u00f1errian kokatua, Etxauribarren hain zuzen. biztanle zituen . urteko erroldaren arabera, eta Nafarroako hiriburutik 17 kilometrora dago.\nIru\u00f1erriko Mankomunitatea, zaborra bildu, ura hornitu eta bestelako zerbitzuak eskaintzeaz arduratzen da, Iru\u00f1ea inguruko gune metropolitarreko beste hainbat herritan bezala.\nGeografia.\nInguru naturala eta kokapena.\nEtxarri Iru\u00f1erriko gune metropolitarraren mendebaldean dago, Iru\u00f1eko merindadearen hegoaldean. NA-7010 errepideak herria zeharkatzen du Ziritza eta Bidaurreta bitartean.\nHerriak Ziritzarekin egiten du muga iparraldean; Zabaltzarekin hegoalde eta ekialdean; eta Bidaurreta eta Gesalatzekin mendebaldean.\nHistoria.\nEtxauri ibarra zeharkatzen duen NA-7010 errepidea Andion eta Argi\u00f1ariz elkartzen zituen galtzada erromatarra izan zela uste da. Erdi Aroan zehar Iru\u00f1eko katedralak eta Jerusalengo San Joan Ospitaleko ordenak hainbat jabetza izan zituen herrian.\nDemografia.\n2008ko erroldaren arabera, ez da etorkinik bizi Etxarrin.\nPolitika.\nUdaletxea.\nEtxarriko udaletxe zaharra bi zatitan banatuta dago eta oso egoera txarrean dago urtetako utzikeria dela eta. Udalak eraikin zaharra eraitsi eta bertan eraikin berria altxatzeko asmoa dauka, eta horretarako hainbat egitasmo bildu ditu, eraikin berriaren itxura zein izango den erabakitzeko. Udalak alkatea eta lau zinegotzi dauzka, eta udaletxeko idazkaria Ziritza, Bidaurreta eta Etxauriko idazkari ere bada.\nUdal hauteskundeak.\n2003an bezala, 2007an Etxarriko alkatea \"AEA\" herri ekimeneko Patxi Xabier Iltzarbe Legaria atera zen. 2007an herriska honetako zinegotzi bakarra izan zen. Baliogabeko botoak bi izan ziren (emandako guztien %5,00) eta boto zuriak zortzi (%21,05). Abstentzioa %40,30ekoa izan zen.\n2007an ere Iltzarbe aukeratu zuten alkate; oraingo honetan Erriburua hautesle elkartearen izenean eta beste bi lagunekin (Ana Urdanotz, Carlos Oderitz) batera.\nAlkateak.\nHauek izan dira Etxarriko azken alkateak:\nAzpiegitura eta garraioak.\nLa Pamplonesa autobus konpainiak Etxarri Iru\u00f1earekin batzen du. Autobus lineak honako ibilbidea egiten du:\nJaiak eta ospakizunak.\nEtxarriko jaiak abuztuko lehen asteburuan ospatzen dira. Beraskoain eta Ziritzako jaiekin tartekatzen dira.\nOndasun nabarmenak.\nDoneztebe eliza, XVI. mendean eraikitako parrokia. Barrualdean Miguel Marsalen XX. mendeko erretaula polikromatua ageri da. Horrez gain, eliza barruan Erdi Aroko bataio-harri bat dago.\nDone Martin baseliza, Etxarriko kanposantuko bidea hartu eta hamar minutura dago. Baseliza kokatzen den muinoaren gainetik, Etxauri ibarraren ikuspegi zabalaz goza daiteke."}
{"id": "92709", "revid": "336", "url": "https://eu.wikipedia.org/wiki?curid=92709", "title": "Juan Gorriti", "text": "Juan Gorriti Goldazarena (Oderitz, Larraun, 1942) artzain, eskultore, zurgin eta margolari nafarra da, Jorge Oteiza eta Remigio Mendibururen dizipulua besteak beste. Zurgin bezala hasi zen lanean eta zurgintzat du bere burua. Arribeko Batzarre etxean ditu lantegia, bizilekua eta erakusketa areto txiki bat, Mallope galeria. Bere lanak landa-eremu euskalduneko elementuak ditu ardatz; lurra, sua, haizea, ura eta \u201claugarren dimentsioa\u201d (denbora) jorratuz. Haren zigilua obra koloretsuak dira, izan ere, \"Gorriti urdina\" kontzeptua berak eman du.\nBiografia.\nTxikidanik, basozain baten semea izanik, Larraun eta Araizko bailaren artean ibili zen. Bertan, baserriko lan praktikoak aurrera eraman zituen, ingurumena ustiatuz. Nekazari zein abeltzainez inguratuta hazi zen. Gaztetik ahultzen duen eritasun ezezagun bat dauka. Betidanik ekintza artistikoak egin ditu, hasiera neurri txikian bazen ere (marrazkiak, collageak etab.).\nArte munduan Remigio Mendiburu eta Jorge Oteizaren eskutik murgildu zen, 70. hamarkadan. Geroztik, artea modu ezagunean jorratu du. \nEskola Eskultore Euskaldunaren parte da, izan ere, bere prozesu artistikoan Euskal Herriko antzinako historiara jo du, batez ere historiaurrera, gizarte horren jatorria eta garapena irudikatzeko. \nHonez gain, gaur egungo bizilekuan, Arribeko Batzarre etxean, hartu-eman artistiko eta kultural handia sustatu du, Mikel Laboa eta Gaizka Zubizarreta bezalako sortzaileak gonbidatuz.\nAzkeen urteetan Malloetako parajean erakusketa asko egin ditu, bere obrak Aralarreko parajean jakingurekin partekatuz.\nSorkuntza artistikoa.\n5 elementuak.\nJuan Gorritiren artelanak naturan eta hura ustiatu duen gizartean oinarritzen dira.\u00a0Aipaturiko bost elementu naturalak bere lanan isladatzen ditu, ingurune biotiko zein abiotikoa irudikatuz. Zenbaitetan abstrakzioaren bidez irudikatzen ditu.\nAdibidez, \"Txalaparta\" (1990) zizelkatutako forma abstraktuek hostoak gogorara ekartzen dituzte. Besteetan benetako ondare natural materiala baliatzen du, esaterako, ahuntz baten garezurra, \"Sorginak\" (2019) pieza bezala. Askotan, natura lanaren erdigunean dago (\"Txantxangorriren kutxa\",1997). Honez gain, natura edertzeko apaingarria da: \"Zizeilu\" (urterik gabe) aulki sendoak ezkerreko muturrean ilargi bat du eta eskuinekoan, eguzki bat. Gainera, erdialdean landare bat du, eta haren adarrak alboetara hedatzen dira.\nKolorea.\nHauei kolore biziak gehitzen dizkie, bakoitza bere sinbolismoarekin. Nagusiak oinarrizko koloreak dira, hauen artean \u201cGorriti Urdina\u201d desberdinduz.\nAdibidez, \"Behi Urdina\" (2014) lanan eskulturaren tonu urdin argia zeruarekin uztartzen da. Bestalde, \"Txantxangorriren kutxa\" (1997) obran, egurrezko kaxa laukizuzenaren atzeko planoa kolorez josita dago. Atzeko aldean, begi forma bat nagusi da, urdin eta horia. Inguruan, berdea eta gorria ere erabili dira, kolore biziak. Honela, izakien bizkortasuna eta aniztasuna isladatzen ditu. Honez gain, Gorritirentzat tindatutako egur beltza garrantzitsua da bizitzaren muga zein iluntasuna adierazteko, \"Zizeilu\"-ren egur tindatua honen kasu.\nEstiloa- teknika eta materiala.\nEstiloari dagokionean, maiz teknika mistoa baliatzen du- hots, zura, altzairua eta margo akrilikoa nahasten dituena. Haren lana collage, eskultura abstraktu eta altzariz osatuta dago. Bere testuinguruko material artifizial desberdinen eskutik motibo begetal eta aberetiarrak sortzen ditu. Lantegiko forma zurrunak basoko forma malguekin uztartzen ditu.\nAipaturiko \"Sorginak\" (2019) Gorritiren teknika mistoaren adibide osatua da. Estatua bitxiak material ugari nahasten ditu. Beheko aldean, egurrezko xafla batetara itsatsitako burnizko euskarri bat du. Izakiaren hankak lastozko zutabe zikina eta busti bat dira. Benetako gona eta alkandora \u201carruntak\u201d daramatza, baina olioz margotu direla dirudi. Oihal bustien efektua dute. Gonatik esku txuri erraldoi bat ateratzen zaio, pubisaren tokian. Lepoa ere lastozkoa du, urdina eta bustia, benetako anatomia dirudi. Figuraren aurpegia apurtutako bi adar erraldoik koroatutako ahuntz garezurra da. \nHonela, ehundura adigarriak lortzen ditu: \u201cPareta zuhaitzarekin\"-n (1997) hurritzeko pareta makilekin sostengatu da, otzara bat bezala. Apaintzeko, koloreztatutako karea erabili da. \nGaleria irekiaren teoria.\nArte ederren Akademia historikoaren hertsitasunari dagokionez, Gorriti galeria irekiaren alde mintzatzen da, obren ingurumenak haiengan aldaketak eragitea utziz. Aralarko bazterrak aintzat hartzen dituen artelana da, gizarteak honekin duen harremanak eta ekosistemaren erritmoa zein prozesuak isladatzen dituena. Sortzeko prozesuan, Pirinioetako eta Euskal Herriko harrespilak aztertu eta imitatu ditu. 5. elementuari dagokionez, denborak eta ingurumenak piezak herdoilduko dituela kontuan hartzen du. Esaterako, \"Cromlech 1\" (2019) obra larre batean ezartzeko eraiki zen.\nArtearen helburua.\nArtearen helburuarekin jarraituz, \u201cbarneko umea\u201dren askatasun artistikoa goresten du, araurik gabeko prozesu sortzailea. Interpretatze arrazionalaren aurrean, zentzumenek sorrarazitako sentsazioak goresten ditu.\nEtnografiaren gordailua izateaz gain, biztanleariari herriarengandik jaso duena itzultzen dio. Gorritik industrializazioko makinaria berriak baztertutako bizimodu bat ezagutu du, eta honen fruituak artelan bilakatzen ditu. Esaterako, \"Baserriaren Argia\"-n (1995), hormako zuloaren atzean ezarritako bonbilak garai bateko baserrien txirotasuna erakusten du, bonbila batekin bi gela argitu behar izaten zirenean. Obrak modu dinamikoan ulertzen ditu, aldatu daitezkeela kontuan hartuz. Horregatik, hainbatetan artelanak haurrei utzi dizkie, margotuak eta birrasmatuak izan daitezen.\nGorritirentzat muga artistaren irudimenan dago, materiala bizirik dagoen zerbait da eta tradizioa kontuan hartzen du.\nIzpiritualtasuna.\nHaren lanak abertzaletasunarekin harremana du, baita mistizismoarekin ere. Izan ere, herri euskaldunaren arbasoen omenez lana egiten du, eta mitologia ardatzat dauka: \"Sorginak\" eta\u00a0\"Totem 1 eta 2\" (2019) honen adibide dira. Berraragiztatzeaz mintzo da, aitzindarien bizipenak eta ezagutza jasoko balitu bezala.\nLegatua.\nAipatutako Remigio Mendiburuk, 1980. urtean, lehendabiziko KORRIKAren lekukoa diseinatu zuen. Lekukoak 6 mezu ezberdin eraman zituen. 1990ean eskultorea hil zenean, lekukoa Donostiako San Telmo museora eraman zuten. Mendiburu hil zenean, orduko bere diszipuloari, Juan Gorritiri eman zioten enkargua lekuko berria egiteko. Honela maisuak ikasleari pasa zion lekukoa. AEK-k dohaintzan eman zion jatorrizko lekukoa San Telmo Museoari eta egun, bertan ikusgai dagoena baino ez da kontserbatzen; museoaren erakusketa iraunkorrean dago. Errepidean, aldiz, Juan Gorritiren lekukoa dabil eskuz esku.\n1996an Araitz zatiak erakusketa egin zuen Donostiako San Telmo Museoan; 1999an, besteak beste, Oroimenak bilduma aurkeztu zuen Hondarribian eta urte berean Donostiako Ekain galerian eskulturak ez ezik, baserriko bizimodua islatzen zuten marrazkiak ere erakutsi zituen. 2000. urtean, bere Baserriaren Argia eskultura hautatu zuten emakume baserritarren omenezko irudi.\nHonez gain, hezkuntza esparruan lan handia egin du, eskolak bisitatuz eta bertako ikasleekin artea eginez. Eredu desberdinetako ikasleekin egin du lan, artea eta bizikidetza elkartuz. Proiektu komunalak aurrera eramaten ditu, emaitza zuzenean hormetan utziz, margo zipriztin eta pintzeladaz.\nBere lana Europako hainbat erakusketatan ikusi da: Euskadi, Paris, Barzelona, Madrid, Alemania eta Galesen besteak beste. Azkenekoetako bat \u201cGaztarri Erakusketa\u201d, Azkuen (Araiz, Nafarroa) izan zen, 2019ko udan. Bertan musika, kirol, sukaldaritza, dantza, poesia eta arte eszenikoetako pertsona entzutesuek parte hartu zuten."}
{"id": "92710", "revid": "105290", "url": "https://eu.wikipedia.org/wiki?curid=92710", "title": "Laburkin (estatistika)", "text": "Estatistika deskribatzailean, laburkinak datu multzo baten ezaugarri jakin bat neurtzen du, balio bakar baten bitartez.\nAldagai bakarreko datu multzo bat laburbiltzeko erabiltzen diren laburkinak hauek izaten dira:"}
