{"id": "3831", "revid": "336", "url": "https://eu.wikipedia.org/wiki?curid=3831", "title": "Sokrates", "text": "Sokrates (Atenas, Grezia, K.a. 470 - Atenas, Grezia, K.a. 399) Grezia Klasikoko filosofo bat izan zen. Mendebaldeko tradizio filosofikoaren ikonorik garrantzitsuenetarikoa da, Platonen irakaslea izan zen eta harengan eragin handia izan zuen.\nBiografia.\nAita eskultorea zuen eta ama emagina. Gaztetan hoplita gisa borrokatu zen Peloponesoko Gerran; gudetan erakutsi zuen adorea jaso zeun Altzibiadesek. Politikan aristokraziaren aldekoa zen. Bere iritziz, demokrazia guztiz manipulatuta zegoen sofisten aldetik. Beraz, Atenas eta Espartaren arteko gudan Espartaren alde egon zen eta horrelako ideiak defendatzeagatik Atenaseko epaileak heriotza zigorrera kondenatu zuen.\nGreziako filosofiaren aitzindari nagusietako bat izan zen, baina ez zuen ezer idatzita utzi eta haren bizitza eta pentsamendua ikasleen bidez ezagutzen dira, Platonen bidez, batez ere, Platonen obrarik gehienak Sokratesen solasaldietan oinarrituak baitira. Hain zuzen, Sokrates \"agorako\" gizona izan zen, plaza gizona; Atenasko plazetan filosofia eztabaidak izaten zituen eta bere galdera eta solasaldi sotilen bidez zalantza eragiten zuen jendearengan.\nOrakulu batek inor ez zela Sokrates bezain jakintsua iragarri zuen; hark, ordea, kontrakoa frogatu nahi izan zuen eta \"Ezer ez dakit, ezer ez dakidala baizik\" esaldi ospetsua erantzun zuen. Hala, berak ez zekizkien erantzunak jaso nahian hiriko jendeari galderak egin ohi zizkion kaleetan eta plazetan. \"Zer da justizia?\" \"Zer da zientzia?\" \"Zer da ausardia?\" Jendeak, ordea, ez zekien erantzuten, eta hala orakuluak iragarritakoa bete zen, inork ez bezala, Sokratesek bere ezjakintasunaren ezaguera behintzat bai baitzuen. Jarrera horrek, ordea, galdetua dena lotsarazi egiten du eta Sokratesi etsai asko sortu zitzaizkion horregatik; hala, jainko berriak sartzeagatik eta gazteria gaiztakeriaren bidetik eramateagatik hiltzera kondenatu zuten. Sokratesek ihes egin beharrean, astaperrexila hartu zuen bere jarraitzaileekin hilezkortasunaren gainean lasai hitz egiten zuen bitartean.\nSokratesen jakintza.\nSokratesen ahalegina sofisten aurka zihoan, haien filosofia eta zientzia itxurazkoak eta hutsalak zirela frogatzera. Horregatik, sofisten erretorika eta hitz jarioaren aurka, berak zuzeneko solasaldia erabili zuen.\nAristotelesen iritzian, bi gauza zor dizkio filosofiak Sokratesi; bata arrazoitzeko modua da, eta bestea definizio unibertsala. Izan ere, Sokratesek galdera bat egiten zuenean, definizio bat eskatzen zuen eta definitzea gauza bati mugak jartzea da, hots, bere izatea ezagutzea; definizioak beraz izatea ezagutzera, izatearen jakintzara eramaten du. Horretan desberdintzen dira sofisten eta Sokratesen filosofia, horren muina, haiena ez bezala, gauzak egiaz zer diren esatea baita.\nSokratesen etika.\nSokratesek gizakia zuen kezka nagusia; kezka hori, ordea, sofistek ere bazuten; baina Sokratesek bestelako ikuspegi batetik hartzen zuen gizakia: gizakiaren baitatik. \"Zeure burua ezagutu\", dio Sokratesek, atera argitara zeure barrua. Horrek errotik aldarazi nahi zuen garai hartako gizartea, indarra, sena eta adorea bilatu ordez, Greziako gizona gogoeta egitera eta bere buruari kritika egitera eraman baitzuen. Sokratesen etikaren muina \"aret\u00e9\" edo bertutea da. Bertutea, Sokratesentzat, gizonaren funtsa da, bere izatearen helburua. Eta bertute hori zientzia da. Horregatik, gizon gaiztoa ezjakina delako da gaiztoa; ongiari jarraitzen ez bazaio hura ezagutzen ez duelako da. Horregatik, bertutea irakats daiteke. Horretara bihurtzen da Sokratesen filosofiaren muina, nor bere burua ezagutzera, alegia. Aldi berean, ordea, agindu moral bat ere bada, gizonak, bere buruaren jabe izan dadin, jakin egin behar baitu.\nSokrates Greziako filosofiaren aitzindari izan zen. Sokratesengandik izatearen arazoa sortu zen eta hortik Platonen eta Aristotelesen metafisika; halaber, Sokratesen moraletik eratorri ziren Antzinako Grezian eta Erroman izan ziren hainbat eskola etiko: zinikoak, zirenaikoak eta, gero, epikureoak eta estoikoak, batez ere. IV eta V. mendeetako Greziako filosofia guztiak Sokratesen pentsamenduan ditu erroak.\nFilosofia-sistema.\nBere filosofian bost oinarrizko puntuak bereiz daitezke:"}
{"id": "3833", "revid": "105290", "url": "https://eu.wikipedia.org/wiki?curid=3833", "title": "Joniarrak", "text": "Joniarrak Antzinako Greziako gizatalde bat izan ziren. Beste tribuen artean Doriarrak eta Akaziarrak zeuden. Geroago guztiak Heleniarrak izenez ezagutu ziren."}
{"id": "3834", "revid": "512", "url": "https://eu.wikipedia.org/wiki?curid=3834", "title": "Doriar", "text": "Doriarrak (antzinako grezieraz: \u0394\u03c9\u03c1\u03b9\u03b5\u1fd6\u03c2, \"D\u014drieis\") Antzinako Greziako gizatalde bat izan ziren. Beste tribuen artean joniarrak eta akaziarrak zeuden. Geroago guztiak heleniarrak izenaz ezagun egin ziren. Lehendabizikoz \"Odisea\"n aipatuak dira, Kreta inguruan bizi zirelarik; baina, kondairen arabera, iparraldeko Greziakoak ziren. Bazuten berezko dialekto bat eta hiri nagusiak Esparta, Halikarnaso, Gnido, Kos, Lindos, Kamiros, Ialisos, Korinto, Megara zituzten."}
{"id": "3835", "revid": "12788", "url": "https://eu.wikipedia.org/wiki?curid=3835", "title": "Akaziar", "text": "Akaziarra arianismoren adar baten jarraitzailea zen, Akazio Zesareakoa buru zuena. Hirutasunari buruzko eztabaidan, Jainko Aitaren eta Semearen arteko substantzia berekotasuna aldarrikatzen zuen ortodoxiaren, eta substantzia antzekotasuna aldarrikatzen zuen arrianismoaren artean batasuna egiteko, Jainko Aitaren eta Semearen artean antzekotasun soila aldarrikatzen zuten."}
{"id": "3836", "revid": "336", "url": "https://eu.wikipedia.org/wiki?curid=3836", "title": "Erresistentzia (osagaia)", "text": "Erresistentzia osagai elektriko pasibo bat da. Erresistentzia ideal baten erresistentzia elektrikoa ez da aldatzen nahiz eta berari ezarritako potentzial diferentzia edo bera zeharkatzen duen korronte elektrikoa aldatu.\nEkoizten diren erresistentziak ez dira idealak eta horrela tenperatura edo ingurugiroaren beste ezaugarri batzuen aldaketek erresistentzia elektrikoaren aldaketa egite dute, halere nahigabeko aldaketa hori ahal den txikiena izatea lortu nahi izaten dute erresistentzia ekoizleek.\nErresistentziak finkoak edo aldagarriak izan daitezke, aldagarriei potentziometroak edo erreostatoak ere deritze eta euren erresistentzia elektrikoa aldatzeko mugimendu mekanikoa egin behar da, adibidez biraketa eskuz edo bihurkinez eginda.\nErresistentzia batzuk luzeak eta argalak izaten dira eta erresistentzia elektrikoa duen materiala erdian egoten da, material horri metalezko hankatxo bira itsatsita egoten dira bere ezarpena errazteko.\nErresistentziak zirkuitu elektrikoetan eta zirkuitu integratuen barnean egoten dira. Konputagailuetan eta beste tresna elektroniko batzuetan erabiltzen diren erresistentziak oso txikiak izan ohi dira, sarritan SMD motakoak izaten dira. Erresistentzia handiagoek kapsula sendoagoak izaten dituzte, barnean sortzen den berotasuna errazago kanporatzeko.\nErresistentziek duten erresistentzia elektrikoaren nazioarteko unitatea (SI) ohm-a (\u03a9) da.\nErresistentzia batek 1 \u03a9 duela esaten da, berari ezarritako potentzial diferentzia 1 V eta zeharkatzen duen korronte elektrikoa 1 A denean.\nKolore kodea.\nErresistentzien gutxi gora-beherako balioa ezagutzeko kolore-kodea erabiltzen da. Kolore-kode hau gehienbat erresistentzia elektrikoekin erabiltzen da, baina kondentsadoreekin ere erabil daiteke aldaketa txiki batzuk eginda.\nErresistentzia finko baten adibidea.\nLehenengo eraztuna (A) balioaren lehen zifra da.\nBigarren eraztuna (B) balioaren bigarren zifra da.\nHirugarren eraztuna balioaren hirugarren zifra da. Eraztun hau ez da izaten erresistentzia guztietan.\nLaugarren eraztuna (C) biderkatzailea da.\nBosgarren eraztuna (D) perdoia da."}
{"id": "3837", "revid": "119347", "url": "https://eu.wikipedia.org/wiki?curid=3837", "title": "Leonardo da Vinci", "text": "Leonardo da Vinci (Leonardo di ser Piero da Vinci) (Vinci, Toskana, 1452ko apirilaren 15a \u2013 1519ko maiatzaren 2a) Italiako Pizkunde garaiko pol\u00edmata florentziarra izan zen. \u00a0Aldi berean, margolari, anatomista, arkitekto, paleontologo, artista, botanikari, zientzialari, idazle, eskultore, filosofo, ingeniari, asmatzaile, musikari, poeta eta hirigilea izan zen. Francesco Melziren alboan hil zen, eta hari eman zizkion bere proiektuak, diseinuak eta pinturak. Haurtzaroa bere jaioterrian igaro ondoren, Andrea de Verrocchio florentziar margolariarekin ikasi zuen. Bere lehen lan garrantzitsuak Milanen sortu zituen, Ludovico Sforza dukearen zerbitzura. Ondoren, Erroman, Bolonian eta Venezian lan egin zuen, eta azken urteak Frantzian igaro zituen, Frantzisko I.a erregearen gonbidapenean.\nErrenazimentuko gizakiaren arketipo eta sinbolo gisa deskribatu ohi da, jenio unibertsala, baita filosofo humanista ere, bere jakin-min infinitua bere asmakizun gaitasunarekin soilik parekatu daitekeena. Leonardo da Vinci garai guztietako margolari handienetako bat bezala hartua izan da, eta ziurrenik, inoiz existitu den diziplina anitzeko talentu gehien izan duen pertsona. Ingeniari eta asmatzaile gisa, Leonardok bere garaia baino ideia aurreratuagoak garatu zituen, hala nola helikopteroa, tankea, itsaspekoa eta automobila. Bere proiektuetako gutxi batzuk izan ziren eraikiak (horien artean kable baten muga elastikoa neurtzeko makina), gehienak garai hartan egingarriak ez zirelako. Zientzialari gisa, ezagutza asko aurreratu zituen anatomia, ingeniaritza zibila, astronomia, optika eta hidrodinamika arloetan.\nHistorikoki, ospetsuena pinturagatik da. Bere obrarik ezagunenetako bi, Gioconda eta Azken afaria, behin baino gehiagotan kopiatu dituzte, eta baita parodiatu ere, Vitruvioren gizona marrazkia bezala, Hala ere, bere lanetako 20 inguru baino ez dira ezagutzen, batez ere teknika berriekin egindako esperimentuengatik (batzuetan negargarriak) eta bere egonkortasun eza kronikoagatik. Sorkuntza kopuru txiki hau, marrazkien koadernoekin batera, eta eskema zientifikoei eta pinturaren izaerari buruzko hausnarketekin, osatzen dute bere ondarea ondorengo artista belaunaldientzako.\nBizitza.\nGaztaroa.\nLeonardo di ser Piero da Vinci 1452ko apirilaren 15ean jaio zen, Anciano herrian, Vinci hiritik gertu, Florentziatik mendebaldera. Leonardo, italiar nobleen familia aberats baten ondorengoa, sasiko semea zen: bere aita, Piero Fruosino di Antonio mezularia (notarioa, Florentziako Errepublikako kantzilerra eta enbaxadorea) nekazari familia bateko emakume Caterina umila haurdun utzi zuen. Neska, Ekialde Hurbileko esklabo bat izan zitekeela susmatzen da. Martin Kemp, Oxfordeko Unibertsitateko Arte Historiako irakasle emeritua, Toskanako artxiboetan ikertu ondoren, jaiotako data baieztatuko zuten dokumentuak aurkitu zituen, eta Vincitik kilometro batera zegoen bere aitaren landetxean izan zela. Bere ama hamabost urteko Caterina di Meo Lippi tokiko nekazaria zela baieztatu zuen. Piero dagoeneko senargaia zen, eta haurra aitonari entregatu zion, Antonio da Vinciri. Ziurrenik, honek amari dote bat eman zion ezkondu zedin. 1457ko zerga aitorpenetan, Antoniok adierazi zuen biloba berarekin bizi zela, eta Caterina baserritar batekin ezkonduta agertzen dela, Antonio di Piero Buti.\nLeonardo, edo Lionardo, bataioaren erregistroaren arabera, bataiatu eta bere lehen bost urteak Vinciko bere aitaren etxean eman zituen, seme legitimo gisa tratatu zutela. Irakurtzen eta idazten ikasi zuen, eta aritmetikako ezagutza jaso zituen. Hala ere, ez zuen ia latinik ikasi, irakaskuntza tradizionalaren oinarria. Ortografia kaotikoa edukitzeak erakusten du bere instrukzioan hutsuneak egon zirela; nolanahi ere, ez zen izan unibertsitateko ikasle batena.\nLeonardo da Vincik jaio zen herrixkan bertan eman zituen aurreneko urteak, inguruko larreetan bizi ziren sugandila, kilker, ipurtargi eta bestelako animaliekin jolastuz, haurtzarotik aberatsa zuen irudimena are gehiago landuz. Ez da garai hartako Leonardoren deskribapenik gure garaietaraino iritsi, baina haren lana aztertu zuten aurreneko autoreen ustez, horien artean Giorgio Vasari XVI. mendeko artista eta biografoak, gazte galai gisara aurkezten dute, ingurukoen begirunea bereganatzen zuen hizlari atsegin bezala. Legenda asko sortu dira haren figuraren inguruan, eta horietako bat izan liteke Clark Kennethek bere \"Leonardo da Vinci\" lanean kontatzen duen bezala, Leonardo gazteak merkatuan txoriak erosten zituela gero, aurrez kendu zitzaien askatasunera itzultzeko.\nAmarekin pasa zituen aurreneko urteak, baina Antonio di Piero Buti del Vacca da Vincirekin ezkondutakoan, aitaren familiaren etxean hartu zuten. Aita, hamasei urteko Albiera degli Amadori, Florentziako familia aberats bateko alabarekin ezkonduta zegoen, eta Leonardo legezko oinordekotzat sekula onartu ez bazen ere, harreman ona izan zuen bere aitaren emazte horrekin, nahiz eta oso gazte hil. Guztira aita lau aldiz ezkondu zen, eta hamar seme eta bi alaba izan zituen, legezko oinordekotzat denak. Leonardok aitaren azken emaztearekin harreman oso ona izan zuen: halaxe erakusten du behintzat hari bidalitako eskutitz batean tratatzen duen erak \u201cama gozoa eta maitea\u201d idazten dionean.\nAitaldeko amonak, Lucia di Ser Piero di Zoso, zeramikaria zen eta ziurrenik Leonardo artelanetan sartu zuen pertsona izan zen. Pasadizo ezagun batek dioenez, zerutik etorri zen miru batek bere sehaska gainetik hegan egin zuen, buztanarekin aurpegia ukituz. Giorgio Vasari, XVI. mendeko margolari errenazentisten biografoak, \"Le Vite\"-n (1568) istorio bat kontatzen du, non bertako nekazari batek Ser Pierori eskatu zion bere seme talentudunak irudi bat margotzeko plaka batan. Orduan, Leonardok suak botatzen zuen herensugearen irudikapena margotu zuen. Hain ondo zegoelako, Ser Pierok arte florentziarreko merkatari bati saldu zion, eta honek berriz Milango dukeari. Salmentari ateratako irabaziekin, Ser Pierok gezi batez zeharkatutako bihotz batez apaindutako plaka bat erosi zuen, eta nekazariari eman zion.\nVerrocchioren lantegian.\nLeonardo gaztea naturaren maitale zen, jakin-min handiz behatzen zuena. Karikaturak marrazten zituen, eta ispilu idazkera landu zuen dialekto toskanieraz. Vasarik anekdota bat kontatzen du artistaren ibilbidean egindako lehen urratsen inguruan: \u00abegun batean, Ser Pierok bere marrazki batzuk hartu eta Andrea del Verrocchio lagunari erakutsi zizkion, eta behin eta berriz galdetu zion ea Leonardok marrazteari dedikatu al ote zen, eta gai horretan ezer lor zezakeen. Andrea oso harrituta geratu zen Leonardoren aparteko dohainak zituela ikusita eta Pierori gomendatu zion lanbide hori aukeratzen uzteko. Horrela, Ser Piero-k erabaki zuen Leonardo Verrocchioren lantegira joango zela. Leonardok berehala onartu zuen, eta lanbideko horretako eginbeharrak betetzeaz gain, marrazteko artearekin zerikusia zuen guztia egin zuen \u00bb. Hala, 1469az geroztik, Leonardo aprendiz aritu zen arte tailer ospetsuenetako baten Andrea del Verrocchiorekin. Berari zor dio diziplina anitzetako prestakuntzaren zati bat. Eta Sandro Botticelli, Perugino eta Domenico Ghirlandaio bezalako beste artista batzuetara ere hurbildu.\nVerrocchio ospe handiko artista zen, eta oso eklektikoa. Formakuntzaz urregilea eta errementaria zen, baina ere berean margolaria, eskultorea eta urtzailea ere bazen. Batez ere Lorenzo de M\u00e9dici ahaltsuarentzat lan egin zuen. Leonardok Antonio Pollaiuolorekin ere lan egin zuen, lantegia Verrocchio-netik oso gertu zuen eta.\nUrtebetez pintzelak garbitzen eta aprendizentzat ohikoak ziren beste jarduera txiki batzuk egiten igaro ondoren, Verrocchiok Leonardo tailer tradizional baten praktikatzen ziren teknika ugarirekin trebatzen ipini zuen. Testuinguru horretan, Leonardok kimikaren, metalurgiaren, larruaren eta igeltsuen lanak, eta mekanikaren zein zurgintzaren oinarriak ikasteko aukera izan zuen. Eta baita, hainbat teknika artistiko, marrazketa, pintura eta marmolezko eta brontzezko eskultura. Era berean, trebakuntza jaso zuen kolore prestaketetan, grabatuan eta freskoen pinturetan. Bere aparteko talentuaz ohartu zenean, Verrocchiok ikasleari bere lan batzuk amaitzea utzi zion.\nVerrochioren tailerreko prestakuntza haratago joan zen, eta beste kultura gune batzuetara hedatu zen. Kalkulu algoritmikoa ikasi zuen, eta Florentziako bi abakista garrantzitsuenak aipatzen zituen, Paolo dal Pozzo Toscanelli eta Leonardo Chernionese. Bestalde, Leonardok Piero Borgiren \"Nobel opera de arithm\u00e9tica,\" 1484an Venezian inprimatua, ere ezagutu zuen.\nEz da ezagutzen Leonardok Verrocchiorekin lan egin zuen garaiko artelanik. Vasariren arabera, soilik \"Kristoren Bataioa\" (1472-1475) margoan hartu zuen parte. Bestalde, kondairaren arabera, Verrocchiok lana amaitzea alde batera utzi zuen Leonardo gaztearen kalitateaz gaindituta sentitu zenean. Aingeru txiki baten utzi zuen bere maisu-eskua. Halaber, aprendiza modeloa ere izan behar zelaren tradizioari jarraituz, Leonardo da Verrocchioren \"David\" brontzezko estatua. Era berean, Verrocchioren Tobias eta aingerua lanean ageri den Rafael goiangerua\u00a0Leonardoren erretratua dela suposatzen da.\n1472an, hogei urte zituela, San Lukasen\u00a0kofradiako liburu gorrian bere izena ageri zen. Garai horretakoa da ezagutzen den bere lehenetako lan bat: Arno ibarreko paisaia edo Santa Maria della neve paisaia (1473), lumaz eta tintaz egindako marrazkia da. Horrela hasi zuen margolari gisa bere ibilbidea, dagoeneko Deikundea (1472\u20131475), bezalako margolan aipagarriekin. Eta sfumatoaren teknika hobetu zuen, inoiz lortutako hobetze punturaino.\n1476an Verrocchioren laguntzaile gisa agertzen zen aipatua beti, eta aitak bere lantegia izaten lagundu zionean ere, irakaslearekin kolaboratzen jarraitu zuen berarentzako afektu handia zuelako. Garai hartan, enkargu pertsonalak jaso zituen eta bere lehenen koadroa margotu zuen, krabelinaren Ama Birjina (1476). Urte bereko espediente judizial baten datuetan ageri denez, bera eta beste hiru gizonei sodomia kasu bat egotzi zieten. Garai hartan legez kanpoko praktika zen Florentzian, baina guztiak absolbituak izan ziren. Dokumentu horrek, salaketa anonimo batean oinarrituta, ez zuen Leonardo homosexuala zela kategorikoki adierazten.\nLaster Leonardo ingeniari gisa ere nabarmendu zen. 1478an, hogeita sei urte zituela, San Joan bataiotegia (Florentzia) altxatzeko eskaini zuen bere burua. Eta urte horretan, irakaslearen babesa utzi zuen, diziplina guztietan gainditu ondoren. Horrela, maisu margolari independente bilakatu zen.\nFlorentzian.\n1481ean San Donato monasterioak Magoen gurtza enkargatu zion, baina Leonardok ez zuen sekula koadro hau amaitu, ziurrenik etsita edo umiliatuta zegoelako, Sixto IV.a Erromako Aita Santuak Vatikanoko Jauregi Apostolikoko Kapera Sixtinoa apaintzeko ez zuelako bera aukeratu. Izan ere, hainbat margolarien artean lehia gogorra zegoen. Neoplatonismoak, garai hartan Florentzian modan zegoenak, Milan bezalako hiri irekiago, akademiko eta pragmatikoago batera joateko erabakian ere paper garrantzitsua izan zuen. Ziur asko, ingurugiro berri hau bere espirituarentzat egokiagoa zen.\nLeonardo-k Arroketako Ama Birjina (1483\u20131486) Sortzez Garbiaren anaidiarako margotu zuen, Milango San Francisco Handiaren elizara joango zena. Han zela, bigarren bertsioa egin zezan eskatu zion anaidiak. Leonardok obra kopiatzeko eskubidea lortu zuen, baina gerora arazo juridiko bat hasi zen, erabaki judizialak eta lagun batzuen esku-hartzea egon arte konpondu ez zena. Azkenean, lanaren bi bertsio egon ziren. Gaur egun Parisko Louvre museoan dagoen bertsioa Florentzian egina dela pentsatzen da, eta gero Milanera eraman zuela, bere abilezia erakusteko.\nSforzatarrekin lanean.\nFlorentzian Leonardoren lanak ez ziren oharkabean pasatu. Lorenzo de Medicik jakin zuen Leonardok zilarrezko lira bat sortu zuela zaldiaren buruaren itxurarekin. Lanaren kalitatearekin harrituta, Leonardo berarekin bidali zuen Milanera mezulari florentziar gisa, eta halaber Milango mezenas eta dukea zen Ludovico Sforzarekin lan egitera. Lorenzoren helburua Milango jaunekin harreman onak mantentzea zen. Halaber, eskutitz bat idatzi zion dukeari, Codex Atlanticusan dagoena, eta bertan Leonardoren ingeniaritza alorreko jakituria aparta deskribatzen zuen, eta bidenabar, margolaria ere bazela jakinarazten zion. Hori horrela, ondorengo Leonardoren lanbide nagusia ingeniaritza izan zen. Sforza ingeniarien zerrendan agertzen zen, eta 1493an Paviara bidali zutenean, \u00ab\"ing\u00e9niarius ducalis\"\u00bb izenburupean ageri zen. Sforzak hainbat zeregin egiteko agindu zion, eta margolari handientzat bakarrik gordetako aitorpena zen \u00ab\"Apelles florentino\"\u00bb \u00a0titulua ere eman zion. Modu horretan, \u00abjaiak eta ikuskizunak apaingarri aberatsekin\u00bb antolatzen eta publikoa txundituta uzten zituzten tramoiak asmatzen aritu zen, hala nola, Ludovico Sforzaren eta Beatriz de Esteren ezkontzan eta baita Ana Sforzaren eta Alfontso I.a Estekoarenean. Milango gorteko hainbat erretratu ere margotu zituen. Milango elite ilustratuekin izandako harremanak, zuen heziketaren hutsuneak antzemateko balio izan zion.\nMilango Katedralaren kupularen azterketaz arduratu zen. Eta sasoi berean, Ludovicoren aita Francisco I Sforzaren omenez eginteko asmoa zegoen zaldizko estatua, \u00abIl Cavallo\u00bbren buztinezko moldean lan egin zuen. Hirurogeita hamar tona brontzez egin behar zen, garai hartan benetako balentria teknikoa zena. Estatua hainbat urtez amaitu gabe egon zen. Leonardok moldurarako buztinezko bertsioa amaitu zuenean, eta jadanik planak prest zeudenean galdaketa abian jartzeko, brontzea kanoiak egiteko erabili zen, Frantziako Karlos VIII.aren inbasioaren aurka hiria defendatzeko.\n1490. urtean arkitektoen eta ingeniarien kongresu moduko batean parte hartu zuen, Milango katedralaren kupularen akaberaren zenbait alderdi eztabaidatzeko. Bertan, Francesco di Giorgio Martini ospe handiko ingeniaria ezagutu zuen, eta honek Parmara joatea gomendatu zion Giovanni Antonio Amadeo eta Luca Fancelli \u00a0kontsultatzera, eraikuntzaren zenbait alderdi argitzeko. Garai horretan, Leonardok proiektu tekniko eta militarrei buruz egin zuen lan.\nErlojuak hobetu zituen, ehungailua, garabiak eta beste tresna asko. Hirigintza ere aztertu zuen, eta hiri idealetarako planoak proposatu zituen. Antolamendu hidraulikoaz interesatu zen, eta 1498ko dokumentu batek ibaien eta ubideen ingeniari lanez arduratzen zela dio. 1495ean, hileta batekin lotutako gastuen zerrenda zehatz batek bere ama Caterinaren heriotza iradokitzen du.\n1490 inguruan bere izena zeraman akademia bat sortu zuen. Bertan, urte batzuetanz bere ezagutzak irakatsi zituen, eta ikerketa guztiak tratatu txikietan idatzi zituen. Azken Afaria (1494\u20131498) freskoa margotu zuen Santa Maria delle Grazie dominikar komenturako. 1496an Luca Pacioli Milanera iritsi zen, eta Leonardoren adiskide handia egin zen. Bere La Divina proportione lanean grabatutako taulak Leonardok egin zizkion. Geroago, 1498an, Sforzesco gazteluaren sabaia eraiki zuen.\n1499an Frantziako Luis XII.aren tropek Milango dukerria konkistatu ondoren, Ludovico Sforza kargugabetu zuten eta bere iloba Maximiliano I.arekin Alemaniara ihes egin beharrean aurkitu zen. Goiz batean zaldiko estatuaren modeloa suntsituta aurkitu zuen Leonardok, frantziarrek tiroko entrenamendurako erabiltzen zutelako. Halaber,\nLuis XII.ak Azken Afaria Frantziara eramateko harresia mozteko aukera planteatu zuen, Napoleon Bonapartek ere mende batzuk geroago pentsatu zuen bezala. Sforzatarrak erori zirenean, Leonardo\u00a0Ligny kondearen zerbitzura geratu zen, eta \u00a0Luxenburgoko Luisek Toskanako defentsa militarraren egoerari buruzko txostena prestatzeko eskatu zion. Ludovico Sforzaren ustekabeko itzulerak planak aldatu zituen, eta Milanera alde egin zuen Salai laguntzailearekin eta Luca Pacioli matematikariarekin.\nFlorentziara itzultzea.\n1499ko martxoan, Leonardok arkitekto eta ingeniari militar gisa lan egin zuen veneziarrek hirian babesak eraiki nahi zituztelako. Hiria turkiarren balizko itsas eraso batetik defendatzeko sistemak garatu zituen, eta proposamenen artean, urpeko eskafandra bat asmatu zuen. Turkiarrek erasorik egin ez zutenez, asmakizuna erabili gabe geratu zen. Apirilaren amaieran Florentziara itzuli zen eta han, Friuliko uren jarioei buruzko azterketa egin eta gero, esklusa sistema bat proposatu zuen, Isonzo ibaiaren ibilbidea jaso ahal izateko. Ondoren Mantuan egon zen Luca Pacioli fraide matematikoarekin, eta Isabel de Esteren erretratua egin zuen. 1501ko apirilaren 4ko gutun baten, Pierre de Nuvolak Mantuako dukesari erantzuten dio Leonardoren \u201cikasketa matematikoek pinturarengandik urrundu dute\". Hala ere, Santissima Annunziata komentutik oniritzia jaso zuen \"Ama Birjina, Jesus Haurra, Santa Ana eta San Juan Bataiatzailea\"rekin izango zenaren prestaketa-zirriborro bat egiteko. Margolanak ikaragarrizko mirespena eragin zuen, \"gizon eta emakumeak, gazte eta nagusiak\u201d joaten ziren ikustera \u201cJaialdi handi batean parte hartzen zeudela bezala\u201d. Egonaldi labur bat egin zuen Erroman, Tivoliko Hadrianoren villan, eta Frantziako Luis XII.aren estatu idazkaria zen Florimond Robertetek eskatuta, Husuen Ama Birjina margolanean aritu zen.\n1502an, Valentinesiako dukea eta Alexandro VI.a Aita Santuaren semea zen C\u00e9sar Borgia printzeak, \"kapitain eta ingeniari orokorra\" izendatu zuen. Marketan eta Emilia-Romagnan ibili zen, gotorlekuak eta duela gutxi konkistatutako lurraldeak ikuskatzen. Bere koadernoak hainbat behaketa, gutun, lan zirriborro eta bisitatutako hirietako liburutegietan aurkitutako obren zehaztasunak jaso zituen. Han Nikolas Makiavelo ezagutu zuen, Borgiatarren zerbitzura Florentzian zebilen zelataria.\n1503an Florentzian arkitekto eta ingeniari hidraulikoko funtzioak bete zituen. San Lukasen gremioan sartu zen berriro, eta bi urte eman zituen (1503\u20131505) \"Anghiariko bataila\" prestatzen eta margotzen. Hamazazpi bider zazpi\u00a0 metro zituen margolanak, eta bitartean, pareko horman Michelangelok \"Cascinako bataila\" margotzen zuen. Bi lanak galdu egin dira. Michelangeloren lana 1542ko Aristotole da Sangalloren kopia baten bidez ezagutzen da, eta Leonardoren margolana, prestaketa zirriborroetatik eta atal nagusiaren zenbait aleetatik. Horien artean, aipagarriena zalantzarik gabe Rubensena da. Badirudi obraren aldaketaren arrazoiak pintura azkarrago lehortzeko edo erabilitako materialaren kalitatea; gero estali zuen, ziurrenik Giorgio Vasari-k egindako fresko batek. Badirudi obra galtzeko arrazoiak pintura azkarrago lehortzeko erabili zen sua izan zela, edo bestela materialaren kalitatea.\nGarai horretan sarri kontsultatzen zioten Leonardori aditu bezala, esate baterako, San Miniato al Monteko kanpandorrearen egonkortasuna aztertzeko, edo Michelangeloren Daviden kokapena aukeratzeko unean. Bien iritziak kontrajarriak izan ziren. Bestalde,\u00a0Florentzia hiriari Arno ibaiaren desbideratze proiektua aurkeztu zion. Hi helburu zeuden tartean, alde batetik Florentzia itsasoarekin konektatzeko gai izango zen ubide bat sortzea, eta bestetik, egoten ziren uholde ikaragarriak kontrolatzea.\nMilandik Erromara.\n1504an Milanera itzuli zen lanera, garai hartan Maximiliano Sforzaren kontrolpean zegoen Suitzako mertzenarioen laguntzari esker. Ikasle asko eta pinturan interesa zutenak Leonardorekin bildu ziren edo lan egin zuten Milanen, tartean Bernardino Luini, Giovanni Antonio Boltraffio eta Marco d'Oggiono. Bere aita uztailean\u00a0hil zen, eta Leonardo oinordetzatik bereizia izan zen seme ez-legitimoa zelako. Hala ere, gero osabak bere oinordeko unibertsala izendatuko zuen. Urte berean, Leonardok azterketa anatomiko asko egin zituen, eta bere ohar ugariak sailkatzen saiatu zen. Halaber, Giocondan (1503\u20131506, eta geroago 1510\u20131515) lan egiten hasi zen garaia da. Lisa Gherardiniren erretratua dela uste da, ezkondutako izenarekin, Monna Lisa del Giocondo. Hala ere, margolan honen interpretazio ugari daude oraindik eztabaidagai direnak.\n1505ean hegaztien hegaldia aztertzen aritu zen, eta oinarri horrekin idatzi zuen. Harrez gero, behaketak, bizipenak eta berreraikuntzak bata bestearen atzetik intentsitate handiz gertatu ziren. Urtebete geroago, Florentziako gobernuak Charles d'Amboise Milango gobernadore frantsesarekin elkartzeko baimena eman zion,eta berarekin atxiki zuen Florentziak protestatu arren. Horrela, Leonardo frantziarren eta toscanen arteko auzien erdian geratu zen, eta auzitegiak presionatu egin zuen Arroketako Ama Birjina amai zezan bere ikasle Ambrogio de Predisekin, \"Anghiariren batailan\" lanean ari zen bitartean.\n1507an Leonardo bere osaba Francescoren oinordeko bakarra izan zen, baina anaiek testamentua aldatzeko prozedura hasi zuten. Leonardo-k Charles d'Amboise-ri eta Florimond Robertet-i bere izenean esku hartzeko eskatu zien. Eta Luis XII Milanera itzuli zenean, Leonardo berriro ere Lonbardiako hiriburuan ospatzen ziren festen antolatzaile izan zen. 1508an Giovanni Francesco R\u00fastica eskultorearekin bizi zen, Piero di Braccio Martelliren etxean, Florentzian, baina gero Milanera joan zen bizitzera,Porta Orientalera, Santa Babila parrokian. Luis XII.a laster itzuli zen Italiara, eta 1509ko maiatzean Milanera ailegatu zen. Bere armada Veneziaren aurka gidatu zuen, eta Leonardok erregeari jarraitu zion ingeniari militar bezala, Agnadelko bataila ikusiz.1511an Charles d'Amboise gobernadorea hil zen, eta 1512an, Ravenako batailaren ondoren, Frantziak Italiako lurraldea utzi zuen. Milanen egon zen bigarren egonaldi honi esker, Leonardok zientzia hutsei buruzko ikerketetan sakondu zuen. 1509an, Giorgio Vallaren \"De expendentis te fugiendis rebus\" lanaren agerpenak eragin handia izan zuen berarengan.\n1513ko irailean, Leonardo Erromara joan zen, eta han Medicitarren familia aberats eta ospetsukoa zen Leon X Aita Santuarentzat egin zuen lan. Garai hartan, Vatikanoan Rafaelek eta Michelangelok lan asko izan zuten. Sangalloren arrakasta ikusita, Leonardok ez zuen eskaera apalik baino jaso, eta badirudi ez zuela parte hartu erromatarren gotorleku ugarien eraikuntzan, ezta ere. hiriburua edertzen. Bere pinturak ere ez zuen arrakastarik lortu, eta beste espezialitate batean errefuxiatu zen, agian bere gustukoena, hidraulikan. M\u00e9dicistarren Juliano II. dukearenak ziren k lehortzeko proiektu bat egin zuen. 1514an berriz, \"Uholdeen\" seriea egin zuen; eta Michelangelok Kapera Sixtinako bobedan margotu zuen lan bikainaren nolabaiteko erantzun partziala izan zen.\n\"Medicitarrak sortu naute, Medicitarrak suntsitu naute\", idatzi zuen Leonardok, zalantzarik gabe Erroman eginiko egonaldiaren etsipenak azpimarratzeko. Inoiz ez zitzaiola bere gaitasuna erakutsi ahal izango zuen eskaera garrantzitsu bat egingo, pentsatu zuen. Ziurrenik ezagunak ziren bere ezegonkortasuna, adorea galtzeko erraztasuna, eta hasitako lanak amaitzeko zailtasuna.\nAzken urteak Frantzian.\n1515eko irailean, Frantzisko I.a Frantziako errege berriak Milan birkonkistatu zuen n irabazi ondoren. Urte bereko azaroan, Leonardok proiektu berria diseinatu zuen Florentziako Medicitarren auzoarentzako. Abenduaren 19an Bolonian egin zen Francisco Ia eta Leon X. Aita Santuaren arteko bileran egon zen. Frantzisko I.ak Leonardori enkargatu zion lehoi mekaniko bat egitea, irekitzen zitzaion bularrarekin lirio bat erakusteko. Ez da ezagutzen noizko sortu nahi zuen lehoi hori, baina erregea Lyonera iritsi zenerako izan zitekeen, edo erregearen eta aita santuaren arteko bake hitzaldietarako.\n1516an Frantziara joan zen bere laguntzailearekin, Francesco Melzi margolaria. Salaik Milaneraino lagundu zien. Frantzisko I.a erregea zen zaindari eta babesle berria, eta Clos-Luc\u00e9 gazteluan instalatu zituen, Amboiseko gaztelutik gertu, eta haurtzaroan bere bizilekua izan zena. Erregearen \"Lehen margolaria, lehen ingeniaria eta lehen arkitektoa\" izan zen, eta 10.000 eskutuko pentsioa jaso zuen. Frantziako gortean margolariarekin interes handiagoa zuten ingeniariarekin baino, Italian gertatzen zenaren kontrakoa. Frantzisko I.ak Clos-Luc\u00e9 gaztelua Leonardori utzi izana, \u00abnahi zuena egiteko\u00bb mezu bezala uler daiteke.\nEz zen ohore hori jaso zuen lehen artista izan, urte batzuk lehenago Andrea Solariok eta k jaso zutelako baita. Leonardok Romorantin errege jauregia diseinatu zuen, Frantzisko I.ak bere ama Luisa de Saboyarentzat eraiki nahi zuena: hiri txiki bata izango litzateke,eta ibai baten desbideratzea aurreikusten zuen, urarekin aberastuko egingo zelako eta inguruko landa ongarrituko zuelako. 1518an izurdearen bataioan hartu zuen parte, eta baita Lorenzo de M\u00e9diciren ezkontzan Frantziako erregearen iloba batekin. Urte berean, Salaik berriro Leonardo utzi zuen, eta Milanera itzuli zen. Han, 1524ko urtarrilean, duelu batean hil zen.\nAzken urteak osasun arazo gero eta sarriagoek markatu zituzten: zahartzaroan sufritu zuen paralisi mota bat izan zen larriena, pintatzetik aldendu baitzuen. 1519ko apirilean, hainbat hilabetez gaixorik eman ondoren, bere testamentua idatzi zuen Amboiseko notario baten aurrean. Apaiz bat konfesatzeko eta azken igurtzia jasotzeko. 1519ko maiatzaren 2an hil zen en, 67 urte zituela, Vasariren idatziek diotenez, bere fede gabeziaz damututa. Tradizioak Frantzisko I.aren besoetan hil zela dio, baina, ziurrenik Giorgio Vasari-k idatzitako epigrafe baten interpretazio okerra izango du oinarrian. Inoiz monumentu batean idatzita ikusi ez den epigrafe honek, \u201csinu regio\u201d hitzak ditu, eta esanahi literalean horrek esan dezake \u00aberrege baten bularrean\u00bb, baina era berean, zentzu metaforikoan, \u00aberregearen estimuan\u00bb, Leonardoren heriotza erregearen gaztelu baten suertatzearekin izan dezake lotura. Garai hartan, gortea Saint-Germain-en-Laye gazteluan zegoen, non, martxoan Frantziako Claudia erreginak Henry semea izan zuen; eta Frantzisko I.aren egunerokoak ez du erregearen bidaiarik adierazten uztaila arte. Bestalde, Francesco Melzi Leonardoren dizipuluak, bere liburuak eta pintzelak heredatu zituena eta bere testamentuaren gordetzailea izan, gutun bat idatzi zion Leonardoren anaiari, heriotzaren berri emanaz. Bertan, ez du inolako aipamenik egiten erregearen presentziaz.\nBere azken borondatearen arabera, hirurogei eskalek jarraitu zuten hilkutxaren segizioa, eta Saint-Hubert ermitan lurperatu zuten, Amboise gazteluaren barrutian. Leonardo ez zen inoiz ezkondu, eta ez zuen seme-alabarik. Hamar urtetik aurrera bere ikasle gogokoena izan zen Francesco Melziri utzi zizkion lan guztiak argitaratzeko. Batez ere, bere eskuizkribuak, koadernoak, dokumentuak eta tresnak eman zizkion. Frantzian egin zuen egonaldi osoan lagundu ondoren, Leonardorekin egon zen hil arte, eta herentzia administratu zuen hurrengo berrogeita hamar urtetan. Hala ere, ez zuen lanik argitaratu eta ez zuen bere margolanik saldu, esaterako tailerrean jarraitzen zuen La Gioconda. Leonardoren mahastiak Gian Giacomo Caprotti da Oreno, hamabost urterekin bere zerbitzura ikasle bezala sartu zena oso estiman zuena, eta Battista di Vilussis bere zerbitzariaren artean banatu ziren. Lurra Leonardoren anaiei utzi zien, eta bere neskameak beroki beltz bat jaso zuen.\nLeonardoren heriotza, toskanieraz idatzitako berrogeita hamar mila diziplina anitzetako dokumentu originalen, berak kodetutakoak, dispertsioaren eta heren baten galeraren hasiera da. Eskutitz, eskuizkribu, orrialde, zirriborro, marrazki, testu eta ohar guztiak artelan gisa hartu ziren. Hamahiru mila dokumentu baino ez dira geratzen, gehienak Vatikano Hiriko Artxiboan gordeta. Leonardo hil eta hogei urtera, Frantzisko I.ak Benvenuto Cellini eskultoreari aitortu zion: \u00abInoiz ez da munduan jaio beste gizon bat Leonardok bezainbeste ezagutzen zuenik, ez hainbeste pinturan, eskulturan eta arkitekturan, filosofian baizik\u00bb.\nHarremanak eta eraginak.\nLeonardo Florentzian: maisuak eta garaikideak.\n1466an, Leonardo Andrea del Verrocchiorekin ikasten hasi zenean, Verrocchioren irakaslea izan zen Donatello eskultorea hil zen. Paolo Uccello margolaria \u2013perspektibarekin esperimentatu zuena eta paisaien margolanetan \u00a0eragina izan zuena\u2013, jada oso zaharra zen. Era berean, hirurogei urtetik bueltan zeuden Piero della Francesca eta Fra Filippo Lippi margolariak, Luca della Robbia eskultorea, eta Leon Battista Alberti arkitektoa eta idazlea. Hurrengo belaunaldiko artista ospetsuenak Andrea del Verrocchio, Antonio Pollaiuolo eta Mino da Fiesole eskultorea izan ziren.\nLeonardoren gaztaroa, hormetan aipatutako artisten margolanak zeuden Florentziako etxe baten igaro zen, eta baita Donatelloren garaikideak ziren Masaccio (bere fresko figuratibo eta errealistak emozioz beteta daude) eta Lorenzo Ghiberti (bere Paradisuko Ateak konplexutasun handiz osatua dago, arkitektoaren lana xehetasunen arretaz uztartuz). Piero della Francesca-k perspektibaren azterketa zehatz bat egina zuen, argiaren ikerketa bat egin zuen lehen pintorea izan zen. Lan horiek, eta baita Leone Battista Albertiren tratatuek, artista gazteengan eragin handia izan zuten, eta bereziki Leonardo behatzailearengan eta bere lanetan.\nMasaccioren biluziaren irudikapena Adan eta Evaren Paradisutik kanporatzean, non Adanen genitalak ez daude mahatsondoko hosto batekin estalita. Gizakien formen irudi adierazgarriak eragina sortzen dute pinturan, bereziki\u00a0 hiru dimentsiotako efektua egiten duelako argiztapenaren eta itzalaren erabilpen berritzaileak. Eta Leonardok\u00a0proposamen hori bere lanetan garatu zuen. Errenazimentuaren humanismoa eta bere eragina Donatelloren David margolanaren bitartez, Leonardoren azken urteetako lanetan antzematen da, bereziki San Juan Bataiatzailean.\nGarai hartan, Lorenzo de M\u00e9dicik eta Juliano (1453\u20131478) bere anaia gazteak, Pazzitarren konspirazioan hilda, gidatzen zuten Florentzia. Ludovico Sforza, 1479tik 1499. urte arte Milan gobernatu zuen, eta bertara bidali zuten Leonardo M\u00e9dicitarren enbaxadore bezala. Era berean, M\u00e9dicitarren bitartez izan zituen Leonardok harremanak hainbat filosofo humanistekin, hala nola Marsilio Ficino, Neoplatonismoari atxikia, eta Crist\u00f3foro Landino, idazlan klasikoen iruzkin egilea. Giovanni Pico della Mirandola berdin zegoen lotuta M\u00e9dicitarren gorteari. Beranduago Leonardok ohar marjinal bat idatzi zuen bere egunerokoan: \u00abM\u00e9dicitarrak sortu naute, M\u00e9dicitarrak suntsitu naute\u00bb. Iruzkin horren esanahia oraindik ere eztabaidarako arrazoia da.\nErrenazimentu hiru erraldoiak batera aipatzen diren arren, Leonardo, Miguel \u00c1ngel eta Rafael ez ziren belaunaldi berekoak. Leonardo 23 urte zituen Miguel Angel jaio zenean, eta 31 Rafael jaiotakoan. Rafael 1520an hil zen Leonardo baino urtebete geroago. Miguel \u00c1ngel zendu zenean, Leonardok bazeramatzan 45 urte hilda.\nLaguntzaileak eta ikasleak.\nGian Giacomo Caprotti da Oreno, Salai edo \u00abil Salaino\u00bb (\u00abdeabru txikia\u00bb) deiturikoa. Vasarik deskribatzen zuenez, \u201cLeonardok maite zuen ile fin eta kizkurreko gazte atsegina eta polita zen\u201d. Salai 1490ean sartu zen Leonardoren zerbitzura, 10 urte zituela. Beraien arteko harremana ez zen erraza izan. Urtebete geroago, Leonardok gaztearen akatsen zerrenda egin zuen, \u00ablapurra\u00bb, \u00abgezurtia\u00bb, \u00abburugogorra\u00bb eta \u00abtripontzia\u00bb zela deituz. \"Deabru txikiak\" dirua eta balio handiak gauzak lapurtu zizkion gutxienez bost alditan, eta dirutza xahutu zuen arropetan eta hogeita bost bikote zapatetan. Hala ere, Leonardok gaztearekin zuen harremanaren hasierako urteei buruzko oharretan, nerabeari buruzko irudi ugari dituzte. Salai bere zerbitzari eta laguntzaile ofiziala izan zen hurrengo hogeita hamar urtetan.\n1506an, Leonardok hamabost urteko Francesco Melzi, Lombardiako aristokrata baten sema, hartu zuen ikasle bezala. Melzi Leonardoern bizitzaren laguna bilakatu zen, eta bere ikasle begikoenentzat hartzen da. Iraunaldia Frantzian iraunaldia egin zuen Leonardo eta Salairekin, eta maisuarekin bere heriotzara arte egon zen. Salaik 1518an Frantzia utzi zuen Milanera itzuliz, eta etxe bat eraiki zuen Leonardoren lur sail bateko mahastian, gero margolariak oinordetzan utziko zuena. 1525. urtean Salai era bortitzean zendu zen, beharbada eraila edo duelu baten eraginez.\nSalaik\u00a0 hainbat margolan egin zituen \u00abAndrea Salai\u00bb izenarekin, baina Vasarik esan arren Leonardok \u00abgauza asko irakatsi ziola pinturari buruz\u00bb, bere lana Leonardoren beste ikasle batzuena baino gutxiagotua dago, hala nola, edo Giovanni Antonio Boltraffio. 1515ean, Gioconda bertsio biluzi bat margotu zuen, \u00abMonna Vanna\u00bb izenekoa. Bere heriotzan 1525ean, Salairen Gioconda 105 liratan tasatu zen, tamaina txikiko erretratua izateko ohiz kanpoko balioa zena.\nGiovanni Antonio Boltraffio eta Marco d'Oggiono ez ezik, beste ikasle batzuk ere Leonardoren tailerrean parte hartu zuten Milanera itzuli zenean, hala nola Ambrogio de Predis, Bernardino dei Conti, Francesco Napoletano edo Andrea Solario, azken hauek ezezagunagoak.\nBizitza pribatua.\nLeonardo da Vinci-k, zegozkien arloetan onespena zuten edo bere garaian eragin garrantzitsua izan zuten lagunak zituen. Adibidez Luca Pacioli matematikaria, liburu baten berarekin lankidetzan aritu zena. Cesar Borgiaren zerbitzuan bi urte eman zituen, eta adiskidea zen baita Lorenzo de Medicirekin edo Marcantonio della Torre medikuarkin. Nicol\u00e1s Machiavellorekin adiskidetasun estua izan zuen, eta Miguel Angel lehiakidea ezagutu zuen. Bere lagunen artean Franchino Gaffurio eta Isabel de Este ere bazeuden. Badirudi Leonardok ez zuela harreman esturik izan emakumeekin, Isabelekin izan ezik. Erretratu bat egin zion berari, Mantuara joan zen bidai baten, eta gaur egun galduta dagoen margolan baten oinarria izan zen. Jacopo Andrea da Ferrara arkitektoaren adiskidea izan zen baita, erail zuten arte.\nAdiskidetasunaz haratago, Leonardok bizitza pribatua sekretuan gordetzen zuen. Vasari-k deskribatzen duen moduan, bere bizitzak, asmakizunetarako aparteko gaitasunak, bere \u00abohiz kanpoko edertasun fisikoa\u00bb, \u00abgrazia infinitua\u00bb, \u00abindar eta eskuzabaltasun handiak\u00bb, \u00abbere izpirituaren zabalera berebizikoak\u00bb, jakin-mina piztu dute beti. Egile ugarik Leonardoren nortasunaren alderdi desberdinei buruz espekulatu dituzte. Bere sexualitatea azterlan eta azterketen gaia izan da. Joera hau XVI mendearen erdialdean hasi zen, eta XIX. eta XX. mendeetan zehar handitu, Sigmund Freud jakintsuen ikerketak nabarmenduz.\nLeonardoren harreman intimoenak Salai eta Francesco Melzi ikasleekin izan ziren. Melzik idatzita utzi zuen Leonardoren sentimenduek maitasuna eta pasioa nahasten zituztela. XVI. mendearen ondoren harreman horiek erotikoak direla esan izan dute. Harrez gero asko idatzi da ustezko homosexualitate horren inguruan, eta bere artean izan zuen garrantziari buruz, batez ere Bacon agertzen den inpresio androginoari buruz, eta zehatzago bere marrazki batzuetan.\nLeonardo naturaren eta animalien miresle sutsua izan zen, begetarianoa izatera iritsi arte eta hegaztien kaiolak erosi gero aske jartzeko. Musikari bikaina ere izan zen. Ezkertiarra zen, eta horrek idazkera espekulatuaren erabilera azalduko zuen.\nLana.\nPintura.\nLeonardok azken urteetan zientzialari eta asmatzaile gisa piztu duen mirespen erlatiboa gorabehera, bere ospea bere margolanen sorkuntzari zor dio. Egiaztatutako edo egotzitako hainbat margolan, munduko ondarearen parte diren maisulan garrantzitsutzat hartuta daude.\nBere margolanak famatuak dira. Alde batetik, ikasleak kopiatu eta imitatu egin dituzte, eta bestetik, espezialisten arteko eztabaida eta liskar gune izan dira. Nabarmentzekoak dira erabili zituen teknika piktoriko berritzaileak, konposizioaren zentzua eta kolorearen desagertzeari buruzko erabilera sotila, gizakien eta animalien anatomiaren zein botanika eta geologiaren ezagutza sakona, argia erabiltzeko modua, fisiomiarekiko interesa, eta pertsonen emozioen eta keinuen adierazpenen erregistroa islatzeko gaitasuna. Batez ere, nahastearen teknika eta itzalen eta argien konbinazioa menperatu zituen. Ezaugarri horiek guztiak \"Giocondan\", \"Azken Afarian\" eta \"Arroketako Ama Birjina\" bezalako lanetan biltzen dira.\nLehen margolanak.\nEzagutzen den Leonardoren lehen lana, Verrocchio eta bere ikasleek egindako ren zati bat da. Garai hartako itxura duen beste koadro bat Mariaren Deikundea da. Horietako bat txikia da, 59 zentimetro luze eta 14 zentimetro garaia. Konposizio handi baten oinarrian joateko predelea da, kasu honetan Lorenzo di Credi-ren margolanetik bereizi dena. Bestea obra askoz handiagoa da, 217 zentimetro luzekoa. Bi Deikunde horietan, Leonardok Ama Birjinaren irudia eskuinaldean eserita edo belauniko jarri du, eta perfilez aingeru bat berarengana gerturatzen dena ezker aldetik. Aingeruaren arropen eta hegalen mugimenduari buruz egiten du lan handiena. Obra hau Domenico Ghirlandaiok egina uste bazen ere lehenago, \u00a0gaur egun ia unibertsalki Leonardori leporatzen zaio. 1478 eta 1482 artean Madona Benois margotu zuen, egile florentziarrari egotzi zaiona baina exekuzio data oso eztabaidatua dago oraindik. Beste erretratu txiki bat ere berari egozten zaio, Ginebra Bencikoa izenekoa, 1474\u20131476 urteen inguruan datatua. Krabelinaren Ama Birjina, 1478 eta 1480 urteen artean burutu zela datatua, garai honetako beste lan aipagarri bat da.\n1480ko hamarkada.\nHamarkada honetan, Leonardok bi enkargu garrantzitsu jaso zituen, eta garrantzi handia zuen beste lan bati ere \u00a0ekin zion. Horietako bi ez ziren inoiz amaitu, eta hirugarrenarekin negoziazio prozesu bat eman zen, amaitu eta ordaintzeko. Pintura horietako bat San Jeronimorena zen. Liana Bortolon adituak Leonardoren bizitzaren garai zail batekin lotzen du koadro hau. Malenkoniaren seinaleak irakur daitezke egunerokoan: \u00abBizitzen ikasten nuela pentsatzen nuen, hiltzen bakarrik ikasi nuen\u00bb. San Jeronimoren konposizioaren finkapen ausarta eta berritzailea, paisaiaren eta drama pertsonalaren elementuekin, amaitu gabeko beste lan bikain baten ere agertzen da, Magoen Gurtzan hain zuzen, Scopetoko San Donatoko fraideek agindutakoa. Oso margolan konplexua izan zen, eta Leonardok marrazki eta prestaketa zirriborro ugari egin zituen. Horien artean, eszenatokiaren atzeko plano gisa balio duen arkitektura klasikoaren hondamena. 1480an, margolari florentziarrak Dama katazuriarekin egin zuen, baina 1482an, Lorenzo de M\u00e9dici-k hala eskatuta, Milanera joan zen Ludovico Sforzaren mesedeak irabazteko, eta ondorioz koadro hori bertan behera utzi zuen. Garai honetako hirugarren lan garrantzitsua Arroketako Ama Birjina izan zen (lan honen bi bertsio zeuden, biak Leonardori egotzita), Milango Maria Sortzez Garbiaren kofradiak agindutakoa. Koadroak jada eraikitako erretaula handi bat osatzeko balioko zuen, eta bere elaborazioa ia Magoen Gurtza bezain konplexua izan zuen, lau pertsonaia baino ez izan arren, eta paisaia deskribatu atzealde arkitektonikoaren ordez. Pintura amaitzea lortu zuen, koadroaren bi bertsio egin ziren: kofradiaren kaperan geratu dena, eta urte batzuk geroago egindako bigarren bertsio bat, aureolak eta Juan Bautistaren makila gehituta.\n1490ko hamarkada.\n1495 eta 1498 artean Leonardok Azken Afaria margotu zuen, Jesusek bere ikasleekin partekatu zuen azken otordua irudikatzen duena; Milango Santa Maria delle Grazie komentuko horma baten zuzenean burutu zuen. Egunsentitik iluntzera arte lan egiten zuen, jatera gelditu gabe, baina komentuko priorearen ulertezintasunarekin egin zuen topo. Maisulan bat da, bere ikuskeran eta karakterizazioan, eta Rubens zein bezalako artistek miresmena erakutsi diote. Lana etengabe berriztatu beharrean aurkitu da, Leonardok erabilitako teknika dela eta. Bukatu eta denbora batera, lekuko batek \u00aberabat kaltetutako\u00bb obra gisa deskribatu zuen. Gehien erreproduzitutako maisulanen artean dago. 1499 eta 1500 urteen artean, Leonardok Santa Ana, Ama Birjina, Jesus Haurra eta San Jose lana marraztu zuen, Burlington Etxeko Kartoia bezala ere ezaguna dena.\n1500ko hamarkada.\n1503 eta 1506 artean erretratu txiki baten lan egiten du,Gioconda, ziurrenik Mendebaldeko pinturako margolanik ospetsuena. Artelanean Lisa Gherardini ageri da, Francesco del Giocondoren emaztea. Leonardok asko maite zuen koadroa zen, eta berarekin gorde zuen hil arte. Mona Lisa artearen historian zehar literatura gehien sortu duen erretratua da; istorioak, eleberriak, olerkiak eta baita operak ere eman ditu. Sortu zen unetik obra ospetsua izan zen, eta Rafael gazteak bertatik edan zuen. Berarengan krudelkeria ikusi da, eta gizonak esklabo egiten duen emakumearen irribarre lotsagabea dela esaten izan dute. Beste batzuk, berriz, bere xarmagatik, goxotasunagatik liluratu dira. Walter Paterrentzat \u201cizpiritu modernoa bere ezaugarri patogeno guztiekin\u201d sinbolizatzen du. Azalpen prosaikoago bat ere badago, Leonardoren oharpenetan oinarrituta: espresio hori modeloari lautearen soinuarekin atera zion. Vasari aipatuz: \u201cMonalisa oso ederra zen, eta margotzen ari zen bitartean, Leonardo beti saiatu zen norbait kantatzen, instrumentu bat jotzen edo txantxetan jardutea. Horrela, modeloa umore onean mantendu zuen, eta ez zuen itxura triste eta nekaturik bereganatu.\nMargoaren gaur egungo egoera engainagarria omen da, ilundutako berniz geruza lodi bat duelako, eta hori kentzea atzeratu egin da behin eta berriz arriskutsua delako. Hala eta guztiz, ezohiko kontserbazio egoeran dagoen lana da, ez baitu konponketa seinale ikusgarririk, ez gain-kapa edo estaldurarik, eta hori oso harrigarria da garai hartako koadroetan.\nBeste lan aipagarri bat 1510 inguruan margotutako Ama Birjina, Jesus Haurra eta Santa Ana da, askotan kopiatua izan dena. Lanak batez ere Miguel Angel, Rafael eta Andrea del Sarton izan zuen eragina, eta horien bitartez, Pontormo eta n. Konposizioaren estiloa Tintoretto eta Paolo Veronese bezalako margolari veneziarrek jarraitu dute. Leonardoren azken margolanetako bat San Juan Bataiatzailearena izan zen, bertan Salai bere ikaslea hartuz modelotzat.\nMarrazkigintza.\nLeonardo ez zen margolari oparoa izan, baina bai ordea oso marrazkilari emankorra. Bere egunerokoak zirriborro txikiz eta marrazki oso xehez bete zituen, arreta erakarri zion guztia jasota uzteko. Eta oharrez gain, margolanen azterketa ugari daude. Horietako batzuk prestaketaren zirriborroak dira, besteak beste Magoen gurtza, Arroketako Ama Birjina, eta Azken Afaria. Data jarri zion lehen marrazkia 1473ko Arno ibarraren paisaia izan zen, eta bertan ikus daitezke ibaia, mendiak, Montelupo gaztelua eta, haratago, zehaztasunez egindako baserriak.\nMarrazkirik ospetsuenen artean Vitruvioko Gizona dago, giza gorputzaren proportzioen azterketa dena, eta ezagunak dira baita Aingeruaren Nagusia, Arroketako Ama Birjina, Ama Birjina Jesus Haurra eta Santa Ana, eta San Juan Bataiatzailea. Azken hau marrazki handia zen (160x100 cm) igeltsu zuri-beltzean koloretako paper gainean; eta bertan esfumatura teknika erabiltzen du. Santa Anaren gai hau, Familia Santuarenarekin batera, 1500etik 1517ra Leonardoren obran nagusituko zen. Ez dirudi Leonardok marrazki honetatik margolanik egin zuenik, baina nahiko margolan hurbila da Ama Birjina Jesus Haurra eta Santa Ana.\nBeste marrazki interesgarri batzuk \u00abkarikatura\u00bb azterketa ugariak daude, eta gehiegikeriak izan arren, badirudi bizi ereduen behaketan oinarrituta zeudela. Vasariren esanetan, Leonardok aurpegi interesgarria \u00a0zuen pertsona bat ikusten zuenean, egunen osoan jarraitzen zion behatu ahal izateko, ondoren arretaz marrazteko. Edertasun handiko gazteei buruzko ikerketa ugari ere egin zituen, ezohiko aurpegia zutenak, \u201cprofil grekoa\u201d deiturikoak, greziar estatua askoren profil bereizgarria zena. Bere ikaslea zen Salairekin lotu izan dira gehienak. Halaber, Leonardok sarri margotu zuen Salai jantzi eta mozorro desberdinak zituela. Kontuan izan behar da Leonardo ospetsua zela prozesio tradizionaletarako apaingarriak eta jantziak sortu zituelako. Beste marrazki batzuk, sarritan zehatzak oso, arropen azterketak erakusten dituzte. Leonardoren jakin-minaren beste adibide bat Bernardo di Bandinoren marrazki bat da, Pazziren konspirazioan Juliano de M\u00e9diciren hiltzaileetako bat izan zena. Florentziako Palazzo del Capitano di Giustiziako leihoetako baten zintzilikatu zuten, 1479ko abenduaren 29an.\nEskultura.\nBere eskulturetatik bat ere ez da kontserbatzen. Leonardoren eskultura proiektu ospetsuena Francisco Sforza, Ludovico Moroaren aita, irudikatzen duen zaldizko estatua da. Tamainaz Errenazimentuan zeuden zaldizko \u00a0brontzezko beste bi estatua gainditzen zituen: Donatelloren Gattamelata, Paduan kokatua, eta Venezian eraikitako Verrocchioren Bartolomeo Colleoni. Leonardo buztinezko modeloa egin zuen, \u00abZaldi Handia\u00bb bezala ezagutzen zena. Zortzi metroko garaierako brontze estatua izango zela aurreikusten zen, Milanen altxatzeko. Horretarako, 70 tona metal prestatu ziren. Monumentua hainbat urtez amaitu gabe geratu zen, Leonardoren jardueran nahiko ohikoa zena. Eta azkenean, 1495ean brontzea Milango dukeari kanoiak egiteko erabili zen, Frantziako Karlos VIII.aren tropei aurre egiteko. Bostehun urte beranduago, ekimen pribatuaren bidez, bere planoei jarraituz 1999an estatua bat eraiki zen New Yorken, eta Milango hiriari eman zitzaion, bertan altxatzeko.\nLeonardo behatzaile, zientzialari eta asmatzaile gisa.\nOhar-liburuak.\nErrenazimenduko humanismoak ez ditu zientziaren eta arteen arteko polaritateak elkar baztertzen. Leonardoren azterketak ingeniaritzan eta zientziatan bere lan artistikoa bezain ikusgarriak eta berritzaileak izan ziren. Bere egunkari eta koadernoetan, 13.000 orrialde daude testuz eta marrazkiz osaturik, artea eta filosofia naturala elkartuz (zientzia modernoaren aurrekaria). Ohar horiek eguneratu egiten zituen Leonardok, bizitzan eta bidaietan zehar. Etengabe saiatzen da inguruko munduaren behaketak egiten, kontziente eta harro \u201ceskolagabea\u201d izateaz, bera definitzen zen moduan, autodidakta eta fenomeno naturalen behatzaile dotorea, maiz eskolan ikasten zenarengandik urrun.\nOhar-liburu hauek gehienetan ispilu-idazkera erabiliz idatzitakoak dira, \u00abispilu\u00bb ere deiturikoa dena. Agian arrazoi praktikoengatik izan zitezkeen gehiago, idazteko metodo hau azkarragoa baita, zifratze arrazoiengatik baino, hainbeste aldiz proposatu den bezala. Leonardok ezkerrarekin idazten zuenez, erosoagoa egiten zitzaion eskuinetik ezkerrera idaztea.\nBere oharrek eta marrazkiek, 1475koak datarik zaharrenak, interes eta kezka ugari erakusten dituzte. Horien artean daude, baita, erosketa zerrendak edo maileguan hartutako dirua ere. Halaber aurki daitezke irudien konposizioak, tapizen xehetasun eta azterketak, aurpegiko adierazpenei buruzko azterketak, animaliak, disekzioak, haurtxoak, botanika eta geologiako ikerketak, gerrako makinak, hegan egiteko makinak, eta arkitektura lanak.\nOhar-liburu hauek (hasiera batean, tamaina eta mota desberdinetako hosto hegalariak, bere lagunek heriotzako orduan oparitutakoak) bilduma garrantzitsuetan gorde dira, hala nola Windsor Gazteluan, Louvre Museoan, Espainiako Liburutegi Nazionalean, Milango Liburutegi Anbrosiarrean, Victoria eta Albert museoan, eta Londresko Britainiar Liburutegian. Britainiar Liburutegiak aukeraketa bat interneten jarri du (BL Arundel MS 263). Codex Leicester edo Codex Hammer da esku pribatuetan dagoen izaera horretako lan bikain bakarra.\nBadirudi Leonardoren egunerokoak argitaratzeko asmoz idatziak zeudela, orri askok edizioa errazten duten inprimakia eta ordena baitituzte. Kasu askotan gai bakarra, adibidez giza bihotza edo fetua, xehetasunez agertzen da bai testuan zein marrazkietan, orri bakar baten. Antolaketa modu honek orrialde horien galerak ere gutxitzen ditu, gero banatuak izaten badira. Leonardoren bizitzan argitaratu ez zirenaren arrazoia oraindik ez da ezagutzen, nahiz eta pentsa daiteke bere garaiko gizartea, eta bereziki Eliza Katolikoa, ez zeudela prest ikasketa anatomikoak jasotzeko.\nIkasketa zientifikoak.\nLeonardoren metodo zientifikoa bereziki behaketan oinarritu zen, \u00abzientzia kapitaina zen, praktika soldadua\u00bb. Bere ikerketa zientifikoek soilik praktikarekin batera joan izan direnak aipatzen ditu. Leonardo saiatu zen fenomenoak ulertzen xehetasunez deskribatuz eta ilustratuz, azalpen teorikoetan gehiegi sakondu gabe. Hegaztien hegaldiei buruz edo uraren mugimenduari buruzko ikerketak oso aipagarriak dira, zalantzarik gabe. Latinez eta matematiketan oinarrizko prestakuntza falta zuenez, garaikideko ikertzaileek Leonardo jakintsua baztertu zuten. Hala ere, auto-didaktismo harrigarriak bere kabuz latina ikastera eraman zuen.\n1490.eko hamarkadan, Luca Pacioli-rekin matematika ikasi zuen, eta solido erregularren marrazki sorta bat egin zuen eskeleto moduan, Divina Proportione (1509) liburuaren osagai izateko. Absolutuaren eta unibertsalaren ideiaz liluratuta zegoen. Hala ere, bere kultura matematikoa funtsez praktikoa zen, bere garaiko abakoen mugekin. Ezagutza zuen baita geometria euklideanoarena, perspektibarena eta mekanikarena, bere garaiko teorikoek zekitenarekin ildoan. Hala eta guztiz, Leonardok Alhazen arazoari konponbide mekanikoa ahalbidetzeko sistema artikulatua duen instrumentu bat asmatu zuen, funtsean gai teknikoa zena, eta horrek konikaren propietateen ezagutza sakona egiaztatzen du.\nFisikako bere maila nahiko mugatua zen, ez zen sekula artilleroa izan, eta ez zuen inoiz teoriarik formulatu balistikari dagokionez. Baina bere diagrama batzuk frogatzen duten moduan, Leonardok sumatu zezakeen, ur-hustubide baten ikus zitekeen bezala, artilleria-jaurtigai baten ibilbidean ez zegoela zati zuzenik, garai hartan uste zenaren aurka. Ez zuen sakondu Tartaglia eta Benedetti-k garatu zuten bidean, eta amaieran Galileok osatu zuena. Era berean, argiari eta optikari lotutako gaiak aztertu zituen; eta hidrologian, formulatu zuen lege bakarra uraren jarioaren buruzkoa izan zen. Kimikaren arloari dagokionez, alanbike bat martxan jarri zuen, eta Erroman alkimiaren inguruko ikerketa batzuk garatu zituen. Arkitekturan berriz, Alberti edo Francesco di Giorgio habeen indarrez arduratu baziren, Ez zuten Leonardo bezala formulazio matematikoetatik egin. Bera okertzearen arazoarekin interesatu zen, eta oraindik inperfektuak ziren \"legeak\" definitzea lortu zuen, adibidez, lerro elastikoari dagokionez atal desberdinetako habeen kasuan. Horrela, ek aipatzen zuen modulu elastikoa eta indar unea desagerrarazi zituen.\nAnatomia eta fisiologia.\nGiza anatomian Leonardoren hasierako prestakuntza Andrea del Verrocchio-rekin ikasten hasi zenean lortu zuen, ikasle guztiak anatomiaren ezagutza izan zezaten saiatzen zelako. Artista gisa, laster bihurtu zen anatomia topografikoaren maisu, muskuluei, tendoiei eta ikusgai dauden beste ezaugarri anatomiko batzuei azterketa ugari eginaz.\nKriminalen gorpuak disekzionatu zituen bere azterketa anatomikoen baitan. Lan baldintzak bereziki zailak izaten ziren, higiene faltagatik eta gorputzen kontserbazioen arazoengatik. Artista aitortuta bilakatu zenean, pertsonen gorpuak disekzionatzeko baimena jaso zuen Florentziako Santa Maria Nuova ospitalean, eta geroago, Milan eta Erromako ospitaletan. 1510etik 1511ra, Marcantonio della Torre sendagilearekin lankidetzan aritu zen, eta elkarrekin, anatomiari buruzko ikerketa multzo bat bildu zuten Leonardok egindako berrehun marrazki baino gehiagorekin. 1680an, Pinturaren Tratatua izen engainagarriarekin argitaratu ziren.\nGiza anatomiaren marrazki ugari egin zituen, hezurrenak, gihar eta tendoienak, bihotzaren eta sistema baskularrarenak, ugalketa-sistemarenak eta barneko beste organoen gainean, eta begiaren funtzioei buruzko grafikoak. Behaketa horiek zenbaitetan zehaztasun ezak izaten dituzte, garai hartako ezagutza dela eta, adibidez, berak egin zuen odol-fluxuaren azterketa. Umetokiko fetuaren lehen marrazki bat berak egin zuen, eta lehenengo egiaztapen zientifiko ezaguna egin zuen, arterien zurruntasuna bihotzekoak izateko erantzun gisa. Artista legez, Leonardok adinaren eta gizakiaren emozioak fisiologian dituen ondorioak behatu zituen, bereziki amorruaren eraginak aztertzen. Era berean, eredu ugari marraztu zituen, horietako batzuk aurpegiko deformazio garrantzitsuak edo gaixotasun zantzu nabarmenak zituztenak. Animalia ugariren anatomia ere aztertu zuen. Behiak, hegaztiak, tximinoak, hartzak eta igelak disekzionatu zituen, animalia horien egitura anatomikoa gizakiarenarekin alderatzeko helburu bakarrarekin. Zaldiei buruzko azterketak ere egin zituen.\nIngeniaritza eta asmakizunak.\nErrenazimenduko korronte teknikoaren bat egiten zuen Leonardo da Vincik ,eta horrela, bere garaiko edo aurreko kideak izan zituen. Hauen artean aipa ditzakegu Konrad Kyeser, Taccola, Roberto Valturio, Filippo Brunelleschi, Jacomo Fontana edo Leon Battista Alberti, eta azken honi ziurrenik asko zor zion.\nHorietako batzuk nortasun indartsuagoak ziren, Leonardorena baino izpiritu osoagoa eta jakin-min zabalagoa zutenak. Horrela gertatu zen, adibidez, Francesco di Giorgio Martini-rekin, Milango Duomo eraikitzerakoan bere buru izan zena, eta berarengandik Leonardok gauza asko hartu zituena. Seguru asko, Martini baino lan gutxiago zuelako eskaera zerrenda txikiago izanik, Leonardo aldi berean adoretsuagoa eta batez ere metodo aldaketa bat egiteko gai izan zen.\nAlexandriako Heron-ekin batera, Leonardo makina moderno batzuen aitzindari garrantzitsutzat jotzen da. Hala ere, egilearen ustezko irudimenaren harriduraz haratago, azkar ikus daiteke makinen benetako funtzionamendua ez zela izan berak zuen kezka nagusia. Malmesburyko Eilmer monjeak bezala, XI. mendean hegazkin makinari isatsa ipintzea ahaztu zitzaion bezala, Leonardoren asmakizunak zailtasun ugari dituzte: helikopteroak zibotak bezala jiratuko zuen bere baitan, urpekaria asfixiatu egingo zen, \u00a0eta paladun itsaontziak inoiz ezingo luke aurrera egin. \u00a0Hala ere, esan izan da Leonardok nahita sartu zituela bere diseinuan akats zehatzak, beste batzuk bere artefaktuen eraikuntza bideragarria egin ez zezaten.\nLudovico Sforza-ri bidalitako eskutitz baten, mota guztietako makinak eraikitzeko gai dela aldarrikatu zuen, bai hiriak babesteko zein haien setioetarako. 1499an Veneziara ihes egin ondoren, ingeniari moduan enplegua aurkitu zuen, eta hiria lurreko erasoetatik babesteko oztopo mugikorren sistema bat garatu zuen. Arno ibaiaren desbideratzea ere diseinatu zuen Toscanako zelaiak ureztatzeko, eta garraioa errazteko eta Pisaren aurkaria zen Florenziari itsasoz sartzeko zailtasunak jarri zizkion.\nBere koadernoek \u00abasmakizun\u00bb ugari erakusten dituzte, praktikoak eta errealistak. Azpimarratzekoak dira ponpa hidraulikoak, biradera mekanismoak, torlojuak mekanizatzeko makina, hegatsak morterozko obusentzat, lurrunezko kanoi bat, itsaspeko bat, hainbat automata, gerrarako tankea, automobila, \u00abur gainean ibiltzeko\u00bb flotagailuak, eguzki-energiaren kontzentrazioa, kalkulagailua, urpekaritzarako eskafandra, itsasontzientzat kasko bikoitza, eta bola errodamenduak. Bizikletari dagokionez, bere aitatasuna ez dago argi.\nZirriborroen azterketa zehatzak adierazten du, hala ere, teknologia horietako batzuk aurrekoengandik hartuta zeudela maileguan (adibidez Francesco di Giorgi Martiniren turbina hidraulikoa eta Taccolaren disko kate artikulatua) edo tradizioaren zaharrago baten ondarea \u2013 mailu hidraulikoa XIII. mendean ezaguna zen, sifoiak eta akueduktuak jada ikusgai zeuden Frontino erromatarraren lanetan, eta jolaserako automatak jadanik deskribatuak izan ziren aro helenistikoan.\nBaina Leonardo berritzailea ere izan zen. Ziur asko, bere garaiko lehen ingeniarietako bat izan zen metalen eta bereziki urrearen lan mekanikoan interesa izan zuena, xaflakorrena zelako. Bere originaltasuna agerian dago hegan egiteko makinan eta ehungintzako makina batzuetan, bere behaketaren zentzua mugimenduen erregulartasunean aplikatzeko aukera izan zuelako. Ehungailu mekanikoa, kardatzeko makina eta \u00abbizarra egiteko maindireak\u00bb makinak, seguruenik bihurtuko du ekoizpen industriala mekanizatzen saiatu zen lehena. Ispiluak leuntzeko makina, gainazal erregularrak, lauak edo konkaboak lortzeko hainbat arazo konpontzen zituena, Erroman egon zen garaian pentsatu zuen, irudien produkzioa aztertzen ari zen bitartean. Paradoxikoki, Leonardo gutxi interesatu zen gaur egun garrantzi handikotzat jotako bere garaiko asmakizunekin, hala nola inprenta, nahiz eta prentsa baten irudikapen grafiko goiztiarrenetako baten egilea izan.\nGerraren premia bati erantzuna emanez, Leonardok armak ere aztertu zituen, baina bere erabilera urrun ikusten zuen. Bestalde, 1502ean 240 metroko zubia diseinatu zuen Beyazid II Sultan otomanoarentzat, ingeniaritza zibilaren proiektu baterako. Urrezko Adarra izenarekin ezagutzen den itsasadarra zeharkatzeko balio behar zuen zubiak. Beyazidek proiektua bertan behera utzi zuen, eraikuntza ezinezkoa zela iritzita. Leonardoren ikuspegia 2001ean berpiztu zen Norvegian, bere kontzeptuaren araberako zubi txiki bat eraiki zenean. 2006ko maiatzaren 17an, Turkiako gobernuak Leonardoren zubia eraikitzea erabaki zuen Urrezko Adarraren gainean.\nBere bizitzako denbora gehiena, hegan egiteaz liluratuta zegoen. Hegaztien hegaldiaren inguruko ikerketa ugari egin zituen, baita hegazkinetarako hainbat plano ere, esaterako, \u00abaireko torlojua\u00bb deituriko helikoptero bat, paraxuta bat, eta banbuz egindako delta hegal bat. Gehienentzat azken honen bideragarritasuna ezinezkoa izan, delta hegala egin da, egonkortzaileak gehitu ondoren, eta arrakastaz egin du hegan. Hala ere, Leonardoren ustez saguzarrak bezalako hegaldi sistemek potentzial handiena zuten. Bestalde, esperimentuetarako haize tunel aerodinamiko bat ere asmatu zuen.\nAmboiseko Clos Luc\u00e9 museoak (Frantzia), Il Castello museoak Guidi kondeen Vinciko (Italia) gazteluan, eta Milango Leonardo da Vinci Zientzia eta Teknologia museoak hainbat maketa dituzte, tamaina errealean eginak, zirriborroetan eta koadernoetan oinarritutakoak, eta baita Leonardoren lanen azalpenak.\nArkitektura ere ikasi zuen. Filippo Brunelleschiren lanaren eragina izan zuen, eta Florentziako San Juango bataiotegia altxatzea aurreikusi zuen, eta baita Milango katedralerako linterna dorre bat sortzea. Askotan forma oktogonala erabiltzen zuen eraikin erlijiosoetarako, eta zirkularra militarretarako. 1484 eta 1485 urteetan Milanek jasandako izurrite epidemiaren ondoren, hiri perfektu teorikoa diseinatu zuen, zirkulazio-ardatz optimizatuekin eta kalitateko bizi baldintzekin, ikuspegi funtzionalak kontutan hartuta eta ez bereizketa sozialak, giza gorputzaren organoen antzera. Lorategiak diseinatzen ere aritu zen. Zoritxarrez, bere arkitektura lan asko galdu egin dira.\nOspea eta izena.\nLeonardoren ospea bizi zen bitartean han handia izan zen, Frantziako erregeak garaikur bezala eraman zuela eta zahartzaroan babestu. Harrez gero,bere lanarekiko interesa ez da inoiz gutxitu. Belaunaldiak bere artelan ezagunenak ikusteko ilarak egiten jarraitzen dute, gazteen kamisetek bere marrazkirik ospetsuenak daramate, eta idazleek jeniotzat jarraitzen hartzen, bere bizitza pribatuari buruz espekulatzen duten bitartean, eta baita bere inteligentziari buruz ere.\nLeonardo etengabeko miresmena sortzen du margolari, kritikari eta historialarien artean, eta horrela \u00a0omentzen dute idatzietan. Baldassare Castiglione, Il Cortegiano-ren (\"The Courtier\") idazleak, 1528an idatzi zuen: \u00abMundu honetako margolaririk handienetako batek begiratzen du parekorik ez duen arte honetan ...\u00bb eta \u00abAnonimo Gaddiano\u00bb ezagutzen zen biografoak honakoa idatzi zuen 1540an: \u00abBere talentua hain zen arraroa eta unibertsala, esan daitekeela naturak mirari bat egin zuela bere izenean ...\u00bb.\nGiorgio Vasarik, Artisten bizitzak (1568) edizio luzatuan, Leonardoren kapitulua ondorengo hitzekin aurkeztu zuen: \u201cNormalean gizon eta emakume batzuk talentu nabarmenarekin jaiotzen dira, baina noizean behin, natura transzenditzen duen modu baten, pertsona bakar bati zeruak hainbeste edertasun, grazia eta talentu ematen dizkio, beste gizonak oso atzean uzten dituela. Eta bere ekintza guztiak hain inspiratuak dirudite, egiten duen guztia Jainkoarengandik datorrela dirudiela, \u00a0gizakiaren trebetasunetik baino. Guztiek aitortu zuten hori egia zela Leonardo da Vincirekin. Edertasun fisiko aparteko artista izateaz gain, egin zuen guztian grazia infinitua erakusten zuen, eta bere talentua hain bikain landu zuen, ezen aztertu zituen arazo guztiak erraztasun osoz konpondu zituela.\nXIX. mendeak Leonardoren talentuarekiko mirespen berezia ekarri zuen. Leonardoren koadernoen garrantzia ezaguna zen, baita margolanak ere. Hippolyte Taine-k 1866an idatzi zuen: \u00abAgian ez dago munduan hain unibertsala den beste jenio baten adibiderik, hainbeste gai betetzeko, hain grinatsua infinituarekin, hain naturaltasunez bikaindua, bere mendearen eta hurrengo mendeen baino askoz aurreratuagoa\u00bb. Bernard Berenson artearen historialariak 1896an honakoa idatzi zuen: \u00abLeonardo da artista bakarra literalki eta hitzez hitz esan daitekeena: ukitu zuen guztia betiereko edertasunerako gauza bihurtu zen. Berdin da burezurraren zeharkako ebaketa izan, belar baten egitura, edo giharren azterketa bat, berak, lerroa eta argia eta gerizpearentzako zuen sentimenduarekin, bizitza transmititzen zuen balioetan betirako transmititu zuen\u00bb.\nLeonardoren jenioarekiko interesak etengabe jarraitu du; adituek haren idazkiak aztertu eta itzultzen dituzte, teknika zientifikoak erabiliz haren pinturak aztertzen dituzte, eztabaidatu egiten dute idatzietan dauden baina inoiz aurkitu ez diren lanei buruz. Liana Bortolonek, 1967an idatziz, zera esan zuen: \u00abEzagutza-arlo guztietan aurrera egitera bultzatu zituen interesen aniztasuna dela eta, pentsa daiteke Leonardo, zalantza barik, jenio unibertsal nagusia izan zela, termino horrek esan nahi duen guztiarekin. Gizakia gaur egun ere deseroso dago, jenio baten aurrean, XVI. mendean zegoen bezalaxe. Bost mende igaro diren arren, oraindik ere Leonardo harriduraz ikusten dugu\u00bb.\nXXI. mendeko Walter Isaacson idazleak, Leonardoren biografiaren zati handi bat koadernoko milaka sarreretan oinarritu zuen. Ohar pertsonalak aztertuz, zirriborroak, aurrekontuen oharpenak, eta berritzaile handienetzat jotzen zuen gogoetak. Isaacson harrituta geratu zen Leonardoren jakin-mina eta sormen jenioaz gain, bere alderdi \"dibertigarria eta alaia\" deskubritzerakoan.\nLeonardoren heriotzaren 500. urteurrenean, Parisko Louvre-k 2019ko azaroa eta 2020ko otsaila bitartean bere lanaren inoizko erakusketa handiena antolatu zuen, \"Leonardo\" izenarekin. Erakusketan ehun\u00a0ikusgai baino gehiago zeuden: marrazkiak, koadernoak eta hamaika margolan. Horietatik bost Louvreren jabetzakoak ziren, baina Mona Lisa ez zen sartu, Louvreko bisitari orokorren artean hain eskari handia delako. Vitrubioren gizona, ordea, Veneziako Gallerie dell'Accademia bere jabearekin burututako auzi legal baten ondoren ikusgai zegoen. Salvator Mundi ere ez zen sartu erakusketan, Saudi Arabiako jabea ez zelako ados obra uzteko.\nArte merkatua.\nSalvator Mundi, Leonardoren margolanak Kristo esfera bat eusten irudikatzen du, 450,3 milioi dolarretan saldu saldu zen 2017ko azaroaren 15ean New Yorkeko Christie\u2019s-eko enkante baten, munduko errekorraren salmentan. Aurretik artelanen salmenta-prezio ezagunena 300 milioi dolarrekoa zen, Willem de Kooning-en Interchange-rentzat, 2015eko irailean era pribatuan saldu zena. Enkantean saldutako margolanen artean prezio altuena Pablo Picassoren Les Femmes d'Alger-entzat izan zen, 2015ean Christie's-en, 179,4 milioi dolar.\nBibliografia.\nItalianoz\nEspainolez\nFrantsesez\nIngelesez\nDocumentalak"}
{"id": "3838", "revid": "336", "url": "https://eu.wikipedia.org/wiki?curid=3838", "title": "Z\u0142oty", "text": "Z\u0142oty (polonieraz , pl. \"z\u0142ote\", edo \"z\u0142otych\" ) Poloniako dirua da. 100 \"groszy\"-tan banatzen da. \"Z\u0142oty\" hitzak polonieraz \"urrezko\" esan nahi du. PLN ISO 4217 kodea eta \"z\u0142\" ikurra ditu.\n1990eko hamarkadako inflazioa zela eta, izena aldatu zioten eta, 1995eko urtarrilaren 1ean, lehengo 10.000 z\u0142oty (PLZ) 1 z\u0142oty berri (PLN) bilakatu ziren."}
{"id": "3846", "revid": "119347", "url": "https://eu.wikipedia.org/wiki?curid=3846", "title": "GNOME", "text": "GNOME (GNU Network Object Model Environment) ordenagailuentzako mahaigain ingurune bat da UNIX eta UNIX-moduko sistementzat. GNU Proiektuaren mahaigain ofiziala da.\nJatorria.\nGNOME proiektua 1997 Abuztuan hasi zen, Miguel de Icaza eta Federico Mena GNU/Linux sistema eragileari mahaigain libre bat emateko asmoz.\nHasieran, erabiltzaile ez-teknikoentzat alternatiba bakarra KDE zen. KDE-k Trolltech-en QT behar du -- ez zuen software librearen lizentzirik erabiltzen eta ez zen GPL-rekin konpatiblea. Arazo hau QT Q Public Licence lizentzia erabiltzen konpondu zen ia -- software libre lizentzia bat, baina oraindik GPL-rekin inkonpatiblea; baina ondoren QT GPL - QPL lizentziapeetan ateratzen konpondu zen. Lizentzia aldaketa honek oraindik zeinbait arazo sortze zituen jendearengan, GPLek kodearen estekaketari zeinbait muga jartzen dizkiolako.\nQt-ren ordez, GTK (GTK+) erabiltzea aukeratu zen GNOME mahaigainerako. GTK+-ak LGPL lizentzia erabiltzen du, software librerako lizentzia bat. Honek softwarea estekatzeko baimena du, eta ondozioz softwarea edozein lizentziapean atera daiteke. GNOME mahaigainaren liburutegiak LGPL lizentziapean daude, eta aplikazioak GPL lizentziapean.\nGNOME mahaigaina C-n idatzia dago. Beste hainbat programazio lenguairako \"loturak\" eskuragarri daude, eta ondorioz GNOMErako aplikazioak beste lenguai batzuetan idatzi daitezke, adibidez: C++, Java, Ruby, C#, Python, Perl eta beste zenbait.\nHelburua.\nGNOMEren webgunearen arabera,\nGNOME mahaigainak sinpletasuna, gauzak beraien funtzioak betetzen eta erabilgarritasunean ezartzen du enfasia. Ondorioz, bi gauza behar dira GNOMEren garapenean:\nAntolakuntza.\nBeste software libre gehienak bezala GNOME proiektua gutxi gorabehera antolatua dago. GNOMEren garapena hainbat posta zerrendetan egiten da eta mundu guztiari irekiak dira. 2000ko abuztuan GNOME Fundazioa sortu zen lan ezberdinak garatzeko: lan administratiboak, prentsa lanak eta GNOMErentzat softwarea garatu nahi duten enpresentzat kontaktua.\nPlataformak.\nHasiera batean GNU/Linux-entzat mahaigain bat zen, baina egun GNOME UNIX-moduko (*BSD ezberdinetan, AIX, IRIX, HP-UX) sistema gehienetan funtzionatzen du, aipagarria Sun Microsystemsek bere Solaris plataformarentzat mahaigain estandarra bihurtu duela, CDEren ordez. Sun Microsystems-ek gainera mahaigain merkatuan sartu da Java Desktop System izena duen produktu batekin \u2014 SuSE Linux sistema bat GNOME mahaigain batekin. Hauetaz gain GNOMEren moldaketa bat dago Cygwin-entzat, Microsoft Windowspean erabiltzea ahalbidetuz. GNOME gainera hainbat Linux LiveCDtan dago \u2014 hauek ordenagailua abiaratzen dute zuzenean disko konpaktu batetik edo unitate aldagarri batetik ordenagailuan dagoen informazio eta sistema eragiliea ikutu gabe.\nArkitektura.\nGNOME mahaigaina hainbat proiektu ezberdinetan oinarritzen da. Hemen nagusienetako batzuk:\nGNOMEren aplikazio nagusiak.\nIkusi GNOMEren aplikazio zerrenda zerrenda zabalago batentzat. GNOMEn oinarritutako programa nagusiak honakoak dira:\nBertsioak.\nGNOME proiektua eratzen duten zati guztiek (ikusi Arkitektura) bere bertsioa eta irtetze data dute. Hala ere, modulu ezberdinak mantentzen dituzten pertsonek beraien lanak koordinatzen dituzte GNOMEren bertsio egonkor bat 6 hilabetero ateratzeko. Azpiko taulan bertsio ezberdinen ateratze datak agertzen dira. Frogatzaile eta garatzaileentzako egindako bertsio ezengokorrak edo bug/akatsak konpontzeko bertsioak ez dira agertzen."}
{"id": "3852", "revid": "119347", "url": "https://eu.wikipedia.org/wiki?curid=3852", "title": "Miguel de Icaza", "text": "Miguel de Icaza (Mexiko Hiria, 1972ko azaroaren 23a) software libre programatzaile mexikar bat da, GNOME proiektua hasteagatik ezaguna.\nMiguel de Icaza Mexiko Hirian jaio zen eta Mexikoko Unibertsitate Autonomiko Nazionalean (UNAM) burutu zituen ikasketak. 1992. urtean hasi zen software librea idazten.\n1997ko udaran, Microsoft-k lan elkarrizketa bat egin zion Internet Explorer UNIX talderako (SPARC plataformara bihurtzeko), baina bisa lortzeko ez zuen behar adinako titulu unibertsitarioa. Elkarrizketan dioenez, elkarrizketatzaileak konbentzitzen saiatu zen Internet Explorerren kodea libre egin zezaten Netscapek bere nabigatzailearekin egin aurretik.\nIcazak GNOME proiektua hasi zuen urte bereko udaran, Federico Menarekin batera, GNU/Linuxrako eta beste UNIX-modukoentzat mahaigain guztiz libre eta osoa egin nahi zuen. Lehenago Icazak Midnight Commander fitxategi kudeatzailean lan egin zuen, eta Linux kernelean ere. Gnumeric kalkulu-orriak sortzeko programaren sortzaileetako bat ere bada.\n1999an, Icazak Helix Code fundatu zuen, GNOMErako softwarea librea sortzeko konpainia, Nat Friedmanekin batera, eta hainbat GNOME hackerri lana eman zien. 2001. urtean, Helix Code-k izena aldatu zuen, Ximian izateko, eta Mono proiektua hasi zuten, Icaza proiektu buru bezala, Microsoften .NET berria hainbat plataformetan erabilgarri izateko, Linux eta Unix modukoak kasu. 2003ko abuztuan, Novellek Ximian erosi zuen.\n1999an Miguel de Icazak Free Software Foundationaren Free Software Saria jaso zuen, 1999 urteko MIT Technology Review eraberritzaile saria ere jaso zuen, eta Time Magazine aldizkariak 2000. urteko irailean mendeko 100 gizonik berriztatzaileen artean izendatu zuten.\nMiguelek paper txiki bat izan zuen 2001ean Antitrust filmean.\n2003an Maria Laura brasildarrarekin ezkondu zen."}
{"id": "3857", "revid": "512", "url": "https://eu.wikipedia.org/wiki?curid=3857", "title": "Federico Mena", "text": "Federico Mena Quintero (Mexiko Hiria, 1976ko uztailaren 29a) ordenagailu programatzaile Mexikoarra, GNOMEren \"Canvas\"-a idatzi zuen Red Haten lan egiten zuen bitartean. Denbora batez GIMPen arduraduna izan zen, eta Ximianen, orain Novellek erosia, kontratatutako lehenetakoa izan zen, eta oraindik bertan jarraitzen du. Miguel de Icazarekin batera, Federicok GNOME proiektua fundatu zuen.\nUniversidad Nacional Aut\u00f3noma de M\u00e9xico unibertsitatera joan zen, eta bertan Icaza ezagutu zuen, Ordenagailu zientziak ikasten zituen bitartean; ondoren unibertsitatea utzi zuen Red Hat-entzat lan egiteko Estatu Batuetan. Bere bizitzaren zatirik handiena Mexiko Hirian igaro du, baina orain Xalapan, Veracruzen, bizi da bere emaztearekin."}
{"id": "3858", "revid": "105290", "url": "https://eu.wikipedia.org/wiki?curid=3858", "title": "Ximian", "text": "Ximian Linux eta UNIXentzat GNOMEn oinarritutako mahaigaineko aplikazio libreak sortzeko konpainia bat da. Ximian (lehenago Helix Code, eta hau baina lehenago International Gnome Support bezala ezagutua, nahiz eta azken hau konpainiaren planifikazio garaian besterik erabili ez) Miguel de Icazak eta Nat Friedman-ek fundatu zuten 1999ko Urrian, eta Novellek erosi zuen 2003ko abuztuan. Novell-ek Ximianen lan eta proiektuak garatzen jarraitzen du Ximian izenpean, Novell beraren beste programa batzuekin bat, Groupwise, Zenworks eta Hularekin.\nXimianek produktu berriak eta existitzen ziren beste batzuk garatu ditu. Produktu hauek Ximian Desktop produktuan datoz, edozein erabiltzaile bere enpresarako beharko zituen hainbat produktu librerekin batera. \"Ximianizatutako\" GNOME, OpenOffice.org, eta Gaim beste programa berrikin nahastuta dator produktu hortan. Honako hauek kasu:\nXimian Desktop Linux Consortium-en fundatzaileetako bat izan zen eta Monoren garapenaz arduratzen da, Microsoft .NETen ordezko Software librea.\nXimianen fundatzaileez gain, Novellek beste hainbat garatzaileri lana ematen dio, Dave Camp, Robert Love, Federico Mena, edo Joe Shaw barne."}
{"id": "3861", "revid": "154321", "url": "https://eu.wikipedia.org/wiki?curid=3861", "title": "Microsoft Windows", "text": "Microsoft Windows \u2014eskuarki Windows izen soilarekin deitua\u2014 sistema eragile komertzial bat da, ordenagailu pertsonal, zerbitzari, sistema txertatu eta antzinean telefono adimenduenetakoa, Microsoft enpresak komertzializatua. Lehen bertsioa 1985 urtean plazaratu zen, eta urte gutxian konputagailu pertsonalen merkatu mundiala bereganatu zuen. Sistema eragile nagusia da gaur egun ere, Windows 11 bertsioarekin (2023 urtean).\nHasiera batean, Windows MS-DOS sistema eragilearen gainean egindako interfaze grafikoa bat zen, geruza bat soilik. Aurrerago, ordea, NT familia sortu zuen, eta hortik aurrerako Windows berriak ez dira MS-DOSen oinarritu, sistema osoak dira-eta.\nWindows IBMren PC ordenagailuekin bateragarriak ziren konputagailuentzat diseinatu zen (Intelen x86 arkitekturan oinarrituak). Eta, gaur arte, Windowsen ia bertsio guztiak hardware plataforma horretarako egin dira. Windowsen zabaltzeak Intelen CPUak zabaltzea ekarri zuen, baita alderantziz ere.\nWindows 3.x bertsioetatik Windows 9x bertsioetara pasa zen; eta, teknologian jauzi garrantzitsua eginez, Windows NTra. Orduan, beste plataforma batzuetarako bertsioak ere egin ziren: Sparc eta PowerPC plataformetarako, esaterako.\nZerbitzari handietan eta superkonpugailuetan 2000ko hamarkadan lerro berezitu bat garatzen hasi zen, Windows Server izenarekin, baina ez da nagusitzera heldu, Unix moduko sistemak eta Linux segmentu horretako liderrak dira-eta.\n2010eko hamarkadan, Windows sistema tabletatara eta telefonoetara egokitu zen, baina ez du nagusitasuna lortu Androidek eta iOSek menderatzen duten merkatu horretan. Segmentu horietan, Windowsetik berezitutako beste bi sistemarekin saiatu zen Microsoft: Windows Mobile eta Windows Phone.\nBertsioak.\nHasiera.\nLehen urratsak 1981n eman ziren, Apple-k lehen interfaze grafikoa merkaturatu baino lehen, baina 1985 arte ez zen prest egon Windows 1.0 sistema. Oso sistema mugatua zen ez baitzuen onartzen leihoak gainjartzen eta hedapen mugatua izan zuen.\n1987n Windows 2.0 kaleratu zuten eta aurrekoaren muga batzuk gainditu bazituen ere ez zuen arrakasta handirik lortzera iritsi. Gainera Applek salaketa jarri zion copyright zela-eta.\nBi bertsioek MS-DOS sistema eragilea zuten oinarria, beraz, oskol moduko bat ziren benetako sistemaren gainean, nahiz eta sistema eragileetako funtzio batzuk barneratu: dispositibo grafikoen kudeatzaileak (\"driver\") eta fitxategi exekutagarrien interpretazioa esaterako. MS-DOS sisteman oinarritzea 2000 urte arte mantendu zen.\nWindows 3.x.\nArrakasta handia lortu zuten bertsioak 1990 urtean kaleratu zen Windows 3.0 bertsioarekin hasi zen. Sei hilabetetan bi milioi ale saldu zituen. Aurrerapen garrantzitsuak barneratzen zituen, leiho-sisteman egindakoez gain, memoriaren kudeaketa zuzena eta kudeatzaileen karga dinamikoa. Horrela sistema eraginkorrago bat lortu zuten.\n1992ko martxoan Windows 3.1 bertsioa agertu zen eta 1993ko abuztuan Windows for groups, sare lokalean komunikazioa bideratu zuen lehena.\nWindows 9x.\nWindows 95 izan zen bilakaeran egon zen urrats garrantzitsu bat. Sortu zen urtea bertsioaren izenean jartzea ohitura bihurtu zen hurrengo urteetan. MS-DOSen oinarria mantendu arren berrikuntza nabarmenak barneratu zituen: 32 biteko aplikazioetarako prestatuta, \"plug and play\" dispositiboak \"berotan\" konektatzeko, izen luzeak fitxategietan, multiataza kanporatzailea (\"preemptive\"), objektuak, fitxategi-esploratzailea... \"Internet Explorer\" web nabigatzailea ere integratu zen bertsio-berritze batean. Sekulako arrakasta izan zuen.\nWindows 98 izan zen hurrengo urratsa. Aurrerapen nabarmenak ekarri zituen: USB euskarria, hibernazioa argindar-kontsumoa murrizteko, Explorer nabigatzailearen bertsio hobetua... Hurrengo urtean Windows 98 SE (\"second edition\") kaleratu zuten, nabigatzailearen eta Media Player zerbitzuaren berritasun nabarmenak barneratuz.\nWindows ME (\"Millennium Edition\") 2000 urtean agertu zen eta MS-DOS oinarrian zuen azkena izan zen. Berrikuntza batzuk zekartzan baina ez zuen harrera ona izan eta oso kritika negatiboak izan zituen.\nWindows NT.\n1988an abiatu zen Microsoften sistema eragile berri bat egiteko proiektua. Hasieran OS/2 IBMko sistema eragilea zuen oinarri, eta NT OS/2 izena zuen, baina Windows 3ren arrakasta ikusita horren APIan oinarritzea erabaki zen. Anbizio handiko helburuak zituzten sistemarako: 32 bitekoa, erabiltzaileanitza, POSIX bateragarria, segurtasun handiagoa, multiataza kanporatzailea, multiprozesadoreetan ere ibiltzekoa. Gainera FAT moduko fitxategi-sistemaz gain NTFS sistema berri ahaltsuagoa barneratu zuen.\nMerkaturatu zen lehen bertsioa Windows NT 3.1 izan zen, 1993ko uztailean, lan-estazio eta zerbitzarietarako bertsio desberdinekin. 1996an NT 4.0 agertu zen Windows 95eko APIarekin bateragarria, eta 2000 urtean NT izenari utzi eta Windows 2000 izenarekin bertsio berri bat abiatu zuten.\nWindows XP.\nWindows XP izan zen NT lerroko hurrengo bertsio garrantzitsua. 2001eko urrian irten zen merkatura, eta bildu zituen PC arruntetara bideratutako Windows 9x sistemak lan-estazioetara eta zerbitzarietara bideratutako NT ezaugarrietara. Interfaze grafikoan eta sare euskarrian berrikuntzak ekarri zituen eta bi edizio zituen, etxekoa (\"Home\") eta profesionala. Gero, ikus-entzunezkoari bideratutako \"Media Center\" eta tableten merkaturako \"Tablet PC\" edizioak etorriko ziren. Zerbitzarien lerroan 2003n \"Windows Server 2003\" erreleboa hartu zion 2000koari.\nWindows Vista.\n2007an Windows Vista agertu zen interfazean eta segurtasunean hainbat berrikuntza zituela. XP baino arrakasta gutxiago izan zuen, hainbat kritika izan zituen-eta.\nWindows 7.\nWindows 7 izan zen hurrengoa, 2009an merkaturatua eta berrikuntzetara baino erabilerraza izateari eta bateragarritasunari eman zitzaion lehentasuna.\nWindows 8.\n2012an Windows 8 merkaturatu zuten tabletetan erabili ohi diren ukimen pantailei begirako hobekuntzekin. Hodei-konputazioaren eta sareko zerbitzuen integrazioa izan ziren beste berrikuntza garrantzitsuak.\nWindows 10.\nWindows 10 2015ean agertu zen Windows 8ko interfazean egindako aldaketa batzuetan atzera eginez. Adibidez \"Start\" menua berreskuratu zuen.\n2017tik aurrera Microsofteko sistema guztien mantentze-lanak Git plataformara pasa ziren.\nWindows 11.\n2021eko ekainaren 24an, Microsoftek Windows 11 iragarri eta berretsi zuen, eta 2021eko urriaren 5ean kaleratu zen ofizialki. Fluent Design-en oinarritutako erabiltzaile-interfazea du, sistema osoan gardenkiak, itzalak, ikono biribilduak sartuz. Hasiera menuaren diseinua aldatu egin da, alboko fitxak kenduz. Ataza-barrako ikonoak, hasiera botoia barne, pantailaren erdian zentratuta daude, macOS dock-aren diseinuarekin konparatu izan dena.\nBestelakoak.\nWindows CE sistema txertatuetan integratzeko Microsofteko sistema eragilea izan zen. Sistema horretatik eratorriko ziren Windows Mobile eta geroago Windows Phone.\nXbox izenarekin ezagutzen da Xbox One bideo-joko plataformarako moldatutako Windows sistema.\nAplikazioak.\nWindows 10 eta Windows 11 sistema eragileek aurrez instalatuta duten aplikazioak hauek dira:\nKanpo estekak.\n[[Kategoria:Windows]]\n[[Kategoria:Ordenagailu pertsonalak]]\n[[Kategoria:Konputazio plataformak]]\n[[Kategoria:Microsoften frankiziak]]\n[[Kategoria:Sistema eragile familiak]]"}
{"id": "3862", "revid": "336", "url": "https://eu.wikipedia.org/wiki?curid=3862", "title": "Henri Laborit", "text": "Henri Marie Laborit (Hanoi, Frantziar Indotxina, 1914ko azaroaren 21a -Paris, 1995eko maiatzaren 18a), sendagile, biologo, etologo, psikologo frantziarra izan zen.\nAnestesia eta hibernazio artifizialean berritzaile, klorpromazina erabiltzearen bultzadan dago bere lorpen handiena, psikiatrian. Fisiologiatik zerebrora, eta hortik giza jokaera ikertzera abiatu zen. Lasker Saria (USA, 1957), Anokhin Saria (CCCP, 1981), jende gehienek \"Mon oncle d'Am\u00e9rique\" pelikulari esker ezagutu zuten. Unibertsitatean irakasle, alderdi eta sindikatuen aurrean hizlari, 1950etik 1994 arte gutxienez 30 liburu idatzi zituen: \"Delirium Tremens\", \"Du Soleil \u00e0 l'homme\", \"Les Comportements\", \"Eloge de la fuite\", \"La Nouvelle Grille\", \"L'Inhibition de l'Action\" eta beste asko. Horietako asko beste hizkuntzetara itzuliak izan dira. Politikoki ezkertiarra zen eta sozialki oso jatorra. Poeta, margolari, idazle; jakintsu handi bat zen."}
{"id": "3863", "revid": "336", "url": "https://eu.wikipedia.org/wiki?curid=3863", "title": "GTK", "text": "GTK intefaze grafikoak garatzeko liburutegi edo garatze rutina talde garrantzitsu bat da. GNOME, Xfce edo ROX ingurune grafikoetan erabiltzen da normalean.\nLGPL lizentziapean dago, software librea da, plataforma anitzetan dabil eta GNU proiektuaren zati garrantzitsu bat da.\nHasiera batean GIMP garatzeko sortua, GTK \"GIMP toolkit\"-ren akronimoa da eta oso erabilia da linux-erako programa eta programatzaileen artean QTrekin bat, azken hau KDErako.\nGTKren diseinuak beste programazio-lengoaia batzuekin programatzeko aukera ematen du, C, C++, Perl edo Pythonekin adibidez.\nGaur egungo bertsioa GTK 3 da, aldaketa eta hobetze askorekin aurreko bertsioarekin alderatuta.\nGTKren liburutegiak.\nGTK hiru liburutegitan oinarritzen da:"}
{"id": "3864", "revid": "56334", "url": "https://eu.wikipedia.org/wiki?curid=3864", "title": "Zenbaki kardinal", "text": "Zenbaki kardinala multzo bat osatzen duten elementu kantitatea adierazten duen zenbakia da, kantitate hori finitua edo infinitua izanda. Izan bedi A multzoa. A multzoa finitua dela esango dugu A = \u2205 bada edo existitzen bada n \u2208 N zeinentzako A multzoa eta {1...,n} multzoa ekipotenteak diren. Multzo hutsaren kardinala 0 dela diogu, eta bestelako kasuan, n horri A-ren kardinala esaten zaio, eta a |A| = Card(A) = n gisa adieraziko dugu. \nA multzo infinitua dela diogu finitua ez bada. \nHistoria.\nGeorge Cantorrek, 1874an, zenbaki kardinalaren kontzeptua proposatu eta aurrera eraman zuen. \nHanditu zuen zenbaki infinituetara ez soilik finituetara.\nCantorrek definitu zuen hau, esanez bi multzo finitu kardinal berdina (ekipotenteak) zutela haien elementuen arteko bijekzio bat existitzen bada.\nZenbaki naturalen kardinala izendatu zuen: \u2115: \u00c1lef 0\nKardinalaren propietate batzuk.\nLehenengoa printzipio batukorraren formarik sinpleena da. Izan ere, honek hurrengoa dio: \nformula_6 binaka disjuntoak baldin badira formula_7 formula_8 formula_9 formula_10, orduan multzo guztien bilduraren kardinala multzo bakoitzaren kardinalaren batura izango da: formula_11 \nGarrantzitsua da multzoak binaka disjuntoak izatea. Adibidez, formula_12, formula_13 eta formula_14 -ren kasuan, multzo guztien ebakidura hutsa da formula_15, baina binaka ez dira hutsak formula_16 , formula_17 eta formula_18. Beraz, formula_19 ez da izango formula_20, baizik eta \nformula_21\nIzan ere, orokorrean, A eta B bi multzo finitu direnean inklusio-esklusioaren printzipioa betetzen da: \nformula_22\nMultzo baten kardinalaren kalkuluaren adibideak.\nMultzo finituak.\nA = {2,4,5} kardinal multzo finitua 3 da. Hutsala da funtzio hori injektiboa dela frogatzea: f: {2,4,5} \u2192 {1,2,3}:\nformula_23\nMultzo infinituak.\nZenbaki naturalak.\nformula_24 multzo infinituaren kardinala zenbaki bikoitiez osatuta formula_25 da. Hori frogatzeko, nahikoa da funtzioak definitzea:\nformula_26 : formula_27 formula_28 : formula_29\nformula_30 formula_31\nBien injektibotasuna frogatuz, ondorioztatzen dugu f bijektiboa dela. Multzoaren kardinaltasuna formula_25 da. Hau frogapena amaitzen da. Emaitza honek intuizioaren kontrakoa irudi dezakeen arren, pareak baino naturalagoak direla pentsa baitaiteke (adibidez, 1) naturala delako eta ez dagoelako pareetan sartuta, multzo horiek ekiahaltsuak direla frogatzen dugu.\nZenbaki arrunten pare ordenatuen (edo, eskuarki, n-tuploen) multzoak formula_25 kardinal bat du. Hau zenbaki pareak diagonalaren aurka zenbakituz froga daiteke. formula_34 naturalen azpimultzo infinitu batek duen kardinal bera duela frogatzeko beste modu bat da:\nformula_35 : formula_36\nformula_37\n3 eta 2 zenbaki lehenak direnez, x pare bakoitzerako, eta zenbaki desberdina lortuko dugu. Orduan formula_28 injektiboa da eta formula_39.\nZenbaki arrazionalak.\nformula_40 zenbaki arrazionalen multzoak formula_25-ren pareko kardinala du. Emaitza horrek intuizioari aurre egiten dio, alde batetik, arrazionalen multzoa \"trinkoa\" delako formula_42-n, zeinak formula_43 kardinala baitu. Izan ere, zenbaki errealen topologia pixka bat aztertuz gero, bi zenbaki errealen artean zenbaki arrazional bat dago beti, eta bi arrazionalen artean beti dago erreal irrazional bat. Horrek formula_44 eta formula_45 elementu kopuruaren arabera alderagarriak direla pentsaraz lezake, baina formula_46-k formula_47 adina elementu baino ez ditu, eta formula_48 elementuen kopurua formula_46-ren elementu kopurua baino askoz ere handiagoa da.\nformula_44 multzoa zenbakigarria dela eta, beraz, naturalek duten kardinal bera duela egiaztatzeko, ikus dezakegu formula_51 funtzio injektibo bat dagoela. formula_44 zenbaki arrazional bat r/s-ren berdina bada, bi zenbaki lehenen arteko erlatiboak izanik, orduan definitzen dugu:\nformula_53 : formula_54\nformula_55 formula_56 formula_57 formula_58\nHorrek erakusten du formula_59, eta formula_60 eta naturalak arrazionalen multzo baten parekoak direnez, desberdintasunen katea dugula:\nformula_61\nBeraz:\nformula_62\nKardinalen aritmetika.\nformula_63 eta formula_64 multzoak, formula_65 eta formula_66 kardinalekin, batuketaren printzipioa eta produktuaren printzipioa definitzen dira, kardinalak batu eta biderkatzeko:\nformula_67 , formula_68\nBi multzoak finituak direnean, kardinalen aritmetika zenbaki arrunten aritmetikara mugatzen da. Hala ere, bi multzoetako bat infinitua denean, zenbaki arrunten aritmetikaren hedadura sendoa izaten da. Kardinal transfinituen artean erlazio aritmetiko interesgarri batzuk daude:\nKardinalen esponentziazioa bi formula_71 eta formula_72 multzoen arteko funtzio-multzotik abiatuta definitzen da:\nformula_73\nAurreko definizioekin, berehala egiaztatu behar da:\nformula_74 , formula_75"}
{"id": "3866", "revid": "512", "url": "https://eu.wikipedia.org/wiki?curid=3866", "title": "Buru", "text": "Burua animalien gorputz atal bat da, aurre edo goi aldean kokatua eta normalean garuna, begiak, belarriak, sudurra eta ahoa dituena. Hauekin ikusi, entzun, usaindu eta dastatu egiten da.\nGiza buruaren atalak.\nBurua giza gorputzean goien dagoen atala da."}
{"id": "3867", "revid": "56056", "url": "https://eu.wikipedia.org/wiki?curid=3867", "title": "Legazpi", "text": "Legazpi Gipuzkoako hegoaldeko udalerri bat da, Urola Garaia eskualdean dagoena, Aizkorri mendiaren magalean, 450 metroko garaieran. biztanle zituen . urtean. Herri industriala da, batez ere burdinaren eraldaketari lotua (fabrika nagusiak: Bellota Herramientas, FPL eta GSB). Izan ere, herri honetan aspalditik jarduera garrantzitsua izan da burdinaren ustiaketa eta eraldaketa, eta XV. mendeko burdinola bat ere badute, berritua eta erakustaldiak egiteko maiz samar lanean jartzen dutena: Mirandaola.\nHerriari buruzko lehen aipamen idatzia 1290. urtekoa da eta VII. mendeurrena ospatzeko ekitaldiak izan ziren 1990an. Seguraren menpe zegoen orduan herria eta 1608an lortu zuen independentzia.\nIlintxak: legazpiarren ezizena.\nLegazpiarrei \"ilintxak\" ezizenaz deritzaie, \"ilintxa\" gaizki erretako ikatz zatia omen da, hortaz ezizenak jatorria meatzaritzan luke. Horregatik Legazpiko Ilintxa Kirol Elkarteak izen hori du.\nGeografia.\nIngurune naturala eta klima.\nLegazpin jaiotzen da Zumaian itsasoratzen den Urola ibaia. Halaber, han dago Barrendiolako urtegia, eskualdea urez hornitzen duena. Legazpi mendiz inguraturik dago. Hona hemen nabarmenenak: Gorostiaga, herrian \"Korosti\" izenaz ezaguna (947 m), Haizeleku (810 m), Arrolamendi (910 m), Arranoaitz (903 m), Jentiletxe (913 m), Oregi (924 m), Ota\u00f1o (860 m), Artzanburu (1360 m) eta Andraitz (1450 m). Azken hirurak Aizkorri mendilerrokoak dira, eta lehenengo aipatuak Satuikoak.\nKlima atlantikoa izan arren, bere garaiera dela eta, Gipuzkoako batez besteko tenperaturak baino lau gradu gutxiago izaten ditu, batez ere neguan. Neguro elurteak izaten dira.\nUdalerri mugakideak.\nHonako hauek ditu mugakide: Iparraldean, Antzuola, Urretxu eta Zumarraga; mendebaldean, O\u00f1ati; hegoaldean, Zegama eta Altzaniako Partzuergoa; eta ekialdean, Zerain, Mutiloa eta Gabiria.\nDemografia.\nXX. mendearen bigarren erdialdeko industrializazioari esker, Legazpi herri txiki bat izatetik 10.000 biztanle izatera igaro zen 40 urtetan. Hala ere, 1970eko hamarkadako krisialdiaren ondoren biztanleak galtzen hasi zen, eta galera horrek ez du etenik izan XXI. mendearen hasieran. 2019an 8.430 biztanle zituen. Horietatik %25,52k 65 urte edo gehiago zituen. Eta atzerrian jaiotakoak %5,26 ziren. \nPolitika.\nUdal hauteskundeak.\n2011ko udal eta foru hauteskundeetan Bildu koalizioak gehiengo osoa eskuratu zuen, hamahiru zinegotzitik zazpi eskuratu baitzituen. Hori horrela izanik, udalean gehiengo osoa lortu zuten eta Kepa Urzelai alkate izendatu zuten.\n2015eko udal hauteskundeetan, berriz, Euskal Herria Bilduk eta Eusko Alderdi Jeltzaleak berdindu egin zuten zinegotzi kopuruan, baina EAJk boto gehiago jaso zituen. Bigarren alderdi horretako Koldobide Olabide hautatu zuten alkate, bere taldearen botoei esker. Euskal Herria Bilduk eta Irabazik bakoitzak bere hautagaiari eman zion botoa, eta PSE-EEko zinegotziek zuri bozkatu zuten.\n2019ko udal hauteskundeetan hauek izan ziren emaitzak: EAJk 2.018 boto. EH Bilduk 1.783 boto. PSE-EEk 628 boto. Podemos-IU-EQUOk 329 boto. PPk 53 boto. Koldobike Olabide aukeratu zuten berriro alkate.\n2023ko udal hauteskundeetan hauek izan ziren emaitzak: EH Bilduk 1.611 boto (5 zinegotzi); EAJk 1.353 boto (5); PSE-EEk 728 boto (2); Berdeak 333 boto (1); PPk 39 boto (0).\nEkonomia.\n2017an honela banatzen ziren sektore ekonomikoak herrian: Lehen sektorea BEGaren %0,5. Bigarren sektorea %58,5. Hirugarren sektorea %36,3. Eraikuntza %4,8.\nAzpiegiturak.\nGarraiobideak.\nRenferen Madril-Irun trenbideak udalerria zeharkatzen du. Eta, trenbide horren barruan, C-1 Irun-Donostia-Brinkola lineako trenek bi geltoki dituzte udalerrian: Legazpiko hirigunekoa eta Brinkola auzokoa.\nKultura.\nEuskara.\nErdialdeko euskararen barruan, Goierriko euskara da Legazpikoa. Urolaldeko hizkerarekin batera Sartaldeko azpieuskalkia osatzen du Goierrikoak. Batasun eta nortasun handikoa da Goierriko euskara; hala ere, haren barruan, mendebaleko euskararen eragin handiena jaso duena da Legazpiko euskara, euskalki horrekin muga egiten baitu mendebaldean: O\u00f1atiko euskara mendebaldeko euskalkikoa da, izan ere. \n2016an herritarren %60,77 euskalduna zen.\nEuskal prentsa.\nLegazpin sortuak dira XX.mende amaieran gisakoetan aitzindari izan ziren bi mugimendu: hots aldizkaria, literatur arloan eta Ene Bada! aldizkaria, herri prentsan.\nJaiak.\nFesta nagusiak Santikutzak dira (maiatzaren 3an). Txirrindulari afizionatuen Santikutz Klasikoa jokatzen da. 2013an 80. urtemuga bete zuen, Telleriarteko Txirrindulari Elkarteak antolatuta.\nBeste festa eta ospakizun batzuk: Santikutz Txiki edo Agorreko Santikutzak (iraila), Santa Ageda, Inauteriak, Legazpiko Oilar Jokoa, San Juanak, San Inazio, Egialdeko jaiak, Artzain eguna, San Nikolas, Brinkolako San Agustin jaiak ...\nLegazpiko ereserkia.\nHauek dira Legazpiko ereserkiaren hitzak:\nBidezko Merkataritzaren aldeko hiria.\n2013ko azaroaren 8an, Emaus Gizarte Fundazioak \"bidezko merkataritzaren aldeko hiria\" izendatu zuen; Gipuzkoako lehen udalerria izan zen Legazpi. Mundu osoan izendapen hori 1100 hirik baino ez dute. Udalerriko eragileek (dendak, ikastetxeak, elkarteak, enpresak eta udala) elkarrekin lan egiten dute, bidezko merkataritza bultzatzeko."}
{"id": "3868", "revid": "119347", "url": "https://eu.wikipedia.org/wiki?curid=3868", "title": "Qt Development Frameworks", "text": "Trolltech (Quasar Technologies bezala ezagutua lehen) Oslo, Norvegia. Ordenagailuetarako softwarea garatzen duen konpainia bat da. Software garapenerako tresnak eta liburutegiak garatzen ditu, goi mailako kontsultoria zerbitzuez gain.\nBeraien produktu nagusia Qt da, plataforma-anitzeko, C++-en idatzitako Erabiltzailearentzat Interfizie Grafikoak (GUI) sortzeko tresna sorta.\nTrolltech 1984an sortu zuten Eirik Eng eta Haavard Nord-ek. 1991. urtean hasi ziren Qt idazten, eta ordudanik Qt zabaldu eta hobetzen joan da.\nKDE mahaigain ingurugiro arrakastatsuak Trolltech-en Qt liburutegia erabiltzen du. Trolltech-ek gainera KDEko zenbait garatzaileri lan ematen dio.\n2001ean Trolltech-ek Qt oinarri bezala duen Qtopia argitaratu zuen.\n2006ko uztailean Trolltech burtsara irten zen.\n2008ko urtarrilaren 28an Nokiak Trolltech eskuratzeko hitzarmena zuela iragarri zuen. Erosketaren kostua Nokiarentzako 104 milioi \u20ac ingurukoa da. Trolltech eskaintza onartu egin du."}
{"id": "3869", "revid": "336", "url": "https://eu.wikipedia.org/wiki?curid=3869", "title": "UNIX-moduko", "text": "Unix-moduko sistema eragileak Unix sistemen moduan funtzionatzen duten sistemei deitzen zaie, baina ez dute zertan Single Unix Specification espezifikazioa bete edo onartu behar. Termino honek UNIX-en inspiratutako iturri irekiko sistema eragileak edo hauen ezaugarriak emulatzeko diseinatuak dauden iturri irekiko sistema eragileak, komertzialak edo jabetasun lanez egindakoak, edo UNIX bertsioren bateko lizentzia dutenak (eta ondorioz Unix-modukoa izateaz gain UNIX marka erregistratua erabili dezakete) elkartzen ditu. Ez dago termino hau formalki zehazteko araurik, eta ondorioz iritzi ezberdinak daude sistema eragileak Unix-modukoak diren ala ez esateko.\n\"Unix-moduko\" terminoa eta UNIX marka erregistratua.\nThe Open Group da UNIX marka erregistratuaren jabe eta berak administratzen du Single UNIX Specification espezifikazioa. Honek \"Unix-moduko\" sistemak izena gaizki erabiltzen dutela dio, eta hobeto izango litzatekeela \"POSIX-conforming system\" deitzea sistema eragile hauei. Honekin Unix-moduko sistema ezberdinen konpatibilitatea eta estandarizazio sistemari erreferitzen direla abokatzen dute. Hala ere \"POSIX-conforming\" edo \"Posix-bete\" terminoak bere arazoak ditu. Adibidez sistema eragili batzuk POSIX estandareak betetzen dituzte (adibidez, Microsoft Windows) eta ondorioz hauek \"Posix-betetzen\" duten sistemak dira, baina ez dute Unix-modukoekin zer ikusirik. Unix-erako idatzitako eta konpilatutako programa askok ez dute bertan funtzionatuko. Gainera, \"Unix-moduko\"tzat ezagutzen diren hainbat sistemek ez dute guztiz betetzen POSIX espezifikazioa\nUnix-moduko sistemen garapena.\n\"Unix-moduko\" lehen sistema eragilea AT&amp;T-k Unix lizentziatu zuelako izan zen, eta honek Unix asmo komertzialetatik kanpo usten zuen. Sistema hauek enpresei akademia eta unibertsitateetan zueden UNIX erabiltzaileen ezaugarri berak emateko garatzen ziren. Unix-moduko sistema eragile jabedunak 1980ko harmakadan eta 1990ko harmarkadan eskuragarri zeuden, eta hauen artean Idris, Coherent, eta UniFlex.\n1980ko hamarkadan AT&amp;T-k UNIX lizentzia komertzialpean erabiltzea baimendu zuen, eta hainbat sistema eragile jabedun garatu ziren, hauen artean: AIX, HP-UX, IRIX, Solaris, Ultrix, eta Xenix.\nBitartean, Unix-moduko sistema eragile ez komertzialak garatu ziren, UNIX-en ordezko doako edo ez oso garestiak ziren sistemak. Adibidez: BSD, GNU, Minix, eta Linux."}
{"id": "3870", "revid": "1545", "url": "https://eu.wikipedia.org/wiki?curid=3870", "title": "Sun Microsystems", "text": "Sun Microsystems erdieroaleak eta softwarea garatzen dituen informatika enpresa da. Silicon Valleyen kokatuta zegoen 2009an Oracle Corporationek erosi zuen arte.\n\"Sun\"en produktuen artean SPARCen oinarritutako prozesagailuak dituzten zerbitzari eta lan-estazioak, SunOS eta Solaris sistema eragileak, NFS sareko fitxategi sistema, Java plataforma, eta (AT&amp;Trekin bat) Unix System V Release 4ren estandarizazioa. Arrakastarik gabeko produktuen artean NewWS leiho sistema, OpenLook erabiltzaileentzako interfaze grafikoa, eta \"Unix\"en oinarritutako bezero txikiak (diskorik gabeko lan-estazioak).\nBulegotika-suitea.\n\"Sun\"ek StarOffice softwarea erosi zion StarDivision enpresa alemaniarrari eta OpenOffice.org izena eman eta LGPL eta SISSL lizentziapean argitaratu zuen, software librearen alde apustu eginez. Bulegotika-suite hau Microsoft Officen antzekoa da eta plataforma-anitza da."}
{"id": "3871", "revid": "336", "url": "https://eu.wikipedia.org/wiki?curid=3871", "title": "NFS", "text": "NFS (Network File System) hasiera batean Sun Microsystems-ek 1984. urtean garatutako protokoloa. 1094, 1813, (3010) eta 3530. RFC-etan definitua dago fitxategi sistema moduan, non ordenagailu batek sare batetik fitxategietara iritxi daiteke disko lokal bat izango balitz bezala.\nProtokoloaren 2. bertsioak hasieran UDP-ren gainean ibiltzen zen, honela protokoloa \"egoera gabe\" geratzen zen, eta adibidez blokeo sistema protokoloaren nukleotik at implementatzen zen.\nProtokoloaren 3. bertsioak TCP-rako euskarria ekarri zuen. Ordurako zenbait garatzailek NFSv2-n garraio bezala TCP euskarria garatu zuten. Garraio bezala TCP erabiltzeak NFS WAN sareen gainean erabiltzea logikoagoa bihurtzen zuen (nahiz eta ez duen zertan praktikoa izan behar).\n4. bertsioak AFS-ren influentziak hartu zituen, eta performantzia hobea, segurtasun indartsua eta egoera protokoloa garatu zizkioten.\nNFS UNIX sistemei gogor lotua dago, nahiz eta beste plataformetan ere erabili daitekeen, Macintosh eta Microsoft Windows-en adibidez. \"Zerbitzariaren mezu blokea\" (SMB), antzeko protokolo bat, Microsoft Windows-pean inplementatuako sare fitxategi sistema baliokidea da.\n\"sare fitxategi sistema\" terminoa askotan termino generikotzat erabitlzen da \u2014 ikusi fitxategi sistemak beste adibide batzuentzat."}
{"id": "3881", "revid": "512", "url": "https://eu.wikipedia.org/wiki?curid=3881", "title": "Ren\u00e9 Descartes", "text": "Ren\u00e9 Descartes (; La Haye en Touraine \u2014herriak 1802az geroztik, Ren\u00e9ren omenez, Descartes izena du\u2014, Frantziako Erresuma, 1596ko martxoaren 31a \u2013 Stockholm, Suedia, 1650eko otsailaren 11a) filosofoa, matematikaria eta zientzialaria izan zen. Bai filosofian, bai matematikan, aitzindaritzat dugu gaur egun.\nBizitza.\nHaurtzaroa eta gaztaroa.\nRen\u00e9 Descartes 1596ko martxoaren 31n jaio zen La Haye en Tourainen, Poitierstik gertu. 1967an, izena aldatu zioten herri honi eta \"Descartes\" deitu.\nAita Joachim Descartes legegizona izan zen eta ama, berriz, Jeanne Brochard. Ren\u00e9k jaiotzean umezurtz geratu zela uste bazuen ere, Jeanne ama urtebete geroago hil zen, anaia gazteagoa jaiotzean (hau ere hil egin zen).\nAmonak hezi zituen Ren\u00e9 eta bi anaiak, aita aholkularia baitzen Bretainiako Legebiltzarrean eta denbora luzea eman ohi zuen kanpoan. Beste emazte bat hartu zuenean, Joachim Descartes erabat aldendu zen.\nHeziketa.\nLehenengo urteetan La Fl\u00e8chen ikasi zuen. Kultura klasiko sakona eman zion horrek, latina eta greziera ikasiz eta Zizeron, Horazio, Virgilio, Homero, Pindaro edo Platon irakurriz. Era berean, Aristotelesen testu filosofikoak aztertzen zituzten eta Su\u00e1rez, Fonseca edo Toledo bezalako Jesusen Lagundiko kide batzuenak ere bai. Aristoteles zen garaiko erreferentzia, bai fisikan baita biologian ere. Ikasketa planak Matematikarako sarrera bat egiten zuen eta Astronomia, Musika edo Arkitektura ere ez ziren falta. Eztabaidak garrantzi handia hartzen zuen garaiko metodologian.\nUnibertsitatea.\n18 urte zituela, Ren\u00e9 gaztea Poitierseko unibertsitatera joan zen zuzenbideko ikasketak egitera. Medikuntzan ere aritu zen apur bat eta, 1616rako, batxiler eta lizentziatua zen. Ikasle aparta, irakasleek asko estimatzen zuten eta unibertsitateko laborategiak maiz bisitatzeko aukera izan zuen.\nDescartes ikertzailea.\n1619an, Bredan, Isaac Beeckman ezagutu zuen; matematikan oinarritzen zen fisikako teoria garatu nahian zebilen hau eta Descartesen jakin-mina piztu zuen gai horietan.\nBidaia ugari egin zuen, baina ez zuen sekula bere formazioa baztertu. 1620an, Johann Faulhaber ezagutu zuen Ulmen. Kalkuluaren maisuak, Beeckmanek bezala, zientzia eder bat garatzeko aukeran amets egitea bultzatu zuen eta, horrelaxe Eulerren poliedroen teorema aurkitu zuen.\nZer pentsatu asko izan zuen gai hauen inguruan, baina ez zuen ezer argitaratu. Parisen luze egon zen batean, Marin Mersenne edo Guez de Balzac bezalako intelektualekin egon zen eta \"Libertinoak\" esaten zieten giroan ere mugitu zen. Ospea hartzen joan zen eta bere etxea bilera leku izan zen ideia eta eztabaida gustuko zutenentzat.\nBadirudi gorabeherak izan zituela bere bizitzan, 1628an, duelu baten hartu baitzuen parte.\nHurrengo urtean, Herbehereetara joan zen, han ikasketara bete-betean dedikatzeko asmoz. Bizitza lasaia eta umila izan zuen han, behin baino gehiagotan lekualdatuz, bere egonlekua ezkutuan mantendu nahian eta, Danimarkara edo Frantziarako bidaiak egin bazituen ere, 1649 arte hantxe biziko da.\nHolanda gustuko zuen oso, Frantzian arreta galtzeko aukera gehiago baitzegoen; merkataritzak loratzen zituen hango hiri baketsuak eta burgesek zientziak sustatzen zituzten, 1632an, Amsterdamgo akademia sortu zutelarik. Bitartean, Europa Hogeita Hamar Urteko Gerra latzean zebilen eta ez zen 1648 arte baretuko. Argiaren errefrakzio eta erreflexio legeak enuntziatu zituen eta geometria analitikoa sortu zuen.\nHeriotza.\n1649ko irailean, Suediako Kristina erreginak deitu zion Stockholmera. Hantxe hil zuen pneumoniak 1650eko otsailaren 11n, 53 urte zituenean.\nOrain gutxi arte horrela uste izan bada ere, gaur egun, zalantza dago heriotzaren arrazoiarekin. 1980an, Eike Pies historialari eta mediku alemaniarrak Johan Van Wullener holandarrari zuzendutako gutun sekretua aurkitu zuen Leidengo Unibertsitatean. Descartes zaindu zuen Gorteko sendagileak idatzia zen eta bere agonia deskribatzen zuen. Sintoma haiek ez zetozen neumoniarenekin bat. Beste patologo batzuekin hitz egin ondoren, Piesek Descartes artsenikoa erabiliz eraila izan zela uste du.\n1676an, hilobitik atera zituzten Descartesen gorpuzkiak. Kobrezko hilkutxa Parisera eraman zuten eta Sainte-Genevi\u00e8ve-du-Monteko elizan ehortzi.\nFrantziako Iraultzaren garaian, berriro lekualdatu zituzten eta Panteoira eraman, Frantziako itzal handiko pertsonak deskantsatzen duten gunera.\n1819an, azken deskantsua izan zuen Saint-Germain-des-Pr\u00e9sko elizan eta hantxe dago oraindik.\n1935ean, \"Descartes\" izena jarri zioten ilargiko krater bati.\nObra.\nLehenengo lanak.\nGaztaroko zenbait apunte kontserbatu bada ere, bere lehen lana \"Espirituaren zuzendaritzarako arauak\" izan zela esan dezakegu. 1628an idatzi zuen eta 1701ean argitaratu, bera hil eta gero.\nGero etorri ziren \"Argia, Munduaren tratatua\" eta \"Gizakia\". Inprentatik kendu zituen 1633an, Inkisizioak Galileo kondenatu zuela jakitean, eta beranduago argitaratu ziren.\n1637an \"Arrazoia ondo zuzendu eta zientzietan egia aurkitu ahal izateko Metodoaren diskurtsoa\" argitaratu zuen. Gero, \"Dioptrika\", \"Geometria\" eta \"Meteoroak\" saiakerak idatzi zituen eta, hasieran, anonimoa izaten saiatu bazen ere, berehala egin zuten ospetsu.\n1641ean, \"Meditazio metafisikoak\" argitaratu ziren eta 1642an berriro egin zuen hori, aurrekoa luzatuz eta osatuz.\n1642koa izan daiteke \"Egiaren bila, arrazoi naturala erabiliz\" elkarrizketa (hil ondoren argitaratuko zuten).\n1647an, \"Filosofiaren printzipioak\" agertu ziren.\n1648an, Frans Burman, teologiako ikasleari eskaini zion elkarrizketa bat. Ikasleak testu filosofikoari buruzko galdera interesgarriak egin zizkion eta Descartesek emandako erantzunak apuntatu.\n1649an, azken tratatua argitaratu zuten, \"Arimaren grinak\".\nKristina Suediakoarentzako Elkarte Zientifiko baten araudia ere egin zuen, artikulu bakar batek osatzen duelarik: hitza txandaka izango dute, ordena arbitrario eta finkoan.\nDescartesen korrespondentzia ere, asko bere lagun Mersenneri zuzendutakoa, gordeta dugu.\nFilosofia.\nFilosofia kartesiarrean hasteko, aurrez aipatutako \"Meditazio Metafisikoa\"etan oinarritu behar zen, edo baita \"Metodoaren diskurtsoa\"n ere. Ezertan hasi baino lehen, Descartesek ikerketa independente bat garatzera eraman duen arrazoia agertzen du. Jakintzari balio praktiko handia ematen dio eta bizitzarako ezinbestekoa dela uste du -\"zuzen ekiteko, nahikoa da zuzen pentsatzea\"-, baina eskolak frustrazioa eragin dio.\nAntzinako testuen irakurketak espirituaren formazioan laguntzen duela uste du, baina zuhurtziaz irakurri behar direla; matematikaren garrantzia azpimarratzen du, bere aplikazio mekanikoen bidez, gizakiaren lana leunduz, eta zehaztasuna miresten du, behar hainbateko garapena oraindik ez bada ere lortu. Moralista paganoen idatzietan, bertutea lortzeko ikasketa franko dagoela uste du, baina ez dute egiazko bertutea zein den identifikatzen laguntzen. Filosofiak gauza guztiez hitz egiteko baliabideak ematen dituela dio eta gutxiago dakitenek miresten dutela hori; gainontzeko zientziek filosofian aurkitu beharko lituzkete oinarriak, baina jakintsuak ezin dira ados jarri. Eskolaren esperientziak ezjakintasun handia erakutsi dio eta ikerketa ezinbestekoa dela frogatu.\nFilosofia modernoaren aita.\nMatematika eta Fisikan ekarpen garrantzitsuak egin bazituen ere, Descartes Filosofia modernoaren aita kontsideratzen dugu. Justifikazioa jasotako egiei uko egiteko erabakian datza, eskolastika eta beste joerak baztertuz. Gainera, Descartesek morala, medikuntza edo mekanika bezalako gaietan argia ikusi ahal izateko, ezaupidea bera ikertu behar dela uste du. Bere jarraitzaileak ere arazo epistemologikoei emandako garrantzia horrekin ados agertzen dira.\nOndoren etorri ziren filosofoek, Pascal, Spinoza, Leibniz, Malebranche, Locke, Hume edo Kant, interes handiz ikertu zituzten Descartesen teoriak, batzuetan alde eta beste batzuetan kontra. Baina ez dugu ahaztu behar filosofo klasikoekin, Platon edo Aristotelesekin, duen lotura. Descartesek zerbait sendoa ezarri nahi du zientzietan. Alde batetik, helburu errealistak markatu eta haiek lortzearren ekin behar dugula uste du, baina, egunerokoan, ingurura egokitzen jakin beharko duela ez du ahazten, eta ikerketarako baldintzak mehatxatzen ditu horrek. Bestalde, bere egoera galdutako ibiltari batekin alderatzen du eta, burutzen ari den ikerketan, norabide zehatz baten beharra ikusten du. Ezinbestekoa izango da metodoa, eta arrazoi ahulek ez dute alborarazi behar.\nMetodoaren arauak.\nLogikak baliozko arau asko ditu, baina gehienek ez dute ezertarako balio, arrazonatzeko gaitasuna oinarrizkoa baita eta inork ezin digu hori irakatsi. Metodoaren arauak hurrengoak dira:\nDescartesek metodo hori erabiliko du Jaungoikoa eta arimaren existentzia frogatzeko, baina hori arazo handia izango da.\nIdazteko eraren helburua.\nIdazkera kartesiarrak asmakizunaren antza du; klabe ugari ematen digu eta bere obra ulertu nahi bada, irakurleak parte aktiboa izan behar du. Zenbaitetan, gauzak ez dira testuan ordena naturalean agertzen; adibidez, Descartesek arau bat hartzeko komenientzia esplikatu aurretik metodoa esplikatzen duenean. Ez du sekula argitzen zergatik aukeratu zuen bere metodoa, baina bai esaten du hobea dela edozein metodo hartzea metodorik gabe aritzea baino.\nKezka metodikoa.\nDescartes kezkaren filosofoa da, ikerketan, arrazoiak kezka planteatzen duen gauza oro ukatu behar baita. Horrela ezarri zituen kezkaren 3 mailak:\nArgudio eszeptiko hauen helburua ez da eguneroko bizitzan arrisku sentsazioa sorraraztea. Posibilitate abstraktuak dira, laborategian eginiko ikerketaren moduan.\nSoluzioak.\nDescartesek Platon eta Aristoteles ikusten ditu jakintzaren oinarrien existentzian ikertzen. Ez du espresatzen, baina bi filosofoek galderari erantzungo dion argumentazio bakarra dialektika edo kontrobertsia dela uste dute.\nHorrelako zerbait ikus dezakegu lehen arau metodikoan: ideiak ebidentzia izango dira, kezkarik ez badago. Baina, egia esan, ebidentzia handienetan ere, beti ager daiteke kezka; agian, ideia ebidenteenak ere, faltsuak dira.\nBestalde, Descartesek 3 arrazoi onartzen ditu kezka handiena planteatzeko: jeinu gaiztoa, zorigaiztoko ausa eta kontrako kausalitate naturala. Agian, Descartesen helburua ez da Jaungoikoaren existentzia frogatzea; agian, antagonistari dialektikoki irabazi nahi dio kontrobertsian. Jaungoikoaren existentzia onartzeko arrazoiak kezka erradikalak planteatzeko baino sendoagoak dira. Maisuak bere helburua lortuko balu, kezkak fundamenturik gabe geratuko lirateke eta ikertzaileak proposizio balidoak izango lituzke, ezbairik gabekoak...\nMetafisika.\nDescartesek beste ebidentzia bat ere defendatzen du: askatasuna. Bera libre dago eta bere askatasuna praktikan jar dezake; ikerketa boluntarioa da eta askea. Ezagutzen multzoa arbolarekin alderatzen du eta sustraiak metafisikoak dira, zurtoina fisika eta adar garrantzitsuenak arte martzialak -garrantzi handikoak, gizakiaren lana gutxitzen lagunduko dutelako-, medikuntza eta morala.\nMetafisika ezinbestekoa da, baina zuhaitzaren fruituak ez dira sustraietatik hartzen, adarretatik baizik.\nBi substantzien teoria.\nSubstantzia existitzeko gaitasun propioa duena da. \"Cogito\"n oinarritzen da (pentsamendua) eta substantzia pentsakorra dela esaten du, inork ezin baitu existentzia ukatu (uko egitea ere pentsamendua izango litzateke); gorputzak bai uzten du kezkarako aukera. Hala ere, arrazoitzeko era hau susmagarria da, cogito bera ere eztabaidagarria izan baitaiteke; kezka hau ikerketa onartua izan den kezkaren arrazoi erradikalenak atzera botatakoan gaindituko litzateke. Hori gutxi balitz, arrazoi hauek dira ideia elementalenak eztabaidagarri egiten dituztenak eta ideia sinple hauek, hedadura, irudia eta horrelakoak dira.\nDena den, bi substantzien teoriak mundu dualista bat erakusten digu. Errealitate batetik bestera joan ahal izateko, gorputzetik arimara (zentzumenen pertzepzioa) edo alderantziz (borondatezko mugimendua), Descartesen ustez, gurin pineala dugu zerebroan eta hortxe elkartzen dira bi substantziak. Descartesek ez zuen sekula baieztapen hori frogatu.\nGainera, bi substantzia mota daude: infinitua eta finitua. Infinitua Jaungoikoa da, izaki perfektua edo infinitua (Descartesentzat gauza bera da). Ohikoa da Descartesek Jaungoikoa egia bermatzeko sartu zuela bere metafisikan pentsatzea, baina horrek zirkuluaren arazora garamatza.\nZirkuluaren arazoa.\nNola jakin Jaungoikoa existitzen den ala ez? Ateoarentzat, testu sakratuak alferrikakoak dira eta, ebidentziaz ere kezka duenarentzat, alegatu ebidenteena ere ez litzateke nahikoa izango. Bi oinarrizko erantzun daude: edo ez dakigu edo proba dialektiko bat da.\nDescartes ez zen Jaungoikoaren existentzia frogatzen saiatu eta kezkaren oinarriari egin zion so. Nola?\nJeinuaren hipotesiaren errefusapena zirkularra izateko, errefusatzeko erabilitako argudioan, eszeptikoak zera erabili ahal izan beharko luke: \"Agian, jeinuak berak iradoki dio alegatua Descartesi\". Jeinua existitzen ez deneko froga gainditu nahi duen kezka horren aurrean eroriko litzateke, baina metodo kartesiarrean, hau ezinezkoa da, eszeptikoak errefusatu ahal izan daitekeen ideia batean oinarritu behar baitu eta kezka sortzeko arrazoiak baititugu.\nEszeptikoak proposatutako kezka eta ikertzen ari garena unibertsala da, baina bi galdera planteatzen ditu:"}
{"id": "3882", "revid": "56334", "url": "https://eu.wikipedia.org/wiki?curid=3882", "title": "Marie Curie", "text": "Maria Salomea Sk\u0142odowska-Curie (1867ko azaroaren 7a \u2013 1934ko uztailaren 4a), Marie Curie izen-deiturez ezaguna, zientzialaria izan zen. Sortzez poloniarra, frantziar nazionalizatu zen. Erradiologia arloan aitzindaria izan zen, eta lehena izan zen bi arlo desberdinetan Nobel saria lortu zuena (Fisikan eta Kimikan). Gainera, Parisko Unibertsitatean lehenengo emakume katedraduna izan zen. Parisko eta Varsoviako Curie Institutuak eratu zituen.\nVarsovian jaio zen, garai horretan Poloniako batzarra zena (errusiar erresumaren lurraldea). Ezkutuan ikasi zuen Varsoviako \u00a0\u201cunibertsitate flotante\u201d-an eta bere formazio zientifikoa hasi zuen hiri horretan. 1891. urtean (24 urterekin) bere ahizpa Bronislawa Duska jarraitu zuen Parisera, bertan bere ikasketak amaitu eta lan zientifiko bikainak burutu zituen. 1903ko Fisikako Nobel saria bere senarra Pierre Curierekin eta Henri Becquerelekin partekatu zuen. 1906an Pierre, senarra, istripu batean hil zen. Handik urte gutxitara, 1911n, Marie Curiek Kimikako Nobel saria irabazi zuen. Frantziako herritartasuna jaso eta Frantzia aberritzat onartu arren, inoiz ez zuen bere Poloniako nortasuna galdu; bere alabei ama hizkuntza irakatsi zien eta Poloniara bisitak egitera eramaten zituen. Aurkitutako lehen elementu kimikoa Polonio deitu zuen, bere jaiotze-herrialdeari ohore eginez. Bere aurkikuntzek biltzen dute erradioaktibitateari buruzko lehen ikasketak (berak asmatutako terminoa) , isotopo erradioaktiboak isolatzeko teknikak eta bi elementuren aurkikuntza \u2014polonioa eta radioa\u2014. Bera burua zelarik, isotopo erradioaktiboekin egindako neoplasien tratamenduei buruzko lehen ikerketak burutu ziren. Parisen eta Varsovian Curie institutua sortu zuen, gaur egun medikuntza ikerketen zentro garrantzitsuenen artean mantentzen dena. Lehen Mundu Gerran, erabilpen militarrerako lehen zentro erradiologiko mugikorrak sortu zituen.\n1934an hil zen 66 urterekin, Sancellemoz erietxean, anemia aplasikoak jota. Anemia aplasikoa sortu zitzaion, ziur aski, denbora luzean bere poltsikoetan gordetzen zituen saio-hodien erradiazioarengatik eta Lehen Mundu Gerran sortutako \u00a0unitate mugikorren X izpiengatik.\nBizitza.\nHaurtzaroa eta ikasketak Polonian.\n1867ko azaroaren 7an jaio zen, Varsovian. W\u0142adys\u0142aw Sk\u0142odowski eta Bronis\u0142awa Boguska-ren bosgarren alaba zen. W\u0142adys\u0142aw Sk\u0142odowski fisika eta matematika irakaslea zen eta Bronis\u0142awa Boguska abeslaria, irakaslea eta pianista. Mariak 3 ahizpa eta neba bat izan zituen Zofia (1862-1876), J\u00f3zef (1863-1937), Bronis\u0142awa (1865-1939) eta \u00a0Helena (1866-1961).\nAitaren aldetik eta amaren aldetik, familiak jabetza eta fortunak galdu zituzten Poloniako independentzia berreskuratzeko helburuaz abertzaleekin parte hartzeagatik (azkena 1863-65eko urtarrileko altxamendua izan zen). Horrek ondorengo belaunaldia kondenatu zuen, Maria eta bere anai-arrebak, bizitza aurrera ateratzeko borroka zaila izatera. Mariaren aitaren aldeko aitona, J\u00f3zef Sk\u0142odowski, errespetatutako irakaslea izan zen Lublinen, eta bertan Boles\u0142aw Prus gazteari irakatsi zion, Poloniako literaturan pertsonaia bihurtuko zena.\nW\u0142adys\u0142aw Sk\u0142odowski aitak matematikak eta fisika irakatsi zituen, Mariak landuko zituen gaiak, eta gainera Varsoviako bi \"gymnasium\" edo institutuko mutilen zuzendaria izan zen. Errusiako agintariek laborategiko klaseak Poloniako ikastetxeetatik kendu ondoren, laborategiko ekipoen zati handi bat etxera eraman zuen, eta haurrei bere erabilera irakatsi zien. Azkenean bere ikuskatzaile errusiarrek kanporatu egin zuten bere poloniar sentimenduengatik, eta soldata txikiagoko postu bat hartzera behartu zuten. Bestalde, familiak ere dirua galdu zuen inbertsio txar baten ondorioz, eta ondorioz beren diru sarrerak osatzeko, etxean mutil batzuei ostatu ematea erabaki zuten. Mariaren ama Bronis\u0142awak, Varsoviako nesken barnetegi ospetsu bat kudeatzen zuen, baina bera jaio ondoren kargua utzi zuen. 1878ko maiatzean 1878ko maiatzean tuberkulosiaz hil zen, Mariak hamar urte zituenean.\u00a0Hiru urte lehenago, Mariaren ahizpa zaharrena, Zofia, barnetegian kutsatutako tifus batengatik zendu zen. Mariaren ateoa zen, eta ama berriz katolika elizkoia. Amaren eta arrebaren heriotzen eraginez, Mariak katolizismoari uko egin eta agnostika bilakatu zen.\nHamar urte zituenean, J. Sikorskaren barnetegira joaten hasi zen; gero, nesken institutuan parte hartu zuen, non 1883ko ekainean graduatu zen urrezko domina jasoz. Kolapso baten ondoren, ziurrenik depresio baten ondorioz,\u00a0hurrengo urtea baserri baten pasatu zuen aitaren senideekin, eta ondorengoa Varsovian aitarekin, bertan tutoretza batzuk eginaz. Emakumea zitzaielako goi mailako hezkuntzako instituzioetan matrikulatzea, bera eta bere arreba Bronis\u0142awa Flying Unibertsitate klandestinoan hartu zuten parte. Poloniako goi mailako ikaskuntzako erakunde abertzalea zen,\u00a0emakumezko ikasleak onartzen zituena.\nMaria bere ahizpa Bronis\u0142awarekin akordio batera ailegatu zen. Bronis\u0142awa Parisen mediku ikasketak egiten zituen bitartean berak laguntza ekonomikoa emango zion, eta ondorengo bi urteetan trukean alderantziz egingo zuten. Horri lotuta, Mariak etxeko kargua hartu zuen lehenik Varsoviako etxeko baten, eta gero bi urtez Szczukin bere aitaren senideak ziren \u017borawskistarren etxean. Azken familia horretan lanean zegoela, bertako semea Kazimierzekin, etorkizunean matematikari ospetsua, maitemindu zen. Gurasoek ez zuten onartu dirurik ez zuen senide batekin ezkontzea, eta Kazimierzek ezin izan zuen ezer egin horren aurka. Neska-mutilei harremana apurtu beharrak oso zoritxarrekoa egin zitzaien. Kazimierzeki laster doktoregoa lortu zuen, eta karrera akademikoa matematikari bezala jarraitu zuen, Krak\u00f3w Unibertsitateko katedradun eta errektore izatera heldu arte. Varsoviako Politeknikoan matematikako irakaslea zebilela, jadanik zahartuta, 1935ean Radium Institutuaren aurrean eraiki zuten Mariaren estatuaren aurrean eserita egoten zen, hari begira. \n1890. urte hasieran, Bronis\u0142awa - hilabete batzuk lehenago Kazimierz D\u0142uski poloniar medikua eta aktibista sozial eta politikoarekin ezkondu zena - Mariari Parisera joateko gonbidapena egin zion. Uko egin zion, ezin baitzuen unibertsitateko irakaskuntza ordaindu, izan ere, urtebete eta erdi beharko lituzke beharrezko dirua aurrezteko. Baina aitaren laguntza izaten zuen, berriro postu hobeago bat lortu zuelako. Denbora guztian, bere buruari irakasten jarraitu zuen, liburuak irakurtzen, gutunak trukatzen eta tutoretzak bere kasa egiten. Etxeko tutore \u00a0lanetan jarraitu zuen 1891ko amaiera arte. Tutoretzak egin ondoren Flying Unibertsitatean ikasten zuen, eta prestakuntza zientifiko praktikoa hasi zuen (1890-91) Industria eta Nekazaritza Museoko laborategi kimikoan, Varsoviako Alde Zaharretik gertu. Laborategia J\u00f3zef Boguski bere lehengusuak zuzentzen zuen.\nLehen urteak Parisen.\n1891ren amaieran Polonia utzi eta Frantziarako bidea hartu zuen. Parisen, Mariak (edo Mariek, Frantzian hala ezagutzea nahi baitzuen) bere arreba eta koinatuen etxean aurkitu zuen aterpea, atiko bat alokatu arte \u00a0unibertsitatetik gertuago, Latin auzoan. Parisko Unibertsitatean fisika, kimika, eta matematika ikasketetan matrikulatu zen.Bere baliabide apalekin iraun zuen bizirik, negu hotzetan zituen arropa guztiak aldean jantzita epel mantentzeko. Ikasketetan hain gogor zentratu zen, batzuetan jatea ere ahaztu egiten zitzaiola.\nSk\u0142odowskak egunean zehar ikasi zuen, eta iluntzetan klaseak ematen zituen, ozta ozta bizitzeko lain irabaziz. 1893an fisikan lizentziatu zen, promozioko lehena izanik. Eta Gabriel Lippmann katedradunaren laborategi industrial baten hasi zen lanean. Bien bitartean, Pariseko Unibertsitatean ikasten jarraitu zuen, eta beka bati esker 1894an bigarren titulu bat lortzeko gai izan zen, matematikan lizentziatuz promozioko bigarrena geratuz.\nParisen hasi zuen bere ibilbide zientifikoa, hainbat altzairuren propietate magnetikoen inguruko ikerketa batekin. Gizarte Nazionalaren Sustapenerako Elkarteak eskatuta (Soci\u00e9t\u00e9 d'encouragement pour l'industrie nationale).\u00a0 Urte hartan Pierre Curie bere bizitzan sartu zen; natur zientziekiko biak zuten interesak elkartu zituen. Pierre Curie Parisko Hiriko Fisika Industrialeko eta Kimikako Goi Mailako Institutuko irakaslea zen (\u00c9cole sup\u00e9rieure de physique et de chimie industrielles de la ville de Paris ESPCI). J\u00f3zef Wierusz-Kowalski fisiko poloniarrak aurkeztu zituen, bazekielako Marie laborategi espazio handiago baten bila zebilela. Kowalskik pentsatu zuen Pierre Curiek lortuko zuela horrelako zerbait. Pierren laborategia handiegia ez izan arren, Marieri lekua utzi ahal zion \u00a0lanean hasteko.\nZientziarekiko biak zuten zaletasunagatik elkarrekiko gero eta hurbilago zeuden, eta elkarrenganako sentimenduak sortzen hasi ziren. Azkenean, Pierre Curiek ezkontzea proposatu zion, baina hasiera batean Mariek ez zuen onartu, oraindik jaioterrira itzultzeko asmoa zuelako. Curie-k, ordea, berarekin Poloniara mugitzeko prest zegoela adierazi zion, eginbeharra frantsesa irakastera murriztuko bazen ere. Bien bitartean, 1894ko udako oporretan Sk\u0142odowska Varsoviara itzuli zen familia bisitatzera. Polonian lan egiteko gai izango zelako ilusioarekin jarraitzen zuen, baina Krak\u00f3w Unibertsitatean plaza bat ukatu egin \u00a0zioten emakumea zelako. Pierre Curie-ren eskutitz batek konbentzitu zuen Parisera itzultzeko doktoretza egitera. Sk\u0142odowskaren animoekin, Pierrek magnetismoari buruzko ikerketak amaitu zituen eta 1895eko martxoan bere doktoretza jaso zuen. Titulu horrekin Eskolako katedradun \u00a0izatera igo zen. Garai hartako txantxa batek zioen Sk\u0142odowska zela \"Pierren aurkikuntza handiena\". 1895ko uztailaren 26an ezkondu ziren Sceauxen (Sena); eta batak ere ez zuten nahi izan erlijio zerbitzurik. Mariek emaztegaien ohiko eztei-jantziaren ordez, jantzi urdin ilun bat eraman zuen, geroago laborategiko jantzi bezala balioko zuena urte askotan. Bi zaletasun partekatu zituzten: bizikleta bidaia luzeak, eta atzerrira egindako bidaiak. Horiek, are gehiago gerturatu zituzten. Pierrengan, Mariek maitasun berria, bikotekidea, eta konfiantzazko kolaboratzaile zientifikoa aurkitu zituen.\nDoktoretza tesia eta radioaren aurkikuntza.\n1895ean, Wilhelm Roentgenek X izpien existentzia aurkitu zuen, nahiz eta oraindik ez zen ulertu haien produkzioaren mekanismoa. 1896an, Henri Becquerel-ek aurkitu zuen uranio gatzek X izpien ahalmen barneratzaileen antza zuten izpiak igortzen zituztela. Frogatu zuen erradiazio hau, fosforeszentzia ez bezala, kanpoko energia iturri baten mende ez zegoela, baizik eta ematen zuela uraniotik berez sortzen zela. Bi aurkikuntza garrantzitsu hauen eraginez, Mariek uranio izpiak aztertzea erabaki zuen, tesi baterako ikerketa-arlo posible bezala.\nLaginak ikertzeko teknika berritzailea erabili zuen. Hamabost urte lehenago, senarrak eta bere anaiak elektrometroaren bertsio bat garatu zuten, karga elektrikoa neurtzeko gailu sentikorra. Senarraren elektrometroa erabiliz, aurkitu zuen uranio izpiek lagin baten inguruko airean elektrizitatea eramaten zutela. Teknika hori erabiliz, uranio konposatuen jarduera uranio kantitatearen arabera soilik zegoela konturatu zen. Bere hipotesia zen erradiazioa ez zela molekulen elkarrekintza batzuen emaitza izan, baizik eta atomo berarengandik etorri behar zela. Hipotesi hau urrats garrantzitsua izan zen atomoak zatiezinak zirela suposatzeko.\n1897an, bere alaba Ir\u00e8ne jaio zen. Familia mantentzeko, Marie \u00c9cole Normale Sup\u00e9rieuren hasi zen irakasten. Curietarrek ez zuten prestatutako laborategi bat; eta ikerketa gehienak ESPCI ondoan zegoen egokitutako estalpe baten egin ziren. Estalpea, aurretik medikuntza eskolako hilotzen disekzio gela izandakoa, eskas aireztatuta zegoen eta ez zegoen inpermeabilizatuta ere. Bestalde, ez zekiten erradiazio esposizioak eragin kaltegarriak sortzen zituztela, substantzia erradioaktiboekin babestu gabe lanean jarraitzen zutenean. ESPCIk ez zuen bere ikerkuntza diruz babesten, baina laguntzak jaso zituzten metalurgia eta meatzaritza konpainietatik, eta gobernuko hainbat erakundetatik.\nAzterketa sistematikoak egiteko Meriek bi uranio mineral erabiltzen zituen, pitchblende eta torbernite (txalkolite izenaz ere ezagutzen dena). Haren elektrometroak pitchblende uranioa bera baino lau aldiz aktiboagoa zela erakutsi zuen, eta txalkolite bi aldiz aktiboagoa. Ondorioztatu zuen, lehenagoko uranio kantitatea jarduerarekin erlazionatzen bazen ere, bi mineral horiek uranioa baino aktiboagoak ziren beste substantzia kantitate txiki batzuk eduki behar zituztela. Erradiazioa igortzen zuten substantzia osagarrien bilaketa sistematikoa egiten hasi zen, eta 1898an aurkitu zuen torio elementua ere erradioaktiboa zela. Pierre Curiek gero eta jakin-min handiagoa zuen bere lanaz. 1898. urtearen erdialdera bere kristaletako lana uztea erabaki zuen,\u00a0emaztearekin bat eginaz.\nReidek idatzi zuenez, ikerketaren ideia Marierena izan zela, inork ez ziola lagundu formulatzen, eta senarraren iritzia kontutan hartu bazuen ere, argi zuen bere jabetzakoa zela. Geroago, bi aldiz azpimarratu zuen senarraren biografian, anbiguotasunik txikienik ere ez zegoela ziurtatzeko. Litekeena da bere ibilbidearen hasierako fase honetan konturatu zela ... zientzialari askok zaila izango zutela sinestea, emakume bat gai izan zitekeela jatorrizko lan bateko arduraduna izatea.\nOso jakituna zen bere aurkikuntzak berehala argitaratzearen garrantziaz, eta beraz bere lehentasuna finkatzea. Bi urte lehenago, Becquerelek bere aurkikuntza Acad\u00e9mie des Sciencesen aurkeztu izan ez balu hurrengo egunean, erradioaktibitatearen aurkikuntzaren kreditua (eta baita Nobel Saria ere), Silvanus Thompsonengana joango zen. Mariek argitalpen bide azkar bera aukeratu zuen. Bere artikulua, lanaren laburpen sinple bat kontutan hartuta, 1898ko apirilaren 12an aurkeztu zuen bere izenean Acad\u00e9mien Gabriel Lippmann irakasle ohiak. Hala ere, Becquerelek Thompsoni aurrena hartu zion bezala, Marieri aurrena hartu zioten beste aurkikuntza kontatzeko, hots, torioaren izpiak uranioaren modu berean ematen direla; bi hilabete lehenago Gerhard Carl Schmidtek bere aurkikuntza argitaratu zuelako Berlinen.\nMarie Curiek 1898an Zientzien Akademiaren eskutik Gegner psaria lortu zuen, 4.000 franko, metalen propietate magnetikoen gaineko lanagatik. Sari hau beste bi aldiz irabazi zuen, 1900ean eta ondoren 1902an.\nGarai hartan, fisikaren munduan inor ez zen ohartu Mariek bere artikuluko esaldi baten idatzi zuena, pitchblende eta txalkolitaren jarduerak uranioarenak baino handiagoak zirela deskribatuz: \"Oso nabarmena da, eta badirudi mineral horiek uranioa baino aktiboagoa den elementuren bat izan ditzaketela.\" Geroago gogoraraziko zuen \"hipotesi hau ahalik eta azkarren egiaztatzeko nahia sutsua\" sentitzen zuela. 1898ko apirilean, Curietarrak era baikorrean pisatu zuten 100 gramoko pitbende lagin bat, eta mortero batekin lurreratu zuten. Garai hartan ez ziren ohartzen zer bilatzen zuten, horrelako kantitate minimo bat lortzeko mineralaren tona bat prozesatzeko premia egongo zelako.\n1898ko uztailean, Mariek eta bere senarrak artikulu baten iragarri zuten \"polonioa\" elementu baten existentzia. Poloniako jaioterriaren omenez izendatu zuten horrela, Errusia, Austria eta Prusiakoa inperioen artean banatuta zegoena. 1898ko abenduaren 26an, Curietarrek bigarren elementu baten existentzia iragarri zuten, \"radium\" izendatu zutena, \"ray\" hitza latinetik hartuta. Ikerketan, \"erradioaktibitate\" hitza ere asmatu zuten.\nBeraien aurkikuntzak zalantzarik gabe frogatzeko, Curietarrak polonioa eta radioa forma puruan isolatu nahi zituzten. Pitchblende mineral konplexua da, eta osagaien bereizketa kimikoa lan neketsua zen. Polonioaren aurkikuntza nahiko erraza izan zen; kimikoki bismuto elementuaren antza du, eta polonioa da mineralen artean bismutoren antzeko substantzia bakarra. Radioa ordea, gogorragoa zen; kimikoki erlazionatuta dago barioarekin, eta pitchblendek bi elementuak ditu. 1898. urterako Curietarrak radio arrasto batzuk lortu zituzten, baina oraindik ere ez ziren iristen barioarekin kutsatu gabeko kantitate nabarmenak izatera. Lan gogorra egin zuten radioaren kristal gatza bereizteko kristalizazio diferentzialaren bidez. Pitchblende tona batetik, radio kloruroaren gramo baten hamarrena soilik banandu zuten 1902. urtean. Mariek radio metal purua isolatu zuen 1910ean. Baina inoiz ez zuen polonioa isolatzea lortu. Gainera, bere bizitza balioa 138 egunekoa bakarrik izaten da.\n1898 eta 1902 urteen artean, Curietarrek, elkarrekin edo bereizita, 32 artikulu zientifiko argitaratu zituzten, horien artean bat iragarriz radioaren eraginpean zeuden zelula gaixoak, tumore-zelulak, zelula osasuntsuak baino azkarrago suntsitzen zirela.\n1900ean, Marie Goi Mailako Eskola Normaleko lehen emakume irakaslea izan zen, eta bere senarra Parisko Unibertsitateko irakasle bilakatu zen. 1902an Mariek Poloniara joan zen, aita hil zitzaionean.\n1903ko ekainean, Gabriel Lippmannek zuzendaritzapean Mariek doktoretza lortu zuen Parisko Unibertsitatean. Hilabete horretan bikotea Londresko Royal Institutionera gonbidatu zuten erradioaktibitateari buruzko hitzaldi bat ematera. Marieri hitz egitea galarazi zioten, emakumea zelako, eta Pierrek bakarrik eman zuen hitzaldia. Bien bitartean, industria berria garatzen hasi zen, radiumean oinarrituta.\u00a0 Curietarrak ez zuten patentatu beraien aurkikuntza, eta ia ez zuten aprobetxatu etekin gero eta handiagoak ematen zituzten negozio hauek.\nBi Nobel Sariak.\n1903ko abenduan, Suediako Zientzien Errege Akademiak Pierre Curie, Marie Curie eta Henri Becquereli Fisikako Nobel Saria eman zien, \"Henri Becquerel katedradunak aurkitutako erradiazio-fenomenoen inguruan egindako ikerketa bateratuekin egin dituzten aparteko zerbitzuak aintzat hartuta.\" Hasieran, komitearen asmoa Pierre Curie eta Henri Becquerel soilik omentzea izan zen, baina batzordeko kide eta emakume zientzialarien defendatzaile zen Magnus Goesta Mittag-Leffler matematikari suediarrak, Pierreri egoeraz ohartarazi zion, eta kexatu ondoren, Marien izena hautagaitzara gehitu zuten. Marie Curie Nobel Saria lortu zuen lehen emakumea izan zen.\nMariek eta bere senarrak uko egin zioten Estokolmora joateari saria pertsonalki jasotzeko, lan gehiegi zutela esanda. Pierrek zeremonia publikoak ez zituen gustuko, \u00a0eta gero eta gaixoago sentitzen zen. Nobel saridunek hitzaldi bat eman behar zutenez, Curietarrek azkenean 1905ean bidaiatu zuten bertara. Sariaren 15.000 dolarri esker, Curietarrek laborategiko lehen laguntzailea kontratatu zuten. Nobel sariaren eraginez, Pierri Ginebrako Unibertsitateak eskaintza bat egin zion, eta hori ikusita, Parisko Unibertsitateak fisikako katedra eman zion, Curietarrek oraindik laborategi egokia izan ez arren. Pierren eskaerei erantzunez, Pariseko Unibertsitateak laborategi berri bat hornitzea adostu zuen, baina ez zen prest egongo 1906. urtera arte.\nBikotea ospetsu bilakatu zen, eta aurkikuntza horiek zaletasuna piztu zuten zientifiko zein publikoaren aetean. Lo\u00efe Fuller dantzariak ea radioarekin jantzi fosforeszente bat egiten lagundu diezaieken, eta ezetza eman zioten arrazoiak azalduz. Dantzaria beraien lagun bihurtuko zen, eta behin ikuskizun bat eskaini zien etxean, radioaren gaiari buruzko espektakulu berri bat estreinatu aurretik. 1903an, Mariek Davy Domina irabazi zuen, hori lortzen lehen emakumea izanik. Eta hurrengo urtean Matteucci domina jaso zuen.\n1904ko abenduan, Mariek bigarren alaba izan zuen, \u00c8ve. Poloniar zaintzaile bat kontratatu zuen alabei bertako hizkuntza irakasteko, eta tarteka Poloniara bidaltzen zituen edo beraiekin joaten zen.\n1906ko apirilaren 19an, Pierre hil egin zen errepideko istripu baten. Erabateko euritean Rue Dauphine zeharkatzen zegoela, zaldi-karro batek jo eta gurpilen azpira erori zen, burezurra apurtuz. Marie lur jota geratu zen \u00a0senarraren heriotzarekin. 1906ko maiatzean, Pariseko Unibertsitateko fisika departamentuak senarrarentzat sortutako aulkia Marieri eskaintzea erabaki zuen. Onartu egin zuen, mundu mailako laborategi bat sortzeko itxaropenarekin, bere senar Pierri omenaldia egiteko. Parisko Unibertsitateko lehen emakume katedraduna izan zen, unibertsitatea sortu eta handik 650 urtera.\nHala ere, Mariek laborategi berria sortzeko lana ez zen amaitu Parisko Unibertsitatearekin. Ondorengo urteetan, Pasteur Institutuak eta Parisko Unibertsitateak sortutako erradioaktibitate Radioa Institutuko (Gaur egun Curie Institutu bezala ezagutzen dena) laborategiaren buru izan zen. Radioa Institutua sortzeko ekimena 1909an etorri zitzaion, Pasteur Institutuko zuzendari Pierre Paul \u00c9mile Rouxen eskutik. Desengainatuta zegoen Parisko Unibertsitateak ez ziolako Marieri laborategi egoki bat eraikitzen, eta Pasteur Institutura joatea proposatu zion. Orduan bakarrik, Mariek aldentzeko mehatxuarekin amore eman zuen Parisko Unibertsitateak, eta azkenean Curie pabilioia Pariseko Unibertsitatearen eta Pasteur Institutuaren ekimen bateratua bilakatu zen.\n1910ean Mariek radioa isolatzea lortu zuen, eta nazioarteko estandar bat definitu zuen emisio erradioaktiboei buruzkoa, eta beraren eta Pierreren ohorez \u201c\"curie\"\u201d izena jarri zitzaion. Hala ere, 1911an Frantziako Zientzien Akademiak huts egin zuen, boto bat edo biatik, Akademiako kidetzat hautatzeko. Aukeratua \u00c9douard Branly izan zen, Guglielmo Marconi haririk gabeko telegrafoa garatzen lagundu zuen asmatzailea. Mende erdi bat geroago, 1962an, Marien doktoregaia izandako Marguerite Perey izan zen lehen emakume hautatua Akademian.\nRadioaren masa atomikoa zehazteko, Mariek masa ezaguna zuen radio kloruroa disolbatu zuen, eta ondoren, kloruro ioiak jaurti egin zituen zilar nitratoa gehituz. Zilarrezko kloruro jaurtiaren masa zehaztuz, klororen eta zilarraren masa atomikoak ezagunaz zirenez, hasierako radio kloruroan zegoen kloroaren masa ondorioztatu ahal izan zen, eta beraz, kenketa soil baten bidez zehaztu radioaren masa atomikoa.\nMarie Curie Frantzian lan egiten zuen zientzialari ospetsua izan arren, publikoaren jarrera xenofobiara jo zuen \u2013Dreyfusen afera ekarri zuen arrazoi bera\u2013 eta Curie judutzat jo zuten espekulazio faltsuak. Frantziako Zientzien Akademiaren hauteskundeetan, eskuin muturreko prentsak atzerritarra eta ateista zela esan zuen. Urte batzuetara, bere alabak Frantziako prentsaren hipokresia aipatu zuen, Curie atzerritar ezohiko gisa erretratatzeagatik Frantziako ohore baterako izendatu zutenean, baina frantses heroia bezala erretratatu zuten atzerriko ohoreak jaso zituenean, hala nola Nobel Sariak.\n1911. urtean, Marie Curiek emaztearengandik aldenduta zegoen gizon ezkondu batekin, Paul Langevin fisikaria Pierre Curien ikasle ohiarekin, urte osoko amodio-historia bat izan zuela agerian geratu zen. Prentsa eskandalu bat sortu zen, aurkari akademikoek ustiatu zutena. Marie, orduan 40 urtetako hamarkada erdialdean, Langevin baino bost urte zaharragoa zen. Hau gaizki irudikatu zuten garaiko egunkarietan, judu atzerritar familia apurtzailea zela esanaz. Eskandalua lehertu zenean, Belgikako kongresu baten. Itzultzerakoan, haserre zegoen jendetza aurkitu zuen etxe aurrealdean, eta aterpe bila Camille Marbo lagunaren etxera joa behar izan zen alabekin.\nBere lanek gero eta ospe gehiago zuten, nazioarteko maila gorenera iritsi arte, eta Suediako Zientzien Errege Akademiak, Langevin eskandaluak eragindako oposizioa gaindituz, bigarren aldiz saritu zuen, 1911ko Kimikako Nobel Saria emanaz. Sari hau \"kimikaren aurrerapenari eskainitako zerbitzuei esker, radioa eta polonioa elementuak aurkitzeagatik, radioa isolatzeagatik, eta elementu aipagarri honen izaera eta konposaketa aztertzeagatik izan zen.\" Pertsona berak bi Nobel Sari irabazi edo partekatutako lehena izan zen, eta oraindik ere Linus Pauling eta bera dira bakarrak Nobel saria bi arlotan jasotakoak. Azpimarratu beharra dago aurrekoan bezala, ez zuela radioa isolatzea patentatu, zientzialari guztiek azter zezaten. Henryk Sienkiewicz eleberrigilea buru zuen Poloniako ikaskuntzako gizon ospetsuen ordezkaritza batek, Poloniara itzultzea eta bere jaioterrian ikertzen jarraitzea eskatu zion. Curieren bigarren Nobel sariak Frantziako gobernua konbentzitzeko balio izan zion, 1914an eraikitako Radium Institutua laguntzeko, eta ikerketa kimika, fisika eta medikuntzara zabaltzeko. 1911ko Nobel Saria onartu eta handik hilabete batera, depresioarekin eta giltzurruneko gaitz batekin ospitaleratu zuten. 1912an zehar bizitza publikoa saihestu zuen, baina Ingalaterran denbora eman zuen Hertha Ayrton bere lagun fisikariarekin. Abendu arte ez zen laborategira itzuli, 14 hilabete inguruko atsedena hartu ondoren.\n1912an, Varsoviako Elkarte Zientifikoak Varsovian laborategi berri baten zuzendaritza eskaini arren, uko egin zion, 1914ko abuztuan osatuko zen Radium Institutuaren garapenean buru belarri sartuta zegoelako, eta Rue Pierre-Curie izeneko kale berri bat irekitzekotan zenbiltzalako. 1914an halaber, Parisko Unibertsitateko Radium Institutuko Curie Laborategiko zuzendari bezala izendatu zuten. 1913an Polonia bisitatu zuen, eta Varsovian harrera ona izan arren, Errusiako agintariek baztertu egin zuten gehienbat. Hasi berria zen Institutuaren garapena gerrak eten egin zuen, eta ikertzaile gehienak Frantziako Armadarako deituak izan zirenean, 1919 arte ez zion berriro ekin jarduerari.\nLehen Mundu Gerra.\nLehen Mundu Gerran, Curiek aitortu zuen zauritutako soldaduak hoberen zerbitzatzen zirela ebakuntza ahalik eta azkarren egiten bazitzaien. Zirujauei laguntzeko, lehen lerroetatik gertu zentro erradiologikoen beharra ikusi zuen. Erradiologia, anatomia eta automobilen mekanikaren azterketa azkar baten ondoren, X izpien ekipamendua, ibilgailu egokituak, sorgailu laguntzaileak eta erradiografia mugikorreko unitateak garatu zituen, \u201cCuries txikiak\u201d izenarekin ezagun bihurtu zirenak. Gurutze Gorriaren Erradiologia Zerbitzuko zuzendari bilakatu zen, eta 1914ko amaieran Frantziako lehenengo erradiologia militarreko zentroa sortu zuen. Hasieran mediku militar batek eta bere 17 urteko alaba Ir\u00e8nek lagunduta, Curiek gerraren lehen urtean 20 ibilgailu erradiologiko mugikor eta beste 200 kanpainako unitate erradiologiko instalatzea lortu zuen. Geroago, beste emakume laguntzaile batzuk trebatzen hasi zen.1916an, gidabaimena atera zuen, eta aldian-aldian joaten zen Irenekin X izpiak egitera landa-ospitaletara.\n1915ean, Curiek \"radioa ematen\" zuten orratzak ekoiztu zituen, radioak emandako kolorerik gabeko gas erradioaktiboa, gero radon bezala identifikatua, kutsatutako ehuna esterilizatzeko erabili ahal izateko. Radioa gordeta zuen bere gramo bakarretik hornitu zuen. Kalkulatzen da milioitik gora soldadu zauritu tratatu zirela bere X izpien unitateekin. Zeregin horrekin lanpetuta, oso ikerketa zientifiko gutxi burutu zituen garai hartan. Frantziako gerraren ahaleginari egindako ekarpen humanitarioak gorabehera, Curiek ez zuen sekula horren aitorpen formalik jaso Frantziako gobernuaren eskutik.\nHalaber, gerra hasi eta berehala Urrezko Nobel Sarien dominak gerrarako donazio bezala eman nahian saiatu zen, baina Frantziako Banku Nazionalak uko egin zion. Gerrako bonoak erosi zituen, bere Nobel Saria erabiliz. Eta esan zuen: \u201cDaukadan urre apurra emango dut, eta horri gehituko dizkiot domina zientifikoak, niretzako guztiz alferrak direnak. Beste zerbait dago: nagikeriagatik, nire bigarren Nobel sariaren dirua Stockholmen utzi nuen, Suediako koroetan. Hori da daukagun zati nagusia. Hona ekarri nahiko nuke, eta gerra bonoetan inbertitu. Estatuak beharra du. Dena den, ez dut ilusiorik egiten, diru hori ziurrenik galduta egongo delako.\u201d\nEra berean, Poloniako kausari laguntzeko Frantzian eratu ziren Poloniako batzordeetako kide ere izan zen. Gerra ostean, bere gerraren inguruko esperientziak liburu baten laburbildu zituen, Erradiologia Gerran (1919).\nGerraosteko urteak.\n1918ko azaroan, gerra amaitzean, Marie Curiek azkenean denbora zuen Radio Institutuko postuaren ardura hartzeko. Ir\u00e8ne bere alaba laguntzaile lanetan aritu zen. Institutuak zailtasun ekonomikoak zituen, eta 1920ko hamarkadaren hasierara arte ez zen laguntza handirik sartu institutua garatzeko. Minbiziaren aurkako borrokarako radioaren propietate terapeutikoak aurkitu ondoren, radioak industrian gorakada izan zuen, eguneroko produktu askotan erabiliz, hala nola gaztetze-kremak, zigarroak, iratzargailuak, etab.\nRadio Institutura ikasle eta fisikari ugarik jo zuten, batez ere atzerritarrak, eta horien artean emakume asko (Marguerite Perey Nobel sariduna bere laguntzailea izan zen), eta horrela emakumearen emantzipazioan laguntzen zuen Frantzian zein atzerrian.\n1920an, radioa aurkitu zuten 25. urteurrena zela eta, Frantziako gobernuak diru-laguntza bat ezarri zion. Horrelako sari bat hartzen lehena Louis Pasteur izan zen (1822-95). 1921ean harrera arrakastatsua izan zuen Estatu Batuetan barrena joan zenean, radioa ikertzeko funtsak biltzeko. William Brown Meloney andreak, Curie elkarrizketatu ondoren, Marie Curie Radio Funtsa sortu zuen, eta dirua bildu zuen radioa erosteko, bere bidaia ezagutaraziz.\n1921ean, Warren G. Harding AEBetako presidenteak Etxe Zurian hartu zuen, Estatu Batuetan bildutako radio gramo bat aurkezteko, eta Lehen Damak goraipatu egin zuen adibide bezala, emakume profesional garailea izateaz gain emaztea ere izan zelako. Bileraren aurretik, atzerrian zuen ospea gero eta handiagoa zela aitortuta eta jendaurrean janzteko Frantziar bereizgarri ofizialik ez zuelako, Frantziako gobernuak Ohorezko Legioa domina eman nahi izan zion, baina berak ez zuen onartu. 1922an Frantziako Medikuntza Akademiako kide izendatu zuten. Beste herrialde batzuetara ere bidaiatu zuen, jendaurrean agertuz eta Belgika, Brasil, Espainia eta Txekoslovakian hitzaldiak emanez.\nCuriek gidatuta, Institutuak beste lau Nobel Sari irabazi zituen, besteak beste, bere alaba Ir\u00e8ne Joliot-Curie eta Fr\u00e9d\u00e9ric Joliot-Curie suhiak. Laborategia erradioaktibitate-ikerketako munduko lau nagusietako bat bihurtu zen, honakoak izanik besteak: Cavendish laborategia Ernest Rutherfordekin batera, Vienako Radio Ikerketa Institutua, Stefan Meyerekin; eta Kaiser Wilhelm Kimika Institutua Otto Hahn eta Lise Meitnerrekin.\n1922ko abuztuan Marie Curie Genevan sortu berria zen zen, Nazioarteko Lankidetza Intelektualaren Batzordeko kidea izan zen. Batzordean 1934ra arte egon zen, eta koordinazio zientifikoan lagundu zuen beste ikerlari ospetsu batzuekin, hala nola Albert Einstein, Hendrik Lorentz eta Henri Bergson. 1923an, bere senarraren biografia idatzi zuen, \"Pierre Curie\" izenekoa. 1925ean Polonia bisitatu zuen, Varsoviako Radio Institutuaren oinarriak ezarri zituen zeremonia baten parte hartzeko. Ameriketara egindako bigarren itzulian, 1929an, Varsoviako Erradio Instituturako radioa lortu zuen. Institutua 1932an inauguratu zen, bere ahizpa Bronis\u0142awa zuzendaria zela. Lan guzti horiek eta publizitatearen loturak, lan zientifikoengandik urrundu egin zuten ondoeza eraginen, baina baliabideak lortzeko balio izan zioten. 1930ean, Pisu Atomikoen Nazioarteko Batzordean aukeratu zuten, eta hil arte bere zerbitzura egon zen. 1931an, Curiek Edinburgoko Unibertsitateko Terapeutikako Cameron saria jaso zuen.\nBere nortasun poloniarrari atxikimendua.\nFrantziara bertakotuta egon arren ezkontzarekin, Marie Sk\u0142odowska-Curiek (bi izenak erabili zituen) ez zuen inoiz galdu bere Poloniako nortasuna. Era berean, alabei Poloniako hizkuntza irakatsi zien, eta Poloniara eraman zituen hainbat aldiz. Elementu kimikoaren polonio izena ere Marie Sk\u0142odowska-Curiek aukeratu zuen, Poloniari egindako omenaldian.\nHeriotza.\nCurie 1934 hasieran joan zen azken aldiz Poloniara. Hilabete batzuk geroago, 1934ko uztailaren 4an, Passyko Sancellemozeko erietxean zendu zen, anemia aplasiko baten ondorioz. Uste da erradiazioaren esposizio luzeek kutsatuta zegoela.\nErradiazio ionizatzailearen eragin kaltegarriak ez ziren ezagutzen horretan lana egin zuen garaian. Izan ere, segurtasun neurriak garatu gabe zeuden oraindik. Adibidez, isotopo erradioaktiboak zituzten saio-hodiak poltsikoetan gordetzen zituen, eta bere mahaiko tiradera baten gordetzen zituen, substantziak iluntasunean ematen zuen argi urria nabarituz. Bestalde, Curie babes ekipamendurik gabe egon zen X izpiekin lanean erradiologo bezala aritu zenean gerra garaian. Erradiazioaren esposizioan hamarkadetan egoteak, gaixotasun kronikoak ekarri zizkion (kataratak eraginda ia itsutu arte), eta bere heriotza arte, ez zen inoiz konturatu erradiazioaren esposizioak zekarren osasun arriskuaz.\nSceaux-eko hilerrian lurperatu zuten, Pierre senarrarekin batera. Hirurogei urte geroago, 1995ean, izan zituzten lorpenen omenez, bien gorpuzkiak Pariseko Panteoira lekuz aldatu zuten. Lehen emakumea izan zen bere merezimenduengatik Panteoian sartzeko ohorea izan zuena.\nKutsadura erradioaktiboen maila zela eta, 1890. hamarkadako dokumentuak aztertzeko arriskutsuegiak direla uste da, eta ezin dira manipulatu. Bere sukaldaritza liburua ere oso erradioaktiboa da. Dokumentu guztiak berunez forratutako kutxetan gordetzen dira, eta kontsultatu nahi dutenek babes-jantziak eraman behar dituzte. Azken urtean, \"Erradioaktibitatea\" liburu baten lan egin zuen, eta hil ondoren 1935ean argitaratu zen.\n1935ean, Ir\u00e8ne Joliot-Curie alaba nagusiak ere Kimikako Nobel saria jaso zuen, erradioaktibitate artifizialaren aurkikuntzarengatik. Bigarren alaba, \u00c8ve Denise Julie (1904-2007), pianista eta kazetaria izan zen. Bere amaren biografia bat idatzi zuen eta 1937an herrialde askotan argitaratu zen: Frantzia, Ingalaterra, Espainia, Estatu Batuak, Italia eta beste herrialde batzuetan.\nOndarea.\nEragin orokorra.\nTadeusz Estreicher historialariak, \"Polski s\u0142ownik biograficzny-n\" (1938), ziurtatzen du Curiren lanen alderdi fisikoak eta sozialak nabarmen lagundu dutela XX. eta XX. mendeetako munduaren garapenean. Cornell Unibertsitateko L. Pearce Williams-ek honela dio: \u201cCurietarren lanen emaitza oihartzun handia izan zuen, garaia markatuz. Radioaren erradioaktibitatea hain handia zen, ezin zela ezikusia izan. Bazirudien energia kontserbatzeko printzipioa gezurtatzen zuela, eta ondorioz fisikaren oinarriak berriro aztertzea behartu zuen. Maila esperimentalean, radioa aurkitzeak Ernest Rutherford bezalako ikerlariei erradioaktibitatearen-iturriak eskaini zizkieten, atomoaren egitura esploratu zezaten. Rutherfordek alfa erradiazioarekin izandako esperimentuen ondorioz, atomo nuklearra lehen aldiz postulatua zen. Medikuntzan, erradioaktibitateak minbizia arrakastaz erasotzeko bideak eskaintzen zituen.\u201d\nFran\u00e7oise Giroudek uste du\u00a0Curietarren lanek fisikan eta kimikan finkatutako ideiak iraultzen lagundu bazuten, eragin berbera izan zutela gizartearen esparruan. Bere lorpen zientifikoetara ailegatzeko, Mariek oztopoak gainditu behar izan zituen, bere jaioterrian zein adopzioko herrialdean, emakumea zelako. Bere bizitzaren eta ibilbidearen alderdi hau Fran\u00e7oise Girouden \u201c\"Marie Curie: A Life\"\u201d liburuan ageri da, eta Marie Curieren feminista aitzindariaren rola azpimarratuz. Polonian emakumeen eskubideen aldeko mugimenduak Marie Curieren lana goraipatu arren, Natalie Stegmann historialariak ziurtatu du ez zuela talde horiekin konpromisorik hartu edo beren helburuak babestu.\nEstreicherrek dioenez, Zituen zintzotasunagatik eta bizimodu apalagatik ezaguna zen. 1893an beka txiki bat jaso ondoren, 1897an itzuli zuen, dirua irabazten hasi bezain laster. Lehen Nobel saritik diru asko lagunei, familiakoei, ikasleei eta ikerlariei eman zien. Ezohiko erabaki batean, Curiek nahita ez zuen radioa isolatzeko prozesua patentatu, komunitate zientifikoak oztoporik gabeko ikerketak egin ahal izateko. Nahiago zuen diru-opariak eta sariak bera lanean zebilen erakunde zientifikoei ematea, berari pertsonalki baino. Berak eta bere senarrak sarri egiten zieten uko sariei eta dominei, Ohorezko Legioarekin gertatu zen bezala. Albert Einsteinek adierazi zuenez, ziurrenik ospearengatik ustel ez zitekeen pertsona bakarra izan zen.\nOhore zientifikoak.\nMarie Curie Nobel Saria irabazi zuen lehen emakumea izan zen, bi Nobel Sari irabazi zituen lehen pertsona, bi arlotan irabazi zuen emakume bakarra, eta zientzia anitzetan irabazi zuen pertsona bakarra. Jaso zituen sarien artean, honakoak daude:\nOmenaldiak izenari.\nZientzialari ospetsuenetako bat bezala, Marie Curie ikono bat bihurtu da mundu zientifikoan, mundu osoko omenaldiak jasoz, baita pop kulturaren esparruan ere. New Scientistek egindako 2009ko galdeketa baten, \"zientziako emakume inspiratzaileena\" izan zela bozkatu zuten. Curiek botoen ehuneko 25,1 jaso zituen, ia bikoiztuz bigarren postuan zegoen Rosalind Franklin (ehuneko 14,2).\nPoloniak eta Frantziak 2011 Marie Curieren urtea izendatu zuten, eta Nazio Batuek Kimikaren Nazioarteko Urtea izango zela adierazi zuten.Europar Batasuneko Marie Sk\u0142odowska-Curie Actions beka programa, atzerriko herrialde batean lan egin nahi duten zientzialari gazteentzat da.\n1995ean, Pariseko Panteoian egindako bere merituengatik hilobiratu zuten lehen emakumea izan zen.\u00a0 Curie (Ci sinboloa) erradioaktibitate unitate bat, bera eta Pierre senarraren omenez izendatzen da horrela (nahiz eta izenean adostu zuen batzordeak ez argi eta garbi utzi Pierre, Marie edo bien izenean izendatu zuten).\nOhorezko gradu ugari jaso zituen mundu osoko unibertsitateetatik. Polonian, ohorezko doktoregoak jaso zituen Lw\u00f3w Politeknikan (1912),\u00a0 Pozna\u0144 Unibertsitatean (1922), Krak\u00f3wko Jagiellonian Unibertsitatean (1924), eta Varsoviako Politeknikoan (1926).\u00a0 1921ean, AEBetan Iota Sigma Pi emakume zientzialarien elkarteko kide egin zuten sari bezala. 1924an Poloniako Kimika Elkartearen ohorezko kide bilakatu zen.\nMundu osoko leku ugarik dute bere izena. Hamburgon, Alemanian, 1936an eraiki zen \"Nazio guztietako X izpien eta radioen martirien monumentuan\" idatzita dago. 2007an, Pariseko metro geltoki bat izendatu zuten Curietar biak omentzeko. Poloniako ikerketa nuklearreko erreaktoreari Maria izena jarri zioten. 7000 Curie asteroideak ere bere izena du. KLM konpainiako McDonnell Douglas MD-11 hegazkina (erregistroa PH-KCC) bere omenez dago izendatua.\nSklodowska ilargi kraterrak izen hori darama bere memorian. ESP. 2020ko urtarrilean Satellogi-ek, bereizmen handiko Lurraren behaketa irudiak eta analitikak egiten dituen enpresak, \u00d1uSat motako mikro-satelite bati Marie Curie izena jarri zioten bere omenez.\nErakunde ugarik ere bere \u00a0izena dute, Curie bi institutuetatik hasita: Maria Sk\u0142odowska-Curie Onkologia Institutua, Varsovian, eta Institut Curie Parisen. Bera da 1944an sortutako Lublineko Maria Curie-Sk\u0142odowska Unibertsitatearen patroia, eta baita Pierre eta Marie dira Frantziako zientzia unibertsitate ospetsua den Curie Unibertsitatearena (Paris VI), Britainia Handian, gaixo terminalak zaintzeko Marie Curie Cancer Care antolatu zen.\nOmenaldiak irudiari.\nCurieren irudia munduan zehar billeteetan, zigiluetan eta txanponetan ere agertu da. 1980ko hamarkada amaieran Poloniako 20.000 z\u0142otyko billetean agertu zen, baita frantsesaren 500 frankoko azken billetean ere, euroak frankoa ordezkatu aurretik. Curieren irudia beste hainbat lekuetako zigiluetan ageri izan da, hala nola Mali, Togo, Zambia eta Gineako Errepublika.\n2011n, Marie Curieren bigarren Nobel sariaren mendeurrena zela eta, mural alegoriko bat margotu zen Varsovia jaiotetxeko fatxadan. Maria Sk\u0142odowska izeneko haurra irudikatu zuen, nagusitu zenean aurkitu zituen radioa eta polonioa irteten zirela eskuan zuen saio-hoditik. Halaber, 2011an Varsoviako Vistula ibaiaren gainean jaso zuten zubi berri bat bere omenez izendatu zuten.\nMarie Curie artean.\n\"Madame Curie\" ospatzen zuen instalazio artistikoak Jacobs Gallery-a bete zuen, San Diegoko Arte Garaikidearen Museoan. Azaroaren 7an, Googlek bere jaiotzaren urteurrena ospatu zuen Google Doodle berezi batekin. Abenduaren 10ean, New Yorkeko Zientzien Akademiak Marie Curien bigarren Nobel Sariaren mendeurrena ospatu zuen Suediako Madeleine printzesa bertan zegoela.\nBi museo daude Marie Curie-ri eskainita. 1967an Maria Sk\u0142odowska-Curie Museoa zabaldu zen Varsoviako \"Hiri Berrian\", \"ulica Fretako\" (Freta kalea) bere jaiotetxean. Bere Parisko laborategia Curie Museoa bezala gordetzen da, eta 1992tik irekita dago.\nArtelan ugarik bere antzekotasunera eginak daude. 1935ean, Michalina Mo\u015bcicka Poloniako presidente Ignacy Mo\u015bcickiren emazteak, Marie Curieren estatua bat inauguratu zuen Varsoviako Radium Institutuaren aurrean. 1944ko Bigarren Mundu Gerran, Varsoviako Altxamendua izan zenean alemaniar nazien okupazioaren aurka, monumentua fusilen tiroak hondatu zuten; gerra ostean zeuden bala-markak estatuan eta haren oinarrian bertan \u00a0uztea erabaki zen. 1955ean, Jozef Mazurrek Marieren beirazko panel bat sortu zuen, Maria Sk\u0142odowska-Curie Domina, Buffalo Unibertsitatearen Poloniako gelan dagoena.\nMarie Curie antzerkian eta zinean.\nMarie Curie hainbat film biografikoren gaia izan da:\n\u2022 Greer Garson eta Walter Pidgeon aktoreek osatutako \"Madame Curie\" filma 1943ko Oscar sarietarako izendatuta egon zen.\n\u2022 1997an, Pierre eta Marie Curieri buruzko film frantses bat estreinatu zen, \"M. Schutzen esku-azpiak\". Izen bereko antzezlan batetik moldatua izan zen. Filmean, Marie Curie Isabelle Huppertek antzeztu zuen.\n\u2022 \"Marie Curie: ezagutzaren kemena\" Europako filma, nazioarteko kolaborazioan sortua, eta 2016an estreinatu zen.\n\u2022 \"Radioactive\" ('Erradioaktiboa') filma estreinatu zen 2019an.\nCurie Lawrence Aronovitchen 2013ko \"Suposizio faltsuak\" antzezlanaren gaia da. Bertan, beste hiru emakume zientzialariren mamuak bere bizitzako gertakariak behatzen dituzte.\u00a0Susia Marie Frontczakek ere erretratatu zuen Curie, bere \"Manya: Marie Curieren bizitzaren historia\" antzezlanean. Emakume bakarreko ikuskizuna zen, 2014an AEBetako 30 estatuetan eta bederatzi herrialdetan antzeztu zena.\n2019ko azaroan, \"Marie Curieren bizitza erdia\" antzezlana estreinatu zen New Yorkeko Minetta Lane antzokian, Curierek matematikari-fisikari-asmatzaile zen Hertha Ayrton sufragistarekin izan zuen adiskidetasuna azaltzen zuena (https://thehalflifeofmariecurie.com). Lauren Gundersonek idatzi zuen, Gaye Taylor Upchurchek zuzendu, eta Kate Mulgrew eta Francesca Faridany ziren antzezleak.\nBiografiak.\nHainbat biografia eskaini zaizkio, horien artean, 1938an bere alabak \u00c8ve Curiek argitaratu zuen, \"Curie Anderea\". 1987an Fran\u00e7oise Giroudek \"Marie Curie: bizitza bat\" idatzi zuen. 2005ean Barbara Goldsmith-ek \"Genio obsesiboa Marie Curieren barne-mundua\" idatzi zuen. Eta 2011n Lauren Rednissek \u00a0\"Erradioaktiboa: Marie eta Pierre Curie, amodioaren eta hautsaren ipuina\" argitaratu zuen\".\""}
{"id": "3883", "revid": "65203", "url": "https://eu.wikipedia.org/wiki?curid=3883", "title": "Azaroaren 7", "text": "Azaroaren 7a gregoriotar egutegiaren urteko hirurehun eta hamaikagarren eguna da, 312.a bisurteetan. 54 egun falta dira urtea amaitzeko.\nKanpo estekak.\nAzaroaren 6 | Urteko egutegi | Azaroaren 8"}
{"id": "3885", "revid": "336", "url": "https://eu.wikipedia.org/wiki?curid=3885", "title": "Gasteiz", "text": "Gasteiz (ofizialki \"Vitoria-Gasteiz\") Arabako hiriburua da; eta, izatez, Euskal Autonomia Erkidegokoa ere bada, 1980tik, egoitza nagusiak Gasteizen baitituzte bai Eusko Jaurlaritzak, bai Eusko Legebiltzarrak. . urtean biztanle zituen, Euskal Herriko hiri jendetsuenetan bigarrena da, eta Euskal Herriko udalerririk luze-zabalenetan bigarrena, 276,81 kilometro koadrorekin. Jendez eta lurraldez Arabako udalerririk handiena da, alde handiz.\nEtimologia.\n1025. urteko \"Donemiliagako goldea\" agirian, \"Gastehiz\" izena ageri da, hamarrenak ordaintzen zituen Arabako herri bat izendatzeko. Bestalde, hiriaren sorrera foruak, 1181ekoak, honela dio: \"Placuit mihi libenti animo et sana mente populare vos in praefata villa, cui novum nomen imposui, scilicet Victoria, quae antea vocabatur Gasteiz\".\nGasteiz hitzaren jatorria azaltzeko hamaika hipotesi eratu dira denboran zehar. Egun hipotesirik onartuena Alfonso Irigoienek plazaraturikoa da. Horren arabera, Gasteiz \"Gaste\" pertsona izenaren deribazio patronimikoa litzateke (\"Gartzia, Gartzea, Gartze\"-ren aldaera da \"Gaste(a)\" \"Gaste\" askotan \"-a\" artikulua itsatsita agertzen da agirietan, \"Gastea\" forman. Zehaztu gabeko garai batean, antroponimoa toponimo bihurtu zen, latineko genitibotik datorren eta jabegoa adierazten zuen \"-i(t)z\" atzizkiaren bidez.\n\"Gastea\" eta \"Gartzea\" (azkena, Gartzia/Garc\u00eda abizenaren jatorria) izen beraren bi aldaera lirateke, bata mendebaldeko euskalkietakoa eta bestea ekialdekoetakoa, \"bertze/beste\", \"bortz/bost\" edo \"ortzegun/ostegun\" izenetan gertatu den bezalaxe.\nEuskal Herriko zenbait herritako euskaran \u2014Arratian eta Debagoienean, kasu\u2014 \"Bitturi\" edo \"Bittoixe\" esaten zaio.\nGeografia.\nErliebea.\nGasteizko udalerri osoa Zadorra ibaiaren arroan dago, Arabako Lautadaren mendebaldean. Punturik altuena Pagogan mendia da (1.029 m), eta baxuena Zadorra ibaiaren irteera Tresponde baino lehen (490 m inguru).\nUdalerriko lurraldea laua da hein handi batean, baina badaude Araba erdialde osoan arruntak diren muino lekukoak, hala nola Gasteizkoa bera, Olarizukoa edo Eztarroakoa. Hegoaldean Gasteiz mendiek erliebe malkartsuagoa osatzen dute, eta Gasteizko lurren eta Trebi\u00f1uren arteko muga osatzen dute. Ipar-mendebaldean, Badaia eta Arratoko mendilerro karstikoak 800-900 metro inguruko gailurrez eraturik daude.\nHidrologia.\nZadorra ibaia da Gasteizko hidrologia egituratzen duen elementu nagusia. Zadorra Uribarri Ganboako urtegia utzi eta Dura aldetik sartzen da udalerrira, eta berau ekialdetik mendebaldera zeharkatu ondoren, Trespondera jaisten da eta azkenerako Ebro ibaira isurtzen ditu bere urak.\nHiriaren eta inguruko lurren azpian Gasteizko akuifero kuaternarioa dago. 10-15 metroko lodiera duen geruza batez osaturik dago, eta ur askoko garaietan azaleratu egiten da udalerriko zenbait puntutan, esaterako Salburuko hezeguneetan.\nGeologia.\nGasteiz Goi Kretazeoko azaleramenduen eremuan dago. Material nagusiak itsasoan jalki ziren material karbonatodunak dira gehienbat: kareharriak, kareharri-tuparriak, eta tuparriak. Udalerriaren ipar-mendebaldean aipatu hiru materialen txandakatzea agertzen da; Gasteiz mendietan kareharriak dira nagusi, baina hareharri karetsuak, dolomiak eta kareharri tuparridunak ere ageri dira; eta bien artean, Lautadaren erdialdea osatuz, kareharri-tuparriak dira nagusi. Azken eremu horren gainean material kuaternarioak metatu dira, batez ere ibaibideen haranetan.\nLandaredia.\nLandarediaren ikuspuntutik, udalerria bi eskualde biogeografikoren artean dago kokaturik: eskualde eurosiberiarra eta eskualde mediterraneoa. Horri esker, bertako flora bereziki aberatsa da. Haize hezeak normalean ipar-mendebaldetik datozenez, Gasteizko mendilerroen iparraldeek, batez ere 800 metrotik gora, eragin eurosiberiar nabarmena erakusten dute eta pagadiaren erreinua dira. Hegoaldera begira dauden maldetan, berriz, F\u00f6hn efektuaren eraginez haizea lehor iristen da eta landarediak izaera mediterraneoagoa dauka (artadiak, erkameztiak, etab.).\nHaranen hondoan, Arabako Lautadan, haritza izango litzateke espezie nagusia, lur horiek nekazaritzarako luberritu ez balira.\nLurraren erabilera.\nErabilerak modu kontzentrikoan antolaturik daude hiriaren inguruan. Hiria inguratuz Eraztun Berdea dago, espazio berde naturalez osatutako gerriko estua. Hurrengo eraztunean Arabako Lautadan berezkoak diren nekazaritza erabilerak daude, eta han-hemenka eremu honen euskarri diren herrixkak ageri dira. Egun, hiriaren osagarri gisa jokatzen duten azpiegiturak eraiki dira bertan: aireportua, industrialdeak, errepide eta trenbideen sarea, etab. Azken gerrikoa Gasteiz mendien, Arrato eta Badaia mendilerroen eta Zadorrako urtegien sistemak osatzen dute.\nGasteizek berdegune ugari du bere lurretan: bizilaguneko 42 m\u00b2 berdegune, Eraztun Berdea ere sartzen badugu, edo biztanleko 23,4 m\u00b2 berdegune, hiri barrukoak baizik sartzen ez baditugu.\nMugak.\nMugakideok ditu: Zigoitia eta Arratzua-Ubarrundia iparraldean; Zuia ipar-mendebaldean; Barrundia eta Burgu ipar-ekialdean; Burgu eta Iruraiz-Gauna ekialdean; Trebi\u00f1u hegoaldean; Kuartango mendebaldean (bien artean dauden Badaia mendilerroko lurrak Badaiako Sierra Bravako Komunitateak kudeatzen ditu); Iru\u00f1a Oka hego-mendebaldean; Trebi\u00f1u hegoaldean; eta azkenik, Bernedo hego-ekialdean.\nGainera, Iruraiz-Gauna udalerriaren barrendegi txiki bat dauka, 50 bat hektareakoa, Aberasturiren hego-ekialdean.\nKlima.\nGasteizek klima subatlantikoa dauka. Itsasoaren hurbiltasunak eragina du kliman, baina Gasteiz iparraldean dauden mendilerroek ahuldu egiten dute eragin hori. Prezipitazioak 700 eta 900\u00a0mm artekoak dira hirian, eta 1.200-1.300\u00a0mm arteraino iristen dira Gasteiz mendietan. Sasoi lehor laburra gertatzen da uztail inguruan.\nTenperaturari dagokionez, urteko batez bestekoa 9 eta 11\u00a0\u00b0C artean dago. Urritik maiatzera gauez izozteak gertatzeko arriskua dago; arrisku hori nabarmenagoa da urtarrilaren inguruan.\nHaran baten erdialdean kokaturik dagoenez, ohikoa izaten da oskarbi dagoen egunetan lainoa agertzea eta Gasteizko aireportuan arazoak sortzea.\nAuzoak.\nGasteizko auzo nagusiak: Abetxuku (Abetxuko*), Adurtza, Alde Zaharra (-a), Anglo-Vasco, Arana (-a), Aranbizkarra (-a), Arantzabela, Aretxabaleta-Gardelegi, Ariznabarra, Arriaga-Lakua, Babesgabetuak (-ak) (Desamparados*), Done Jakue (Santiago*), Ehari-Gobeu (Ali-Gobeo*), Ekialdeko Nekazaritza Eremua (-a), Errekaleor, Errota edo Koroatzea (-a) (Coronacion*), Gatzalbide (Gazalbide*), Hego-mendebaldeko Nekazaritza Eremua (-a), Ipar-mendebaldeko Nekazaritza Eremua (-a), Judimendi, Lovaina, Mendizorrotza, Pilar, Salburua (-a), San Kristobal (San Cristobal*), San Martin, Santa Luzia, Santsomendi (Sansomendi*), Txagorritxu, Zabalgana (-a), Zabalgunea (-a) eta Zaramaga.\nHiriaren sorreratik XIX. mendearen bigarren erdira arte, egun Alde Zaharra dena besterik ez zegoen. Sasoi horretan hiriaren hedatzeari ekin zitzaion hegoalderantz, Zabalgunea osatuz. XX. mendearen hasieran hiritartze berriak egin ziren egun Babesgabeak, Lovaina, Anglo-Vasco, Judimendi eta Koroatzea diren auzoetan, bai eta Mendizorrotza auzoko zenbait tokitan ere. XX. mendeko bigarren zatian, industrializazio prozesu azkarraren eta etorkinen etorreraren ondorioz, auzo modernoagoak eraiki ziren: Abetxuku, Adurtza, Arana, Aranbizkarra, Arantzabela, Ariznabarra, Done Jakue, Ehari-Gobeu, Gazalbide, Pilar, San Kristobal, San Martin, Santa Luzia, Sansomendi, Txagorritxu eta Zaramaga. Mendearen hondarrean, 1990eko hamarkadan, Arriaga-Lakua sortu zen.\n2000. urteko Hiri Antolamenduko Plan Nagusiak hiriaren hazkunde nagusia ekialderantz eta mendebalderantz gertatuko zela zehaztu zuen, hain zuzen Salburua eta Zabalgana izeneko lur-eremu handietan. Bakoitzean 10.000 etxebizitza inguru eraikitzen ari dira. Salburuan eta Zabalganan eraiki diren auzo berriek ez daukate izaera administratiborik oraindik. Hala ere, herritarren begien aurrean batzuk dagoeneko berezko izaera hartu dute, esaterako Mariturri auzoak. Gainerako auzoak hurrengoak dira: Zabalganeko hedapenean Elejalde, Borinbizkarra, Aldaia, Zabalgana eta Mariturri, eta Salburuko hedapenean Salburua bera, Santo Tomas, Ibaialde, Arkaiate, Izarra, Larrein eta Olaran.\nGasteizko gainerako eremua, nekazaritza-lur eta herrixka gehienak biltzen dituena, hiru esparru handietan banatuta dago, Ipar-mendebaldeko Nekazaritza Eremua, Hego-mendebaldeko Nekazaritza Eremua eta Ekialdeko Nekazaritza Eremua hain zuzen.\nHerriak.\nGasteiz hiriaz gain, beste 63 herri txiki ere barruan hartzen ditu udalerriak. Historian zehar, Gasteizek inguruko hainbat herrixka anexionatu ditu eta gaur egun duen azalera handia lortu du. XIX. mendean Ehari eta Elorriagako herrixkak anexionatu zituen, eta XX. mendean Ari\u00f1iz, Foronda, Otoak eta Mendoza herrixkak.\nGasteizko 63 herrien zerrenda hau da: Aberasturi, Amarita, Andetxa, Andollu, Arangiz, Aretxabaleta, Argando\u00f1a, Ariniz, Arkaia, Arkauti, Armentia, Artatza Foronda, Askartza, Aztegieta, Berroztegieta, Beto\u00f1u, Bolibar, Ehari, Elorriaga, Erretana, Eskibel, Eztarroa, Foronda, Gamarragutxia, Gamarra, Gamiz, Gardelegi, Gaztelu, Gere\u00f1a, Gobeu, Gometxa, Ilarratza, Ihurre, Jungitu, Krispi\u00f1a, Lasarte, Legarda, Lermanda, Lopida, Lubinao, Mandoiana, Margarita, Martioda, Matauku, Mendiguren, Mendiola, Mendoza, Mi\u00f1aogutxia, Mi\u00f1ao, Monasterioguren, Oreitia, Otazu, Otobarren, Otogoien, Subilla Gasteiz, Uribarri Dibi\u00f1a, Uribarri Arratzua, Uribarri Nagusia, Villafranca, Zerio, Zuhatzu eta Zumeltzu.\nHorrez gain, Iruraiz-Gaunarena den barrendegi bat dauka udalerriak hego-ekialdean, Aberasturitik gertu.\nHistoria.\nEgun Gasteiz dagoen tokian karistiarrak bizi ziren, antzinako geografoen arabera. Kristo aurreko I. mendean zehar erromatarrak iritsi ziren Gasteizera eta bertan bizi izan ziren denbora luzez. Erromatarren sasoiko aztarnak daude Iru\u00f1a-Veleian, Arkaian, Mariturrin, etab.\n1181ean Nafarroako Antso VI.a Jakitunak Nova Victoria hiria sortu zuen Gasteiz herrixka zaharraren gainean. 1200ean Gaztelako Alfontso VIII.ak hiria konkistatu zuen, Bizkaiko jaun Diego Lopez II.a Harokoaren laguntzarekin, zazpi hilabeteko setio luzearen ondoren. XIII. mendetik XVII. mendera arte hirian egitura feudal tipikoa eratu eta sendotu zen. Hiriko goi klaseak (noblezia eta kleroa) indartu ziren landa-eremuetako jauntxoen kaltetan.\nXVII. mendean, egun Andre Maria Zuriarena deitzen dugun plaza sortu zen, eta bertan harresiz kanpoko azokak egiten hasi ziren. XIX. mendean Gasteizko garapen modernoa hasi zen, eta 1862an Norteko burdinbidea heldu zen hirira, eta Dato kalea bihurtu zen estaziora joateko eta zabalgune berriaren ardatza. XX. mendearen bigarren erdialdean, hazkunde ikaragarria izan zuen industrializazioaren eta etorkin oldearen ondorioz.\n1980ko maiatzaren 23an Gasteiz Euskal Autonomi Erkidegoko hiriburua bihurtu zen. 2010eko urriaren 21ean, Gasteizek Europako Hiriburu Berde saria irabazi zuen.\nDemografia.\nGasteizek 250.000 biztanle inguru zituen 2019an. Azken urteetan, urtetik urtera kopuru hori %0,5 eta %1 inguru hazi da. Historian zehar biztanleriak hazkunde itzela izan du. Dena den, hiria, XII. mendean sortua, nahiko txiki mantendu zen XX. mende erdialdera arte.\nXIII. mende erdialdean Gasteizek 10.000 biztanle inguru zituen, eta harresiez kanpo auzo berriak sortzen hasi ziren. XIV. mendean behera etorri zen Gasteizko merkataritza, izurriteak Europa osoan egin zituen triskantza handiengatik, eta biztanle ugari galdu zuen hiriak. Handik aurrera haziz joan zen (4.000 biztanle zituen 1423. urtean; 5.500 biztanle 1560an; 5.441 biztanle 1768an), harik eta XVIII. mendean hiria Erdi Aroko esparrutik atera eta harresiez kanpoko eremuak hartzen hasi zen arte. Demografia hazkundea ikusgarria izan zen garai hartan (5.441 biztanle zituen 1768an eta 6.302 zortzi urte geroago). XIX. mendearen erdia arte motel hazi zen hiriko biztanleria Napoleonen osteen aurkako eta liberalen eta karlisten arteko gerrak zirela eta (10.703 biztanle 1828an; 7.117 biztanle 1839an). Bigarren Karlistadaren ondoren, demografia hazkunde nabaria izan zuen Gasteizek (18.718 biztanle 1856an; 30.514 1897an). Etorkin gehienak Arabako herrietatik etorri ziren eta Gasteizen egokitu ahala, hustuz joan ziren inguruetako herriak. XX. mendearen lehen erdialdean ez zen hiriko biztanleria asko emendatu (30.701 biztanle 1900. urtean; 52.206 biztanle 1950. urtean).\n1940ko hamarkadatik aurrera hiria etengabe hazi da, batez ere Espainiako etorkinak erakarri dituelako. Gasteizek lan eskaintza handia zuen, horretan Mercedes eta beste lantegi handi batzuk hirira etortzeak lagundu egin zuen. 1980ko hamarkadatik aurrera hazkundea motelduz joan da, baina beste euskal hiri batzuetan ez bezala, ez da eten. Hiriarentzat bultzada handia izan zen 1981ean eratu berria zen Eusko Jaurlaritzak Euskal Autonomia Erkidegoko hiriburu Gasteiz aukeratu izana. Azken urteetan, 2000. urtetik aurrera bereziki, Espainiaz kanpoko etorkinak etortzeak biztanleriaren hazkundea areagotu egin du.\n2019. urtean, guztira Gasteizen bizi ziren 252.571 biztanletatik 129.507 bertan jaioak ziren, 59.687 Espainian (EAE salbu) jaioak ziren, 25.039 Espainiaz kanpo jaioak ziren, 18.777 Bizkaian eta Gipuzkoan jaioak ziren eta 11.068 Araban (Gasteiz salbu) jaioak ziren.\nEkonomia.\nGasteiz nekazaritza eremu aberats bateko hiri nagusia izan da XX. mendearen hasieratik, XX. mendearen erdialdetik aurrera industria garatu den arte. Merkataritza hiri garrantzitsua izan zen Gasteiz XIII. mendean, Donejakue bidearen ertzean zegoela eta. Merkatari eta funtzionario hiria izan da mendeetan zehar. XVIII. mendean, bi altzari ola eta ehundegi bat zeuden Gasteizen. XIX. mendean, burdinbidea bertaraino iristearekin batera, sendotuz joan zen industria, eta mende bukaeran industria ugari ziren Gasteizen, altzairu lantegiak nagusiki.\n1950eko hamarkadatik aurrera izugarri hazi zen Gasteizko industria alorra (9.481 langile ari zen industrian 1950. urtean; 37.242 \u2013 1975ean, langileen % 60). 1975ean, industria zen ekonomia jarduera nagusia (altzairugintza, kimika industria, eraikuntza, janari industria, zurgintza; langileen % 50,5) eta guztiz garrantzitsua zen zerbitzuen alorra (administrazioa, eskolak, unibertsitatea, erietxeak, dendak, garraioak; langileen % 48,7). Nekazaritzak ez zuen garrantzi handirik udal barrutiaren barnean.\nZerbitzuen alorra asko handitu zen Gasteizen, Euskal Autonomia Erkidegoko administrazio, politika, gobernu eta kultura erakunde nagusiak bertan finkatu zirenetik (1980. urtetik aurrera, Eusko Jaurlaritza, Euskadiko Legebiltzarra, Euskal Herriko Unibertsitatea, Ertzaintza).\nArabako industria hiri garrantzitsuena da gaur egun ere Gasteiz, Laudiorekin batera. 1996an sortutako balio erantsiaren % 57 zerbitzuek ekarri zuten (Arabako batezbestekoaren gainetik ia hamar puntutan), % 6 \u2013 eraikuntzak (batezbestekoaren parean), % 37 \u2013 industriak (batezbestekoaren azpitik ia sei puntutan), eta gainerakoa lehen sektoreak. Industriak, nolanahi ere, gero eta garrantzi handiagoa du Gasteizko egitura ekonomikoan, eta enpleguaren ia erdia hartzen du. Ohiko industriari sektore berriei emana gehitu zaie azken urteotan, bereziki autogintzari, aeronautikari eta ekarpen teknologiko handiko sektoreei. Udalerrian bertan kokatutako industriaguneetan zein, hiriburuaren eraginez, inguruko udalerrietan sortu direnetan aipagarria da Mi\u00f1aon sortu den parke teknologikoa, industria asko kokatu du azkenaldian, hiriaren eta eskualdearen egitura ekonomikoa indarberrituz.\nEnplegua.\nXX. mendearen lehen hamarkadaren hasieran gertatutako hazkunde ekonomikoaren ondorioz, langabezia-tasa asko jaitsi zen, enplegu osoa deritzona erdietsi arte. 2007an langabezia-tasa %\u00a02,3 zen. 2007an hasitako atzeraldi handiaren ondorioz, enpleguak azkar galtzen hasi ziren, 2012an %\u00a010,2eko langabeziara iritsi arte.\n2012. urtearen azkenean 20.398 pertsona zeuden lanik gabe Gasteizen. Araba osoan langabezia-tasa %\u00a09,6 izan zen 2012an (kontuan izan behar da Gasteizko populazioa Araba osoaren %\u00a085 dela).\nSektore ekonomikoak.\nXXI. mendearen lehen hamarkadan Gasteizko jarduera ekonomikoan garrantzi handiagoa hartu zuten banka eta finantzei lotutako jarduerek, eta oro har zerbitzuen sektoreari lotutakoek, bai eta eraikuntzari lotutakoek ere. Industriak, berriz, garrantzia galdu zuen aurreko jardueren aurrean. Merkataritzak eta nekazaritzak gero eta pisu gutxiago dauka Gasteizko jarduera ekonomikoan.\nPolitika eta administrazioa.\nGorka Urtaran (EAJ) da Gasteizko alkatea 2015eko ekainaren 13tik, Javier Marotoren (PP) tokia hartu ondoren. PPk izan zuen garaipena, baina azkenean EAJko hautagaia izan zen alkate boto kopuruan hirugarrena geratu arren. Honela izan zen, EAJ, EH Bildu, Hemen Gaude eta Irabazi taldeen 14 zinegotzien botoari esker. Javier Marotok bere taldeko bederatzi zinegotzien botoak izan zituen.\nUdal hauteskundeak.\nEgungo Gasteizko Udalbatza 2019ko maiatzaren 26ko hauteskundeetan erabaki zen. Hauteskundeen ondoren, Gorka Urtaran hautatu zuten alkate EAJren eta PSOEren botoei esker.\nAlkateak.\nHauek izan dira Gasteizko azken alkateak:\nEuskara.\nKoldo Zuazoren arabera, Gasteizen hitz egiten zen euskalkia Arabako erdialdeko azpieuskalkia deitutakoa zen, bizkaieraren eta gipuzkeraren eraginak zituena. Euskara hori XVIII. mendean galdu zen. Hala ere, Gasteizko iparraldean kokaturiko hainbat herritan XXI. mendera arte iraun du hiztun zaharretan. Gasteizen eta inguruko herrietan hitz egiten zen euskararen adibideak eman zituen 1562. urtean Nicolao Landuchio italiarrak bere \"Dictionarium linguae Cantabricae\" izeneko hiztegian.\nEgoera soziolinguistikoa.\n1986an gasteiztar euskaldunak 11.551 ziren, hau da, populazio osoaren %\u00a06.\nXX. mendeko laurogeiko hamarkadatik aurrera Araban gertatu den euskararen berreskurapenaren ondorioz, 2011n Gasteizko biztanleen %\u00a022,5ek, 52.298 biztanlek alegia, euskaraz hitz egiten zekien. Beste 60.851 lagun (populazioaren %\u00a026,1) euskara ulertzeko gai ziren.\nEzagutzaren hazkundearekin batera, euskararen kaleko erabilera ere handitu egin da, nahiz eta zifra osoa txikia izan. 1989an kaleko erabilera %\u00a02koa zen, eta 2006an \u2013 %\u00a04koa. 2016an egin zen neurketan erabilera %\u00a03,7koa izan zen.\nEuskararen aldeko ekimenak.\nGaur egun, gasteiztarrek eskura dituzte hainbat ikastola (Abetxuku, Aranbizkarra, Armentia, Olabide, Umandi...), bertso-eskola bat eta hainbat euskaltegi. Halaber, hirian Araba Euskaraz antolatu dute hainbatetan (1981, 1992, 1995 eta 2006an).\nHedabideei dagokienez, Arabako Alea aldizkaria sortu zen 2014an, lehenago 17 urtez argitaratu zen GEU aldizkariaren ordezko gisa. Urte berean, Hala Bedi irratiak euskara hutsezko kanala sortu zuen, Hala Bedi Bi izenekoa.\nHiriburuko euskara elkarte nagusia GEU Elkartea da, eta haren eskutik sortu dira ekimen anitz, esaterako irakurle klubak eta mintzalagun proiektuak. Bestalde, Gasteizko Kafe Antzokia errealitate bihurtzeko helburuz, 2012. urtean Gasteizko Kafe Antzokiaren Aldeko Plataforma sortu zen, eta hurrengo urtean Plataformak Lazarraga Kultur Elkartea sortu zuen Gasteizko Kafe Antzokia proiektu kulturala kudeatzeko lanabes gisa. 2014an sortu zen Oihaneder Euskararen Etxea, Kafe Antzokiaren aurrekari gisa.\nGasteiztar euskaldun ezagunen artean daude Erramun Olabide, Odon Apraiz eta Henrike Kn\u00f6rr hizkuntzalariak; Fito Rodriguez, Xabier Montoia, Rikardo Arregi, Edu Zelaieta, Karmele Jaio eta Katixa Agirre idazleak; eta hainbat politikari, kirolari, irakasle, bertsolari eta abar.\nKultura.\nMusika.\nGasteiz musikaren munduko bi gertakizun garrantzitsuren kokaleku da: Gasteizko jazzaldia eta Azkena Rock Festival izeneko rock jaialdia.\nMusikagile ezagunak eman ditu hiriak, besteak beste Jesus Guridi, Tomas San Miguel eta Bingen Mendizabal. Juanjo Mena orkestra zuzendaria ere bertakoa da, baita Luis Aranburu organo-jotzailea eta Angel Celada bateria-jotzailea ere.\nHalaber, beste batzuen artean Cicatriz, Potato, Hertzainak, M-ak, Soziedad Alkoholika, Betagarri, Gasteiz Big Band, Neubat eta Izaki Gardenak taldeak bertan sortutakoak dira.\nAzpiegiturak.\nGarraioa.\nHiriak XXI. mendearen hasieran jasandako hazkunde handiaren ondorioz, derrigorrezkoa gertatu zen hiriko garraiobideak guztiz moldatzea. Asmo horrekin Gasteizko Mugikortasun Iraunkorraren eta Espazio Publikoaren Plana deritzona prestatu zen, hiriko garraioa osatzen zuten modu guztiak (autoa, hiri autobusak, tranbia, bizikleta, oinezko joan-etorriak...) integratzeko.\nGasteizko garraio publiko nagusia TUVISA enpresa publikoak kudeatzen duen autobus sarea da. Eguneko 10 linea ditu eta gaueko 6 (Gautxoriak). Metroen antzeko sare bat osatuz, autobus aldaketen bidez hiriko edozein auzotara iristea ahalbidetzen du autobusen sareak. Horrez gain, ostiral eta larunbat gauetan Gautxori zerbitzu berezia dago.\n2006. urtean tranbia bat eratzeko obrak hasi ziren, eta 2008ko abenduan abian jarri zen. Horrela, hiria iparretik hegoaldera zeharkatzen dituzten bi linea daude, EuskoTran enpresak kudeatuta.\nKirola.\nGasteizek Euskal Herriko beste ezein hirik baino kirol azpiegitura gehiago dauzka. Auzo bakoitzean kiroldegi bat dago, igerileku eta bestelako ekipamenduekin.\nHorrez gain, hiriak bi kirol talde nagusi dauzka:\nBi talde horiek osatzen duten fundazioari 5 gehi 11 deritzo.\nGasteiztar ospetsuak.\nHiriko pertsona ospetsuen artean ditugu, besteak beste, Almudena Cid, Juanito Oiarzabal, Iker Pou, Eneko Pou, Andoni Zubizarreta (Gasteizen jaiotako aretxabaletarra) eta Martin Fiz kirolariak, Karra Elejalde eta Unax Ugalde aktoreak, Juanma Bajo Ulloa zinema zuzendaria, Jose Angel Cuerda alkate ohia, Ignacio Aldekoa, Xabier Montoia eta Xabier Izaga idazleak eta Jesus Guridi musikaria.\nSeme-alaba kuttunak.\nHauek dira Gasteizko seme-alaba kuttunak:\nHerri eta hiri senidetuak.\nGasteiz ondorengo herri eta hiriekin senidetuta dago:"}
{"id": "3886", "revid": "512", "url": "https://eu.wikipedia.org/wiki?curid=3886", "title": "Charles Darwin", "text": "Charles Robert Darwin (Shrewsbury, West Midlands, 1809ko otsailaren 12\u2013 Kent, South East England, 1882ko apirilaren 19) naturalista, geologo eta biologo ingelesa izan zen. Eboluzio biologikoaren ideia hautespen naturalaren bitartez proposatu zuelako ezaguna da, beste zientzialari batzuekin batera, hain zuzen, Alfred Russel Wallacekin. 1859. urtean \"Espezieen jatorria\" izeneko lana argitaratu zuen. Darwinen esanetan, bizidun espezie guztiek arbaso komun batetik eboluzionatu zuten hautespen naturalari esker. Eboluzioak komunitate zientifikoaren onespena lortu zuen, baina aldi berean, eboluzioa hautespen naturalaren ondorioz gertatzen zela azaltzen zuen teoriak ez zuen onarpenik izan 1930. urtera arte. Gaur egun, eboluzio modernoaren sintesiaren oinarriak jasotzen dira Darwinek idatzitako teorian. Teoriak egokitze batzuk jasan dituen arren, Darwinen aurkikuntzak abiapuntutzat hartzen dira Biologian, biziaren dibertsitatearen gainean egindako behaketen emaitzak azalpen logiko baten bitartez batzen dituelako.\nDarwin 16 urterekin Edimburgoko Unibertsitatera medikuntza ikastera joan zen. Hala ere, denbora pasa ahala, medikuntzako ikasketak baztertu zituen ornogabe itsastarrak aztertzeko. Darwin medikuntza ikasten zegoenean, birritan ebakuntza-gela batean aritzeko aurkeztu zuen bere burua, eta bietan ihes egin zuen hunkituta. \u201cHau izan zen kloroformoaren zorioneko egunak baino lehenago\u201d, idatzi zuen haren autobiografian. Geroago, Cambridgeo Unibertsitateak natur zientziekiko pasioa areagotzen lagundu zion. HMS Beagle-n egindako bost urteko bidaiak goi-mailako geologo moduan hartutako ospea sendotu zuen; haren behaketek eta teoriek Charles Lyel-ek proposatutakoapurkako aldaketa geologikoari buruzko ideiak babesten zituzten, eta \"Bidaiako egunerokoa\" izeneko liburua argitaratzeak idazle entzutetsu egin zuen.\nBizitza basatiaren antolamenduari buruz eta bere bidaian jasotako fosilei esker piztutako jakin-mina dela eta, Darwinek espezieen transmutazioari buruz ikertzen hasi zen, eta 1838. urtean, hautespen naturalaren eztabaidak plazaratu zituen arren, denbora behar zuen ikerketa sakon bat egiteko, eta haren lan geologikoek lehentasuna zuten. 1858. urtean bere teoria idazten zegoen bitartean, Alfred Russel Wallace-k antzeko ideia deskribatzen zuen saiakera bidali zion Darwin-i eta, horrela bien teorien baterako argitalpena egitera behartu zuen.\nBere funtsezko lana, \"Espezieen jatorria hautaketa naturalaren bidez, edo arrazen kontserbazioa bizitzarako borrokan hobetuta\", 1859an argitaratua, naturan behatutako aniztasunaren azalpena, belaunaldietan eboluzioaren ondorioz metatutako aldaketei zor zaiola ezarri zuen. 1871an Gizakiaren bilakaera eta hautespen naturala \"Gizakiaren jatorria eta hautaketa sexuaren arabera\" liburuan landu zituen, eta ondoen baita \"Animalien eta gizakien emozioen adierazpena\" lanean (1872). Botanikari buruzko ikerketen azken lan batzuk ere argitaratu zituen, eta 1881an argitaratutako azken lanean \"Landare onddoen eraketa zizareen ekintzen bidez\" lurraren onddoak eta horien eragina lurraren eraketan jorratu zuen.\nDarwin gizakiaren historiako pertsonaiarik garrantzitsuenetako bat bezala deskribatua izan da, eta bere lanaren aparteko izaera aitortuz, XIX. mendean erregetzakoa ez zen bost \u00a0pertsonaietako bat izan zen estatu hiletekin saritua, eta Westminster Abadian lurperatu zuten, John Herschel eta Isaac Newtonen ondoan.\nBiografia.\nLehen urteak eta hezkuntza.\nCharles Robert Darwin Shrewsbury-n, Shropshire-n, Ingalaterran, jaio zen, 1809 otsailaren 12an. Robert Darwin enpresari eta mediku aberatsak izandako sei seme-alabengatik bosgarrena izan zen. Erasmus Darwin-en eta Josiah Wedgwood-en iloba zen. Bi familiek antzinako tradizio unitarista jarraitzen zuten. Dena den, Wedgood familiak anglikalismoa bereganatu zuen. Robert Darwin librepentsalaria zen eta eliza anglikano batean bataiatu zuen haren semea, nahiz eta amarekin Charles eta bere anaiak ofizio unitaristetara joan. 8 urterekin, Charlesek, Historia Naturalarekiko eta espezie-eredu desberdinen bildumekiko zaletasuna handia zuen. Hori dela eta, 1817. urtean eguneko eskolan inskribatu zen. Urte horretako uztailean bere ama hil zen. 1818. urteko irailean, Shrewsburyko eskola anglikanoan inskribatu zen, bere anaia Erasmusekin batera.\nDarwinek 1825eko uda mediku ikastun bezala igaro zuen, aitari laguntzen Shropshireko behartsuak artatzen, Erasmusekin batera Edinburgheko Unibertsitatera joan aurretik. Han klaseak nazkagarriak iruditu zitzaion, eta kirurgia berriz jasanezina. Ondorioz, ez zen larregi saiatzen medikuntza ikasketetan. Taxidermia ikasi zuen John Edmonstonekin, Hego Amerikako oihanetan Charles Watertoni lagundu zion esklabo beltz askatuarekin. Eta maiz ikusi zitzaion \"gizon adimentsu eta oso atsegina\"rekin eserita.\nEdinburgon eman zuen bigarren urtean elkarte Plinianoan sartu zen. Erakunde hori historia naturalaren ikasleek osatzen zuten eta bertan egindako debateak materialismo erradikalera bideratzen joan ziren. Darwinek Robert Edmundek egindako ornogabe itsastarren anatomia eta bizi-zikloen ikerketetan parte hartu zuen.\nDarwin Robert Jamesonek emandako Historia Naturaleko kurtsoan asko aspertzen zen, geologiaren eta neptunismoaren eta plutonismoren inguruko edukiak lantzen baitzituen. Landareen sailkapena ikasi zuen eta unibertsitateko museoko bilduma-lanetan lagundu zuen.\nMedikuntzako irakasgaiak alde batera utzi izanak bere aita nahigabetu zuen. Horren ondorioz, 1928an bere aitak Christ\u2019s College de Cambridgera bidali zuen, gerora apaiz Anglikanoa bilakatzeko. Hala ere, Darwinek zaldiketa eta arku-tiroko klaseak nahiago zituen ikastea baino. Bere lehengusuak, William Fox-ek, kakalardo bilketen zaletasuna piztu zion. Darwin oso gogotsu aritu zen kakalardoen inguruko azterketak egiten eta hainbat kakalardo-eredu berri aurkitu zituen eta \"Illustrations of British entomology\" gidaliburuan argitaratu zituen. John Stevens Henslow botanika irakaslearen lagun mina bilakatu zen eta hainbat naturalista ospetsu ezagutu zituen. Horiek \u201cHenslowrekin ibiltzen den gizona\u201d moduan ezagutzen zuten. 1831ko urtarrileko azken azterketa Darwin ondo gainditu zuen, hamargarren geratuz 178 ikasleren artean.\nCharles Darwin Cambridgen geratu behar izan zen 1831eko ekainera arte. Denbora horretan bere pentsamenduaren bilakaeran funtsezko eragina izango zuten hiru obra irakurri zituen: Lehena Paleyren \"Teologia Naturala\", egokitzapen biologikoaren defentsan tratatu klasikoetako bat, zuzenbide naturalaren bidez jainkozko diseinuaren frogagiria. Bigarrena John Herschelek argitaratu berria zuen \"Natur Filosofiaren azterketaren aurretiko diskurtsoa\", non filosofia naturalaren azken xedea lege horiek arrazoibide induktiboarekin ulertzea zen, behaketan oinarrituta. Eta azkenik, Alexander von Humboldten \"Kontinente Berriko eskualde ekinokzioetara bidaia\". Naturaren ezagutzan aurrera egiten sutsu lagundu nahi zuen, eta Darwinek ikaskide batzuekin Tenerife bisitatzea aurreikusi zuen, tropikoen historia naturala aztertzeko. Bidaia prestatzen ari zen bitartean, Adam Sedgwicken geologia ikastaroan matrikulatu zen, eta ondoren uda osoan zehar Galesen geruzak mapetan kokatzen lagundu zion.\n\"Beagle\" \"itsaontziaren\" bidaia.\nSedgwick Galesen utzi ondoren, Darwinek astebete igaro zuen Barmoutheko ikasle kide ohiekin, eta abuztuaren 29an itzuli zen etxera. Bertan Henslowren eskutitza zuen, proposatuz HMS Beagle itsasontziko Robert FitzRoy kapitainak supernumerario autofinantzatu moduan joateko leku bat zuela, azpimarratuz jaun batentzat zela eta ez \"biltzaile soil batentzat\u201d. Itsasontziaren espedizio lau astetan abiatzekotan zen, Hego Amerikako kostaldea topografiatzeko helburuarekin. Robert aitak ez zuen egoki ikusten semea bi urterako bidaian abiatzea, denbora galtzea zelakoan, baina Josiah Wedgwood bere koinatuak konbentzitu eta finantzatu zuen. Charles Darwinek bere bildumaren kontrol pribatua mantentzeko ardura hartu zuen, itzuleran erakunde zientifiko garrantzitsu bati uzteko asmoz.\nBeagle ontziaren bidaiak bost urte iraun zuen. Plymouth badiatik abiatu zen 1831ko abenduaren 27an, eta Falmouthen porturatu zen 1836ko urriaren 2an. Fitzroyk proposatukoari jarraiki, Darwin gazteak bere denbora gehiena ikerketa geologikoei eta bizidun aleen bilketari eskaini zion, Beagle ontziak kosta kartografiatu eta korronte ozeanikoak aztertzen zituen bitartean. Darwinek ohar zehatzak hartu zituen bidaia osoan zehar, eta erregularki bidaltzen zituen haren aurkikuntzak Cambridge-ra, bere familiarentzako gutuneria luze batekin batera. Gerora, gutun horiek haren bidaia-egunerokoa bilakatuko ziren. Nahiz eta geologia, entomologia eta ornogabe itsastarren disekzioaren inguruko ezagutzak izan, ez zen aditua beste hainbat materia zientifikotan. Hori dela eta, espezimen ugari bildu zituen, itzulitakoan beste aditu batzuek zehatzago azter zitzaten. Zorabioekin arazoak izaten zituen. Hala ere, bere ohar gehienak ornogabe itsastarren inguruan idatzi zituen, batutako plankton-bilduma zabalaren ingurukoak besteak beste.\nCavo Verdeko Santiago uhartean eginiko lehen eskalan, arroka bolkanikoetako geruza zuri batek maskor-arrastoak zituela ikusi zuen Darrwinek. Fitzroyk aurretik utzia zion Charles Lyellen \"Geologiaren Printzipioak\" lana, non printzipio uniformeak ezartzen ziren, eta erliebea denboraren garai luzeetan zehar emandako hondoratzetan sortzen zen. Darwinek fenomeno hori Lyellen ikuspuntutik ulertu zuen, eta etorkizunean geologiari buruzko lan bat idaztea ere pentsatu zuen.Brasilen, liluraturik geratu zen baso tropikalarekin, baina esklabotza biziki gorrotatu zuen.\nPunta Altan eta Monte Hermosoko amildegietan, Bah\u00eda Blancatik gertu, Argentinan, lehen mailako aurkikuntza bat egin zuen. Muino batean, desagertutako ugaztun erraldoien fosilak aurkitu zituen, geroago iraungitako bibalbioen aztarna modernoekin batera. Hortz baten bidez, ordura arte gutxi ezagutzen zen megaterioa identifikatu zuen. Aurkikuntza horiek espezieen aldakortasunaren inguruan aurkitu zituen lehen ebidentziak izan ziren, eta hautespen naturalaren inguruko lanketari eman zioten hasiera. Bestalde, interes handia piztu zuten Ingalaterrara itzulitakoan. Barnealdeko gautxoekin zaldiz ibiltzen zen bitartean, geologia aztertzen eta fosil gehiago biltzen aritu zen. Horrez gain, bertako natibo eta kriolloen arazo sozialez, politikoez eta antropologikoez jabetu zen. Bertako bi \u00f1andu motak lurralde ezberdinetan bizi zirela ere ikusi zuen, nahiz eta gune batzuetan gainjarri.\nHarriduraz ikusi zuen leku desberdinen araberako faunaren eta floraren aniztasuna. Horrela ulertu ahal izan zuen, bereizketa geografikoa eta bizi baldintza desberdinak elkarrengandik aldatzen ziren populazioen kausa zirela. Hegoalderako bidaian jarraituz, harriz betetako lautada leunduak ikusi zituen, eta bertan maskorren hondarrak goragune txikiak sortzen zituztela. Lyell-en bigarren lana irakurtzen ari zenez, berak deskribatu zituen espezieen \"sorkuntza zentroak\" zirela suposatu zuen, nahiz eta lehenengo aldiz Lyellk defendatutako espezieen desagertzearen kontzeptuak zalantzan jartzen hasi.\nSuaren Lurraldean, Beaglen lehen espedizioan joandako bertako hiru yagan indigenen itzulera izan zen. Aurrekoan itsasontziratu egin zituzten prestakuntza jasotzeko, beren kideen aurrean misiolari gisa jarduteko. Darwinek pertsona atseginak eta zibilizatuak zirela ikusi zuen, nahiz eta bertako beste indigenak \u201cbasati miserableak eta degradatuak\" iruditu, hango animalia basatienak ziren antzekoak. Baina Darwinentzat, bereizketa hori oinarri kulturalengatik zen, ez arrazagatik. Bere lankide zientifikoek ez bezala, animalien eta pertsonen artean ez zegoela desberdintasun gaindiezinik susmatzen hasi zen. Urtebete pasa ondoren, misioa bertan behera utzia zuten, eta itzuli zen yaganetako bat, Jemmy Button izen kristaua eman ziotena, beste indigenekin bizi zen ezkonduta, eta Ingalaterrara itzultzeko ez zuela inongo asmorik adierazi zien.\nTxilen, Darwin lurrikararen lekuko izan zen Concepci\u00f3n herrian, eta lurraren altxaketa baten zantzuak ikusi zituen. Besteak beste, itsas muskuiluzko maskor metaketak, itsasgoraren marra baino altuago. Era berean, Andeetako mendietan maskorren hondarrak ere aurkitu zituen, eta baita hondartzan hazitako zuhaitz fosilizatuak. Horrek pentsarazi zuen, lurraren mailak gora egin ahala, uharte ozeanikoak hondoratzen ari zirela, eta horrela eratu zirela koral arrezifeen atoloiak.\nHandik gutxira Galapagos uharteetan, geologikoko gazteak, Darwin antzinako \"sorrera-zentro\" baten frogak bilatzeari ekin zion, eta kontinenteko barietatearekin erlazionatutako negu-txorien barietateak aurkitu zituen, uhartetik uhartera aldatu egiten zirenak. Dortoka oskolak ere uharte batetik bestera apur bat aldatzen zirela jaso zuen txostenetan, horrela haien identifikazioa erraztuz.\nAustralian, arratoi marsupiala eta ornitorrinkoa hain arraroak iruditu zitzaizkion, Darwinek aldi berean \"bi sortzailek\" lan egin izan balute bezala pentsatu zuen. Australiako aborigenak \"umore onez eta atseginak\" zirela aurkitu zuen, eta beraien gainbehera europarren asentamenduak sortzen zutela.\n\"HMS Beagle\" itsasontziak, halaber Cocos uharteen atoloien eraketa ikertu zuen, Darwinen teoriak babesten zituzten emaitzekin. Garai hartan, Fitzroyk -espedizioaren \"narrazio ofiziala\" idazten ari zenak- Darwinen egunerokoak irakurri zituen eta baimena eskatu zion bere kroniketan txertatzeko. Beraz, Darwinen egunerokoa historia naturalari eskainitako hirugarren liburuki gisa idatzi zen. Ciudad del Cabo hirian, munduko biraren azken geldialdietako bat, Darwinek eta Fitzroyk John Herschel ezagutu zuten. Honek duela gutxi Lyelli idatzi berri zion bere teoria uniformitarioa goraipatuz, \"misterioen misterioa\u201dren inguruko espekulazioa egin zuelako: desagertutako espezieak beste batzuengatik ordezkatzea, prozesu natural bezala, miraria izan gabe. Plymouth bidean oharrak antolatuz, Darwinek idazten jarraitu zuen, Falkland uharteetako azeri eta dortokei buruz, negu-txoriak, etab, azpimarratuz \u201cgertaera hauek frogatzen baziren espezieen egonkortasunaren teoria eten egiten zutela\" (geroago, zuhurtziaz idatzi zuen \"eten egin ditzaketela\"). Denbora batera aitortu zuen garai hartan ikusitako gertakariek, \"espezieen jatorriari buruzko argitasun handia\" ematen zutela.\n\"Espezieen jatorria\"-ren sortze eta argitaratze urteak.\nTeoriaren hastapenak.\n\"Beagle\" isasontzia 1836ko urriaren 2an itzuli zenean, Darwin ospetsu bilakatua zen zirkulu zientifikoetan, 1835eko abenduan Henslowek bere dizipulu ohiaren erreputazio sustatu baitzuen, hautatutako naturalistei geologiari buruzko bere komunikazioen panfleto bat banatuz. Darwin Shrewsburyko bere etxera joan zen, eta senideekin egon zuen. Baina berehala Cambridgera abiatu zen Henslow ikustera. Honek bildumak katalogatzeko naturalisten bila joatea gomendatu zion, eta ale botanikoak berak zaintzea adostu zuen. Darwinen aitak semea bere diru sarrerak lortzeko eta jaun zientifikoa izateko ahalbidetu zituen hainbat inbertsio, eta Londresko erakundeetara joateko gonbita egin zion bere ohorezko harrerak jasotzeko eta adituak ezagutzeko.\u00a0Zoologoek lan izugarria zuten, eta espezimenak biltegietan geratzeko arriskua zegoen.\n1837ko uztailaren erdialdean Darwinek B koadernoa hasi zuen \"Espezieen Transmutazioa\"ri buruz, \u00a0eta 36. orrialdean \"Bizitzaren lehen zuhaitzean pentsatzen dut\" idatzi zuen.\nCharles Lyellek hunkitu egin zen Darwinek urriaren 29an ezagutu zuen lehenengo aldian, eta laster aurkeztu zion Richard Owen anatomista, Ingalaterrako Zirujauen Royal College-eko instalazioak zituena, Darwinek bildutako fosildutako hezurrekin lan egiteko. Owenek sailkatu zituen ale harrigarrien artean, desagertutako nagi hatzbiko erraldoienak zeuden, Scelidotherium ezezagunaren hezurdura ia osoa, hipopotamo baten tamaina zuen karraskaria, kapibar erraldoi baten antzerakoa, eta Glyptodon armadilo erraldoi baten oskol zatiak, Darwinek hasieratik suposatu zuen bezala. Desagertutako izaki horiek, Hego Amerikako espezie biziekin lotura handia zuten.\nAbenduaren erdialdean, Darwinek ostatua bilatu zuen Cambridgen bildumetako lana antolatzeko, eta\u00a0 \"egunerokoa\" berridazteko. Idatzi zuen lehen artikuluan, Hego Amerikako lur kontinentalak poliki-poliki igotzen ari zirela argudiatzen zuen, Lyellen laguntzarekin Londresko Geologia Elkartean irakurri zuen 1837ko urtarrilaren 4an. Egun berean, ugaztun eta hegazti aleak Londresko Zoologia Elkartean aurkeztu zituen. John Gould ornitologoak laster ebatzi zuen Galapagos irletatik eramandako hegaztiak txonta espezie desberdinak zirela, eta ez birigarro, mokolodi eta txonten nahasketa, Darwinek uste zuen moduan. Otsailaren 17an, Darwin Elkarte Geografikoko kide aukeratu zuten, eta sarrerako hitzaldian, Lyellek bere lehendakari karguan eman zuena, Darwinen fosilen aurkikuntzak azaldu zituen, espezien jarraikortasun geografikoa azpimarratuz, bere ideia uniformitarioen alde.\nMartxoaren hasieran Darwin Londresera aldatu zen bizitzera, bere lanaren ondoan egoteko, Lyellen zientzialarien zirkulu sozialean sartuz, Charles Babbage bezalako jakintsuekin, Jainkoa lege diseinatzaile gisa deskribatu ziona. John Herschelek idatzitako eskutitza espezie berrien \"misterioen misterioak\u201d sakonki eztabaidatu zen bileretan, naturaren legeetan bilatzen ziren azalpenak emanez, eta ez ad hoc mirarien inguruan. Beren aurkikuntza zehatzak eztabaidatzeko lehen bileran, Gouldek esan zuen Galapagos uhartean aurkitutako txontak espezie desberdinak zirela. Eta bi \u00f1anduak ere espezie desberdinak zirela, baina martxoaren 14an Darwinek argitaratu zuen banaketa aldatu egin zela hegoaldera mugitu zirelako.\nMartxoaren erdi aldera, Darwinek bere koaderno gorrian \"espezie bat beste batera eraldatzeko\" aukera ba ote zegoen hausnartzen zuen, bizidunen banaketa geografikoa argitzeko \u00f1anduekin gertatzen zen bezala, edo desagertutako espezieen artean, guanako erraldoia adibidez, Macrauchenia izenekoa.\nBizitza-luzeraz zituen ideiak, eta erreprodukzio asexuala zein erreprodukzio sexualari buruzkoak, garatu zituen bere B koadernoan, ondorengoen aldaerak aztertuz \"mundu aldakor baten arraza moldatzeko eta aldatzeko\", Galapagoko dortoketan, txontetan eta\u00a0 \u00f1anduen gertatu zenaren azalpen bezala. Zirriborro bat egin zuen, ondorengoak zuhaitz ebolutibo baten adar gisa irudikatzen zituela. Bertan, \"absurdoa da animalia bat eboluzionatuago dagoela beste bat baino\" esatea, eta horrela Lamarcken teoria baztertu zuen, hots, ildo ebolutibo independenteek aurrera egiten zutela forma eboluzionatuagoetara.\nPrestaketa prozesua.\nErresuma Batura itzuli zenean, Darwinek \"Beagleko bidaiaren egunerokoa\" liburua argitaratu zuen. Fitzroyren \"kronikak\" 1839ko maiatzean argitaratu zirenean, Darwinen egunerokoek halako arrakasta izan zuten Fitzroyk berak ordaindu zuela hirugarren argitalpena. Hamarkada baino gehiagoz, animalien gurutze probak egiten aritu zen eta landareekin esperimentu ugari. Aurkitu zituen zantzuen bidez, espezieak ez zirela errealitate aldaezinak egiaztatui zuen, bere teoriaren ondorioak baieztatuz. Hamarkada baino gehiagoko lan horiek, bere ikerketa nagusiaren oinarria osatu zuten, eta \"Beaglen bidaiaren\" emaitza zientifikoak argitaratzea ahalbideratu zuten.\n1842ko hasieran, Darwinek gutun bat idatzi zion Lyellei, bere ideiak azalduz. Hau ohartu zen \"uko egin ziola antzeko espezie talde bakoitzari jatorri bat ikusteari\". Hiru urteko lanaren ondoren, Darwinek maiatzean koralezko arrezifeei buruzko ikerketak argitaratu zituen, eta bere teoria mamitzen hasi zen. Hiriburuko presioetatik ihes egiteko, Darwin bikotea Down Landetxera joan zen irailean. 1844ko urtarrilean Darwinek Joseph Dalton Hooker botanikariarekin eztabaidatu zituen bere espekulazioak, umorez onartuz \"hilketa erruduna aitortzea bezalakoa zela\". Hookerrek erantzun zion bere iritziz \"ekoizpen serieak puntu desberdinetan zeudela, eta baita espezieak pixkanaka aldatzen zirela\", eta gaineratu zion \u201caldaketa horiek nola gerta daitezkeen bere azalpena entzutea nahi zuela, gai horri buruzko iritziak ez zutelako asetzen\"\nUztaila aldera, Darwinek 230 orrialdeko saiakera bukatu zuen, gainontzeko ikerketekin osatzeko heriotza goiztiarra gertatuko balitz. Azaroan iritzi publikoak polemika batekin erreakzionatu zuen era anonimoan argitaratu berri zen \"Sorkuntzako historia naturalaren aztarnak\" artikuluari, Robert Chambersek idatzia. Ondo idatzitako lana zen, transmutazioaren gaia aipatzen zuena. Darwinek zentsuratu egin zuen geologian eta zoologian zuen eskarmentu faltagatik, baina eboluzioaren defentsa horrek jaso zituen kritikek, bere argudioak arretaz berrikustea eragin zuen.\n1846. urtean Darwinek geologiari buruzko bere hirugarren liburua osatu zuen. Itsas ornogabeekiko lilura berreskuratu zuen, bere ikasle garaian Robert Edmond Grantekin egindako bidaian bildutako lanpernak disekzionatzen eta katalogatzen zituenean, atsegin handiz behatuz beraien egitura konplexuak, eta antzeko egiturekin analogiak jarriz. 1847an, Hookerrek \"saiakera\" jaso zuenean, ohar kritiko batzuk bidali zizkion Darwini. Horrek lagundu egin zion bere lana urruntze zientifikoaz aztertzeko, kreazionismoaren aurka zegoela zalantzan jarriz.\nGaixotasun kronikoaz kezkatuta, 1849an James Manby Gully doktorearen bainuetxera joan zen, eta hidroterapiaren bertuteak harrituta aurkitu zituen. Handik bi urtera, Anne hamar urteko alaba maitea gaixotu zenean, bere gaitza hereditarioa izan zitekeen susmoak areagotu egin zitzaizkion Darwini. Zenbait krisiren ondoren, neska zendu egin zen.\nZirripedioekin zortzi urtetan lanean aritu ondoren, Darwinen teoriak homologiak aurkitzen lagundu zion, non alterazio morfologiko minimoek, organismoei funtzio berriak betetzea ahalbidetzen zieten baldintza berrietan. Eta parasito ar txikiak organismo hermafroditetan aurkitzeak, izaki sexualen garapenean bitarteko aurrerapen bat izan zen.1853an lan honekin Royal Societyk emandako Errege Domina eskuratu zuen, biologo bezala ere ospetsu bilakatuz. 1854an espezien teoriaren inguruan jarraitu zuen lanean, eta azaroan idatzi ondorengoen karakteren desberdintasunak, ekonomia naturalaren \"hainbat ingurunetara\" egokitzea izan zitekeela.\nGehiegizko lana, gaixotasuna eta ezkontza.\nTransmutazioari buruzko ikerketa intentsibo hau garatzen ari zen bitartean, Darwinek lan gehiago ere egin zuen. Oraindik bere egunerokoa berridazten zebilela, adituen txostenak editatzen eta argitaratzen jarraitu zuen, eta Henslowren laguntzarekin 1.000 Librako (2018ko 92.000 Libra inguruko baliokidea) beka lortu zuen \"H.M.S. Beagleren Bidaiako Zoologia\" liburu anitzeko bilduma editatu eta argitaratzeko. Finantzaketa luzatu egin zuen aurreikusitako geologia liburuak sartzeko, baina argitaratzailearekin bete ezinezko datak adostu zituen. Viktoriar garaia hasi zenean, Darwinek bere egunerkoa idazten jarraitu zuen, eta 1837ko abuztuan inprimagailuaren frogak zuzentzen hasi zen.\nDarwinek presiopean lan egitea zuenez, osasuna txartzen hasi zitzaion. Irailaren 20an \"bihotzaren palpitazio deseroso bat\" izan zuen, eta ondorioz sendagileek \"lan guztia uzteko\" eta aste batzuetan landetxean bizitzeko eskatu zioten. Shrewsbury bisitatu ondoren, Wedgwood senideengana jo zuen, Maer Hallen, Staffordshire. Baina bidaien kontuak entzuteko irrikaz aurkitu zituen, eta hori ez zen egoera onena atsedena hartzeko. Etxean bertan, Darwin baino bederatzi hilabete zaharragoa zen Emma Wedgwood lehengusina xarmant, adimentsu eta kulturadunak, izeba ezindua zaintzen zuen. Osaba Josiahk errautsak lurraren azpian desagertu ziren lur eremua adierazi zion, zizareen lana izan zitekeela aditzera emanaz. Horrek Darwini teoria berri eta garrantzitsu bat inspiratu zion lurraren eraketaz, eta Elkarte Geologikoan aurkeztu zuen 1837ko azaroan.\nWilliam Whewellek Darwin bultzatu zuen Geologia Elkarteko idazkaria izatera. Hasieran lanari uko egin ondoren, 1838ko martxoan kargua onartu zuen. Beagleeko txostenak idazteko eta editatzeko grinaz jarraitzeaz gain, Darwinek aurrerapen nabarmenak egin zituen transmutazioan, aukera guztiak aprobetxatuz naturalista adituei galdetzeko. Eta konbentzioetatik kanpo, hazkuntza selektiboan esperientzia praktikoa zuten pertsonei, esaterako nekazariak eta uso haztegietako arduradunei. Denborarekin, bere ikerketen informazioa senide eta seme-alabei zabaldu zien, familiako maiordomoari, bizilagunei, baserritarrei eta itsasontziko kide ohiei. Gizaki osoa sartu zuen hasieratik bere espekulazioetan, eta 1838ko martxoan zoologikoan orangutan bat ikustean, haur baten portaera nabaritu zuen.\nTentsioak gaixotu egin zuen, eta ekainean egunetan egon zen ohean urdaileko eta buruko mineko arazoekin, eta bihotzeko sintomak zituela. Aurrerantzean, bizitza osoan izan zituen behin eta berriz urdaileko minak, gorakoak, erlakaizten minkorrak, palpitazioak, dardarak eta bestelako sintomak, bereziki estres garaietan, esate baterako, bileretan edo bisita sozialetan zegoenean. Darwinen gaixotasunaren zergatia ezezaguna zen, eta tratamendu saiakerek arrakasta laburra izaten zituzten.\nEkainaren 23an atseden hartu zuen, eta Eskoziara \"geologizatzera\" joan zen. Glen Roy bisitatu zuen eguraldi bikainarekin, muinoetan hiru alturatan moztuta zeuden \u201cerrepideak\u201d ikusteko. Itzuleran bere iritzia argitaratu zuen esanaz jasotako itsas hondartzak zirela, baina urte batzuetara onartu behar izan zuen aintzira proglaziar baten ertzak zirela.\nErabat errekuperatuta, uztailean Shrewsburyra itzuli zen. Ohituta zegoen egunero animalien hazkuntzaren inguruko oharrak idazten, eta zehaztasunik gabeko zirriborro bat hasi zuen paper baten, \"\"Ezkonduta\"\u201d eta \u201c\"Ezkondu gabe\"\u201d bi zutabe marraztuz, ezkontza, karrera eta etorkizuneko pentsamenduekin betetzeko. \"Ezkondu\" azpian zeuden abantailak \"etengabeko laguna eta lagun bat zahartzaroan, ... txakur bat baino hobeto edozein modutan\", eta beste aldean \"diru gutxiago liburutarako\" eta \"denbora galera izugarria\" bezalako puntuak. Ezkontzaren alde erabakita, lehenengo bere aitarekin komentatu zuen, eta gero Emma lehengusina bisitatzera joan zen uztailaren 29an. Ez zion proposamenik egin, baina aitaren aholkuaren aurka, transmutazioari buruzko ideiak aipatu zizkion.\nOndoren Londresera joan zen bere ikerketak jarraitzea, bereziki hautespen naturala eta Malthusen teoriak. Azaroaren 11n Maerera itzuli zen eta oraingoan Emmari proposamena luzatu zion, baina beste behin bere ideiak kontatuz. Emmak onartu egin zuen eta, elkarri idatzitako maitasun eskutitzetan, garbi erakutsi zuen nola baloratzen zuen bien arteko ezberdintasunak partekatzerakoan zuen irekitasuna. Halaber, bere sinesmen unitarioak azaltzen zizkion, eta ondoriozko kezka zintzoak aitortu, beste munduko bizitzan bananduta egotea egokituko zitzaielako. Londresen etxe bila ari zen bitartean, gaixotasun arazoak jarraitu zuten, eta Emmak idatzi egin zion atsedena hartzeko eskatuz, era ia profetikoan aipatuz: \"Ez zaitez gaixorik egon, nire Charles maitea, neu zurekin egon arte zaintzeko.\" \"Macaw Borda\" deitzen zuten (barnealde deigarriak zituelako) etxea aurkitu zuen Gower kalean, eta Gabonetan zehar bere \"museoa\" lekuz aldatu zuen. Bestalde, 1839ko urtarrilaren 24an, Darwin Royal Societyko kide aukeratu zuten.\nUrtarrilaren 29an, Darwin eta Emma Wedgwood Maeren ezkondu ziren unitarioei egokitutako zeremonia anglikano baten, eta berehala hartu zuten trena Londresera, etxe berrira joateko.\nMalthus eta hautespen naturala.\nLondreseko ikerketekin jarraituz, Darwinen irakurketa zabalaren artean Thomas Malthusen \"Biztanleriaren Printzipioaren Saiakera\"ren seigarren edizioa zegoen. 1838ko irailean azpimarratu zuen \"biztanleria, kontrolik gabe zegoenean, hogeita bost urtetik behin bikoizten jarraitzen zuela, edo proportzio geometrikoan handitzen zela\". Progresio geometriko horretan, populazioak laster elikagai-hornidura gainditu egingo zuen, Hondamendi Malthusiano bezala ezagutzen zena. Darwin ondo prestatuta zegoen \"de Candolle\" idatzitako landareen \"espezieen gerlarekin\" eta basa faunaren existentziaren aurkako borrokarekin konparatzeko, espezie batzuen kopurua gutxi gorabehera egonkor mantentzen zela azalduz. Espezieek baliabide erabilgarrietatik haratago ugaltzen direnez, aldeko aldakuntzek hobeak egingo lituzke organismoak bizirik daudenean, eta aldakuntza horiek beren ondorengoei igaroko lieke. Eta kontrako aldakuntzekin, galdu egingo lirateke. Idatzi zuen \"gorabehera guztien azken arrazoia, egitura egokia ordenatzea eta aldaketetara egokitzea\" izan behar zela, beraz \"Ehun mila gorabeheren indarra bezalakoa dagoela esan daiteke, hutsune egokitu guztietan sartzeko naturaren ekonomia, edo\u00a0hutsune ahulagoak baztertzeko.\" Honek espezie berriak eratzea ekarriko luke, geroago bere \"Autobiografian\" idatzi zuen moduan:\nGeologia liburuak, sarraskiak, ikerketa ebolutiboa.\nDarwinentzat orain \"selekzio naturalaren\" teoria \"zaletasun nagusia\" zen lanean jarraitzeko. Ikerlanak landare eta animalien hazkuntza selektibo esperimentala zabala zuen, espezieak finkatuta ez zeuden frogak aurkituz, eta bere ideiak zehatz aztertuz teoria oinarritzeko. Hamabost urtez lan hau eginbehar funtsezkoena bezala kokatu zuen, eta bitartean geologiaz idatzi eta txosten adituak argitaratzen zituen Beagleko bildumetan, eta bereziki lanpernei buruz.\nHautespen naturalaren teoriaren argitaratzea.\n1856. urtearen hasieran, Darwin ikertzen ari zen arrautzak eta haziek itsasoko uretan zehar bidaiatu ote zezaketen espezieak ozeanoetan zehar hedatzeko. Hookerrek gero eta gehiago jartzen zuen zalantzan espezieak finkatuta zeuden ikuspegi tradizionala, baina Thomas Henry Huxley bere lagun gaztea oraindik ere tinko zegoen espezien transmutazioaren aurka. Lyelli Darwinen espekulazioek jakin-mina sortu zioten, eta ez zen jabetu haien hedaduraz. Alfred Russel Wallaceren artikulu bat irakurri zuenean, \"\"Espezie Berrien Sarrera Arautzen duen Legearen inguruan\", Darwinen pentsamenduekin antzekotasunak ikusi zituen, eta argitaratzen lehentasuna hartzeko eskatu zion. Darwinek mehatxurik ikusi ez arren, 1856ko maiatzean artikulu labur bat idazten hasi zen. Galdera zailen erantzunak topatzeak behin eta berriz geratu zion, eta bere planak \"Hautespen naturala\"\" izeneko \"espeziei buruzko liburu handi\" batera zabaldu zituen. Bere ikerketekin jarraitu zuen, mundu osoko naturalisten informazioa eta aleak eskuratuz, Borneon lanean ari zen Wallacenak barne. 1857ko erdialdean atal bat gehitu zuen; \"Gizakien arrazei buruzko teoria\" izenburuarekin, baina ez zuen gai honi buruzko testua gehitu. 1857ko irailean, Darwinek Asa Gray botanikari estatubatuarrari bere ideien laburpen zehatza bidali zion, besteak beste, \"Hautespen Naturala\"ren laburpena, baina gizakiaren jatorria eta sexu aukeraketa alde batera utziz. Abenduan, Darwinek Wallaceren eskutizta jaso zuen, liburuak gizakien jatorria aztertuko ote zuen galdetzeko. Gai hori saihestu egingo zuela erantzun zion, \"aurreiritziz hain inguratuta\" zegoelako, baina Wallacen teorizazioa bultzatuz eta \"zu baino askoz urrutiago joaten naiz\" gaineratuz.\nDarwinen liburua erdiraino iritsia zen, 1858ko ekainaren 18an Wallaceren gutuna jaso zuenean. Bertan, Wallacek berrikusi beharreko eskuizkribua erantsi zuen, bilakaera hautaketa naturalaren bidez defendatzen zuena. Egilearen eskariz, Darwinek eskuizkribua Lyelleri bidali zioen, bere teoriekin aparteko kointzidentziak zituelako harrituta geratu baitzen. Eta Wallaceren artikulua nahi zuen aldizkariren baten argitaratzea proposatuz. Darwinen familia krisian zegoen eta bere herriko haurrak eskarlatinaz hiltzen ari ziren, eta horregatik kontua Lyell eta Hookerren esku utzi zuen. Azkenean, uztailaren 1ean Londresko Linnear Elkartean aurkezpen bateratu bat egitea erabaki zuten, honako izenburuarekin: \"\"Espezieak aldaerak sortzeko joera, eta barietateen eta espezieen betikotzeaz hautespen naturalaren bidez\"\u201d. Bi artikulu independente izan ziren: Wallaceren eskuizkribua, eta 1844an Darwinen idatzitako \"Saiakera\" argitaratu gabearen laburpena, Darwinek Asa Grayri idatzitako eskutitzaren laburpenarekin batera. Dena den, Darwinen alaba laster hil zen eskarlatinagatik, eta etsipen handiegia zuen bertaratzeko.\nHautaketa naturalaren teoriaren aurkezpenak Linnear Elkartean ez zuen arreta handirik jaso. Artikulua abuztuan elkartearen egunkarian argitaratu ondoren, hainbat aldizkaritan inprimatu zen eta zenbait kritika eta gutun jaso zituen, baina Linnear Elkarteko presidenteak, 1858ko maiatzean komentatu zuen urte horretan ez zela aurkikuntza iraultzailerik egon. Berrikuspen bakar bat iruditu zitzaion Darwini gerora kontutan hartu ahal izateko: Dublingo Samuel Haughton irakasleak esaten zuen \"artikuluko berrikuntza guztia faltsua zela, eta egia zena aurretik esanda zegoela.\" Darwin hamahiru hilabetetan saiatu zen bere \"liburu handiaren\" laburpena egiten, bihotzeko gaixotasunak jasaten zuen bitartean, baina era berean adiskide zientifikoen etengabeko animoak jasoz. Lyellek dena antolatu zuen John Murrayk argitaratzeko.\n\"Espezieen jatorria hautaketa naturalaren bidez, edo arraza hobetuen kontserbazioa bizitzako borrokan\" liburuak (normalean \"Espezieen jatorriaz\" izenburu laburtuarekin ezagutzen da) ezohiko ospea jaso zuen, eta 1.250 aleko inprimaketa osoak harpidedun gehiago zituen liburu dendetara 1859.eko azaroaren 22an ailegatu zenean. Darwinek \"argudio zabalak\" azaltzen ditu behaketa eta inferentzia zehatzetatik, eta aldez aurretik aintzat hartzen ditu bere teoriarekiko objekzioak. Gizakiaren bilakaerari buruz aipamen bakarra eta moderatua jasotzen du, esanez \"gizakiaren jatorriari eta gaineko historiari argia emango dio\". Bere teoria era errazean formulatu zuen Sarreran:\n\u201c\"Espezie bakoitzetik biziraun dezaketenak baino izaki gehiago jaiotzen denez, eta ondorioz, maiz errepikatzen den bizitzarako borroka dagoenez, izaki bakoitza aldatu egiten bada, era ahulean izanda ere, bizitzako baldintza konplexu eta batzuetan aldakorretan nolabait errentagarria izango zaio berarentzat, bizirauteko aukera hobea izango duelako eta, hala izanez gero, modu naturalean hautatua izango da. Herentziaren printzipio indartsuaren arabera, hautatutako edozein barietatek bere forma berria eta aldatua hedatzeko joera izango du\".\u201d\nDarwinek sutsu argudiatu zuen espezieen jatorri komunaren alde, baina \"eboluzio\" termino eztabaidagarria saihestu egin zuen, eta \"\"Espezieen jatorria\"z\" liburuaren bigarren edizioan, honako hau ondorioztatzen zuen amaieran:\n\"\u201cKontzepzio horretan handitasuna dago, zeinaren arabera bizitza, bere indar ezberdinekin, jatorriz forma berrietan edo bakar baten erauzi den, eta planeta hau grabitatearen lege etengabearen arabera biraka ari den bitartean, garatu egin dira eta garatzen daude, printzipio sinple horretatik abiatuta, ezin konta ahalako forma eder eta zoragarriak.\u201d\"\nArgitalpenari erantzunak.\nLiburuak nazioarteko interesa piztu zuen, \"Sorkuntzaren Historia Naturalaren Aztarna\"k liburu ezagun eta zientifikotasun gutxiago zuenak baino eztabaida gutxiagorekin. Darwinen gaixotasunak eztabaida publikoetatik urrundu bazuen ere, erantzun zientifikoak irrikaz aztertu zituen, prentsa-zatiak, iritziak, artikuluak, satirak eta karikaturak komentatuz, eta mundu osoko lankideekin korrespondentzia mantenduz. Liburuak ez zuen esplizituki eztabaidatu gizakiaren jatorria, baina zenbait inferentzia egin zezakeen gizakien eta animalien arbasoei buruz. Lehenengo kritikak galdetu zuen: \"Tximinoa gizona bihurtu bada, zer ez da gizon bat bihurtuko?\" eta esan zuen teologoei utzi behar zitzaiela, irakurle arruntentzat oso arriskutsua zelako. Lehen erantzun aldekoen artean, Huxleyren berrikuspenek Richard Owenengana zuzendu ziren, establezimendu zientifikoko buruzagia zena eta Huxleyk kanporatzeko asmotan zebilena. Apirilean, Owenen berrikuspenak Darwinen lagunak eraso zituen eta bere ideiak atzera bota, Darwin haserretuz. Owen eta beste batzuk naturaz gaindik gidatutako bilakaeraren ideiak sustatzen hasi ziren.\nIngalaterrako Elizaren erantzuna mistoa izan zen. Darwinek Cambridgen izan zituen Sedgwick eta Henslow irakasle zaharrek baztertu egin zituzten ideiak, baina apezpiku liberalek hautaketa naturala Jainkoaren diseinuko tresna bezala interpretatu zuten. Charles Kingsley apaizak \"Jainkoaren ikuskera bezain noblea\" bezala onartu zuen. 1860an, zazpi teologo liberal anglikanok \"Saioak eta Berrikusteak\" argitalpena kaleratu zuten, Darwinen arreta baztertuz, bere ideiak elizako agintarien kritikatzat hartuz eta heresia zirela aitortuz. Baden Powellek argudiatu zuen mirariak Jainkoaren legeak hausten zituela, eta haiengan sinestea ateoa zenez, \"Darwin jaunaren bolumen magistralak babestu egiten du naturaren auto-eboluzioaren ahalmenen printzipio handia\". Asa Grayk teleologiaz eztabaidatu zuen Darwinekin. Greyren \"bilakaera teista\"-ri buruzko \u201c\"Hautespen naturala trinkoa da teologia naturalarekin\"\u201d liburuxka, inportatu eta banatu egin zuen. Konfrontazio ezagunena 1860ko Oxfordeko bilakaerari buruzko mahai-inguru publikoan izan zen, Zientziaren Aurrerapenerako Britainiar Elkartean. Bertan, Samuel Wilberforce Oxfordeko gotzainak, espezieen transmisioaren aurkakoa ez bazen ere, Darwinen azalpena eta gizakia tximinoen ondorengoa izatearen aurka agertu zen. Joseph Hookerrek Darwinen alde argudiatu zuen, eta Thomas Huxleyren erantzun legendarioa esanaz, nahiago zuela tximino baten ondorengoa izan, bere ahalmenak gaizki erabili zituen gizon batetik baino, erlijioarekiko zientziaren garaipena sinbolizatzera iritsi zen.\nGrey, Hooker, Huxley eta Lyell gertuko lagunek Darwini hainbat erreserba adierazi arren, babes handia eman zioten, beste askok bezala, batez ere naturalista gazteagoek. Grey eta Lyellek fedearekin adiskidantza bilatu zuten, eta Huxleyk berriz erlijioaren eta zientziaren arteko polarizazioa. Hezkuntzan kleroaren agintearen aurka gogor egin zuen kanpaina, Owen-pean zegoen klero eta aristokraten nagusitasuna iraultzeko helburuarekin. Eta ordez, \u00a0zientzialari profesionalen belaunaldi berri baten alde egin zuen. Owenek arrazoibidean, burmuinaren anatomiak frogatzen zuela gizakiek tximinoetatik hurrenkera biologiko bereizia zutela. Baina Huxleyk gezurra zela zioen Kingsleyrekin izan zuen eztabaida luzean, \"Hipokanpoaren Galdera Handia\" izenarekin ezaguna egin zena, Oweni ospea kenduz.\n\"Espezieen Jatorriaz\" hizkuntza askotara itzuli zen. Testu zientifiko ezin hobea bihurtu zen bizitzako esparru guztietatik arreta handiz erakartzeko, Huxleyren hitzaldietara bildu ziren \"gizon langileak\" barne. Darwinen teoriak garai hartan hainbat mugimenduetan izan zituen oihartzuna, eta herri kulturaren funtsezko osagaia bihurtu ziren. Karikaturagileek animalien arbasoak tradizio zahar bat jarraituz parodiatu zituzten, gizakiek animalien ezaugarriak dituztela erakusteko. Eta Britainia Handian, irudi barregarri hauek Darwinen teoria modu adiskidetsuan ezagutarazteko balio izan zuten.1862an gaixorik zegoela, Darwinek bizarra hazten utzi zuen, eta 1866an jendaurrean agertu zenean berriro, tximino irudikatuta agertzen zen karikaturek, eboluzionismo mota guztiak Darwinismoarekin identifikatzen lagundu zuten.\nGizonaren gainbehera, aukeraketa sexuala eta botanika.\nBere bizitzako azken hogeita bi urteetan gaixotasun ugari errepikatu bazitzaion ere, Darwinen lanak aurrera jarraitu zuten. \"Espezieen Jatorriaz\" bere teoriaren laburpen gisa argitaratu ondoren, bere \"liburu handiaren\" esperimentuak, ikerketak eta idazketak egin zituen. Lehenagoko animalien ondorengoa zela gizakiaren bilakaera jasotzen zuen, gaitasun mentala eta gizartearena barne hartuz. Eta baita faunako apainduren edertasuna azaltzen zuen, eta landareen ikasketa berritzaileetan dibertsifikatzen zituen lanak.\nIntsektuen polinizazioari buruzko azterketak, 1861ean orkidea basatiei buruzko lan berriak egitera bultzatu zion, loreen egokitzapena espezie bakoitzerako sits espezifikoak erakartzeko eta zeharkako ernalketa ziurtatzeko erakutsiz. 1862an \"Orkideen ernalketak\" bere lehen azalpen zehatza eman zuen, harreman ekologiko konplexuak hautaketa naturalaren ahalmena dela eta, iragarpen probagarriak egiteko aukeraz. Osasunak behera egin ahala, landare eskalatzaileen mugimenduak arrastatzeko asmakizunez jositako gela batan egoten zen. Txunditutako bisitarien artean Ernst Haeckel zegoen, Darwinismoaren bultzatzaile sutsua izan zen, Lamarkismoa eta Goetheren idealismoa gehituz. Wallace ere alde izan zuen, nahiz eta espiritualtasunera gero eta gehiago jo.\nDarwinen \"Animalien eta landareen aldaketak otzandu ondoren\" liburua (1868) izan zen bere aurreikusitako \"liburu handiaren\" atala, eta oinordetzaren hipotesi arrakastatsua barneratu zuen. Berehala saldu zen, tamaina handia izan arren, eta hizkuntza askotara itzuli zen. Bigarren zatiaren gehiena idatzi zuen, hautespen naturalaren inguruan, baina bizi zen bitartean argitaratu gabe geratu zen.\nLyellek gizakiaren historiaurrea ezagutarazia zuen jadanik, eta Huxleyk frogatu zuen anatomikoki gizakiak tximinoak zirela. 1871an argitaratutako \"Gizakiaren jatorria eta hautaketa sexuaren arabera\" liburuarekin, Darwinek iturri ugarietatik frogatu zuen gizakiak animaliak zirela, ezaugarri fisiko eta mentalen jarraitutasuna erakusten zutela. Eta sexu aukeraketa aurkeztu zuen praktikoak ez diren animalien ezaugarri batuz, esaterako indioilarren lumak. Eta baita gizakiaren kulturaren bilakaera, sexuen arteko desberdintasunak, eta arrazen sailkapen fisiko eta kulturala ere, gizakiak espezie bakarrekoak zirela azpimarratuz. Irudiak erabiliz egindako ikerketa 1872an argitaratutako \"Gizakiaren eta animalien emozioen adierazpenak\"-en agertu zen, inprimatutako argazkiak agertzen zituen lehen liburuetako bat. Bertan, gizakiaren psikologiaren bilakaera eta animalien portaerarekin zuen jarraipena eztabaidatzen zituen. Bi liburuak oso ezagunak egin ziren, eta Darwin harrituta geratu zen bere iritziak jasotako adostasun orokorrarekin, esanez \"mundu guztiak harritu gabe hitz egiten du gaiaz\". Ondoriotzat honakoa esan zen: \"Gizakia bere kualitate noble guztiekin, ahulenentzat sentitzen duen sinpatiarekin, onginahia nahi duena ez soilik beste pertsonentzat baizik eta izaki bizidun apalenarentzat, eguzki-sistemaren mugimenduetan eta konstituzioan barneratu den jainkoaren antzeko adimenarekin; botere guzti horiekin, gizakiak oraindik ere bere gorputz barnean bere jatorri apaleko zigilu ezabaezina darama.\u201d\nHeriotza eta hileta.\n1882an \"angina pectoris\" deituriko gaitza diagnostikatu zioten, orduan tronboi koronarioa eta bihotzaren gaixotasuna suposatzen zuena. Heriotzaren unean, medikuek \"angina erasoak\" eta \"bihotz-gutxiegitasuna\" diagnostikatu zituzten. Darwinek Chagas gaixotasun kronikoa jasan zuela ere espekulatu zen. Iritzi honen oinarrian Darwinek idatzi zuen egunerokoaren sarrera baten oinarritzen da, 1835ean Argentinako Mendozan \"Musuen zomorroak\" ziztatu zuela deskribatzen zuelako, hain zuzen Chagas gaixotasun kronikoaren bereizgarria.\nDown Housen hil zen 1882ko apirilaren 19an. Bere azken hitzak familiari eskaini zizkion, Emmari esanaz \"ez diot inongo beldurrik heriotzari. Gogoan izan zein emazte ona izan zaren nirekin. Esan seme-alaba guztiei gogoratzeko zein onak izan diren nirekin\". Eta atseden hartzen zuen bitartean, behin eta berriz esan zien Henrietta eta Francis-i\" Ia merezi du gaixorik egotea, zuengandik hain ondo zainduta egoteko\". Downeko St Mary elizako lurretan lurperatzea espero zuen, baina Darwinen lankideek hala eskatuta, publikoki eta parlamentuan eskaera egin ondoren, Royal Societyko William Spottiswood lehendakariak lortu egin zuen Darwin Westminster Abadian lurperatua izateko ohorea jasotzea, John Herschel eta Isaac Newtonen aldamenean. Hileta elizkizuna apirilaren 26an egin zen, eta milaka lagunek parte hartu zuten, familiakoak, lagunak, zientzialariak, filosofoak eta agintariak barne.\nOndarea.\nHeriotzaren unean, Darwinek eta bere lankideek zientzialari gehienek konbentzitu zituzten eboluzioa aldaketen arabera teoria zuzena zela, eta uste zuten ideiak irauli zituen zientzialari handi bat zela. 1909ko ekainean, garai hartan oraindik gutxi batzuk egon arren ados bere iritziarekin \"hautespen naturala izan da aldaketetarako bide nagusia, baina ez da esklusiboa\", Cambridgen biltzarra egin zuten \u00a0mundu osoko 400 politiko eta zientzialarik bere mendeurrena ospatzeko, eta \"Espezien Jatorria-\"ren berrogeita hamargarren urteurrena. Hala ere, hogeigarren mendearen hasierari nolabaiteko \"darwinismoaren eklipsea\" deitu izan zaio, zientzialari batzuk eboluzio mekanismo alternatibo ezberdinak proposatu zituztelako, azkenean frogatu ez zirenak. Bestalde, Ronald Fisher estatistikari britainiarrak, \"Mendelen genetika\" batu egin zuen \"Hautespen naturalarekin\", 1930ean argitaratutako \"Hautespen naturalaren teoria genetikoa\" liburuan. Oinarri matematikoa eman zion teoriari, eta adostasun zientifiko zabalak ekarri zituen, hautespen naturala eboluzioaren oinarrizko mekanismoa zela. Horrela, populazioen genetikaren oinarria eta sintesi ebolutibo modernoa aurkitu zituen. Eta J.B.S. Haldane eta Sewall Wrightek, teoria modernoaren eztabaidetarako eta hobetzeetarako erreferentzia markoa ezarri zuten.\nOroitzapena.\nDarwinen bizitzan zehar, ezaugarri edo leku geografiko askori eman zitzaion bere izena. Beagle kanalarekin lotzen den ur-uholde batek Darwin Sound izendatu zuen Robert FitzRoyk. Izan ere,\u00a0Darwin beste hiru gizonekin batera, azkar erreakzionatuz, glaziarrak erortzean sortutako olatu handi batek txalupak itsasoan urrun eramatea saihestu zuten. Halaber, gertu zeuden Andeetan mendi bati Darwin izena ipini zioten, bere 25. urtebetetzea ospatzeko. Beagle itsasontzia 1839an Australia topografiatzen ari zenean, Darwinen lagun John Lort Stokesek ikusi zuen portu natural bat Port Darwin izendatu zuen, eta gertu zegoen kokapen bati 1911an Darwin deitu zitzaion.\n120 espezie eta bederatzi genero baino gehiagori eman diote Darwin izena. Adibidez, Galapago uharteetan Darwinek aurkitu zituen tangara taldeei 1947an \"Darwinen negu-txoriak\" izenarekin egin ziren ezagunak, hainbat elezahar asmatuz gerora bere lanean izan zuten garrantziaz.\nDarwinek egindako lanen omenez, argitalpen eta ekitaldi ugarik jarraitu dituzte ospatzen. Londresko Linnean Elkarteak Darwinen lorpenak oroitu ditu 1908. urtetik hona, Darwin-Wallace ikerkuntza domina sarituz. Darwin Eguna urteroko ospakizun bihurtu da. Eta 2009an hainbat ekitaldi antolatu ziren mundu osoan, Darwinen jaiotzaren bigarren mendeurrena eta \"Espezieen jatorria\"ren argitalpenaren 150. urteurrena ospatzeko.\nEponimia.\nEspezie botanikoak (105 + 11 + 5 IPNI erregistro):\n- (Asteraceae) \"Acmella darwinii\" (D.M.Porter) R.K.Jansen\n- (Cactaceae) \"Maihueniopsis darwinii\" (Hensl.) F.Ritter\n- (Cole\u00f3ptera) \"Orunipus darwini\" Br\u00e9thes\n- (Clusiaceae) \"Garcinia darwiniana\" Kesh.Murthy, Yogan. &amp; K.V.Nair\n- (Lycopodiaceae) \"Phlegmariurus darwinianus\" (Herter ex Nessel) B.\u00d8llg.\n- (Orchidaceae) \"Catasetum darwinianum\" Rolfe\nAstronomia:\n- Darwin kraterra ilargian\n- Darwin kraterra Marten\n- (1991) Darwin, gerriko nagusiko asteroidea.\nGeografia\n- Darwin irla, Galapagoetan, Ecuador.\n- Darwin kraterra, Tasmanian\nLaburdurak\n- Botanikan:\u2022 Darwin laburdura Charles Darwin barazkien deskribapen eta sailkapen zientifikoan autoritate bezala adierazteko erabiltzen da.\n- Zoologian: Darwin laburdura Charles Darwin zoologian eta taxonomiaren deskribapen gaineko autoritate bezala adierazteko erabiltzen da\nSeme-alabak.\nDarwintarrak hamar seme-alaba izan zituzten: bi haurtzaroan zendu ziren, eta Annieren heriotzak hamar urterekin ikaragarrizko eragina izan zuen gurasoengan. Charles aita saiatua eta arretatsua zen seme-alabekin. Eta baten bat gaixotzen zenean, beldurra izaten zuen gaixotasun ahuleziak ez ote ziren emaztea Emma Wedgwood lehengusina eta leinu berekoa zelako.\nIdazlanetan endogamia aztertu zuen, espezie askotan gurutzaketak egitearen abantailekin kontrastatuz. Bere beldurrak gorabehera, bizirik jarraitu zuten seme-alaba gehienak eta ondorengo askok, karrera bereizgarriak egin zituzten. Horrela, George astronomo, Francis botaniko eta Horace ingeniari zibil bezala nabarmendu ziren, Royal Societyko kide izatera ailegatuz. Hirurak \u201cSir\u201d izateko ohorea jaso zuten. Beste seme bat, Leonard, militar, politikari, ekonomialari, eugenista eta Ronald Fisher biologo estatistikoaren tutorea izan zen.\nIkuspegiak eta iritziak.\nIkuspegi erlijiosoak.\nDarwinen familiaren tradizioa unitarismo ez-konformista zen. Aita eta aitona librepentsalariak ziren arren, bere bataioa eta barnetegia Ingalaterrako elizan izan ziren. Cambridgera joan zenean apaiz anglicano egiteko ikastera, ez zuen zalantzarik Bibliako egiaz hitzez hitz. John Herschelen zientzia ikasi zuen, William Paleyren teologia naturala bezala, naturaren legeen azalpenak bilatzen zituen mirariak baino, eta espezieen egokitzapena froga bezala ikusi zuen. HMS Beagle itsasontzian, Darwin nahiko ortodoxa zen eta Biblia moralaren gaineko agintari bezala aipatuko luke. Banaketa azaltzeko \"sorrerako zentroak\" bilatzen zituen, eta proposatu zuen Australia eta Ingalaterran aurkitutako oso antzerakoak ziren mariorratzak edo \"antlioiak\", jainkoaren eskuaren frogak zirela.\nItzuleran berriz, Bibliaren historiarekin kritikoa zen, eta bere buruari galdetzen zion ea zergatik erlijio guztiek ez ziren baliagarri berdin izango. Hurrengo urteetan, geologiari eta espezieen transmutazioari buruz azterketa ugari egin ondoren, asko pentsatu zuen erlijioaz eta modu irekian eztabaidatzen zuen Emma emaztearekin, haren sinesmenak ere azterketa eta galdeketa intentsibotik zetoztelako. Paley eta Thomas Malthusen teodiziak, gosea bezalako gaitzak aldarrikatu zituen, sortzailearen legeen ondorioz zetozenak, eta horrek orokorrean eragin ona izaten zuen. Darwinentzat, hautatze naturalak egokitzapen ona sortzen zuen, baina ez zuen diseinuaren beharra sumatzen, eta ezin zuen ikusi jainko ahalguztidunaren lana mina eta sufrimendu guztietan, adibidez themonon liztorrak beldarrak geldiarazten zituen bezala janari bizia emateko bere arrautzei. Erlijioa gizartearen biziraupenerako estrategia zela pentsatzen zuen arren, Darwinek ez zuen gogoz utzi nahi Jainkoaren ideia azken legegile gisa. Gero eta gehiago kezkatuta zegoen gaizkiaren arazoaz.\nDarwin John Brodie Innes Downeko parrokoarekin lagun izaten jarraitzen zuen, eta elizako anetan buru-belarri jarraitu zuen, baina 1849. urtetik aurrera igandetan paseatzera joango zen, bere familia elizara joaten zen bitartean. \"Zentzugabekotzat jotzen zuen zalantzan jartzea gizon bat teista sutsua eta eboluzionista izan zitekeenik\", eta bere erlijio ikuspegiekin errezeloak bazituen ere, 1879an honakoa idatzi zuen \"ez naiz sekula ateoa izan Jainko baten existentzia ukatzeko zentzuan. Uste dut, oro har, ... nire pentsaera egoeraren deskribapen zuzenena agnostikoarena izango litzatekela.\"\n\"Lady Hope Story\" 1915ean argitaratuko liburuan baieztatzen zen, Darwin bere ohean gaixo zegoenean kristautasunera itzuli zela. Baieztapen hauek Darwinen ondorengoek arbuiatu egin zituzten, eta historialariek faltsutzat jo zituzten.\nGizarte ikuspegiak.\nDarwinek gizarte eta politika gaiei buruzko iritziak bere denbora eta jarrera soziala islatzen zituzten. Whig erreformatzaileen familia batean hazi zen, eta bere osaba Josiah Wedgwood bezala, hauteskunde-erreforma eta esklaboen emantzipazioa babesten zituen. Darwin sutsuki agertu zen esklabutzaren aurka, ingeles fabriketako langileen edo zerbitzarien lanen baldintzetan arazorik ikusi ez arren. 1826an egin zuen taxidermia ikasgaiak John Edmonston esklabo askeari esker, \"gizon oso atsegina eta adimentsua\" zela gogoratu zuen, beltzekin sentimendu berak partekatzen genituela uste zuen, eta beste arraza batzuetako jendea bezain adimentsua izan zitekeela. Beagle bidaian ezagutu zituen jatorrizko indigenekin jarrera bera hartu zuen. Jarrera horiek ez ziren ezohikoak 1820ko hamarkadan Britainia Handian, bisitan zihoazen amerikarrak harritzen baziren ere. Mende erdialdean britainiar gizartea arrazistagoa bilakatu zen, baina Darwin esklabutzaren aurka mantendu zuen, \"gizakien arraza espezie desberdinak sailkatzearen aurka\u201d eta indigenenganako tratu txarren aurka.\nDarwinen harremanak Yaghansekin (Suaren lurraldetarrak), esaterako Jemmy Buttonekin HMS Beagleren bidaian, eragin sakona izan zuen herri primitiboengan zuen ikuspegian. Suaren Lurraldera iritsi zenean \"Fuegiar basatien\" deskribapen koloretsua egin zuen. Ikuspegi hau aldatu egin zuen Yaghan jendea zehatzago ezagutu zuenean. Eta azterketetatik ondorioztatu zuen giza talde desberdinen oinarrizko emozioak berdinak zirela, eta beraien gaitasun mentalak gutxi gora behera europearren berdinak zirela. Yaghan kulturaz interesatu zenean, Darwin ohartu zen huts egin zuela haien ezagutza ekologiko sakona gutxietsiz. Eta 1850. hamarkada arte ez zen konturatu zuten kosmologia landuaz, Yaghanen 32 mila hitzezko hiztegia ikuskatu zuenean. Aitortu zuen Europako kolonizazioak askotan zibilizazio autoktonoak desagertzea ekarri zuela.\nUste zuen gizonezkoen gailentasuna emakumeenganako sexu aukeraketaren emaitza zela, Antoinette Brown Blackwellek 1875an \"Sexuak naturan zehar\" liburuan eztabaidatu zuen ikuspegia.\nDarwin bere lehengusua zen Francis Galtonek 1865an aurkeztutako argumentuak erakarri zuen, herentziaren azterketa estatistikoek erakutsi zutelako giza ezaugarri moralak eta mentalak heredatu zitezkeela, eta animalien hazkuntzarako printzipioak gizakiei aplika zitzaizkietelako. \"Gizonaren jatorrian\", Darwinek adierazi zuen ahulak bizirik irauten laguntzea eta familiak osatzeak, aukeraketa naturalaren onurak galtzea zekarrela, baina konturatu zen laguntza hori ez emateak sinpatia-instintua arriskuan jarriko lukeela, \"gure naturaren alderdirik nobleena\", eta hezkuntza bezalako faktoreak garrantzi handiagoa izan dezaketela. Galtonek zioenean ikerketak argitaratzeak \"modu naturalean dohainduak\" izan zirenak \"kasta\" baten barruan ezkontzea sustatu zezakeela, Darwinek zailtasun praktikoak aurreikusten zituen. Eta uste zuen \"bideragarria zen prozedura bakarra zela giza arraza hobetzeko\u201d, baina utopikotzat jo zuen. Herentziaren garrantzia argitaratzea eta erabakiak gizabanakoen esku uztea nahiago zuen. Francis Galtonek, 1883. urtean azterketa-eremu honi \"eugenesia\" deitu zion. Darwin hil ondoren, bere teoriak aipatzen ziren politika eugenesikoak sustatzeko, zituen printzipio humanitarioen aurka joan arren.\nGizarte mugimendu ebolutiboak.\nDarwinen ospea eta bere izenaren famak, batzuetan zeharkako harremanak izan zituen ideiekin eta idatziekin lotzen ziren, eta bestetan zuzenean bere baieztapenen aurka joaten zirenekin.\nThomas Malthusek argudiatzen zuen Jainkoak agindu zuela baliabideez haratagoko biztanleria haztea, pertsonak era produktiboan lan egin zezaten, eta familiak osatzeko zailtasunak izateko. Teoria hori erabili zen 1830eko hamarkadan fabriketako lan baldintzak eta laissez-faire ekonomia justifikatzeko. Orduan, eboluzioak gizarte ondorioak zituela ikusi zen, eta Herbert Spencerek 1851 argitaratutako \"Gizarte Estatikoak\" liburua gizartearen eta pertsona indibidualen askatasunaren ideietan oinarritu zuen, eboluzioaren teoria jarraituz.\n\"Espezieen Jatorriaz\" 1859an argitaratu zenetik gutxira, kritikariek garai hartako ingeles kapitalismo industrialaren justifikazio maltzur bezala erabili zuten, existentziarako borroka baten deskribapena zelakoan. Darwinismo hitza beste batzuen ideia ebolutiboetarako ere erabili zen, besteak beste, Spencerrek \"egokienaren biziraupena\" merkatu libreko aurrerapen bezala hartzen zuenean. Eta Ernst Haeckelek, gizakiaren garapen poligenistikorako. Hainbat idazlek hautespen naturala erabili zuten, askotan kontraesankorrak diren ideologiak argudiatzeko, esate baterako, laissez-faire, txakurrak txakurra jaten duen kapitalismoa, kolonialismoa eta inperialismoa. Hala ere, Darwinen izaeraren ikuspegi holistikoa \"bata bestearenganako menpekotasunean\" oinarritzen zen. Eta beraz, bakezaleek, sozialistek, liberal erreformatzaile sozialek, eta Peter Kropotkin bezalako anarkistek, azpimarratu egiten zuten espezie baten barruan lankidetzaren balioa borrokaren gainetik zegoela. Darwinek berak garbi utzi zuen, politika soziala ez zela soilik naturako borroka eta hautaketa kontzeptuetatik gidatu behar.\n1880ko hamarkadaren ondoren, herentzia biologikoko ideien inguruan eugenesiaren mugimendu bat garatu zen, eta ideien justifikazio zientifikorako Darwinismoaren kontzeptu batzuetara jo zuten. Britainia Handian, pertsona gehienak Darwinen borondatezko hobekuntzari buruzko ikuspegi zuhurrak partekatu zituen, eta \"eugenesia positiboan\" ezaugarri onak zituztenak animatu nahi zituen. \"Darwinismoaren beherakada\" garaian, eugenesiaren oinarri zientifikoa Mendelen genetikak eman zuen. Burutik ahulak ziren pertsonak eliminatzeko eugenesia negatiboak ezagunak ziren Ameriketan, Kanadan eta Australian, eta Estatu Batuetako eugenesikoek derrigorrezko esterilizazio legeak sartu zituzten, ondoren beste hainbat herrialdek jarraituz. Baina gerora, Nazien eugenesiak ospe txarra eman zion gaiari.\n\"Gizarte-darwinismo\" terminoa 1890. hamarkadatik aurrera oso gutxitan erabili zen. Baina 1940ko hamarkadan ezaguna bihurtu zen, Richard Hofstadterrek mespretxuzko kontzeptu bezala erabili zuelako laissez-faire kontserbadorea erasotzeko, bereziki William Graham Sumner eta bere jarraitzaileek erreformaren eta sozialismoaren aurka agertu zirenean. Orduz geroztik, gehiegikeria bezala erabili dute, eboluzioaren ondorio moralak txarrak direla uste dutenak.\nLanak.\nDarwin idazle oparoa izan zen. Bilakaerari buruzko lanak argitaratu gabe ere, \"Beagleren Bidaiak\" autorea izateak ospe handia eman zion. Halaber, geologo bezala Hego Amerikari buruz artikulu ugari argitaratu zituen, eta koralen atoloien eraketaren puzzlea konpondu zuen. Eta biologo lanetan, lanpernei buruzko behin betiko lana argitaratu zuen. \"Espezieen jatorriaz\" iburuaren pertzepzioa nagusitzen bazen ere, \"Gizonaren jatorria\" eta \"Gizakiaren eta animalien emozioak\" eragin handia izan zuten. Eta landareei buruzko \"Mugimenduaren indarra landareetan\" liburuak azterketa berritzaile garrantzitsuak ekarri zituen, eta baita bere azken lanak, \"Lizun begetalaren eraketa zizareen ekintzen bidez.\""}
{"id": "3887", "revid": "119347", "url": "https://eu.wikipedia.org/wiki?curid=3887", "title": "GNU", "text": "GNU proiektua Unixen oinarrituriko sistema eragile bat da, bere baitan software askea soilik hartzen duena. 1983. urtean hasi zuen Richard Stallman-ek eta Free Software Foundationek (FSF) antolatzen du. Stallman-ek GNU \"guh-noo\" bezala ahoskatzen dela esan zuen (Nazioarteko alfabeto fonetikoan: \u02ccg\u0259\u02c8n\u026f), \"g\" gogor batekin, \u00f1u animaliatik bereizteko.\nGNU proiektuak kalitate handiko eta gaur egun normalean erabiltzen diren software librea diren programak garatu ditu, Emacs testu editorea, GCC, eta GDB barne. GNU sistema normalean Linux kernelarekin erabiltzen da, azken hau ez da GNU proiektukoa, eta sistema eragailu oso bat eratzeko erabiltzen da. Sistema honi normalean \"Linux\" bezala ezagutzen zaio, baina FSF-k \"GNU/Linux\" deitu beharko zitzaiola dio GNU proiektuaren lana ikus dadin; gehiago jakiteko ikusi GNU/Linux izenaren arazoa.\nOhikoa izaten da GNUren konponenteak UNIX sistema jabedunen artean aurkitzea, UNIX originalaren programak ordezkatuz. Honen arrazoia programa hauek UNIXen ordezkatzen dituzten programa berdinen baina hobeak direla aztertu delako da. GNUko zenbait programa Microsoft Windows, Mac OS X eta beste zenbait plataforma jabedunetara itzuli-portatu dira.\nHistoria.\nGNU proiektua 1983ko irailaren 27an aurkeztu zen, net.unix-wizards eta net.usoft \"news\" taldeetan. Proiektua 1984ko urtarrilaren 5ean indartu zen, Stallman-ek bere lana utzi zuenean MIT-en azken hauek lanaren jabetzaz ez egiteko eta GNU software libre moduan banatzeko ostoporik ez jartzeko. Hasierako iragarpenari Stallman-en \"GNU Manifesto\"ak jarraitu zion, GNU proiektuari berak nahi zuen aurreko urteetan ordenagailuen munduak bizi izan zen kooperatibismoa emateko.\nUNIX, sistema eragile jabeduna, GNU aurkeztu zenean oso zabaldua zegoen. Unix-en arkitektura ezaguna zelako, GNUren sistema arkitektura horrekin bateragarri izateko garatu zen. UNIXen arkitekturak GNU banakako softwarea moduan garatzea ahalbidetzen zuen. Dagoeneko libre ziren osagaiak, TeX idazketa ezarpen sistema edo X Window sistema grafikoa berrerabili edo moldatu egingo ziren, eta ez zeuden konponenteak hutsetik idatzi.\n1985. urtean Stallmanek Free Software Foundationa (FSF) sortu zuen, exentzio fiskala duen irabazirik gabeko organizazioa, proiektuari logistika, legaltasun eta finantza laguntza emateko. FSFk gainera programatzaileak kontratu zituen GNU proiektuan lan egiteko, baina garapenaren zati handi bat (eta honela jarraitzen du izaten) boluntarioek egin zuten. GNUk izena irabazten joan zen heinean, honen inguruko merkatu eta negozioak hasi ziren, proiektuari laguntzen edo GNU softwarea saltzen eta honi laguntza teknikoa ematen. Adibide arrakastatsuenetariko bat Cygnus Solutions izan zen, orain Red Haten zati.\nGNUren softwarea beti librea izango dela bermatzeko, 1989an GNU General Public Licensearen (GNU GPL) lehen bertsioa kaleratu zen. Gaur egun GNUren programa gehienak lizentzia hau erabiltzen dute, eta baita beste hainbat GNU proiektuko ez diren programek ere; munduan gehien erabiltzen den software libre lizentziatako bat da. Jasotzaileak programa exekutatzeko, modifikatzeko eta banatzeko aukera ematen du, eta ezin zaio inolako errestrintziorik ezarri kopiei banatzean. Ideia copyleft bezala ezagutzen da.\n1990. urterako GNU sistemak testu editore extentsiblea zuen (Emacs), arrakasta handiko konpilatzailea (GCC), eta UNIX estandar baten moduko nukleoko liburutegi eta aplikazio gehienak zituen. Hala ere zatirik garrantzitsuena falta zen, kernela. GNU Manifestuan, Stallman-ek esan zuen \"oinarrizko kernela badago, baina hainbat ezaugarri falta zaizkio UNIX bat emulatzeko\". TRIX-i buruz hari zen, MIT-en garatutako kernel bat; honen garatzaileek libre egin zuten, eta UNIX-en 7. bertsioarekin osagarria zen. 1986ko abenduan, kernel honen modifikazioan lana hasi zen. Hala ere, garatzaileek hasiera batean ez erabilgarria zela esan zuten, makina garesti batean bakarrik funtzionatzen baitzuen. 1988. urtean Mach kernela garatu zen CMU unibertsitatean, eta hau erabiltzea adostu zen. Garapena atzeratu egin zen garatzaileek AT&amp;Trena zen kodea ezabatu behar izan zutelako. Hasiera batean, kernela Alix deitu zen, baina Michael Bushnellek azkenean nahiago izan zuen Hurd deitu, eta ondorioz Alix subsistema batera mugitu zen, eta azkenean guztiz ezabatu. Hurd-en garapena\nasko moteldu da ia izozterarte arrazoi tekniko eta arazo pertsonalengatik.\n1991. urtean Linus Torvalds, UNIX-i konpatiblea zen Linux kernela idatzi zuen. Hasiera batean librea ez bazen ere, 1992. urtean Torvald-ek lizentzia aldatu zion GNU GPLra. 1992. urtean, GNU sistemarekin konbinat zen, sistema eragile oso eta libre bat emanez. GNU sistema normalean dagoen moduan, \"GNU/Linux sistema\" bezala ezagutzen da. 2005. urtean Hurden garapena aktibo dago, eta GNU sistemaren kernel ofiziala da orain. Gainera proiektu bat dago GNU sistema FreeBSD eta NetBSD-en kernel gainean funtzionatzeko\nGNU softwarea.\nGNU proiektuak garatzen dituen softwaretako batzuk:\nGNU proiektuak beste hainbat proiekturen garapena eta ekoizpenean parte hartzen du, adibidez:\n2004. urtarrilerako 260 proiektu zeuden GNUren proiektupean .\nHizlariak.\nHonako hauek dira GNU proiektuaren hizlari ofizialak :"}
{"id": "3889", "revid": "119347", "url": "https://eu.wikipedia.org/wiki?curid=3889", "title": "GNU Hurd", "text": "GNU Hurd GNUren sistema eragilearen kernel ofiziala. 1990. urtetik GNU proiektuak garatzen du eta software libre moduan banatzen da GPL lizentziapean. Hurd-en intentzioa UNIXen kernelak gainditzea da funtzionalitate, segurtasun eta egonkortasunean, eta oraindik hauekin konpatiblea izatea. Hurd-ek hau POSIX espezifikazioa jarraituz lortzen du.\nGarapenaren historia.\nHurd-en garapena 1990. urtean hasi zen. 90. hamarkadaren hasieran GNUren sistema eragilearen amaitu gabeko zati bakarra zen. GNUren sistema eragilea Linuxekin erabitzen da normalean Hurd-en ordez gaur egun.\nEgun, gutxienez GNU/Hurd-en oinarritutako hiru distribuzio garatzen ari dira, baina oraindik ez dira ofizialki aurkeztu garatzaile eta frogatzaileetaz kanpo. 2002. urtean Richard Stallman-ek urte amaierarako produkzio mailako GNU sistema bat kaleratuko zela esan zuen, Hurd kernela erabiliz, baina oraindik ez da halakorik gertatu.\n2004. urtean, Hurd-en garapena moteldu egin zen eta zenbait limitazio zituen hardware aldetik, soinu euskarri falta edo 2 gigabyte baina handiago disko partizioak erabiltzeko ezintasuna. Debian proiektuak eta beste batzuek limitazio hauei konponbidea emateko lana egin dute.\nArkitektura.\nUnix-moduko kerneletan gertatzen ez den bezala, Hurd mikrokernel baten gainean eraikitzen da kerneleren eta honek oinarrizko zerbitzuak ematen ditu \u2013 hardwarera sarrera koordinatzen du: PUZera (multiprozesu bidez), RAMera (memoria kudeatzailearen bitartez), eta beste hainbat gailutara, soinu, grafiko, biltegiratze eta beste hainbat barne. Egun GNU Mach erabiltzen da mikrokernel moduan, baina modernoago den L4 mikrokernelera aldatzeko lanetan ari dira.\nMach kernelaren gainean ibiltzen diren Unix-moduko beste sistema eragile batzuen artean Mac OS X, OSF/1, NEXTSTEP, Lites, and MkLinux daude. Hauek detaile bat dute elkarren artean, \"server\" deritzon inplementazio bakar batean oinarritzen direla. Unix tradizionalen kernel monolitikoa ordezkatzeko asmoz mikrokernela eta Unix \"server\"a erabiltzen dute.\nHurd, ordea, hainbat \"server\" edo zerbitzu batera dira. Kode bakar batean oinarritu beharrean erlojua edo sarea kontrolatzeko, Hurd hauetako bakoitza aparteko zerbitzarietan kudeatzen da. Honek Hurd-en garapena asko errazten du (teorian gutxienez), zerbitzu batean modikazioa egiten bada zailagoa delako beste zerbitzuekin arazoak sortzea. Honek Hurd-en akronimo errekurtsiboren esanahia zehazten du: \"Hurd\" \"Hird of Unix-Replacion Daemons\" esan nai du, eta \"Hird\"-ek \"Hurd of Interfaces Representing Depth\" esan nahi du.\nMach-en hasierako lanetan, diseinuaren emaitza bezala zerbitzu sorta bat sortzea zen, baina Hurd da Mach-en oinarritutako lehen sistema honelako zerbait inplementatzen (QNXek ere berdina egiten du baina bere mikrokernel propioarekin). Ez dago oso argi hau zergatik gertatu zen, baina dirudienez Mach-en garatzaileak lanpetuta zeuden Mach garatzen sistema osoa garatzen jartzeko. Hurd gainera mikrokernel-independtzia du.\nUnix estentsioak.\nHurd-ek \"multiboot\" den abio kargatzailea behar du, GRUB adibidez.\nKanpo estekak.\n[[Kategoria:GNU proiektuaren softwarea]]"}
{"id": "3892", "revid": "11910", "url": "https://eu.wikipedia.org/wiki?curid=3892", "title": "Hedadura zabaleko sare", "text": "Hedadura zabaleko sarea edo WAN sarea (ingelesetik: wide area network) eremu geografiko zabala hartzen duen konputagailu-sarea da. Eremu malgua izanda 100 eta 1.000 kilometroko eremua har dezake, herrialdeak edo kontinenteak barruan hartuz . Honen adibiderik esanguratsuenak Internet eta RedIRIS dira. Sare pertsonalen (PAN), sare metropolitano (MAN) edo sare lokalen (LAN) ezberdina da.\nWAN sareak hainbat LAN batera konektatzeko erabiltzen da, eta ondorioz leku batean dauden ordenagailuak beste nonbaitauden ordenagailuekin komunika daitezke. Hainbat WAN organizazio partikularretako sortzen dira eta pribatuak dira, beste batzuk, ISPek sortzen dituzte hainbat gauzetarako, organizazioen LAN-ak konektatzetik Internetera konektatzeko. WANak normalean linea alokatutan sortzen dira. Alokatutako linea bakoitzaren amaieran, router batek LAN-a konektatzen du alde batean eta HUB batek WANeko bestea. Hainbat sare komunikazio protokolok erabil dezakete oinarrizko transporte fisiko mekanismoa, TCP/IP barne. WANetan beste prokolo batzuk ere erabili daitzeke X.25, ATM edo Frame relay barne.\nOrain Internetek abiadura handiko WAN bat ematen duenez, alokatutako linea kopurua organizazioen arteko konexioak egiteko jaitsi egin da. VPNak erabiltzen dira honen ordez. Hauek zifratuaz gain beste teknika batzuk erabiltzen dituzte dedikatutako sare baten itxura izan dezan organizazioaren sareak elkarbanatutako WAN estruktura baten gainean.\nIkerketa akademikorako WAN sareak 3 area ezberdinetan banatu daitezke: Matematika modeloa, sare emulazioa eta sare simulazioa.\nWAN sareen azpiegitura ezaugarri handiko konmutazio adabegiek eta transmisio lineek osatzen dute. Abiadura eta banda-zabalera handikoak ia kasu gehienetan."}
{"id": "3893", "revid": "119347", "url": "https://eu.wikipedia.org/wiki?curid=3893", "title": "Domain Name System", "text": "DNS edo Domain Name System host-en izenak eta domeinu izenen informazioa gordetzeko sistema bat da, hierarkizatutako eta banatutako datu-base sare moduko batean, Internet adibidez. Garrantzitsuena, host izen bakoitzeko IP helbide bat ematen du, eta domeinu bakoitzaren posta trukaketa zerbitzariak zerrendatzen ditu.\nHonela, edozein sare-aplikaziok (bai bezero-zerbitzari eta baita P2P motakoek) makinak bilatzeko IP helbideak behar dituzte. Baina gizakiontzat askoz errazagoa da izenak ikastea IP helbideen ordez. Horrexegatik DNS zerbitzua existitzen da, gizakiok ezagutzen ditugun izen horietatik (adibidez www.google.com, www.yahoo.es etab.) haien makinei dagozkien IP helbideak lortzeko. Alderantzizko prozesua ere egin behar du DNS-k; hau da, IP helbide batetik domeinuaren izena lortzea.\nDNS zerbitzariak, banatutako eta hierarkizatutako datu base bat erabiltzen du, non Internet bezalako sareetako domeinuen izenen informazioa gordetzen den. Hala izanik, nahiz eta DNS-k era askotako informazioa lotu dezakeen izen bakoitzarekin, erabilera arruntenak IP helbideentzat domeinuen izenak esleitzea eta domeinu bakoitzaren posta elektronikorako zerbitzariak lokalizatzea dira.\nAskotan erabiltzen den analogia bat DNS azaltzeko, telefono-aurkibidearena da, zeinek pertsonen eta haien telefono zenbakien arteko lotura ezartzen duen. DNS-k, era berean, pertsonentzat egokiak diren domeinuen izenen eta hauei dagozkien IP helbideen arteko lotura ezartzen du. Adibidez, www.example.com domeinuaren izena 93.184.216.119 (IPv4) eta 2606:2800:220:6d:26bf:1447:1097:aa7 (IPv6) helbideetan itzultzen du. Telefono-aurkibidea ez bezala, DNS oso azkar berritu daiteke, zerbitzu baten kokapena sarean aldatzea baimenduz, erabiltzaileei eragin gabe, domeinuaren izenak bera izaten jarraituko duelako.\nHistoria.\nHasiera batean, DNS jaio zen Internetera konektatutako zerbitzari guztien izenak era erraz batean gogoratu ahal izateko. Lehen, SRI-k (Stanford Research Institute, orain SRI International bilakatu dena), HOSTS izeneko fitxategi bat zuen, non ezagunak ziren domeinu guztien izenak zeuden. Sarearen hazkuntza ikaragarriak, ordea, domeinuen sistema zentralizatu hark praktikotasuna galtzea eragin zuen. Hau konpontzeko, 1983an Paul V. Mockapetrisek RFC 882 eta RFC 883 argitaratu zituen, gaur egun DNS bilakatu den sistemaren oinarriak ezarriz. (orain RFC horiek zaharkituak geratu dira 1987an RFC 1034 eta RFC 1035 argitaratu baitziren). Honek gaur egungo domeinuen kontzeptuak eta zonaldearen arabera mantentzen den sistema deszentralizatu baten hasiera ezarri zituen, eta antzeko mantendu dira 30 urtetan zehar.\n1984ean, UC Berkeley-ko lau ikaslek \u2014Douglas Terry, Mark Painter, David Riggle, eta Songnian Zhou\u2014 Unix-erako DNS inplementazio bat idatzi zuten, Berkeley Internet Name Domain (BIND) Server izenekoa. 1985ean, DEC-ko (Digital Equipment Corporation) Kevin Dunlap-ek, dezente berrikusi eta aztertu zuen DNS inplementazio hori. Mike Karels-ek, Phil Almquist-ek eta Paul Vixie-k BIND mantendu eta zaindu dute ordutik. BIND Windows NT plataformara eraman zen 1990ko hamarkadaren hasieran. BIND asko zabaldu zen, batez ere Unix sistemetan, eta oraindik ere Interneten dagoen DNS software zabalduena da.\nDNS domeinuak.\nInterneteko konputagailuak domeinuen arabera elkartzen dira. Domeinu batean administratiboki lotuta dauden konputagailuak elkartzen dira. Domeinuak hierarkikoki eratzen dira, zuhaitz moduan. Domeinu batek azpi-domeinu ugari eduki ditzake, eta azpi-domeinuak ere hainbat azpi-domeinu eduki ditzake. Hurrengo irudian ikus daiteke adibide bat.\nDomeinu izen oso bat tarteko etiketa guztien loturek osatzen dute. Etiketa horiek kate alfanumerikoak dira (\u2018-\u2018 dutelarik ikur baimendu bakartzat). Hauek gutxienez karaktere bat izan behar dute, eta 63 karaktereko luzera maximoa ezin dute pasa. Gainera, letra batez hasi beharko dira (eta ez \u2018-\u2018 sinboloaz) RFC 1035-ak esaten duen bezala. Etiketak puntu batez egon behar dute banaturik. Azkenik, domeinu izen batek puntu batekin amaitu behar du, nahiz eta gehienetan hau ez den agertzen, formalismo huts bat baita. Adibidez, FQDN (Fully Qualified Domain Name) edo domeinu izen egoki bat www.example.com. da, amaierako puntua barne. Honetaz gain, domeinu osoak 255 karaktereko luzera maximoa du.\nDNS Erregistroak.\nDNS erregistroen eremu nagusiak hauek dira:\n[Type, Name, Value, TTL] hau da [Motaren identifikatzailea, Izena, Balioa, TTL].\nKasu honetan TTL-ak, erregistroa DNS cache-etan zenbat segundotan gordeko den adierazten du.\nIzen eta Balio eremuen esanahia Mota eremuaren araberakoa da. Hauek dira Mota garrantzitsuenak, nahiz eta gehiago dauden:\n\u2022 Mota = A (Address) denean:\nIzena = Makinaren izen kanonikoa\nBalioa = @ = IP helbide bat\nErregistro mota honek makina baten izena eta bere IP helbidea erlazionatzen ditu.\nA motako erregistro bat honelakoa da [A,www.google.com, 173.194.40.63].\nKonputagailu batek IP helbide bat baino gehiago izan ditzake, beraz, A motako erregistro bat baino gehiago izan ditzake.\n\u2022 Mota = CNAME (Canonic NAME) denean:\nIzena = Goitizen bat\nBalioa = Izen kanonikoa\nMakina baten goitizena eta izen kanonikoa lotzen ditu. CNAME motako erregistro bat honelakoa da [CNAME, www.google.com, google.com] edo [CNAME, mail.google.com, google.com].\n\u2022 Mota = NS (Name Server) denean:\nIzena = domeinu bat (.com, google.com)\nBalioa = Domeinu horri buru galdetzeko DNS zerbitzari egokiena\nErregistro mota honek domeinu bat eta DNS zerbitzari baten izena lotzen ditu.\nNS motako erregistro bat honelakoa da [NS, google.com, dns.google.com].\n\u2022 Mota = MX (Mail Exchange) denean:\nIzena = domeinu baten izena\nBalioa = domeinu horri dagokion posta zerbitzari baten izena\n\u2022 Mota = SRW (Server) denean: orokorrean aplikazio bati dagokion zerbitzariak identifikatzeko erabiltzen da.\nDNS Zerbitzariak.\nDNS-k zerbitzari asko erabiltzen ditu, era hierarkikoan antolaturik, eta mundu osoan zehar banaturik. Ez dago munduko host guztien datuak dituen DNS zerbitzaririk. Horren ordez, datu horiek DNS zerbitzarien artean daude banaturik. Hasiera batean, hiru DNS zerbitzari mota daudela esan genezake: DNS erro-zerbitzaria (root servers), goi-mailako zerbitzariak (TLD Top Level Domain), eta jatorrizko zerbitzariak (authoritative server). Zerbitzari hauek era hierarkikoan (zuhaitz egitura) kokatzen dira, irudian ikus daitekeen bezala.\nZerbitzari mota hauek nola egiten duten lan ulertzeko, suposa dezagun bezero batek www.nireherria.eu host-aren IP helbidea ezagutu nahi duela. Horretarako, lehenik eta behin bezeroak erro zerbitzari bati galdetzen dio, eta honek .eu motako TLD goi-mailako zerbitzariei dagozkien IP helbideak bueltatzen dizkio. Ondoren, bezeroak .eu TLD zerbitzari hauetako\nbati galdetzen dio, eta honek nireherria.eu host-aren jatorrizko zerbitzari baten helbidea bueltatzen dio. Azkenik, bezeroak nireherria.eu host-aren jatorrizko zerbitzari bati galdetzen dio, eta honek www.nireherria.eu host-aren IP helbidea bueltatzen dio.\nHona hemen prozesuan parte hartzen duten hiru zerbitzari moten azalpenak:\n\u2022 DNS erro-zerbitzariak (root servers): aplikazio batek ezin ditu domeinu guztien helbideak aurre-kargatuta eduki, gehiegi dira. Arazo honi aurre egiteko erro zerbitzariak daude. Hasiera batean 13 ziren eta gehienak Amerikan zeuden kokatuta. Gaur egun ordea mundu osoan zehar daude. Erro-zerbitzari denak kopiak dira, hau da, denek informazio bera dute. Hierarkiako mailan gorenean daude, zuhaitzeko erroak dira.\n\u2022 Goi-mailako zerbitzariak (TLD Top Level Domain): lehen ikusi ditugun zerbitzariak. Domeinu hauen zerbitzariak beren azpi-domeinuetako zerbitzarien NS erregistroak dituzte. Hierarkiako bigarren mailan daude.\n\u2022 Jatorrizko zerbitzaria (authoritative server ): zerbitzari hauek publikoki eskuragarri dauden makinen erregistroak gordetzen dituzte. Zerbitzari honek bere azpiko domeinuen eta makinen erregistroak gordetzen ditu. Multzo horri DNS barrutia (DNS Zone) deitzen zaio. Azpi-domeinu batek arrakasta handia duenean, erregistroa erraldoia bihurtzen bada, barrutia bi zatitan banatzen da."}
{"id": "3895", "revid": "1105", "url": "https://eu.wikipedia.org/wiki?curid=3895", "title": "Enrike II.a Albretekoa", "text": ""}
{"id": "3896", "revid": "1519", "url": "https://eu.wikipedia.org/wiki?curid=3896", "title": "Frida Kahlo", "text": "Frida Kahlo (Coyoac\u00e1n, Mexiko Hiria, Mexiko, 1907ko uztailaren 6a \u2013 1954ko uztailaren 13a), margolaria izan zen, autorretratuengatik ospetsua.\nBizitza.\nHaurtzaroa eta gaztaroa.\nMagdalena Carmen Frida Kahlo Calderon uztailaren 6an jaio zen, Coyoac\u00e1nen (Mexiko Hiria, Mexiko). Lau ahizparen arteko hirugarrena zen; Alemaniatik emigratutako judu hungariarra zuen aita, eta mexikar mestizo katolikoa ama. Urte horretan (1907), Picassok \"Avignongo andere\u00f1oak\" pintatu zuen, kubismoari sorrera emanez. Handik hiru urtera, 1910.ean Mexikoko Iraultza hasi zen, Frida iraultzaren gertaeren testigu izan zen eta honek pentsatzeko eran eragin zuzena izan zuen. 13 urterekin ikasleen organizazio ezkertiarrean militatzen hasi eta17 urterekin gazte komunisten afiliatu egin zen. Sei urterekin Eskola Alemanean sartu zuten gurasoek eta urte horretan Poliomielitisak jo eta herren txikia utzi zion eskuineko zangoan. Ezin izan zuen gaitza berdindu, eta zango bat bestea baino meheago geratu zitzaion. Gainontzeko umeen trufagai bihurtu zen eskolan eta konplexuek jota bizi zen aurrerantzean. Sobietar iraultza bizi izan zuen gertutik eta arreta osoz eta Lehen Mundu Gerraren amaieraren testigu ere izan zen. 15 urterekin \u201cPrepa\u201d eskolan sartu zen; 2000 ikasleren arteko 35 nesketako bat zen, medikuntza ikasi nahi zuena. Bertan mural bat margotzen zegoela ikusi zuen lehenengo aldiz Diego Rivera muralista mexikar ospetsua. Fridari oso gazterik ezagutzen zaizkio harremanak, nola mutilekin hala neskekin, baina guztien artean ikaskide zuen Alejandro Gomez Arias-ekin izan zuena da gogoangarrienetako bat.\nIstripua.\n1925eko irailaren 17an, Alejandro eta Frida eskolatik Coyocanera zihoazela, tranbia bat jo zuen biak zeramatzan autobusak. Fridaren diagnostikoa ez zen batere ona: orno-hezurrak, saihetsak, hausturak, aldaka apurtuta ... istripu honek zeharo baldintzatu zuen Fridaren bizitza, 34 ebakuntza egin eta urteak eman zituen ohean etzanda, igeltsuzko gerruntzeak ere eraman behar izan zituen. Ordu luzeak eman zituen gelan. Fridaren asperraldia alaitzeko, ahizpari, logelako sabaian ispilu bat jartzea otu zitzaion. Fridak, bere buruaren isla ikusita, laster hartu zuen autorretratua egiteko erabakia, aitari pintura zaharrak eskatuta. Gurasoek asto bat egin zioten, mihiseei eusteko.\nHeldutasuna eta ospea.\nSasoi horretan, Mexikon, mugimendu artistiko berri bat sortu zen, Europako modeloak atzean uzteko asmoz eta arte estilo independente berri bat sortuz, kultura mexikarraren sustrai eta folklorean oinarrituz. 1927. Urtearen amaiera, Frida ia guztiz osatuta zegoen eta artista talde berri honetara batu zen 1928an. Bertako jendearen bitartez ezagutuko zuen Diego Rivera muralista. Diegok Fridarengan izandako eragina ezin daiteke ukatu baina Fridak bere artearen independentzia lortzea lortu zuen bere obren ezaugarriak originalak zirela oso. Gutxinaka-gutxinaka bereizten joan zen, ez bakarrik Riveraren emaztea izateagatik, bere izaera pertsonalagatik batik-bat. Mexikoko jantzi mitikoak erabiltzen hasi zen, \"tehaiantepec\" deiturikoak. Orrazteko zuen era propioarekin bat. 1930.ean EEBB joan ziren biak, Diegoren enkarguak zirela eta. Bertan hasiko dira Fridaren bizitzan sufrimendu handia eragindako gertaera: abortuak. Handik hiru urtera, euren aberrira bueltatu ziren. Urte honetan beste abortu bat nozitu zuen Fridak, eta Diego eta bere ahizpa Cristina elkarrekin zebiltzala jakitean, alde egin zuen, harremana hautsiz. 1937.urtean, Espainiako Gerra Zibila hasita zegoela, Trotski senar-emazteak iritsi ziren Mexikora, Fridaren familiaren Etxe Urdinean kokatuta. Bertan hasiko da Frida eta Sobietar Batasuneko buruzagiaren arteko maitasun- harreman laburra. Urte bat geroago, Andr\u00e9 Breton, Surrealismoaren aitzindaria heldu zen Mexikora. Kahloren lana ezagutu eta miretsi zuen. Orduan hasiko dira Fridaren lehen salmenta garrantzitsuak eta bakarkako erakusketa New Yorken. 1939an Parisera joan zen, beste erakusketa bat izan baitzuen. Bertan surrealistak ezagutu zituen baina bere osasun egoera delikatua zenez gero Mexikora bueltatu behar izan zen. Ospea eta arrakasta irabazia zuen Fridak, baina baita depresioa eta osasun arazoak ere. 1940an Trotski hil zuten eta Frida atxilotuta eraman zuten bi egunez, hilketaren susmagarri baitzen. Geroxeago, San Frantziskora joan eta bigarren aldiz ezkondu zen Diego Riverarekin. Bigarren ezkontza eta urte bat geroago Guillermo aita hil zitzaion eta senar emazteak Etxe Urdinean jarriko da bizitzen.\nMexikoko Hezkuntza Ministerioaren eskolan klaseak ematen hasi zen baina osasun arazoengatik etxean segitu behar izan zuen. Gobernuak sari bat eman zion \"Moises\" koadroagatik. \"Retrato de Cristina, mi hermana\" koadroaren inguruan, Picassok honela idatzi zion Diego Riverari:\u00abBegira aurpegi honi. Ez zu, ez ni, ezta Derain ere ez da gara honela pintatzeko gauza\u00bb. Baina ebakuntza gehiago egin behar izan zituen\nNew Yorken eta mina kentzeko morfina eman zioten, honek menpekotasuna sortuko diona. Guerra Hotzaren hasiera gertatu eta Mexikoko Alderdi Komunistan sartu zen berriro Frida. Urtebetean zazpi ebakuntza egin zizkioten eta ia etengabe egon zen ingresatuta. Geroztik, aulki gurpildunean ibili behar izan zuen beti, erizain, botika eta drogen artean; baina bere ofizioari eutsi zion, ez zion margotzeari utzi. 1953. urtean Mexikon inoiz egin zioten bakarkako erakusketa bakarra zabaldu zen; inauguraziora bere ohean etzanda eraman zuten. Birikietako gaitzez ingresatuta, uztailaren 3an, medikuen esanaren kontra, Ameriketako Estatu Batuek Guatemalan antolaturiko estatu-kolpearen aurkako manifestazioan hartu zuen parte.\nHeriotza.\n1954ko uztailaren 13an hilda agertu zen bere Coyoac\u00e1n-eko etxean. Haren gorpuari beila egin zioten Mexiko Hiriko Arte Ederretako Jauregian, eta hilkutxa estali egin zuten Mexikoko Alderdi Komunistaren banderarekin. Gertaera horrek kritikatu handiak eragin zituen prentsa nazionalean. \nGorpua Doloreseko Erraustoki Zibilean erraustu zuten, eta errautsak Coyoac\u00e1ngo Etxe Urdinean, bere jaioterrian, gordetzen dira. Egin zuen azken koadroa ere bertan dago ikusgai. Sinadurarekin batera \u00ab\"Viva la vida\". Coyoac\u00e1n, 1954, Mexiko\u00bb mezua agertzen da. Bere egunkariko azken hitzak honako hauek izan ziren: \"Itxaropena dut abiatze alaia izango dela, eta itxaropena dut inoiz ez naizela itzuliko\".\nHil eta lau urtera, luzaroan Kahlo familiaren bizileku izandako Etxe Urdina, Frida Kahlo museoa bihurtu zen.\nMitoa eta legenda.\nBere pintura-lanaren garrantzia, bere bizitzaren konplexutasuna eta iraultza ondoko kultura mexikarrean izan zuen eragina, non mugimendu muralista sortu baitzen senarra buru zuela, asko aztertu dira hainbat ikuspuntutatik, eta horri buruzko azterketa kritiko asko argitaratu dira. \nBere nortasuna etengabeko mina eragiten zioten gaixotasunez jositako bizi-ibilbidean oinarritu zen, bai eta lehen mailako beste pertsonalitate batzuekiko harreman pertsonaletan ere. Haren lanak bizitza ibilbide hori, bere fantasia eta Mexikoko herri-tradizioa islatzen ditu, exbotoena eta prehispanikoa barne.\nKahlok pintura iraultzailea miresten zuen eta bere garaian beharrezkotzat jotzen zuen, baina jabetzen zen bere pintura ez zela iraultzaile, honela idatzi zuen: \u00abNire koadroak ondo pintatuta daude, ez arinki, pazientziaz baizik. Nire pinturak minaren mezua darama. Uste dut, behintzat, jende gutxi batzuei interesatzen zaiela. Ez da iraultzailea, zertarako egiten ditut ilusioak borrokarako dela; ezin dut\u00bb.Ra\u00fal Mej\u00edaren aburuz, Frida Kahlok bere mito eta kondaira sortu zituen bere obra gehienetan agertzen den pertsonaiaren sorrerarekin. Bere garaiko arau eta konbentzio asko urratzen zituen, eta bere pinturen protagonista izatea erabaki zue, bere garaiko emakume batengandik espero zitekeen bezala, lan gozo bat egin beharrean, berezitasunez betetako obra bat eraiki zuen, eduki dramatiko handiarekin, bai gaietan, bai bere buruaren irudikapenetan.\nKahlo bere pinturetan agertu zen, bizitzarekin eta heriotzarekin bat eginez, batez ere ebakuntza kirurgiko ugari egiten zituenean, eta bere mina etengabea zenean. \"Bizkarrezur hautsian\" gorputza iltzez estalia agertzen da. Bizi- eta energia-ekoizle gisaere azaltzen da, edo maitasun- eta sentimendu-iturri moduan. Harremanen eta afektuaren gaia maiz ikus daiteke bere obran, bereziki Diego maitasun handia. Baina, batez ere, pertsonaiak berak sortu zuen bere koadroen arrazoi nagusia eta protagonista. Denborak aurrera egin ahala, haren mezuak indarrean jarraitzen du zapalkuntzaren aurkako salaketa oihu gisa.\n35 urtetik aurrera idatzi zuen egunkarian, bere azken hamarkadako eta lehen urteetako bizipenak kontatu zituen. Bere pentsamendu, sexualitate, emankortasun, sufrimendu fisiko eta psikikoei buruz idatzi zuen.\nFeminismoaren sinbolo.\nBere garaiko gizartean, non maskulinoaren nagusitasuna zentzu komuna baitzen, emakumeak rol bat zuen, argi eta garbi gizonaren mende jartzen zuena. Frida, nahiz eta ezkonduta egon eta senarrarekiko sentitzen zuen maitasun handia erakutsi arren, bere buruaz aski eta indartsu agertu zen beti. Bere lanean modu anbiguoan irudikatu zuen bere burua, ezaugarri sexual androginoekin, maskulinotzat jotzen ziren ezaugarri batzuekin, eta bekainak eta bibote hasiberria puztu zituen.\nBere lanean identitate femeninoa bere ikuspegitik adierazi zuen lehen pintoretako bat izan zen, eta baztertu egin zuen gizonezkoen mundu tradizionaletik marrazten zen femeninoaren ikuspegia. Frida Kahlo 1980ko hamarkadako heroi feminista perfektua izan zen: lehen biografia (\"Frida A biography of Frida Kahlo)\", Hayden Herreraren eskutik, 1983an argitaratu zen, Madonnak eta Cindy Shermanek emakumezkoen autoirudikapenari buruzko esperimentuak ikuskizun industrial bihurtu eta Latinoamerikako errealismo magikoarekiko interesa areagotu zutenean.\n2018ko martxoaren 8an, eta Emakumearen Nazioarteko Eguna ospatzeko, Estatu Batuetako Mattel jostailu-markak iragarri zuen Barbie panpinen lerro bat aterako zuela, beste pertsonaia askoren artean, Fridar Kahlorengan inspiratuko zirela. Hala ere, Kahloren familiak enpresa egin salatu zuen, artistaren irudia erreproduzitzeko legezko baimenik ez zutela alegatuz.\nIkuspegi feministra kritikoa.\nIkono feministra bat izan arren, dena dela, autore batzuek kritikatu dute Kahloren alderdi batzuk kritikoki oroitarazi behar direla, hura eredu bilakatu gabe. Bereziki, Diego Rivera senarrarekin izan zuen jarrera sumisoa inolaz eredugarri ezin izan daitekeela azpimarratu izan da. \"Abandona a tu Diego Rivera\" eslogan feminista zabaldu dute batzuek adieraziz ustezko gizon handi edo ustez aurrerakoi baten ondoan zapalkuntza matxista egon daitekeela, eta horri aurre egin behar diola bikoteak, bere burua boteretuz. \nIkuspegi hau nabarmendu da batez ere \"Querido Diego, te abraza Quiela\", liburuan Elena Poniatowskak Diego Rivera erretratatzen duelako munstro matxista oso bat bezala, batez ere, Angelina Beloff bere lehen emaztearekin izandako harremanean. Rivera progresismoaren edo ezkertiar intelektualtasunaren ikono gisa oso ukitua geratu zen Mexikon liburu horren ondoren.\nOndorengo eragin kulturala.\nEtxe urdina.\nFamiliaren etxea izandako Etxe Urdina Frida Kalhoren museoa da egun. Mexiko hiriko Coyoac\u00e1n auzoan dago kokatuta, Londres eta Allende arteko izkinan. Etxea haren gurasoek eraiki zuten 1904an eta Fridaren koadro batean agertzen da, urdinez, 1936an (\"Nire aitona-amonak, nire gurasoak eta neu,\" 30,7 x 34,5 cm). \nFrida Kahlo galeria.\n1997an Sinaolako Unibertsitate Autonomoak Frida Kalhoren omenezko galeria bat ireki zuen Culiac\u00e1n-en. Hogei urtetan zehar galeria izan da Mexikoko ipar-ekialdeko artearen erreferentea, erakusketak, tailerrak, trukeak eta bestelako ekitaldiak antolatzen.\nObra nabarmenak.\nHona bere margolan inportante batzuk:"}
{"id": "3897", "revid": "119347", "url": "https://eu.wikipedia.org/wiki?curid=3897", "title": "Errusia", "text": "Errusia (errusieraz: \u0420\u043e\u0441\u0441\u0438\u0301\u044f, \"Rosia\"), ofizialki Errusiako Federazioa (\"\u0420\u043e\u0441\u0441\u0438\u0301\u0439\u0441\u043a\u0430\u044f \u0424\u0435\u0434\u0435\u0440\u0430\u0301\u0446\u0438\u044f\", \"Rosijskaia Fiedieratsia\"), iparraldeko Eurasiako estatu burujabea da. Munduko estaturik handiena da, 17.075.400 kilometro koadroko eremua hartzen baitu, Europan eta Asian. Sobietar Batasuna ohiaren errepublika nagusia izan zen. Egun munduko estaturik boteretsuenetako bat da, ekonomian nahiz politikan. Mosku du hiriburua eta hiri jendetsuena; eta San Petersburgo du hiri jendetsuenetan bigarrena. 2017an, 144,5 milioi biztanle zituen (146,8 milioi Krimea eta Sebastopol barne).\nErrusia da inguruko lurraldeekin muga luzeena duen munduko herrialdea. Mugakide ditu, iparraldean, Ozeano Artikoaren zenbait adar, Barents, Kara, Laptev, Ekialdeko Siberiakoa eta Txuktxi; ekialdean, Ozeano Barearen zenbait adar, Bering itsasartea (Errusia eta Alaska banatzen dituena), Bering itsasoa, eta Okhotskeko eta Japoniako itsasoak; hegoaldean, Txina, Ipar Korea, Mongolia, Kazakhstan, Azerbaijan, Georgia eta Itsaso Beltza; hego-ekialdean, Ukraina; mendebaldean, Polonia, Bielorrusia, Lituania, Letonia, Estonia, Finlandiako golkoa eta Finlandia, eta ipar-mendebaldean, Norvegia.\nGeografia.\nErrusia Eurasiaren iparraldean dago, 41\u00b0 eta 82\u00b0N latitudeen, eta 19\u00b0E eta 169\u00b0W longitudeen artean. Munduko estatu luze-zabalena da, guztira 17.075.400 kilometro koadroko eremua baitu, eta 11 ordu-eremu zeharkatzen ditu. Herrialdeko bi toki aldenduenen arteko distantzia 8.000 kilometro da, lerro geodesiko batean. Hauek dira bi toki horiek: Poloniako muga, Vistula ertzean, eta Kuril uharteetako hego-ekialdea, Hokkaido uhartetik kilometro gutxira. 23 leku ditu UNESCOk gizateriaren ondare izendatuak 40 biosfera erreserba, 40 parke nazional eta 101 erreserba natural (\u0437\u0430\u043f\u043e\u0432\u0435\u0434\u043d\u0438\u043a, \"zapovednik\").\nEremuari dagokionez munduko herrialderik handiena bada ere, kokapen desegokia du itsasbide nagusiei dagokienez, 40.000 kilometro koadroko itsasertza izan arren; eta neurriz hain handia izanik ere, leku askotan lurra eta klima, hotzegiak edo beroegiak izanik, txarrak dira nekazaritzarako. Iparraldean, hilabete askoan egoten dira izoztuak Ozeano Artikoko kostaldeko itsasoak. Mendebaldean eta hegoaldean, Ozeano Atlantikotik urrun geratzen dira Itsaso Baltikoa, Azoveko itsasoa eta Itsaso Beltza, nahiz eta zenbait itsasarteren bidez loturik egon. Kaspiar itsasoa, munduko aintzirarik handiena, ertzetako herrialdeen arteko auzi sorburua da, oso aberatsa baita hidrokarburoetan. Aldiz, Ozeano Bareko itsasertza, mendebaldean, aski irekia da, baina Errusiako erdigunetik oso urruti egonik, nahiko bazterrekoa da.\nNatura baliabideak ugari ditu, hala nola zura, petrolioa, gas naturala, ikatza eta beste hainbat mineral. Hiru ozeanotara du irtenbidea (Atlantikoa, Artikoa eta Pazifikoa) eta, horregatik, errusiar arrantza munduko handienetakoa da. Kaspiar itsasoa munduko kabiar finenaren iturburua da.\nErliebea.\nErrusiaren gehiengoa ordoki zabalak dira, gehienbat estepak hegoaldean, baso sarria iparraldean eta tundra ipar kostaldean; munduko landa-lurrean % 10 du. Mendilerro garaiak hegoaldean kokatuak daude, mendebaldean Kaukasoa, non Elbrus mendia dagoen, Errusia eta Europa osoko mendi garaiena (5.642 m), eta ekialdean Verkhoiansk mendilerroa eta Kamtxatka penintsulako sumendiak. Ural mendiek, baliabide mineraletan aberatsak, ipar-hego mendilerro bat osatzen dute, Europa eta Asia banatzen dutenak. Errusiak kosta luzea du, guztira 37.000 kilometrokoa, Artikoarekin eta Pazifikoarekin, eta baita ere Baltikoa, Azov, Kaspiarra eta Itsaso Beltzarekin. Uharte eta uhartedi nagusien artean daude Zembla Berria, Frantzisko Josefen Lurraldea, Severnaia Zemlia, Siberia Berriko uharteak, Wrangel uhartea, Kuril Uharteak eta Sakhalin.\nHidrografia.\nErrusiako europar zatiak lau isurialde nagusi ditu:\nVolga da Errusiak dituen 100.000 ibaietatik ezagunena, Europako luzeena izateaz gain Errusiako historian garrantzia handia izan duelako. Siberiako ibai handienak (Jenisei, Ob, Lena) Ozeano Artikora isurtzen dira. Oso arro handiak dauzkate. Neguan izozturik egoten dira. Amur ibaia, Ozeano Barean itsasoratzen dena, Siberiako Ipar-ekialdeko garraiobiderik garrantzitsuena da.\nSiberiako hegoaldean Baikal dago, munduko ur-gezako aintzirarik handiena. Aintzira honek munduko ur gezaren bostena du. Beste aintzira nagusiak Ladoga eta Onega dira, Europako handienak.\nFauna eta flora.\nErrusiar Ordokian, iparraldetik hegoaldera klima aldatzen den heinean landaredia ere aldatuz doa: tundra artikoa, konifera basoak (taiga), hostozabalen baso misto epelak, belardiak (estepa) eta erdi-basamortua (Kaspiar itsasoaren ertzean). Siberiak antzeko sekuentzia du, baina gehiengoa taiga da. Errusiak munduko baso erreserba handienak ditu, \"Europaren birikak\" deitutakoak, bigarren postuan daudenak, Amazonia oihan tropikalaren atzetik, karbono dioxido xurgatze gaitasunean.\n266 ugaztun espezie eta 780 hegazti espezie daude Errusian. 415 animalia espezie sartu ziren Errusiako Federazioaren Datu Liburu Gorrian 1997an, eta egun babestuak daude.\nKlima.\nErrusiako Federazioko klima faktore ugarik baldintzatzen du. Herrialdearen tamaina erraldoiak eta eskualde ugariren itsasoarekiko urruntasunak klima kontinental hezea eta azpiartikoaren nagusitasuna eragiten dute, orokorrena europar eta asiar Errusian, tundran eta hego-ekialde urrunean. Hegoaldeko mendiek Indiako ozeanoko hego haize beroak galarazten dituzte eta iparraldeko zabaldiek bidea ematen Artikoko eta Atlantikoko haize hotzei..\nLatitudeak (50. paralelotik gora dago Errusiaren % 90) eta, batez ere, itsasotik urruti egoteak eta erliebearen nolakotasunak, esplikatzen dute klima kontinentala izatea, areago zenbat eta ekialderago; neguak ikaragarri gogorrak dira (tenperatura apalen absolutua -43\u00a0\u00b0C da Moskun eta -68\u00a0\u00b0C Siberia ekialdean). Itsasoek oso eragin moderatzaile gutxi dute eta, erliebe falta dela-eta, iparraldeko haize izoztuek oso barruraraino sartzen dira. Kaukasoaren iparraldean bakarrik da laburra negu gogorra: lurraldearen bi heren baino gehiagotan, hain zuzen ere, sei hilabete jarraituko izotza izaten da, eta urtarrileko batez bestekoak -20\u00a0\u00b0Ctik beherakoak izaten dira. Pergelisolak (beti izoztua dagoen lurra), errusieraz \"merzlota\" deritzanak, lurralde osoaren % 59 estaltzen du, eta sakonean 1.500 metrora iristen da Jakutian. Udaberria oso bat-batean hasten da eta izotzaren urtzeak (\u0440\u0430\u0441\u043f\u0443\u0442\u0438\u0446\u0430, \"rasputitsa\") uholdeak eragiten ditu, eta lurra lokatz bihurtzen. Uda beroa eta aski lehorra izaten da. Euria askoz gehiago egiten du Errusia europarrean Uralen ekialdean baino; mendikate hori klima muga zehatza da, mendiak garaiak izan ez arren.\nLurraldearen gehiengoan zehar bi urtaro bereizi baino ez dira nabari, uda eta negua, udaberria eta udazkena garai oso laburrak baitira muturreko tenperatura handi eta txikien artean. Hil hotzena urtarrila da (otsaila kostaldean) eta beroena uztaila. Neguan, tenperatura hozten doaz iparretik hegora eta mendebaldetik ekialdera. Udak nahiko beroak eta hezeak izan daitezke, Siberian barne. Itsaso Beltzeko kostalde zati tziki batek, Sotxi inguruan, klima azpitropikala du. Barnealde kontinentalak dira lehorrenak.\nHistoria.\nErrusia zelai, oihan, basamortu eta tundra hedadura izugarria da, garai nahasi asko bizi izan duena: mongolen agintea XIII-XV. mendeetan; tsarren agintaldi beldurgarriak; suediar, frantses eta alemaniarren inbasio masiboak, eta aro komunista (1917\u20131991), Errusiak eremu ikaragarri handia Sobietar Batasuna menderatzen zuena.\nLehen urteak.\nIX. mendean baregoak, Suediatik zetozen normandiarrak, sartu ziren Errusiako zabaldian, eta haien eragina Baltikotik Itsaso Beltzeraino hedatu zuten. Finlandiako herriek \"rus\" izenez ezagutzen zituzten baregoak. Soldaduak izateaz gainera, merkatariak ere ziren, eta lurralde haietan bizi ziren herri nomada eslaviarren ekonomia aldarazi zuten; haiekin nahastu ziren, eta Baltiko eta Itsaso Beltza bitarteko ibai bazterretan, merkataritzan jardun ziren herriak sortu zituzten. Hura izan zen Kiev, Smolensk eta Novgorod hirien sorrera.\nX. mendean baregoak Konstantinoplara iritsi ziren eta harreman estuak ezarri zituzten Bizantziar Inperioarekin. Harreman horien ondorio izan zen lurraldearen kristautzea eta alfabeto zirilikoa hartzea. Garai hartan, Kiev bihurtu zen inguruko eskualderik ahaltsuena. XII. mendean, haren aberastasunak gutiziatuz, hungariarrek eta poloniarrek eraso jo zioten Kievi. Orduan eten ziren Bizantziorekiko merkataritza harremanak eta, eten horren ondorioz, hiriaren beherakada etorri zen.\nAginpide batu bat izan ezean, eslaviarrak eskualde txikietan banatu ziren. Eskualde haietan indartsuena Novgorod zen, eta Novgorodek ekialdetik zabaldu zituen mugak Uraletaraino. 1240an, Alexander Nevskik, Novgorodko printzeak, hiria mehatxatzen zuten zaldun teutoiei irabazi zien, Peipus aintziraren ondoan. 1240an Errusiako eskualdeak edo printzerriak mongolen mendean geratu ziren. Orduan garai berri bat hasi zen, Europarekin harremanik gabe eta Errusiako ohiturak eta bizimoldeak erabat aldatuta. 1380an Dimitri Donskoi errusiar printzeak mongolak garaitu zituen Kulikovoko guduan.\nInperioa.\nMongolak garaituta, Moskuko Printzerria estatu ahaltsu bihurtu zen. Ivan III.a Handia (1462\u20131505) izan zen tsar izena hartu zuen lehena. Nobleak bere mende hartu zituen eta Sofia Paleologoa Bizantzioko printzesarekin ezkondu zen; haren ondorioz, antzinako Bizantziar Inperioaren errituak bereganatu zuen Ivan III.ak, haren jabegai eta ondorengotzat baitzeukan bere burua. Hasieran, Errusiako iparraldea hartu zuen mende, eta gero hegoaldea, mongolen ondorengoek zeuzkaten lurraldeak alegia. Eta azkenik, Lituaniako Dukerri Handiaren zati bat ere hartu zuen. Ivan Izugarriak (1547\u20131584) nobleekiko harremana are estuago lotu zuen eta inperioaren mugak zabaldu zituen ekialdera eta hegoaldera. Baltikoan barrena egin zuen hedatze saioak suediarren eta poloniarren lurraldeekin egin zuen topo.\nIvan Izugarria hil zenean, barne gatazkaz betetako garai bat hasi zen, harik eta 1613an Romanov dinastiako Mikel I.a aginpidera heldu zen arte. Lehen Romanovtarrek erregetzaren indarra finkatu zuten, baina nobleekiko borrokek jarraitu zuten. Petri I.a Handiak, erregetza europarren eredua hartuta, inperioa eraberritu nahi izan zuen. Nobleak hartu zituen mende, merkantilismoa bultzatu zuen eta Baltiko aldera hedatzera saiatu zen, Errusiak itsasora irtenune bat izan zezan. Suediarrak garaitu zituen 1709an eta Baltikoko itsasertzean hiriburua eraiki zuen, San Petersburgo. Petri Handia hil zenean, nobleen azpikeriak eta tsarren ahulezia nagusitu zen, berriz, harik eta Katalina II.a Handia (1762\u20131796) erreginaren garaia arte. Katalinak, atzera, nobleak mendean hartu zituen, gobernua berriro antolatu zuen, eta arteak eta zientziak asko bultzatu zituen; nekazarien mendekotasuna gero eta handiagoa zen, ordea. Itsaso Beltzeraino eraman zituen eskualdeko mugak, eta Poloniaren banaketan parte hartu zuen.\nKatalinaren seme Paulo I.a matxinada ilun baten ondorioz, hil zuten. Haren seme zen Alexandro I.ak (1801\u20131825), hilketan nahastua bide zegoenak, ordezkatu zuen erregetzan, eta Moskuraino iritsi ziren Napoleonen osteei kontra egin behar izan zien. Vienako Batzarrean (1815), Napoleonek lur jo ondoren, Errusiak bere mugak zabaldu zituen eta gainerako herriek aintzakotzat hartu zuten, indar handiko herrialde gisa. Nikolas I.ak (1825\u20131855) burdinbidea ezarri eta sistema burokratikoa berritu zuen, baina ez zuen, ordea, aldakuntza sozialik onartu eta horren aldeko saio guztien kontra egin zuen. Erregetzaren azken urteetan Ingalaterra, Frantzia eta Otomandar Inperioaren kontra borrokatu zen Krimeako Gerran (1853\u20131856).\nXIX. mende erdi aldean inperioak berrogeita hamar milioi biztanle zituen; haietarik erdiak edo nekazariak ziren, batere eskubiderik gabeko jopuak. Hala eta guztiz ere, literaturak, arteak eta zientziak garapen handia izan zuten. Inperioak bere hedadurarik handiena eskuratu zuen, Siberia guztia mendean hartuta, Ozeano Bareraino, Alaska barne, 1867an Alaska Estatu Batuei saldu behar izan bazion ere.\nAzken tsarrak.\nAlexandro II.ak erreforma politika bati ekin zion: jopuak galarazi zituen, unibertsitateari autonomia eman zion, erreforma judiziala egin zuen eta, aginpidea deszentralizatzeko asmoz, udal batzarrak sortu zituen. Hala ere, erreforma horiek guztiengatik ez zen gizarteko maila apalenen egoera ekonomikoa hobetu, eta oldar saioak piztu ziren. 1874etik aurrera, tsarrak erreformak bazterrera utzi zituen. 1881ean hil egin zuten. Alexandro III.ak (1881-1894) prentsa askatasuna murriztu zuen erabat, liburutegiak hustu zituen, eta autonomia kendu zion unibertsitateari, horrela bukatu nahi baitzuen bide iraultzaileekin. Inperio osoa berdintzen saiatu zen eta errusiera ezarri nahi izan zuen nahitaez errepublika baltikoetan. Juduen kontrako legeak argitaratu zituen eta, horren ondorioz, askok alde egin behar izan zuten. Transiberiar Trenbidea eraiki zuten, eta Siberiaren kolonizazioa bultzatu zen.\nNikolas II.ak (1894-1917) aurrekoaren politikarekin segitu zuen, noble atzerakoienen laguntzarekin. Atzerriko inbertsioei esker, Errusia industrializatu egin zen berehala. Industrializatze horren ondorioz, langile klasea sortu zen; Errusiaren hedadura handia kontuan hartuta, langile gutxi ziren, hala ere, baina oso bilduak hiri nagusietan: oso soldata urriak jasotzen zituztenez, ekonomia arazo larriak zituzten. Nekazari gehienak miseriarik gorrienean bizi ziren, zergek estututa. Jauntxoek, gainera, ekoizten zen gehiena esportatu egiten zuten, eta barne hornidura arazoak sortu ziren, salneurriak gora egiten zuten, eta goseteak izan ziren. \nHala eta guztiz ere, 1914ean inperioko biztanleria 175 milioiraino igo zen. 1904ean, japoniaren kontrako gerra izan zen. Protesta ugari izan zen, gerra galdu eta hilen kopuru altua ikusita. Hurrengo urtean, urtarrilaren 22an, protestan zebiltzan langileen sarraskia izan zen (Igande Gorria), eta tsarraren ospe ona lur joa geratu zen. Uztailean, Potemkin korazatuaren eskifaia matxinatu egin zen. Hondamendia saihesteko, tsarrak Duma edo legebiltzarra antolatu zuen. Hala ere, langileen sobiet iraultzaileak birrindu ziren eta buruzagiak atxilotu eta deportatu zituzten. Lehen bi dumak, 1906 eta 1907an batere berrikuntzarik egin gabe ezereztatu ziren. Hirugarren dumak 1912. urtera arte iraun zuen, eta gizarteko talde atzerakoienez osatuta zegoen. Bien bitartean, gizartearen oldar nahia hazi egin zen. Laugarren duma liberalagoa bazen ere, beranduegi zen erreformarik egiteko sistema autokratiko eta atzeratu hartan, egitura politikoa eta administratiboa ez baitzen batere eraginkorra.\nSobietar Errusia.\nLehen Mundu Gerraren barruan, 1917an Errusiako Iraultza piztu zen, ekonomiak eta gerrak ekarritako krisialdia eta tsarren gobernu autokratikoaren aurkako nahigabea zirela-eta. Hastapenean, liberalek eta sozialista moderatuek hartu zuten agintea, baina, gerrari amaiera eman ezinik, urriaren 25ean, komunistek bereganatu zuten (Urriko Iraultza). Horrez geroztik 1991ra arte, Errusiako historia Sobiet Batasunekoa da. Alderdi bakarreko estatu horrek lazeria andana jasan behar izan zuen, batik bat Bigarren Mundu Gerran alemaniarrek inbaditu zutenean.\nMikhail Gorbatxov Alderdi Komunistako idazkari orokorrak (1985-1991), komunismoa modernoagotzeko asmotan, glasnost (\u0433\u043b\u0430\u0441\u043d\u043e\u0441\u0442\u044c, \u00abgardentasuna\u00bb) eta perestroika (\u043f\u0435\u0440\u0435\u0441\u0442\u0440\u043e\u0439\u043a\u0430, \u00abberrikuntza\u00bb) ezarri zituen; aldi berean ordea, abian jarri zuen Sobietar Batasuna 1991. urteko abenduan hamabost errepublika independeetan zatitu zuen prozesua.\nErrusiako Federazioa.\n1991ko abuztuan, gobernuko ministro marxista batzuek estatu kolpea jo zuten, Gorbatxoven gobernuaren erreformak baliogabetzeko eta errepubliken gaineko kontrola beren gain hartzeko. Kolpeak huts egin zuen, baina Gorbatxoven boterea asko ahuldu zen, eta Boris Jeltsinen ospeak gora egin zuen. Orduz geroztik, Errusiak ahalegin izugarriak egin zituen politika sistema demokratikoa eraikitzen eta merkatuko ekonomia egituratzen, aro komunistako gizarte, politika eta ekonomia kontrolak ordezkatuz. Erreforma ahalegin horiek ekonomia eta politika araudi eta praktika nahasiak ekarri zituzten. Industriak, nekazaritzak, egitura militarrak, gobernu zentralak eta diruak (errubloa) kalte handiak izan zituzten; baina, aldi berean, 1991z geroztik, zenbait hauteskunde egitea lortu zen, lehendakaritzakoak eta legebiltzarrekoak batik bat, eta eskualdeko hauteskunde asko ere bai.\nBoris Jeltsin presidenteak Gorbatxovek dimisioa ematean hartu zuen aginpidea. Estatu kolpe saioaren ondoren izandako jarreraren ondoren, Jeltsinek ospe handia izan zuen atzerrian, demokrataren itxuran agertu baitzen, baina bere agintaldia oso autokratikoa izan zen. Enfrentamendu handiak izan zituen legebiltzarrarekin, harik eta, 1993an, legebiltzarra bonbadartzera tankeak bidali zituen arte. Harrezkero, ez zuen trabarik izan bere neurriko konstituzioa inposatzeko.\nJeltsinen agintaldian bultzatutako erreforma ekonomikoek sekulako eragina izan zuten biztanle gehienen bizi mailan. 1990eko hamarkadan, Errusia gainbehera ekonomiko batean amildu zen, eta miseria latzera eraman zituen milioika errusiar, heriotza eta pobrezia tasa ikusgarrietara helduz. Irakasleek eta funtzionarioek ez zuten kobratzen, pentsiodunei ez zitzaien dirurik heltzen. Jeltsin jarraitzailerik gabe geratu zen herritarren artean, boto-emaileen % 5 inguru zuen alde. Testuinguru horretan, alderdi nazionalistak eta komunistak gora egin zuten. Erreforma ekonomikoen ondorioz, oligarka teknokratek eta sobietar sistema zaharreko arduradunek banatu egin zituzten kudeatzen zituzten aktiboak. Mendebaldeko erakunde ekonomikoen eraginez, ikaragarrizko pribatizazio prozesu bat jarri zuen abian Errusiako gobernuak, Anatoly Txubaisek gidaturik. Aberats berrien klase berri bat sortu zen, askotan mafiatik oso hurbil zegoena.\n1995. urteko hauteskundeak komunistek irabazi zituzten; emaitza horien ondorioz, Jeltsin beldur zen hurrengo urteko lehendakaritzarako hauteskundeetan galtzaile irtengo ote zen. Gennady Ziuganov komunista zen faborito, alde handiaz. Jeltsinek dirua eta ingeniaritza soziala behar zituen 1996ko hauteskundeetan irabazteko, eta lehendabizikorako errusiar bankariak, Clinton estatubatuarra eta IMF (Nazioarteko Diru Funtsa) hartu zituen bidaide; bigarrenerako, berriz, Clinton estatubatuar presidentearen hauteskunde kanpainen aditu taldea. Nolanahi ere, errusiar bankariekin egin zuen tratuak goitik behera aldatuko zuen estatuaren egitura, errusiar oligarkia agintera ekarriz: haien maileguen trukean, estatuak bere industria astun eta meatzaritzaren konpainia handien akzioak emango zizkien bankariei irabaziz gero, baita hala gertatu ere: hauteskundeen bigarren saioan, Jeltsinek botoen % 53,8 lortu zuen, eta garaile irten zen Alexander Lebedekin (oposizioko hautagaietako bat) egin zuen itunari esker. Lebed estatuko segurtasun aholkulari izendatu zuen, eta kargura iritsi bezain azkar saiatu zen Txetxeniako gerra amaitzen. \nEstatua baliabiderik gabe geratu zen beste beharrizan batzuei aurre egiteko. Jeltsinek ebakuntza bat egin behar zuelako albistea zabaldu zenean, Lebed eta Viktor Txernomirdin lehen ministroa izan ziren gobernurako hautagai. 1997an Jeltsin aginpidera itzuli zenean, bere taldea berriro antolatzen saiatu zen, eta estatuko gastuak murrizteko eta pribatizatzeko plan berri bat jarri zuen abian. Jeltsin fisikoki eta psikikoki abailduta zegoen eta, 2000. urtean, Jeltsinek dimisioa eman zuen eta Vladimir Putin, KGBko funtzionario ohia, izendatu zuten lehendakari. Gizarte kinka larriaren aurrean, Putinek demagogia nazionalistari heldu zion; oligarkak (\"kleptokrazia\") onetsi zituen baina trukean, politikatik kanpora geratu behar ziren, eta botere betearazlea eta aginte militarra zeharo sendotu zituen. Bigarren Txetxeniako Gerrari ekin zion, eraso bereziki gogor eta gordinari ekinez independentisten kontra, errusiar nazionalismo sutsuan oinarritua. 2002ko urriaren 23an, txetxeniar talde armatu batek Moskuko Duvrovka Antzokia hartu zuen, ikusleak bahituz; Putinek zakarki zapaldu zuen erasoa, hildako ugari eraginez. Jarrera gogor autoritarioak, baina, Putinen posizioa sendotu zuen. 2007an, Putinen Errusia Mendebaldearen hegalpetik urruntzen hasi zen. \nPutinen agintaldiak 2008 arte iraun zuen, eta erakundeen eta herritarren gaineko kontrol zorrotza izan zuen ezaugarrietako bat; aldi berean, mafiaren inguruko aberats berrien klasearen eta herri xehearen arteko aldea areagotuz joan zen, eta giza eskubideak gero eta gehiago urratuz joan ziren, Txetxenian ezarritako errepresio basatiak erakutsi zuen bezala. Inguruko errepublika batzuekiko liskarrak ere etengabeak ziren, hala nola, Ukrainarekin eta Georgiarekin, biak ere NATOra eta Mendebaldera lerratuak, hainbesteraino, non 2008ko udan errusiar armadak Georgiaren parte bat inbaditu baitzuen, agerian utziz Mendebaldeak ez zuela esku hartuko. Hala ere, SESBetik independentzia eskuratutako herrialde gehienetako agintariak lehengo Alderdi Komunistako nomenklaturako agintariak ziren, eta ondo konpontzen ziren Putinekin. Funtsean, herrialde horiek lehengaiz eta langilez hornitzen zuten Errusia. 2008an, Putinen jarraitzaile Dmitri Medvedev bihurtu zen Errusiako lehendakari. 2012ko hauteskundeen ostean, Putin lehendakaritzara itzuli zen; Medvedev lehen ministro izendatua izan zen.\n2014an, Europar Batasunera hurbiltzearen aldeko taldeek agintetik kendu zuten Viktor Janukovitx, Ukrainako presidente errusiazalea. Horren ostean, Errusiako Parlamentuak baimena eman zion Putini errusiar tropak Ukrainan hedatzeko. Ukrainar agintariek Sebastopoleko portu garrantzitsutik bota nahi zuten Errusiako Itsas Armada, Krimeako penintsulan. Krimeak, berriz, martxoaren 16an egindako erreferendumean, erabaki zuen Ukrainatik bereizi eta Errusiarekin bat egitea. Nazioartea aurka agertu bazen ere, Putinek onartu zuen Krimeako Parlamentuaren eskaria, eta Krimeako Errepublika Errusiako subjektu federal bilakatu zen. Krimeako Gerra piztu zen. Harrezkero, Ukrainako Donbassen piztutako gerran, bertako gerrillari errusiazaleak babestu zituen eta, tentsioaren erdian, Errusiak Malaysia Airlines konpainiako 17 hegaldia zartarazi zuen eraso batean, ukatu bazuen ere, Europarekin krisialdi bat piztuz. Nazioartean, Errusiak NATOren eta Nazioarteko Diru Funtsaren aurkako politika hartu zuen, haren eraginari aurka egiteko aliantza sistema bat jostea bilatuz. 2022ko otsailaren 4an, Errusiak hitzarmena sinatu zuen Txinarekin atzerri politikan bat egiteko, AEBren interbentzioen kontra eta Txinak Taiwanen gainean dituen anbizioen alde.\nGobernua eta administrazioa.\nPolitika.\n1993ko konstituzioaren arabera, federazioa eta errepublika erdi-presidentziala da Errusia; presidentea da estatuburua, eta lehen ministroa gobernuburua. Errusiako Biltzar Federala () izeneko parlamentua da organo legegilea; bi ganbera ditu: Estatu-Duma (450 kide) eta Federazio Kontseilua (166 kide).\nBanaketa administratiboa.\nMunduko herrialderik handiena izanik, Errusiak hainbat banaketa administratibo mota ezberdin ditu bere baitan. Alde batetik subjektuak (errusieraz: \u0441\u0443\u0431\u044a\u0435\u0301\u043a\u0442(\u044b), \"subjekt\"(\"i\")) daude. Horiek 90 dira guztira eta bakoitzak 2 ordezkari ditu Federazio Kontseiluan.\nSubjektu horiek guztiak barruti federaletan (errusieraz: \u0444\u0435\u0434\u0435\u0440\u0430\u0301\u043b\u044c\u043d\u044b\u0435 \u043e\u043a\u0440\u0443\u0433\u0430\u0301, sing. \u0444\u0435\u0434\u0435\u0440\u0430\u0301\u043b\u044c\u043d\u044b\u0439 \u043e\u0301\u043a\u0440\u0443\u0433; transliterazioa: \"federalnie okruga\", sing. \u2013 \"federalni okrug\") biltzen dira, 8 guztira. Haietako bakoitzak bere presidentea du, Errusiako presidenteak zuzenean izendatua. Horrezaz gain, afer ekonomikoetarako eskualde ekonomikoak daude. Era berean, herriguneak barruti eta selsovetetan bil daitezke.\nAtzerriko harremanak.\nSESBren ondorengo gisa, Errusiako Federazioak beto eskubidea du NBEko Segurtasun batzordean. Errusiako estatu berriak bi helburu nagusi ditu: batetik, potentzia handiaren estatutua nazioartean gorde eta, bestetik, \"gertuko atzerritarren\" herrian (hau da, antzinako sobietar espazioan) bere interesak zaindu. Nazioarteko erakunde handietan dago Errusia, eta ez du eten armak murrizteko plangintza. Harreman geopolitikoak ere gorde ditu, eta Estatu Batuen kontrakoa da mundu politikako puntu askotan. NATO ekialderantz zabaltzeak ekarri ditu tentsio handienak gerra hotzeko bi arerio ohien artera. Oso kontra egon ondoren, Errusiak onartu zuen Polonia, Hungaria eta Txekiar Errepublika NATOri lotzea, eta 1994an \u00abbakerako lankidetza\u00bb hitzarmen bat izenpetu zuen Atlantikoko Organizazioarekin. 1999ko udaberriko Kosovoko krisiak (NATOk Jugoslavian egindako aireko erasoek biziagotua) argi azaldu zuen Errusiaren ahultzea nazioarteko mailan. Hasieran Slobodan Milo\u0161evi\u0107en politikaren aurkako esku hartze militarraren guztiz kontrako agertu zen, baina gero, funtsean, onartu egin zituen NATOk erasoak gelditzeko jarri zituen baldintzak. Gatazkak iraun zuen hiru hilabeteetan, Errusia sarritan ahalegindu zen Milo\u0161evi\u0107en negoziazioak egiten, hein batean aliatuek bultzatuta, haiek ez baitzituzten negoziazioak baztertu nahi. Errusiaren eta Aliatuen lankidetza argia izan zen gatazka bukarazi zuen arautegian: bake plangintza, Milo\u0161evi\u0107ek baldintzarik gabe onartua, Zazpi Handien taldeak eta Errusiak prestatua zen; Kosovoko bakea zaintzeko ipini zen gudaroste nazio-anitzean (KFOR), baziren errusiar osteak.\nArazo larriak ditu Federazioak Moldavian (Trandsniestria, non Sobiet Batasun ohiaren armadak esku hartu baitzuen errusiar hizkuntzazko gehiengoaren alde), eta Ukrainan (Krimearen estatutua eta Itsaso Beltzeko itsas ontzidia dela-eta). Estatu Burujabeen Batasunak, beraz, ez du pisu handirik eskualdeko erakunde gisa; aldiz, hitzarmenak bitarikoak edo askotarikoak dira, hala Kazakhstan, Kirgizistan, eta Bielorrusiarekin Errusiak 1996an izenpetu zuen hitzarmen laukoitza. Ildo beretik, 1996an errusiar-bielorrusiar \u00abelkargo\u00bb bat sortu zen, hurrengo urtean \u00abbatasun hitzarmen\u00bb bat izenpetu zuten bi herrialdeek, eta 1998an bi estatuak etorkizunean bat egiteko akordio bat. Era berean, Ukrainarekiko gatazka, 1995ean oso larria izan zena, 1997an izenpetu zen adiskidetasun hitzarmen baten bidez konpondu bide da. Txetxenia errepublikan esku-hartze errepresibo nabarmena izan du 1990eko hamarkadatik, bertako independentzia-asmoen aurka. Nazioarteko giza eskubideen aldeko erakundeen protestak izan dira Errusiako gobernuak eta armadak izan duten jokabidea salatzeko.\nDemografia.\nBiztanleria.\nErrusiak 144.498.215 biztanle baino gehiago zituen 2017 hasieran, 146.839.000 Krimea eta Sebastopol barne. Dentsitatea txikia da, 9 biztanle kilometro koadroko, baina eskualdeen araberako aldeak oso handiak dira: Europako Errusian bizi dira (lurralde osoaren laurden batean) biztanleen % 80 inguru. Asiako Errusian, Transiberiar Trenbidearen inguruan bizi da jendea, eta oso dentsitate txikia dago hortik landa.\n1991n izan zuen Errusiak populaziorik handiena: 148.689.000 biztanle. Ordutik aurrera, biztanle kopuruak beherakada izugarria izan zuen (emankortasun tasa, 1999an, 1,3 haur emakumeko zen). Beherakada horren arrazoiak hauek dira: bizitza maila jaistea, alkoholismoarekin eta suizidioarekin zerikusia duten heriotzak ugaritzea, difteria eta tuberkulosia eta antzeko izurriak zabaltzea, haurren heriotza tasa igotzea (23 heriotza 1.000 jaioberri biziko, 1999an). Egoera politikoak eta ekonomikoak ez zuen hazkunde demografikoa bultzatzen baina, horrezaz gainera, beste zenbait faktore ere hartu behar dira kontuan: Bigarren Mundu Gerraren ondoren sortu zen gizonezkoen eta emakumezkoen arteko desoreka; haurdun ez gelditzeko sistema gisa abortua erabiltzeak antzutasun kasuak gehitu zituen; haurren hilkortasuna zuzenean zegoen lotua ospitaleen egoera txarrari, eta jaioberrien elikadura eskasari. Sobietar Batasunaren garaian langabeziarik ez bazegoen ere, ekonomiaren aldaketaren ondorio zuzena langabezia haztea izan zen, eta 1998an % 11ra iritsi zen. Zenbait lantegiren hondamenak eta ekonomia aparatu osoarenak, oro har, oso egoera larrian utzi zuen biztanleen zati handi bat.\nMigrazioek orekatu zuten, hein batean, biztanleriaren beherakada. Sobietar Batasuneko antzinako errepubliketan zeuden errusiarren itzulerak (1960ko hamarkadan hasi zen), eta Sobietar Batasunaren desagertzeak areagotu egin zuen biztanleen mugimendua: errepublika askotan diskriminazio latza pairatzen zuten errusiarrek, eta alde egiten zuten. Migrazioaren balantza, hortaz, oso positiboa zen: urteen arabera, 100.000 eta 600.000 lagun bitartekoa (erdiak ez errusiarrak). 2016an, biztanleriaren hazkunde-tasa % -0,06 izan zen\nBiztanleen % 74 bizi da hiriguneetan (2015). Izan ere, 1950eko hamarkadaz gero da Errusian hirietako biztanleria landa aldekoa baino ugariagoa. Herri urrunegiak edo biztanle gutxikoak ezabatzeko politika bultzatu zen, modu kaotikoan, komunismoaren garaian, eta politika hori bazterrera utzi zen Leonid Brezhneven garaian. Aldiz, datxa kopuruak (landa aldeko etxeak) oso gora egin zuen 1980tik aurrera. Hirietako biztanleria asko hazi zen XX. mendean. Hiri gehienak sobietarren garaian sortu ziren; hiri handienen garapenari eman zitzaien garrantziak, errentagarriagoak eta arrazionalagoak zirelakoan, lurraldearen desoreka ekarri zuen. Hala, sobietar erregimenaren zentralizazio ezin zorrotzagoa izan zen desoreka horren sorburua. Azpiegiturak eskasak dira ordea, eta are eskasagoak sobietarrek hutsetik sortu zituzten hiri txikiagoetan (100.000 biztanletik behera).\nBanaketa etnikoa.\nBiztanleen ugaritasun etnikoa oso handia da: ia 200 talde etniko, 2010eko erroldaren arabera. Errusiarrak dira talde handiena (% 77,7); tatariarrak % 3,7 dira, ukrainarrak % 1,4, baxkirrak % 1,1, txuvaxak % 1 eta txetxenak % 1. Errusiar ez direnen ia % 65k beren nazio lurraldea dute, errepublika edo eskualde autonomoa, eta, hortaz, lurralde propiorik gabeko etniek baino hobeto gorde dituzte kultura eta hizkuntza berezitasunak. Hiri gehienak etnia-anitzak dira, baina errusiarrek agintzen dute denetan, herri eta herrixketan ez bezala.\nHizkuntzak.\nEhun hizkuntzatik gora erabiltzen dira, eta zenbait errepublikatan, errusieraz gainera, bertakoa hizkuntza ofizialtzat hartu dute.\nErlijioak.\n2012ko datuen arabera, errusiarren % 46,8 kristauak dira, gehienak errusiar ortodoxoak; % 6,5, musulmanak, gehienak sunitak; % 25, espiritual ez erlijiosoak; eta % 13, ateoak.\nEkonomia.\nSESB desagertu zenetik, merkatu-ekonomia modernoa antolatzen saiatu zen Errusia. Barne produktu gordinak behera egin zuen nabarmen (-% 5, 1998an), nahiz eta baliabide natural asko duen, eta biztanleen heziketa maila garaia izan. Izan ere, errusiar ekonomiak arazo larriak zituen: finantza eta lege sistema atzeratua, egitura militar-industrialaren berriztatzea oso motela, eta aurrekontu defizita handia, besteak beste, gobernuak ez baitziren gai zergak biltzeko. Orobat oztopatu zuten Errusia merkatu ekonomian sartzea soldaten ordainketa atzerapenak, truke ekonomiak eta ustelkeriak. Biztanleriaren beherakada handiak areagotzen zuen ekonomia arazoen larritasuna.\n1997. urtearen amaieran, Errusiak zenbait aurrerakuntza lortu zuen: inflazioa kontrolatu zen, errubloa egonkortu zen eta pribatizazio programa baten bidez milaka eta milaka enpresa esku pribatuetara igaro zen. Baina 1998an, Asiako finantza krisiaren ondorioz, lehenbizi petrolio esportazioak jaitsi ziren eta, ondoren, atzerriko inbertsioek alde egin zuten. Eta are gehiago larritu zen egoera 1998an gobernuak ezin geldiarazi izan zuenean errubloaren jaitsiera, eta ordaindu gabe utzi zituenean 40 mila milioi dolarreko errublo obligazio. Baina, petrolioaren prezioen gorakadari esker, Errusiako ekonomiak etengabeko hazkuntza izan zuen 1998\u20132008 bitartean (% 7 urteko, batez beste), eta BPGak 2007an erdietsi zuen 1990eko maila. 2014tik aurrera, petrolioaren merkatzea eta, Ukrainako gerra zela-eta, Nazioarteak ezarritako zigor ekonomikoek kalte egin zioten Errusiako ekonomiari: errubloa erori, inflazioa handitu, eta herrialdea atzeraldian sartu zen (-% 3,7 2015ean, -% 0,8 2016an).\nNekazaritza.\nErrusiako nekazaritza lurrek 1.237.294 kilometro koadroko eremua hartzen dute. 1999-2009 bitartean sektorea etengabe hazi zen, eta munduko hirugarren labore esportatzaile bilakatu zen herrialdea, Europar Batasuna eta AEBren ondotik. Haragi ekoizpena ere handitu zen: 1999an 6.813.000 tona produzitu ziren, eta 2008an 9.331.000 tona. 2010eko hamarkadaren erdialdean, BPGaren % 4,7 ekartzen zuen, eta biztanle aktiboen % 9,4 enplegatzen zuen.\nEnergia.\nErrusia superbotereetako bat da energiaren arloan. Munduko gas natural-erreserba handienak dauzka, bigarren harrikatz-erreserba handienak eta zortzigarren petrolio-erreserba handienak. Munduko petrolio ekoizle handiena da, eta bigarren gas natural ekoizlea. Argindarrari dagokionez, munduko bosgarren ekoizlea da (2014) eta, hidroelektrizitateari esker, bosgarren postuan dago energia berriztagarriaren produkzioan. Azkenik, zentral nuklearretan ekoizten da argindarraren % 10,1 (2012).\nAzpiegiturak.\nGarraioa.\nGarraioen azpiegituraren egoera oso larria da gaur Errusiako Federazioan. Alde batetik, Sobiet Batasuna desagertu delarik espazio koherente baten moduan antolatua zegoen hura, mugen ugalketarekin, izugarrizko kontraesanak eta arazoak sortu dira. Bestalde, garraioen pribatizazioak oso ondorio kaltegarriak izan ditu, egin beharreko inbertsioen zenbatekoa oso handia baita. Sektore horren ahultasuna nolanahi ere ez da berria, nahiz eta ahalegin handiak egin diren aspalditik, burdinbideetan bereziki. Hornikuntzak zaharkituak egoteak kinka larrian jarri du funtsezko sektore errusiar hori.\nKultura.\nHizkuntzak.\nHizkuntza hegemoniko eta ofiziala errusiera bada ere, hizkuntza aniztasuna dago Errusiako Federazioan. Berrogeita hamar hizkuntza baino gehiago zerrendatzen dira errusierazko Wikipedian.\nHorra hizkuntza ofizialen zerrenda, hainbat eskualde eta estatutan ofizialak diren hizkuntzen zerrenda (kontuz, hizkuntza horien izenak, urdinez ez badaude, ez daude oraindik euskaraz eta ingelesez ematen ditugu hemen):\nLiteratura.\nAntzinako garaian, mendebaldeko tradiziotik urruti ibili zen Errusiako literatura. Lehenagotik ahozko tradizio handia bazegoen ere, literatura idatzia XI. mendean hasi zela esan daiteke, Bizantziok herri eslaviarrak kristautasunera bildu zituelarik. Literatura erlijiozkoa eta historikoa egin zen garai hartan. XVIII. mendean hasi zen garai modernoa, Petri Handiak Errusia mendebaldera begira jarri zuenean. Frantziako eragina sumatzen da idatzietan, eta antzerkiaren sorrera garai hartakoa da. XIX. mendea da urrezko aroa Errusian.\nLiteratura modernoaren sortzailea Aleksandr Puxkin (1799-1837) izan zen. Erromantizismoak eraginda eta poesia idatziz hasi bazen ere, berehala pasa zen hitz lauzko jardunera, eta mendean zehar nagusi izango zen errealismora. XIX. mendean mugimendurik garrantzitsuena eleberrigileena izan zen, bai Errusian bertan, bai kanpoan izan zuen eraginarengatik. Eleberrigile nagusiak Nikolai Gogol, Fedor Dostoievski, Ivan Turgenev eta Lev Tolstoi izan ziren. Pertsonaien ikerketa psikologiko sakona, kezka etikoak eta gizartearen azterketa, batez ere herri xehearena, erabiltzen dituzte beren lanetan. Idazle gehienek idatzi zituzten kontakizun laburrak, baina lan horretan goren maila Anton Txekhovek (1860-1904) lortu zuen, eta antzerkigintzan ere bera nagusitu zen. XX. mendearen hasieran, 1917ko Iraultzaren iragarpenak ikusten dira zenbait eleberrigilerengan, hala nola Maksim Gorkirengan (1868-1936), eta poesian, abangoardismoarekin oso lotuta, futuristak izan ziren nagusi, eta haien artean Vladimir Maiakovski (1883-1930).\nArtea.\nErrusiako artea, berez, X. mendean hasi zen Vladimir I.a kristau egin zenetik aurrera. Aurretik buztinezko eta metalezko lanak agertu dira, urrezko eta kobrezkoak, bertako herri nomadenak, eszitiarrenak adibidez. X. mendetik aurrera, Errusiako artea kristautu egin zen eta Bizantzioko eragina jaso zuen. XVIII. mendean, itzulikatze handia gertatu zen Errusian, Europako mendebaldeko moldeak onartu ziren eta arte profanoa nagusitu zen erabat, errealismoaren ildotik.\nArkitektura.\nArkitektura-monumenturik zaharrenak Kieven daude, hiri hori baita kristautasunaren habia Errusian. Bizantzioko artearen eragina agertzen dute, kupulen erabileran eta materialen aberastasunean. Garai hartakoa da Santa Sofia katedrala Kieven bertan (1017\u20131037). Tatariarren inbasioak arte modu horren bilakaera moztu zuen 1240an, eta Bizantzioko eraginetik askatu zen. Teilatuak piramide eran eraikitzen hasi ziren, zurezko eraikuntzetan bezala, elurraren pisuak honda ez zitzan. Alemaniako arteak ere izan zuen eraginik arte berri horretan.\nOtomandarrek Konstantinopla hartu zutelarik, Moskuk bildu zuen arkitekturaren lehentasun guztia. Berriz ere, Bizantzioko tradizioari helduz, Ivan III.a tsarrak Italiatik ekarrarazi zituen arkitektoak 1475ean, haien artean Pietro Antonio Solari eta Marco Ruffo, eta Kremlina eraiki zuten. Hiru katedral eta Ivan Handiaren kanpandorreaz gainera, jauregi dotore multzo bat eraiki zen, eta batez ere lan nagusia, San Basilio katedrala, Plaza Gorrian.\nXVIII. mendean Petri Handiak hiriburu berri bat eraikitzea erabaki zuen, Amsterdam eredu hartuta. Jean-Baptiste Alexandre Le Blond arkitekto frantsesari eman zion enkargua San Petersburgoko plano orokorra marraz zezan, Peterhof jauregia eta Nevski etorbidea delakoarekin. Katalina II.ak Jean-Baptiste Vallin de La Mothe arkitekto frantsesari enkargatu zion Arte Ederretako Akademiaren Jauregiaren eraikuntza (gero Hermitage Txikia), bere arte bildumak gordetzeko. Beste arkitekto italiarrekin batera (Antonio Rinaldi, Giacomo Quarenghi) bi errusiar aipa daitezke: Ivan Starov eta Vasily Bazhenov. Eraikuntza horiek guztiak barrokoak dira eta Mendebaldeko ereduari jarraitu zioten. Neoklasizismoari dagokionez, Kazango Andre Maria katedrala da nagusia (Andrei Voronikhin) eta Almirantazgoaren Jauregia (Andreyan Zakharov). Arkitekto italiarrek eta frantsesek jarraitu zuten San Petersburgoko eraikuntza nagusiak egiten: Jean-Fran\u00e7ois Thomas de Thomon, Auguste de Montferrand eta Carlo Rossi. Ondoren Inperio estiloa nagusitu zen Errusia osoan, eta XIX. mendean zehar hedatu zen.\nPintura.\nXVII. mendera arte, Errusiako pintura osoa erlijiosoa izan zen, eta langintza nagusia ikono egitea izan zen. Lehen margolaritza lanak mosaikoak ziren, XII. mendekoak. Gero lehen horma-irudiak agertu ziren Kieven eta Vladimirren, baina unerik garaiena XIV. mendean izan zen Moskun eta Novgoroden. Andrei Rubliov (1360\u20131430), \"Azken Epaiaren horma-irudia\" margotu zuen Vladimirko Ama Birjina Lokartuaren elizan. Berak eman zion ikonoari indar berria, eta bere \"Hirutasun Santuaren ikonoa\" margolan nagusitzat hartua izan da. XVI. mendean, Stroganoven eskolak jarraitu zuen lan horrekin eta arte aristokratikoago bat lortu zuen, finagoa. Joera horri, 1551n, beste bat kontrajarri zitzaion, tradizionalagoa, Ehun Kapituluren Kontzilioak eraginda. Haien arabera, antzinako irudiak zehazki jaso behar ziren, eta gai berriak sortu ziren (\"Apokalipsia\", \"Ama Birjinaren koroatzea\"). XVII. mendeko eklektizismoak behera beharra iragarri zuen. Hala ere, margolari garrantzitsu batzuk izan ziren, Simon Uxakov esaterako.\nXVIII. mendean tradizioarekiko etena izan zen, eta arteak mendebaldeko estilora jo zuen, Arte Ederretako Akademia sortu zenean. Margolari frantsesak jarri ziren irakasle. Erretratua izan zen haien lanik gailenena (Dmitri Levitski, Vladimir Borovikovski eta Fiodor Alekseiev). XIX. mendean errealismo aldera jo zen, eta pintura sozialaren lehen markak ikusten hasi ziren. Ideia horri, ordea, arte hutsezko mugimendu bat kontrajarri zitzaion, \"Mir Iskusstva\" (1899, \u041c\u0438\u0440 \u0438\u0441\u043a\u0443\u0441\u0441\u0442\u0432\u0430 \u00abArtearen mundua\u00bb) aldizkariaren eskutik. Aldizkari horretan aritu ziren Alexandre Benois eta Sergei Diagilev, eslaviarzaletasunaren lekuan ideal kosmopolita bat jarri zutenak. Beste margolari aipagarri batzuk izan ziren Mikhail Vrubel, Valentin Serov eta Isaac Levitan. XX. mendearen hasieran Errusiako pintura abangoardiako margolariz betea agertzen da. Hor zeuden Kazimir Malevitx, Mikhail Larionov eta Natalia Gontxarova.\nEskultura.\nEliza ortodoxoak debekatu egin zuen giza irudia zizelkatzea, idolatriatzat hartzen zelako. Horregatik, Petri I.aren garaira arte ez zen eskulturarik izan Errusian. Harrezkero, berehala sortu ziren, ordea, eskultura egile handiak: Fedot Xubin, Mikhail Kozlovsky eta Ivan Martos XVIII. mendean, eta Mikhail Mikeshin, Mark Antokolski eta Trubetskoi printzea XIX. mendean.\nMusika.\nErrusiar musikak herri tradizioan izan ditu beti sustraiak, Mijail Glinkak (1803-1857) errusiar herri kanten eta sartaldeko musika idazkera prozeduren sintesia egin zuen arte. \"Bosten Taldea\" iritsi zen haren ondoren: Mili Balakirev (1837-1910), C\u00e9sar Cui (1835-1918), Modest Musorgski (1839-1881), Nikolai Rimski-Korsakov (1844-1908) eta Aleksandr Borodin (1833-1887); denen artean oinarri nazionala zuen errusiar musika eskola sortu zuten. Eskolan horren aurrez aurre, 1862an San Petersburgoko kontserbatorioa sortu zen, eta handik eskola akademikoa; Piotr Txaikovski (1840-1893) eskola hartako musikari garrantzitsuena izan zen. 1871. urtetik aurrera bi joerek bat egin zuten, eta Sergei Rakhmaninov musikariak (1873-1943) batasun horretan berebiziko garrantzia izan zuen. Alexander Scriabin musikagileak (1872-1915) harmonia tonala baztertu zuen lehen aldiz. Haren ikerketek eskola modernoari zabaldu zioten bidea; eskola horretan Igor Stravinski (1882-1971) eta Sergei Prokofiev (1891-1953) nabariak dira.\nKirolak.\nKatusha eta Tinkoff taldeak errusiarrak dira. Maila apalago batean, Gazprom-RusVelo eta Lokosphinx txirrindularitza taldeak daude. Azkenengo honek, Europan lasterka egiten du. I\u00f1aki Barrenetxea bilbotarrak, talde honekin lasterka egin zuen 1998ko Getxoko Zirkuitua.\nBeste kirolari Batzuk:"}
{"id": "3898", "revid": "119347", "url": "https://eu.wikipedia.org/wiki?curid=3898", "title": "Sobietar Errepublika Sozialisten Batasuna", "text": "Sobietar Errepublika Sozialisten Batasuna edo Sobietar Batasuna Europa eta Asiako estatu burujabe sozialista izan zen, 1922an sortua eta 1991n desegina. Errusiar Inperioa osatzen zuten lurraldeak hartzen zituen. 1991tik aurrera haren parterik handienaz Estatu Burujabeen Erkidegoa moldatu zen. Bigarren Mundu Gerraz geroztik 15 errepublika federatuk osatua zen: Armenia, Azerbaijan, Bielorrusia, Errusia, Estonia, Georgia, Kaszakhstan, Kirgizistan, Letonia, Lituania, Moldavia, Tajikistan, Turkmenistan, Ukraina eta Uzbekistan. Errusia zen Batasuneko errepublika handiena, bai hedaduraren bai biztanle kopuruaren aldetik, eta politikoki eta ekonomikoki agintzen zuen.\n1990. urtean 22.400.000 km\u00b2 zituen, eta 292.000.000 biztanle. Mendebaldean Itsaso Baltikoa eta Itsaso Beltza zituen muga, eta ekialdean Ozeano Barea. Biztanleak sobietarrak ziren, eta hiriburua Mosku zen.\nSobietar Batasunak historia, politika eta ekonomia alorrean izan duen garrantzia ulertzeko haren neurriak eta baliabide handiak hartu behar dira kontuan; garrantzi hori are handiagoa baita berak gidatzen zituen ideologia marxistako herrialdeek osaturiko blokeari erreparatuz gero. Ezaugarri ia feudalak zituen inperio zahar haren egitura politikoak, administratiboak, ekonomikoak eta sozialak erabat aldatu zituen 1917ko iraultza boltxebikeak. Horrek eragin erabakigarria izan zuen ondorengo nazioarteko historiaren bilakaeran: 1922tik jadanik mendebaleko estatuek neurri bereziak hartu zituzten iraultza hark kutsa ez zitzan; Bigarren Mundu Gerraren etenaren ondoren, Sobietar Batasunaren irudiko erregimenak ezarri ziren Europako ekialdean eta Gerra Hotza sortu zen, hogeita bost urtez mundu osoaren egoeran eragin handia izan zuena.\nIzena.\nSobietar Errepublika Sozialisten Batasunaren akronimoa errusieraz CCCP da, , hau da, \"Sojuz Sobetskih Sotzialistitxeskih Respublik\". Letra latindarrekin idazten da, modu teknikoki zuzena \"CCCP\" den arren, alfabeto zirilikoaz. Errusierazko gutxi gorabeherako ahoskera \"ez ez ez err\" da. Batzuetan, SSSR bezala transliteratua da, alfabeto zirilikoko C letra latindar alfabetoko esearen baliokidea baita, eta P letra, berriz, errearena.\nSigla horiek, SESBetik kanpo, ezaguna egin ziren kirolarien jantzietan, nazioarteko kirol lehiaketetan emaitza nabarmenak lortu baitzituzten, zein sobietar astronauten kaskoan.\nGeografia.\n22.402.200 km2 luze-zabal zen (10.000 km mendebaldetik ekialdera eta 5.000 km ipar-hego). Eremuaren %\u00a011 landa lurrak ziren, %\u00a016 belardiak, %\u00a041 basoak, eta %\u00a032 bestelakoak (tundra, besteak-beste).\nHainbat klima zituen: kontinentala, subtropikala, kontinentala, subartikoa eta polarra.\nHistoria.\nSorrera.\n1917an Errusiako Iraultzak Errusiako Sobietar Errepublika Sozialistaren sorrera ekarri zuen. Iraultzak tsarraren irudian oinarritutako sistema ordezkatu zuen. Bi garai bereiz daitezke Iraultzan. Lehenengoa 1917ko Otsaileko Iraultza izan zen, Errusiako Nikolas II.a tsarraren autokraziarekin bukatu zuena eta errepublika liberala ezarri zuena. Bigarren fasea Urriko Iraultza izan zen, eta bertan Boltxebikeek boterea kendu zioten behin-behineko gobernuari. Azaroaren 8an Lenin herri-komisarien kontseiluko buru aukeratua izan zen.\n1918an Alemaniak eta Errusiak bakea sinatu zuten. Brest-Litovsk itunaren arabera Errusiak Finlandia, Estonia, Letonia, Lituania eta Polonia galdu zituen. 1918 eta 1923 artean Armada Gorria (komunistak) eta Armada Zuria (iraultzaren aurkakoak) Errusiako Gerra Zibilean borrokatu ziren.\n1922an Errusiako, Ukrainako, Bielorrusiako eta Transkaukasiako (Georgia, Azerbaijan eta Armenia) errepublikek lehenengo konstituzioa sinatu zuten, SESB sortuz .\nStalinen aroa.\n1924an, Leninen heriotzaren ondoren, Stalin jabetu zen SESBeko botereaz. Trotsky, Zin\u00f3viev eta K\u00e1menev baztertu eta estalinismoari hasiera eman zion. Stalinek ekonomia sozialista garatu nahi izan zuen. Estatuak, bost urteko planen bitartez, ekonomia zuzentzen zuen. Jabetza pribatua debekatu zen eta Estatua herrialdeko lur eta enpresa guztiez jabetu zen. Baserri pribatuak ezabatu eta landetxe kolektiboak (kolkhozak) herrialde osoan ezarri zituen. Errepresioa bortitza izan zen: polizia politikoak erregimenaren alde ez zeuden biztanleak deportatu, lan gogorreko esparruetara (gulagetara) bidali edo hil egiten zituen.\nStalinen agintaldiko gertaera garrantzitsuena, ordea, Bigarren Mundu Gerra izan zen. 1939an Sobietar Batasunak eta Alemania naziak Molotov-Ribbentrop ituna sinatu zuten, elkar ez erasotzeko. Besteak beste, Polonia banatzea erabaki zuten: ekialdea Sobietar Batasunarentzat eta mendebaldea Alemaniarentzat. Baina Hitlerrek ez zuen hitzarmen hori bete, eta 1941ean Polonia eta SEBSeko parte bat inbaditu zuen eta Mosku, Leningrad eta Stalingraderaino iritsi. Stalingradeko batailan (1942 bukaera \u2013 1943 hasiera), armada naziak atzera egin behar izan zuen. Sobietarren erasoaldiak Ekialdeko Europako herrialde guztietatik egotzi zituen alemaniarrak. 1945eko apirilean, Armada Gorria Berlinen sartu zen.\nGerran 27 milioi sobietar hil ziren eta herrialdeak galera ekonomiko izugarriak izan zituen, baina Teherango, Jaltako eta Potsdamgo batzarretan onura politiko handiak lortu zituen eta Aliatuek ekialdeko Europa SESBren menpeko zonaldea izatea onartu zuten.\nGuda eta gero, AEBrekin batera, SESB munduko potentzia handiena bilakatu zen. Laster AEBak Sobietar Batasunaren hedapena geldiarazteko beharra ikusi zuen. Truman doktrinak Gerra Hotzari hasiera eman zion, 1947ko apirilaren 12an.\nStalinen ondoren.\nStalin 1953ko martxoaren 5ean hil zen. Haren ondorengoa izateko, Lavrenti Beria, Viatxeslav Molotov, Georgi Malenkov eta Nikita Khrustxev lehiatu ziren. Azkenean Nikita Khrustxevek Alderdi Komunistaren idazkari nagusi (1953tik aurrera) eta Sobietar Batasuneko presidente (1958tik aurrera) izatea lortu zuen.\nAro honetan, Estatu Batuekin batera SESB zen zientzian eta teknologian gehien ikertzen zuen herrialdea. Bi herrialde horiek Lehia espaziala izeneko norgehiagoka egin zuten. Aurreneko garaipenak Sobietar Batasunak lortu zituen: lehenengo satelite artifiziala bidali zuten espaziora (Sputnik 1), lehenengo izaki biziduna (Laika) eta geroago lehenengo astronauta (Juri Gagarin). Valentina Terexkova lehenengo emakume astronauta izan zen, eta Aleksei Leonovek espazioko lehenbiziko ibilaldia egin zuen.\nKhrustxev 1964an erretiratu zen. Hurrengo lehendakaria Leonid Brezhnev izan zen. 1970eko hamarkadan Sobietar Batasunaren indar militarra handitu zuen. 1979an Afganistango gatazkan esku hartu zuen, aurreko urtean estatu kolpe batez boterea bereganatua zuen Afganistango gobernu komunistak eskatuta, gehienbat islamiar ultrakontserbadoreak ziren matxinatuen aurka borrokatzeko; halaxe abiatu zen Afganistango gerra (1979-1989). Gerra hori galtzeak asko ahuldu zuen Sobietar Batasuna. Urte askoan SESB AEBen parean izan zen teknologia militarrean; baina, egoera ekonomiko larria zela eta, Sobietar Batasuna atzean geldituz joan zen. Hurrengo urteetan ekonomiak hobera egin zuen pixkanaka, baina nekazaritzak itota segitzen zuen eta, horren ondorioz, hainbat biztanle hil ziren, eguneroko elikagaien faltagatik.\nSESBen desagerpena.\n1985eko martxoaren 11n Mikhail Gorbatxov alderdi komunistaren idazkari orokorra izendatu zuten. Handik aurrera hainbat aldaketa egin zituen politikan eta ekonomian.\n1986ko apirilaren 26an Txernobylgo hondamendia gertatu zen Ukrainako Txernobyl hirian. Historiako istripu nuklearrik larriena izan zen: INES (\"International Nuclear Event Scale\") eskalan, 7. mailan kokatzen da (denetan handiena).\n1980ko hamarkadaren bukaeran, sobietar errepublika batzuetan mugimenduak hasi ziren, independentzia eskatuz.\n1990an, Lituaniak independentzia aldarrikatu zuen eta hurrengo urtean, Letoniak eta Estoniak.\n1991ko martxoaren 17an SESBren iraupenari buruzko erreferenduma egin zen. Hamabost errepubliketatik seik erreferenduma boikotatu zuten, independentzia nahi zutelako. Beste bederatziek Sobiet Batasunaren erreforma onartu zuten.\n1991ko abuztuaren 18an Gorbatxoven kontrako estatu kolpe saiakera izan zen, baino porrot egin zuen.\n1991ko abenduaren 8an, Errusiako, Ukrainako, eta Bielorrusiako lehendakariek bildu eta Beloveshko Ituna sinatu zuten. Estatu Burujabeen Erkidegoaren sorrera izan zen eta SESBaren deuseztatze ofiziala.\nEstatuaren antolakuntza eta administrazioa.\n1922ko abenduaren 30ean Sobieten Kongresuak Sobietar Batasuna sortu zuen, Errusia, Ukraina, Bielorrusia eta Transkaukasia (Georgia, Armenia, Azerbaijan) barne hartzen zituela. Gerora gainerako errepublikak erantsi zitzaizkion: Uzbekistan eta Turkmenistan (1924); Tajikistan (1929); Estonia, Letonia, Lituania eta Moldavia (1940).\nEstatua, beraz, nazio askotarikoa zen, eta egitura federalekoa. Halaber, nazionalitateen eta arrazen berdintasun printzipioari men eginez, zenbait errepublika federaturen barne etnia edo talde nazionalei zegozkien errepublika autonomoak (20), oblast edo probintziak (8), okrug edo barruti autonomoak (10) eta lurralde zein probintzia asko bereizten ziren. Modu horretara 100dik gorako talde etnolinguistikoek beren kultura eta hizkuntza gorde edo garatu ahal izan zuten. Errepublika federatuak eskubidez berdinak eta burujabeak ziren eta, konstituzioaren arabera, autonomia nazionala zuten (politikoa, militarra, linguistikoa, kulturala).\nNolanahi ere, eskubide horiek formalak ziren gehienbat, zeren eta haietaz baliatzeko egokieraz alderdi komunistak ez bestek erabaki baitzezakeen. Legegintzari dagokionez, estatuaren aginpide-organo nagusia Sobiet Gorena zen, bi kamarez osatua \u2013Batasunaren Sobieta eta Nazionalitateen Sobieta\u2013, eta sufragio unibertsalez lau urtean behin hautatzen zena. Organo horretatik Sobiet Goreneko Presidium delakoa \u2013estatu-buru kolegiatuaren zeregina betetzen zuena\u2013 eta Ministro Kontseilua irteten ziren. Sobiet Gorenari eta haren batzordeei administrazio federalaren kontrola zegokien; errepublika federatuen edo errepublika autonomoen administrazioa sobieten esku zeuden eta, hala berean, beheragoko mailetan. Sobietar Batasuneko Alderdi Komunistak, bere aldetik, eginkizun erabakigarria zuen Sobietetarako hautagaiak aukeratzeko prozeduran.\nPolitikoki 15 sobietar errepublika sozialistetan (SES) banatua egon zen 1940tik 1991ra bitartean:\nAlderdi Komunista.\nBakarra, zentralizatua eta Leninen ideien arabera moldatua, haren aginpide-eginkizuna guztizkoa zen, errepublika guztietan eratua zegoelarik. Alderdiak, beraz, gizarte bizitzaren maila guztietara zabaltzen du bere ideologia eta politika: ekonomia, kultura, hezkuntza, zientzia, artea, armada. Alderdiko Kongresuak Batzorde Zentrala izendatzen zuen eta hark, berriz, alderdiaren zuzendaritza organoa, Politburo edo Bulego Politikoa, aukeratzen zuen, eta bulego politikoak alderdiko idazkari nagusia hautatzen zuen, estatuaren egiazko agintari gorena, alegia.\nAgintari gorenak.\nSESBeko buru edo agintari gorenak hauek izan ziren:\nAgintari horiek bete zuten kargu ofiziala ez zen bakarra izan. Batzuek alderdiko idazkari postua bete zuten SESBeko buru ziren bitartean; beste batzuek gobernuburu titulua izan zuten beren agintaritza garaian; azkenik, izan zen hainbat kargu ofizial konbinatu edo txandakatu zituenik, estatuko buruzagia izan zen bitartean. Izan ere, SESBak iraun zuen zazpi hamarkadetan ez zen agintari gorena izendatzeko titulu formal finko eta iraunkorrik egon (konparaziorako, beste herrialde batzuetan, agintari goren postua argiro lotuta dago titulu eta kargu ofizial jakin bati, adibidez AEBko agintari gorena presidentea da, eta EAEkoa lehendakaria, baina SESBeko buruaren titulua ez zen gisa berean finkoa izan).\nEkonomia eta gizartea.\nSobietar Batasunak ekonomia planifikatua eta zentralizatua garatu zuen; produkzio baliabide (lurrak, fabrikak, garraiabideak, merkataritza\u2026) guztien jabetza estatuari edo kooperatibei zegokien. Gosplan izeneko organismoak bost urteko planak \u2013zentralizatuak eta ezinbestean bete beharrekoak\u2013 antolatzen zituen. 1950 arte industria azpiegiturak eta industria astunak beretu zuten halako planen lehentasuna; handik aurrera, nekazaritzak eta kontsumorako produktuek hartu zuten lehentasuna. Nekazaritzak langileriaren % 15-20 hartzen zuen eta, ongarriz, makinaz eta biltegiz urri izanik ere, munduko lehen ekoizlea zen zenbait produktutan (patata, azukre kanabera, garagarra, zekalea) eta aurrenetarikoa beste batzuetan (artoa, oloa, kotoia, artilea).\nHala eta guztiz ere, zenbait labore inportatu behar zituen eta nahiz eta behi zein ardi aziendaren ekoizpena handia izan, ez zen nahikoa barneko beharrak asetzeko. Produkzio kolektiboa kolkhozei (kooperatibak) eta sovkhozei (estatuko etxaldeak) zegokien; horien ondoan, jabego pribatuko etxalde txikiak ziren, biztanleen eguneroko beharrak asetzen zituztenak hein handi batean.\nIndustria Sobietar Batasunaren indarraren oinarria izan da. Langileriaren % 40 inguruk hartan ziharduten. Mea eta energia baliabideen ustiakuntzak munduko lehen edo bigarren mailan jarri zuen hainbat gairi dagokionez: ikatza, petrolioa, gas naturala, elektrizitatea, burdina, bauxita, manganesoa\u2026 Europako Errusiako erreserbak agortzeko bidean jarri zirenean Siberia lehen hornitzailea bihurtu zen.\nIndustria astuna munduko lehenetarikoa zen, hala nola mea arro handietako siderurgia eta kimika. Industria arina, ordea, ez zen hain garrantzitsua. Distantziak hain handiak izanik, komunikabideak ekonomia sobietarraren arazo handia ziren. Hegazkin eta espazio industriak indar handia zuen. Nazioarteko merkataritza harremanak ez ziren hain garrantzitsuak eta gehienbat Comeconeko herrialde komunistekin egiten ziren.\nGizarte segurantza eta dohaineko osasun zerbitzuak biztanle guztiengana iristen ziren. Hezkuntza nahitaezkoa zen 7-17 urte bitartean.\nEkonomia SESBen azkenengo urteetan.\n1988tik 1989ra bitartean, ekonomia berregituratzeko ahaleginari ekin zitzaion. Hain zuzen, enpresak, kooperatibak eta nekazaritza erreformatzeari ekin zioten.\n1987ko ekainaren 30eko Estatuko Enpresei buruzko Legeak enpresen finantza-autonomia eta deszentralizazio-maila areagotzeko helburua zuen, baina ez zuen lortu SESBeko ekonomia dinamizatzea, plan ahalguztiduen eskumenak mugatu ez zutelako, ministerio sektorialak ezabatu ez zituztelako, eta ondasunen handizkako merkatua librea, Estatuko enpresak hornitzeko, sortu ezin izan zutelako.\n1988an ere, jarduera kooperatiboa bultzatzea erabaki zen, eta horretarako mota horretako enpresen kopurua ugaritu zuten. Urtebete geroago, beste 133.000 ondasun -eta zerbitzu- kooperatuba sortu ziren. Nahiz et harrera ona izan, biztanleriak produktu horiek merkatu beltzean erosteko ohitura zuenez, kooperatiba horietako prezioak denda ofizialetako prezioak halako 3 edo 4 ere izan zitezkeen.\nOinarrizo beste arazo batzuk ere konpontzeke zeuden; esaterako, nekazaritza-ondasunen jabetza eta nekazaritza-prezioen erreforma. Horrek argi eta garbi adierazten du ez zela pizgarri handirik sortu lurraren banakako ustiaketa bultzatzeko.\nEkoizpena ahuldu egin zen, eta banaketa-sistemek, berriz, okerrera egin zuten.\nAldi berean, Enpresa Mistoak Sortzeko Legea erreformatu eta malgutu egin zen, eta mota horretako ehunka enpresa eratu ziren aitaren batean: 1989ko amaieran, 1.300 sozietate misto zeuden Sobietar Batasunean. Hala ere, gehienek ezin izan zuten jardun, SESBen oraindik indarrean zegoen burokraziak geldiarazita."}
{"id": "3899", "revid": "119347", "url": "https://eu.wikipedia.org/wiki?curid=3899", "title": "Vladimir Lenin", "text": "Vladimir Ilitx Ulianov, Lenin (errusieraz: \u0412\u043b\u0430\u0434\u0438\u0301\u043c\u0438\u0440 \u0418\u043b\u044c\u0438\u0301\u0447 \u0423\u043b\u044c\u044f\u0301\u043d\u043e\u0432 (\u041b\u0435\u0301\u043d\u0438\u043d); Simbirsk, 1870eko apirilaren 22agreg./apirilaren 10ajul. \u2013 Gorki Leninskiye, 1924ko urtarrilaren 21a) errusiar iraultzaile, politikari eta teoriko politikoa izan zen. 1917tik 1924ra Errusia sobietarraren eta 1922tik 1924ra Sobietar Batasunaren lehen gobernuburu eta fundatzailea izan zen. Bere administraziopean, Errusia, eta geroago Sobietar Batasuna, Alderdi Komunistak gobernatutako alderdi bakarreko estatu sozialista bihurtu zen. Ideologikoki marxista zen, eta berak egindako garapen ideologikoei leninismo esaten zaie.\nSimbirskeko klase ertain-altuko familia batean jaioa, Leninek politika sozialista iraultzailea besarkatu zuen 1887an, bere anaia exekutatua izan ondoren. Kazango Unibertsitate Inperialetik kanporatu zuten Errusiar Inperioko tsarren gobernuaren aurkako protestetan parte hartzeagatik, eta hurrengo urteak zuzenbidea ikasten eman zituen. 1893an Petrogradora joan zen eta aktibista marxista nabarmen bihurtu zen. 1897an sedizioagatik atxilotu zuten eta hiru urtez Xuxenskoiera erbesteratu zen, Siberiara, non Nadezhda Krupskaiarekin ezkondu zen. Erbesteratu ondoren, Mendebaldeko Europara joan zen, eta Errusiako Alderdi Laborista Sozialdemokrata Marxistaren (RSDLP) teoriko nabarmena bihurtu zen. 1903an, funtsezko papera jokatu zuen RSDLParen zatiketa ideologikoan, Julius Martoven mentxebikeen aurkako fakzio boltxebikea gidatuz. 1905eko errusiar iraultzaren porrotaren ondoren, Lehen Mundu Gerra Europa osoan proletarioen iraultza bihurtzeko kanpaina egin zuen, eta, marxista gisa, kapitalismoa boteretik kentzea eta sozialismoarekin ordezkatzea eragingo zuela uste zuen. 1917ko Otsaileko Iraultzak tsarra boteretik kendu eta behin-behineko gobernu bat ezarri ondoren, Errusiara itzuli zen Urriko Iraultzan paper nabarmena betetzeko, boltxebikeek erregimen berria boteretik kendu zuten garaian.\nLeninen gobernu boltxebikeak Ezkerreko Sozialista Iraultzaileekin, sobiet hautatuekin eta alderdi anitzeko Batzar Konstituziogile batekin partekatu zuen boterea hasieran, nahiz eta 1918an boterea Alderdi Komunista berrian zentralizatu zuen. Leninen gobernuak lurra nekazarien artean banatu zuen eta bankuak eta industria handia nazionalizatu zituen. Lehen Mundu Gerratik erretiratu zen, potentzia zentralei lurraldea lagatzeko itun bat sinatuz, eta munduko iraultza sustatu zuen Internazional Komunistaren bidez. Oposiziogileak Izu Gorrian zapaldu zituzten, Estatuko segurtasun zerbitzuek administratutako kanpaina bortitza; dozenaka mila hil edo kontzentrazio-esparruetan sartu zituzten. Bere administrazioak 1917tik 1922ra Errusiako Gerra Zibilean ezkerreko eta eskuineko armada antiboltxebikeak garaitu zituen eta 1919-1921eko gerra poloniar-sobietarra gainbegiratu zuen. Gerraren, gosetearen eta herri-altxamenduen suntsipenari erantzunez, 1921ean Leninek hazkunde ekonomikoa sustatu zuen Politika Ekonomiko Berriaren bidez. Errusiarrak ez ziren zenbait nazio Errusiar Inperiotik independizatu ziren 1917tik aurrera, baina horietako hiru Sobietar Batasun berrian bildu ziren 1922an. Lenin Gorkin hil zen, eta Iosif Stalin haren oinordekoa izan zen sobietar gobernuaren figura nagusi.\nXX. mendeko figura esanguratsu eta eragile handieneko bat izan zen Lenin, eta Sobietar Batasunaren barruan nortasunarekiko gurtza orokorra jasan zuen 1991n desegin zen arte. Marxismo-leninismoaren atzean figura ideologiko bihurtu zen eta nazioarteko mugimendu komunistan eragin nabarmena izan zuen. Lenin, figura historiko eztabaidagarria eta oso eztabaidatua, sozialismoaren eta langileriaren txapeldun gisa hartzen dute bere aldekoek. Bestalde, Leninen kritikoek leporatzen diote diktadura totalitario bat ezarri izana, masa-hilketak eta errepresio politikoa gainbegiratu zituena.\nLehen urteak.\nHaurtzaroa: 1870-1887.\nBere birraitona-amonengana jotzen badugu, errusiar, alemaniar, suediar, judu, txuvax eta kalmuk jatorriak aurki daitezke. Bere aita, Ilia Nikolaievitx Ulianov, antzinako jopu familia batekoa zen; Iliaren aitaren etnia oraindik ez dago argi, eta Iliaren ama, Anna Alexeievna Smirnova, erdi kalmuka eta erdi errusiarra zen. Klase apaletik etorri arren, maila ertaineko estatusera igo zen Ilia, Kazango Unibertsitate Inperialean fisika eta matematika ikasiz, Penzako Nobleziaren Institutuan irakatsi aurretik. Ilia Maria Alexandrovna Blankekin ezkondu zen 1863. urtearen erdialdean. Ama luterano-alemaniar aberats baten eta kristautasunera bihurtu eta mediku gisa lan egiten zuen aita judu errusiar baten alaba zen. Petrovski-Xtern historialariaren arabera, litekeena da Leninek amaren balizko jatorri judua ez ezagutzea, Anna ahizpak hil ondoren bakarrik aurkitu baitzuen. Beste bertsio baten arabera, Mariaren aita Katalina Handiak Errusiara gonbidatutako kolono alemaniarren familia batetik zetorren.\nEzkondu eta gutxira, Iliak lanpostu bat lortu zuen Nizhni Novgoroden, eta sei urte geroago Simbirsk barrutiko eskola primarioen zuzendari izatera igo zen. Bost urte geroago, probintziako Eskola Publikoetako zuzendari izendatu zuten, eta 450 eskola baino gehiago sortu zirela gainbegiratu zuen, gobernua modernizatzeko planen barruan. 1882ko urtarrilean, hezkuntzari eskaini zion dedikazioak San Vladimir Ordena merezi izan zuen, herentziazko noble estatusa ematen ziona.\nLenin Streletskaia Ulitsan jaio zen, Simbirsken, gaur egungo Ulianovsken, 1870eko apirilaren 22an, eta sei egun geroago bataiatu zuten; txikitan Volodia bezala ezagutzen zen, Vladimir izenaren hipokoristiko bat. Zortzi seme-alabetan hirugarrena izan zen, eta bi anaia nagusi izan zituen: Anna (1864an jaioa) eta Aleksandr (1866an jaioa). Gurasoek hiru seme-alaba gehiago izan zituzten: Olga (1871n jaioa), Dmitri (1874an jaioa) eta Maria (1878an jaioa). Ondorengo bi anaia haurtzaroan hil ziren. Ilia Errusiako Eliza Ortodoxoko kide elizkoia zen, eta seme-alabak bertan bataiatu zituen, nahiz eta Maria, hezkuntza arloko luteranoa, neurri handi batean kristautasunari ezaxola zitzaion, eta iritzi horrek eragina izan zuen bere seme-alabengan.\nBere gurasoak monarkikoak eta kontserbadore liberalak ziren, Alexandro II.a tsar erreformistak 1861eko erreforma emantzipatzailearekin konprometituak; erradikal politikoak saihesten zituzten, eta ez dago frogarik poliziak pentsamendu subertsiboz zaintzapean jarri zituela baieztatzeko. Uda oro Kokuxkinoko landetxe batean igarotzen zuten. Bere anai-arreben artean, Lenin zen Olga arrebarengandik hurbilen zegoena, sarritan hara bidaltzen baitzuen; izaera oso lehiakorra zuen eta suntsitzailea izan zitekeen, baina normalean bere portaera txarra onartzen zuen. Kirolari bikaina zen eta bere denbora librearen zati handi bat aire zabalean edo xakean jokatzen pasatzen zuen, eta eskolan nabarmentzen zen Simbirskeko Gimnasio Klasiko diziplinatu eta kontserbadorea.\n1886ko urtarrilean, Leninek 15 urte zituela, bere aita burmuineko odoljario baten ondorioz hil zen. Ondoren, bere portaera alderrai eta gatazkatsu bihurtu zen eta Jainkoarengan zuen sinesmenari uko egin zion. Garai hartan, Leninen anaia zaharrena, Aleksandr, Sasha izenaz maitekiro ezagutzen zuena, San Petersburgoko Unibertsitatean ikasten ari zen. Alexandro III.a tsarraren erreakzionarioaren monarkia absolutuaren aurkako asaldura politikoan sartuta, Aleksandrek ezkertiarren idazki debekatuak aztertu eta gobernuaren aurkako protestak antolatu zituen. Tsarra hil nahi zuen zelula iraultzaile batekin bat egin zuen eta bonba bat eraikitzeko aukeratu zuten. Atentatua gertatu aurretik, konspiratzaileak atxilotu eta epaitu zituzten, eta Aleksandr urkamendian hil zuten maiatzean. Aitaren eta anaiaren heriotzak eragindako trauma emozionala gorabehera, Leninek ikasten jarraitu zuen, eskolan graduatu zen bere ikasgelako onena izanik eta bere errendimendu bikainagatik urrezko domina batekin, eta Kazango Unibertsitatean zuzenbidea ikastea erabaki zuen.\nUnibertsitatea eta erradikaltze politikoa: 1887-1893.\n1887ko abuztuan Kazango Unibertsitatean sartu zenean, Lenin inguruko etxebizitza batean kokatu zen. Han \"zemliatxestvo\" batekin elkartu zen, eskualde jakin bateko gizonak ordezkatzen zituen unibertsitate-elkarte mota batekin. Talde horrek unibertsitateko \"zemliatxestvo\" kontseiluko ordezkari aukeratu zuen, eta manifestazio batean parte hartu zuen abenduan, ikasleen elkarteek debekatzen zituzten gobernuaren murrizketen aurka. Poliziak Lenin atxilotu eta manifestazioaren buru izatea leporatu zion; unibertsitatetik bota zuten, eta Barne Ministerioak Kokuxkinoko bere familiaren etxaldera erbesteratu zuen. Han asko irakurri zuen eta 1863ko Nikolai Txernixevskiren iraultzaren aldeko eleberriaz maitemindu zen, \"Zer egin?\".\nLeninen ama kezkatuta zegoen semearen erradikaltzearekin, eta Barne Ministerioa Kazanera itzultzen uzteko konbentzitzen lagundu zuen, baina ez unibertsitatera. Itzuli zenean, Nikolai Fedoseeven zirkulu iraultzailearekin bat egin zuen, eta, haren bidez, 1867ko Karl Marxen \"Kapitala\" liburua aurkitu zuen. Horrek marxismoarekiko interesa piztu zion, gizartea etapaka garatzen zela, garapen hori klase borrokaren emaitza zela eta gizarte kapitalistak gizarte sozialistari eta gero komunistari bide emango ziola zioen teoria soziopolitikoa. Leninen amak, bere iritzi politikoekiko mesfidati, Samara eskualdeko Alakaevka herrian lursail bat erosi zuen, semea nekazaritzan arituko zelakoan. Leninek interes gutxi zuen etxaldearen kudeaketan, eta amak laster saldu zuen lurra, etxea udako etxebizitza gisa mantenduz.\n1889ko irailean, Ulianov familia Samara hirira joan zen, eta han Lenin Alexei Skliarenkoren eztabaida-zirkulu sozialistara batu zen. Han, Leninek erabat besarkatu zuen marxismoa, eta 1848ko Marx eta Friedrich Engelsen \"Manifestu Komunista\"ren panfleto politikoaren errusierarako itzulpena egin zuen. Georgi Plejanov marxista errusiarraren lanak irakurtzen hasi zen, eta Plejanoven argudioarekin bat etorri zen: Errusia feudalismotik kapitalismora igarotzen ari zela eta, beraz, sozialismoa proletarioek ezarriko zutela, edo hiriko langileriak, nekazarien ordez. Ikuspegi marxista hori ez zetorren bat \"Narodnik\" mugimendu agrario-sozialistaren ikuspuntuarekin; izan ere, mugimendu horren arabera, nekazariek Errusian ezar zezaketen sozialismoa, nekazari komunak eratuz, kapitalismoa saihestuz. Narodnik ikuspuntu hau 1860ko hamarkadan garatu zen Herriaren Askatasunaren Alderdiarekin, eta orduan nagusi izan zen Errusiako mugimendu iraultzailearen barruan. Leninek uko egin zion argudio agrarista-sozialistaren premisari, baina Piotr Tkatxev eta Sergei Netxaev bezalako agrarista-sozialisten eragina izan zuen, eta hainbat \"narodnik\"en lagun egin zen.\n1890eko maiatzean, Mariak, noble baten alargun gisa gizarte-eraginari eusten zionak, autoritateak konbentzitu zituen Lenini bere kanpo-azterketak San Petersburgoko Unibertsitatean egiten uzteko, non lehen mailako titulu baten baliokidea lortu zuen, ohorez lortu ere. Graduazioaren ospakizunak lausotu egin ziren bere arreba Olga tifusak jota hil zenean. Lenin Samaran egon zen hainbat urtez, lehenik eskualdeko auzitegi baterako lege-laguntzaile gisa eta gero tokiko abokatu batentzat. Politika erradikalari denbora asko eskaini zion, Skliarenkoren taldean aktibo mantenduz eta Errusiari marxismoa aplikatzeari buruzko ideiak formulatuz. Plejanoven lanean oinarrituta, Leninek errusiar gizarteari buruzko datuak bildu zituen, gizartearen garapenaren interpretazio marxista bultzatzeko eta narodniken baieztapenak indargabetzeko erabiliz. Nekazal ekonomiari buruzko artikulu bat idatzi zuen, \"Russkaya mysl\" aldizkari liberalak baztertu zuena.\nJarduera iraultzailea.\nMilitantziaren hasiera eta kartzela: 1893-1900.\n1893ko amaieran, Lenin San Petersburgora joan zen. Han abokatu baten laguntzaile gisa lan egin zuen eta goi-kargu batera igo zen bere buruari sozialdemokrata deitzen zion zelula iraultzaile marxista batean, Alemaniako Alderdi Sozialdemokrata Marxistari erreferentzia eginez. Mugimendu sozialistaren barruan marxismoa publikoki defendatuz, Errusiako industriaguneetan zelula iraultzaileak sortzea bultzatu zuen. 1894. urtearen amaieran, langile-zirkulu marxista bat zuzentzen zuen eta bere aztarnak zehatz-mehatz estaltzen zituen, poliziaren espioiak mugimenduan sartzen saiatzen zirela jakinik. Nadezhda \"Nadya\" Krupskaiarekin, maistra marxista batekin, harreman sentimentala hasi zuen. Tratatu politikoa bat ere idatzi zuen, \"Zer dira \"Herriaren lagunak\" eta nola egiten dieten aurre sozialdemokratei\", non narodnik nekazaritza-sozialistak kritikatzen dituen, neurri handi batean Samarako esperientzietan oinarrituta; 1894an 200 ale inguru inprimatu ziren legez kanpo.\nLeninek bere sozialdemokraten eta Lanaren Emantzipazioaren arteko loturak sendotzea espero zuen, Suitzan egoitza zuten marxista errusiar emigratu talde bat; herrialdea bisitatu zuen taldeko kideekin biltzeko, Plejanovekin eta Pavel Axelrodekin. Parisera joan zen Paul Lafargue Marxen suhia ezagutzera, eta 1871ko Parisko Komuna ikertzera, gobernu proletarioaren lehen prototipotzat jotzen zuena. Amak finantzatuta, Suitzako bainuetxe batean hartu zuen ostatu Berlinera joan aurretik. \"Staatsbibliothek\"en ikasi zuen sei astez, eta Wilhelm Liebknecht ekintzaile marxista ezagutu zuen. Errusiara legez kanpoko argitalpen iraultzaileen aliatu batekin itzuli zenean, hainbat hiritara bidaiatu zuen greban zeuden langileei literatura banatuz. Informazio-orri bat egiten ari zela, \"Rabotxeie delo\" (Langileen kausa), San Petersburgon atxilotutako 40 ekintzaileetako bat izan zen, sedizioa egotzita\nLegezko ordezkaritza edo fidantza ukatu ziotenean, Leninek ukatu egin zituen egozten zitzaizkion kargu guztiak, baina espetxean egon zen urtebetez, kondenatua izan aurretik. Denbora hori teorizatzen eta idazten eman zuen. Lan horretan adierazi zuenez, kapitalismo industrialak Errusian izan zuen gorakadaren ondorioz, nekazari ugari lekualdatu ziren hirietara, non proletariotza bat osatzen zuten. Leninek, bere ikuspegi marxistatik, errusiar proletariotza honek klase kontzientzia bat garatuko zuela zioen, aldi berean tsarismoa, aristokrazia eta burgesia bortizki suntsitzera eta sozialismorantz aurrera egingo zuen estatu proletario bat ezartzera eramango zuena.\n1897ko otsailean, Lenini hiru urteko erbestealdia ezarri zioten ekialdeko Siberian, epaiketarik gabe. San Petersburgon egun batzuk eman zizkioten bere arazoak konpontzeko, eta denbora hori baliatu zuen sozialdemokratekin biltzeko, Langile Klasearen Emantzipazioaren aldeko Liga Borrokalaria izena hartu zuena. Ekialdeko Siberiara egindako bidaiak 11 aste iraun zuen, eta tarte horretan ama eta arrebak izan zituen lagun. Gobernurako mehatxu txikitzat hartua, Xuxenskoieko nekazarien etxola batera erbesteratu zuten, Minusinskiko barrutian, non poliziaren zaintzapean eduki baitzuten; hala ere, beste iraultzaile batzuekin gutun trukea mantendu ahal izan zuen, haietako askok bisita egin ziotelarik, eta Jenisei ibaian igeri egiteko eta ahateak eta istingorrak ehizatzeko baimena eman zioten.\n1898ko maiatzean, Nadia erbestean elkartu zitzaion, 1896ko abuztuan greba bat antolatzeagatik atxilotu baitzuten. Hasieran Ufara bidali zuten, baina agintariak konbentzitu zituen Xuxenskoiera eraman zezaten, bera eta Lenin ezkon-hitza emanik zeudela argudiatuz; 1898ko uztailaren 10ean eliza batean ezkondu ziren. Xuxenskoien, bikotea Nadiaren amarekin, Elizaveta Vasilievnarekin, familia-bizitza batean kokatu zen, eta errusierara itzuli zuten Ingalaterrako literatura sozialista. Alemaniako marxismoaren bilakaera jarraitzeko irrikaz, non zatiketa ideologiko bat gertatu baitzen, Eduard Bernstein bezalako errebisionistek sozialismorantz bide baketsu eta elektoralaren alde egiten zutelarik, Leninek iraultza bortitzaren aldekoa izaten jarraitzen zuen, Errusiako sozialdemokraten protesta batean argudio errebisionistei eraso eginez. Amaitu zuen, halaber, \"Kapitalismoaren garapena Errusian\" (1899), unera arte idatzi zuen libururik luzeena, sozialista agrarioak kritikatzen zituena eta Errusiako garapen ekonomikoaren azterketa marxista sustatzen zuena. Vladimir Ilin ezizenarekin argitaratua, argitaratu ondoren kritika txarrak jaso zituen nagusiki.\nMunich, Londres, Geneva: 1900-1905.\nErbesteratu ondoren, Lenin Pskovera joan zen 1900. urtearen hasieran. Han dirua biltzen hasi zen egunkari baterako, \"Iskra\" (Txinparta), Errusiako alderdi marxistaren organo berri bat, orain Errusiako Alderdi Laborista Sozialdemokrata (RSDLP) deitzen zena. 1900eko uztailean, Lenin Errusiatik Mendebaldeko Europara atera zen; Suitzan beste marxista errusiar batzuk ezagutu zituen, eta Corsierren hitzaldi batean Munichetik egunkaria kaleratzea adostu zuten, Lenin irailean lekualdatu zen tokitik. Europako marxista nabarmenen ekarpenekin, \"Iskra\" Errusian sartu zen kontrabandoan, 50 urtez herrialdeko argitalpen klandestinorik arrakastatsuena bihurtuz. 1901eko abenduan hartu zuen lehen aldiz Lenin izengoitia, segur aski Siberiako Lena ibaian oinarritua; sarritan \"N. Lenin\" izengoitirik osoena erabiltzen zuen, eta \"N\"-k ezer esan nahi ez zuen arren, geroago Nikolai irudikatzen zuen ideia okerra sortu zen. Izengoiti horren pean, 1902an \"Zer egin?\" Panfleto politikoa argitaratu zuen; ordura arteko bere argitalpenik eraginkorrena Leninen ideiei buruzkoa zen, proletariotza iraultzarantz zuzenduko zuen abangoardiako alderdi baten beharrari buruzkoa.\nLeninen emazte Nadia Munichen elkartu zitzaion eta haren idazkari pertsonal bihurtu zen. Beren asaldura politikoarekin jarraitu zuten, Leninek \"Iskra\"rentzat idatzi eta RSDLParen programa idatzi baitzuen, disidente ideologikoei eta kanpoko kritikoei eraso eginez, bereziki Alderdi Sozialista Iraultzaileari (SR), 1901ean sortutako \"narodnik\" agrario-sozialista talde bati. Marxista izaten jarraitu arren, 1903an nekazariaren botere iraultzaileari buruzko \"narodnik\" ikuspuntua onartu zuen. Bavariako polizia saihesteko, Lenin Londresera joan zen \"Iskra\"rekin 1902ko apirilean. Leon Trotski marxista errusiar-ukrainarraren lagun egin zen. Lenin erisipelak jo zuen, eta ezin izan zuen hain paper nabarmenik hartu \"Iskra\"ko erredakzio-kontseiluan; hura ez zegoenez, batzordeak Genevara eraman zuen bere operazio-basea.\nRSDLPren bigarren kongresua Londresen egin zen 1903ko uztailean. Kongresuan zisma bat sortu zen Leninen eta Julius Martoven aldekoen artean. Martovek zioen alderdiko kideek alderdiaren zuzendaritza alde batera utzita hitz egiteko aukera izan behar zutela; Lenin ez zegoen ados, eta alderdiaren gaineko erabateko kontrola izango zuen zuzendaritza indartsu baten beharra azpimarratzen zuen. Leninen aldekoak ziren gehienak, eta hark \"gehiengoa\" deitzen zien (bolxeviki errusieraz; boltxebikeak); horri erantzunez, Martovek \"gutxiengoa\" deitzen zien bere jarraitzaileei (menxeviki errusieraz; mentxebikeak). Boltxebikeen eta mentxebikeen arteko eztabaidek aurrera jarraitu zuten hitzaldiaren ondoren; boltxebikeek oportunistak eta erreformistak zirela leporatu zieten beren aurkariei, diziplinarik ez zutela, eta mentxebikeek, berriz, Lenin despota eta autokrata zela. Mentxebikeekin haserre, Leninek dimisioa eman zuen \"Iskra\"ren erredakziotik, eta 1904ko maiatzean \"Pauso bat aurrera, bi pauso atzera\" adierazpen antimentxebikea argitaratu zuen. Estresaren ondorioz, Lenin gaixotu egin zen, eta sendatzeko, landa-eremuko Suitzara joan zen oporretan. Fakzio boltxebikea indartsuago bihurtu zen; 1905eko udaberrian, RSDLPko Batzorde Zentral osoa boltxebikea zen, eta abenduan \"Vpered\" (\"Aurrera\") egunkaria sortu zuten.\n1905eko iraultza eta ondorioak: 1905-1914.\n1905eko urtarrilean, San Petersburgoko manifestarien Igande Odoltsuko sarraskiak istilu zibilen uholdea eragin zuen Errusiar Inperioan, 1905eko Iraultza izenaz ezagutzen dena. Leninek boltxebikeei gertaeretan paper handiagoa hartzeko eskatu zien, matxinada bortitza bultzatuz. Hori egin zuenean, \"Matxinada armatuari\", \"Masa-izuari\" eta \"lurjabeen lurren desjabetzeari\" buruzko kontsigna eseristak hartu zituen, eta horrek marxismo ortodoxotik desbideratu zela dioten salaketa mentxebikeak eragin zituen. Era berean, boltxebikeak mentxebikeetatik erabat bereizteko eskatu zuen; boltxebike askok uko egin zioten, eta bi taldeak 1905eko apirilean Londresen egindako RSDLPren III. Kongresuan izan ziren. Leninek bere ideietako asko aurkeztu zituen 1905eko abuztuan argitaratutako \"Sozialdemokraziaren bi taktika iraultza demokratikoan\" liburuxkan. Hemen, errusiar burgesia liberala monarkia konstituzionalerako trantsizio batekin asetuko zela iragarri zuen, eta horrela iraultza traizionatuko zuela; aldiz, proletarioek nekazariekin aliantza bat eraiki beharko zutela argudiatu zuen, tsarren erregimena bertan behera uzteko eta \"proletarioen eta nekazarien behin-behineko diktadura demokratiko iraultzailea\" ezartzeko.\n1905eko iraultzari erantzunez, gobernua boteretik kentzea lortu ez zuena, Nikolas II.a tsarrak erreforma liberalak onartu zituen bere Urriko Manifestuan. Giro horretan, Leninek segurutzat jo zuen San Petersburgora itzultzea. \"Novaya Zhizn\" (\"Bizitza Berria\") egunkariko erredakzio-kontseiluarekin bat egin zuen, Maria Andreievak zuzendutako egunkari legal erradikala, eta LSEDak aurre egin beharreko arazoak eztabaidatzeko erabili zuen. Alderdiari afiliazio zabalago bat bilatzera animatu zuen eta borroka bortitzaren etengabeko gorakadaren alde egin zuen, iraultzaren arrakastarako biak beharrezkoak zirelakoan. Kideen kuotak eta jarraitzaile aberats gutxi batzuen dohaintzak boltxebikeen jarduerak finantzatzeko nahikoak ez zirela aitorturik, Leninek posta bulegoak, tren geltokiak, trenak eta bankuak lapurtzeko ideia babestu zuen. Leonid Krasinen zuzendaritzapean, boltxebike talde bat horrelako delitu-ekintzak egiten hasi zen, eta horietatik ezagunena 1907ko ekainean gertatu zen, Iosif Stalinen zuzendaritzapean ziharduen boltxebike talde batek Tblisiko Estatuko Bankuan (Georgia) armaz lapurreta egin zuenean.\nBoltxebikeen eta mentxebikeen arteko adiskidetzearen ideia laburki babestu bazuen ere, Leninen indarkeria eta lapurreta gaitzetsi zuten mentxebikeek RSDLPren IV. Kongresuan, 1906ko apirilean Stockholmen egin zenean. Leninek Kuokkalan, Finlandiako Dukerri Handian, boltxebike-zentro baten sorreran parte hartu zuen, une hartan Errusiako inperioaren zati bat zena. Laster boltxebikeek alderdian boterea eskuratu zuten, Londresen 1907an ospatutako V. kongresuan. Tsarren gobernuak oposizioa zapaltzen zuen bitartean, bai Errusiako biltzar legegilea, Bigarren Duma, deseginez, bai Okhrana polizia sekretuari iraultzaileak atxilotzeko aginduz, Leninek Finlandiatik Suitzara ihes egin zuen. Han saiatu zen Tbilisin lapurtutako billeteak aldatzen, serie-zenbaki identifikagarriak zituztenak.\nAlexander Bogdanovek eta beste boltxebike ospetsu batzuek Boltxebike Zentroa Parisera eramatea erabaki zuten; Lenin ados ez bazegoen ere, 1908ko abenduan hirira joan zen. Leninek ez zuen Paris gogoko, \"zulo nazkagarria\" zela pentsatzen baitzuen, eta, han zegoela, auto gidari bati salaketa jarri zion bizikletatik erorarazteagatik. Lenin oso kritiko agertu zen Bogdanoven iritziarekin, alegia, errusiar proletarioek kultura sozialista bat garatu behar zutela arrakastazko iraultza-bide bihurtzeko. Lenin, aldiz, iraultzan langile-klaseak zuzenduko zituen intelektual sozialistaren abangoardiaren aldekoa zen. Gainera, Bogdanovek, Ernest Machen eraginez, munduko kontzeptu guztiak erlatiboak zirela uste zuen, eta Leninek, berriz, giza behaketatik aparteko errealitate objektibo bat zegoela zioen ikuspegi marxista ortodoxoari eusten zion. Bogdanovek eta Leninek elkarrekin igaro zituzten oporrak Maksim Gorkiren etxean, Caprin, 1908ko apirilean; Parisera itzuli zirenean, Leninek boltxebikeen artean banaketa bat sustatu zuen bere jarraitzaileen eta Bogdanoven artean, eta azken horri marxismotik desbideratzea leporatu zion.\n1908ko maiatzean, Lenin Londresen bizi izan zen laburki, non Britainiar Museoko Irakurketa Gela erabili zuen \"Materialismoa eta enpiriokritizismoa\" idazteko, Bogdanoven erlatibismoaren \"faltsukeria erreakzionario burgesa\" bezala deskribatu zuen eraso bat. Leninen sektarismoa gero eta boltxebike gehiago urrunarazten hasi zen, Alexei Rikov eta Lev Kamenev hurbileko jarraitzaileak barne. Okhrana bere jarrera zatikatzaileaz baliatu zen Roman Malinovski espioia bidaliz Leninen aldekoa izan zedin alderdi barruan. Boltxebike batzuek Malinovskiri buruzko susmoak azaldu zizkioten Lenini, baina ez dago argi espioiaren bikoiztasunaz jabetzen ote zen; litekeena da Malinovski erabiltzea Okhranari informazio faltsua emateko.\n1910eko abuztuan, Lenin Bigarren Internazionalaren VIII. Kongresuan izan zen, sozialisten nazioarteko bilera batean, Kopenhagen, RSDLPko ordezkari gisa. Ondoren, Stockholmen oporrak eman zituen amarekin. Bere emazte eta arrebekin Frantziara joan zen bizitzera, lehenik Bombonera eta gero Parisera. Hemen Inessa Armand boltxebike frantziarraren oso lagun egin zen; biografo batzuek iradokitzen dute ezkontzaz kanpoko harremana izan zutela 1910 eta 1912 artean. Bitartean, 1911ko ekainean Parisen egindako bilera batean, LPZZko Batzorde Zentralak bere operazio-zentroa Errusiara eramatea erabaki zuen, Boltxebike Zentroa eta bere egunkaria, \"Proletari\", ixteko aginduz. Alderdian zuen eragina berreraikitzen saiatuz, Leninek alderdiaren konferentzia bat antolatu zuen Pragan 1912ko urtarrilean, eta bertaratutako 18 lagunetatik 16 boltxebikeak ziren arren, oso kritikatua izan zen bere joera zatikatzaileagatik eta ez zuen lortu alderdiaren barruan bere estatusa hobetzea.\nKrakoviara joan zen, Galitziako Erresumara eta Lodomeriara, Austria-Hungariako Inperioaren zati kulturalki poloniar batera, eta Jagelloniako Unibertsitateko liburutegia erabili zuen ikerketak egiteko. Harreman estuan egon zen Errusiar Inperioan ziharduen RSDLPrekin, eta Dumako boltxebikeak konbentzitu zituen mentxebikeekin zuten parlamentu-aliantzatik banantzeko. 1913ko urtarrilean, Stalinek, Leninek \"georgiar zoragarria\" bezala aipatzen zuenak, bisita egin zion eta Inperioan errusiarrak ez ziren talde etnikoen etorkizuna eztabaidatu zuten. Lenin eta bere emaztearen osasun arazoak zirela eta, Bia\u0142y Dunajec hirira joan ziren, Bernara joan baino lehen, Nadiari ebakuntza egin ziezaioten.\nLehen Mundu Gerra: 1914-1917.\nLenin Galitzian zegoen Lehen Mundu Gerra piztu zenean. Gerrak Errusiar Inperioa eta Austrohungariar Inperioa aurrez aurre jarri zituen, eta errusiar hiritartasuna zela eta, Lenin atxilotu eta espetxeratu egin zuten labur, bere jarrera anti-tsarista azaldu zen arte. Lenin eta bere emaztea Bernara itzuli ziren, 1916ko otsailean Zurichera joan baino lehen. Lenin haserre zegoen Alemaniako Alderdi Sozialdemokratak Alemaniako gerra-ahalegina babesten zuelako, eta horrek zuzenean urratzen zuen Stuttgarteko Bigarren Internazionalaren ebazpena, hau da, alderdi sozialistak gatazkaren aurka agertzea, eta Bigarren Internazionala desagertuta zegoela uste zuen. Zimmerwaldeko Konferentziara joan zen 1915eko irailean eta Kienthalgo Konferentziara 1916ko apirilean, eta kontinente osoko sozialistei \"gerra inperialista\" kontinente osoko \"gerra zibil\" bihurtzeko eskatu zien, proletarioek burgesiari eta aristokraziari aurre egin behar zietela. 1916ko uztailean, Leninen ama hil zen, baina semea ezin izan zen hiletara joan.. Bere heriotzak sakonki hunkitu zuen, eta deprimitu egin zen, bera ere hilko zen beldur, iraultza proletarioa ikusi baino lehen.\n1917ko irailean, Leninek \"Inperialismoa, kapitalismoaren fase gorena\" argitaratu zuen, non inperialismoa kapitalismo monopolistaren emaitza zela defendatzen zuen, kapitalistak euren irabaziak handitzen saiatzen baitziren, soldatak baxuagoak eta lehengaiak merkeagoak ziren lurralde berrietara hedatuz. Uste zuen lehia eta gatazka areagotu egingo zirela, eta potentzia inperialisten arteko gerrak aurrera jarraituko zuela proletarioen iraultzak boteretik kendu eta sozialismoa ezarri arte. Denbora asko eman zuen Georg Wilhelm, Friedrich Hegel, Ludwig Feuerbach eta Aristotelesen lanak irakurtzen, guztiak Marxentzat funtsezko eraginak izan zirenak. Horrek aldatu egin zuen Leninek marxismoaz egiten zuen interpretazioa; lehen printzipio zientifiko lehenetsietan oinarritutako politikak gara zitezkeela uste zuen bitartean, politika bat zuzena zela erakusten zuen froga bakarra bere praktika zela ondorioztatu zuen. Marxista ortodoxotzat zeukan bere burua, baina Marxek gizartearen garapenari buruz egindako iragarpen batzuetatik aldentzen hasi zen; Marxek, berriz, uste zuen klase ertainen \"iraultza demokratiko-burges\" baten aurretik proletarioen \"iraultza sozialista\" bat gertatu behar zela, eta Leninek uste zuen Errusian proletarioek tsarren erregimena eraits zezaketela tarteko iraultzarik gabe.\nOtsaileko Iraultza eta Uztaileko Egunak: 1917.\n1917ko otsailean, Otsaileko Iraultza piztu zen San Petersburgon, Petrogrado izenez berrizendatua Lehen Mundu Gerraren hasieran, langile industrialak greban jarri zirenean elikagaien eskasiagatik eta lantegien baldintzen narriaduragatik. Istiluak Errusiako beste leku batzuetara hedatu ziren, eta, bortizki eraitsiko ote zuten beldurrez, Nikolas II.a tsarrak abdikatu egin zuen. Estatuko Dumak herrialdearen kontrola hartu zuen, Errusiar Behin-behineko Gobernua ezarriz eta Inperioa Errusiar Errepublika berri bihurtuz. Leninek Suitzan zuen basetik horren berri izan zuenean, beste disidente batzuekin ospatu zuen. Errusiara itzultzea erabaki zuen boltxebikeen buru jartzeko, baina herrialderako muga gehienak blokeatuta zeudela ikusi zuen, abian zegoen gatazkaren ondorioz. Plan bat antolatu zuen beste disidente batzuekin, haientzat pasabide bat negoziatzeko Alemanian zehar, Errusiarekin garai hartan gerran zegoena. Disidente horiek Errusiako etsaiei arazoak sor ziezazkieketela onartuta, Alemaniako gobernuak onartu egin zuen 32 errusiar bidaiatzea tren-bagoi itxi batean, tartean Lenin eta bere emaztea. Taldeak trenez bidaiatu zuen Zurichetik Sassnitzeraino, Trelleborgeraino (Suedia) ferryz jarraituz, eta handik Haparanda-Tornioko mugako pasabideraino eta gero Helsinkiraino, azken trena hartu aurretik Petrogradora mozorrotuta.\nPetrogradoko Finlandiako Geltokira apirilean iristean, Leninek boltxebikeen aldekoen aurrean hitzaldi bat eman zuen Behin-behineko Gobernua gaitzetsiz eta kontinente osoan proletario-iraultza europar batera deituz. Hurrengo egunetan, boltxebikeen bileretan hitz egin zuen, mentxebikeekin adiskidetzea nahi zutenen aurka oldartuz eta bere azalduz, Suitzatik egindako bidaian boltxebikeetarako idatzi zituen asmoen zirriborro bat. Publikoki gaitzetsi zituen bai mentxebikeak bai Iraultzaile Sozialak, eragin handiarekin Petrogradoko sobieta menperatzen zutenak, Behin-behineko Gobernua babesteagatik, sozialismoaren traidore gisa salatuz. Gobernua tsarren erregimena bezain inperialista zela kontuan hartuta, Alemaniarekin eta Austria-Hungariarekin berehalako bakea, sobieten gobernua, industriaren eta bankuen nazionalizazioa eta estatuaren lurraren desjabetzea defendatzen zituen, hori guztia gobernu proletario bat ezartzeko eta gizarte sozialista bat bultzatzeko asmoarekin. Aitzitik, mentxebikeek uste zuten Errusia ez zegoela behar bezala garatuta sozialismorako trantsiziorako, eta Lenini leporatu zioten Errepublika berria gerra zibil batean murgiltzen saiatzea. Hurrengo hilabeteetan, bere politikaren aldeko kanpaina egin zuen, Boltxebike Komite Zentralaren bileretara joanez, \"Pravda\" boltxebike-egunkarirako maiztasun handiz idatziz eta Petrogradon hitzaldi publikoak emanez, langileak, soldaduak, marinelak eta nekazariak beren kausara bihurtzeko asmoz.\nBoltxebikeen aldekoen artean gero eta frustrazio handiagoa sumatu zuenean, Leninek Petrogradon manifestazio politiko armatua egitea iradoki zuen gobernuaren erantzuna egiaztatzeko. Bere osasunaren hondamenaren erdian, hiritik alde egin eta Finlandiako Neivola herrira itzuli zen. Boltxebikeen manifestazio armatua, Uztaileko Egunak, Lenin kanpoan zela gertatu zen, baina manifestariek gobernuaren indarrei bortizki aurre egin zietela jakitean, Petrogradora itzuli eta lasaitasunerako deia egin zuen. Indarkeriari erantzunez, Lenin eta beste boltxebike garrantzitsu batzuk atxilotzeko agindu zuen gobernuak, haien bulegoak suntsituz eta agente probokatzaile alemaniarra zela publikoki alegatuz . Atxilotzea saihestuz, Lenin Petrogradoko etxe seguru batzuetan ezkutatu zen. Leninek eta Grigori Zinoviev bere lagun boltxebikeak Petrogradorengandik ihes egin zuten, mozorrotuta, eta Razlivera joan ziren. Han, Lenin \"Estatua eta Iraultza\" izango zen liburua lantzen hasi zen, proletarioen iraultzaren ondoren Estatu sozialista nola garatuko zela uste zuen eta ordutik aurrera Estatua pixkanaka zimeltzen joango zen, gizarte komunista huts bat utziz. Boltxebikeek zuzendutako matxinada armatu baten alde egiten hasi zen gobernua boteretik kentzeko, baina alderdiko batzorde zentralaren ezkutuko bilera batean ideia hori baztertu egin zen. Lenin, orduan, Finlandiara abiatu zen trenez eta oinez, Helsinkira abuztuaren 10ean iritsiz, non boltxebikeen jarraitzaileen segurtasun etxeetan ezkutatu baitzen.\nUrriko Iraultza: 1917.\n1917ko abuztuan, Lenin Finlandian zegoen bitartean, Lavr Kornilov jeneralak, Errusiako armadako komandante buruak, tropak bidali zituen Petrogradora, Behin-behineko Gobernuaren aurkako kolpe militar saiakera bat zirudienean. Aleksandr Kerenski lehen ministroak Petrogradoko Sobietari laguntza eskatu zion, boltxebikeak barne, eta iraultzaileei langileak Guardia Gorri gisa antolatzea ahalbidetu zien hiria defendatzeko. Kolpea Petrogradora iritsi aurretik iraungi zen, baina gertaerei esker boltxebikeak hondar politiko irekira itzuli ziren . Sozialismoaren aurkako eskuineko indarren kontrairaultzaren beldur, Petrogradoko Sobiet Batasunean nagusi ziren mentxebikeek eta sozialista-iraultzaileek gobernuari boltxebikeekin harremanak normalizatzeko presioa egiten lagundu zioten. Bai mentxebikeek bai sozialista-iraultzaileek herriaren babes handia galdu zuten, Behin-behineko Gobernuan lotu zirelako eta gerraren jarraipena ez zelako herriaren gogokoa. Boltxebikeak horretaz baliatu ziren eta laster Trotski boltxebikea aukeratu zuten Petrogradoko Sobiet Batasuneko buruzagi. Irailean, boltxebikeek gehiengoa lortu zuten Mosku eta Petrogradoko sobieten langile-sekzioetan.\nEgoera berarentzat seguruagoa zela aitortuta, Lenin Petrogradora itzuli zen. Han Boltxebikeen Batzorde Zentralaren bilera batera joan zen urriaren 10ean, eta berriro defendatu zuen alderdiak matxinada armatu baten buru izan behar zuela Behin-behineko Gobernua boteretik kentzeko. Oraingoan argumentuak irabazi zuen aldeko hamar botorekin eta aurkako birekin. Planaren kritikoek, Zinvievek eta Kamenevek, argudiatu zuten langile errusiarrek ez zutela erregimenaren aurkako kolpe bortitz bat babestuko, eta ez zegoela Leninen baieztapenaren froga argirik Europa osoa iraultza proletarioaren atarian zegoela. Alderdiak erasoaldia antolatzeko planak hasi zituen, Smolni Institutuan azken bilera bat eginez urriaren 24an. Hau zen Batzorde Militar Iraultzailearen (BMI) oinarria, neurri handi batean boltxebikeei leiala zen milizia armatu bat, Petrogradoko Sobietak Korniloven ustezko kolpean ezarri zuena.\nUrrian, BMIk Petrogradoko garraio, komunikazio, inprenta eta zerbitzu publiko nagusien kontrola hartzeko agindua jaso zuen, eta odol isurketarik gabe egin zuen. Boltxebikeek gobernua setiatu zuten Neguko Jauregian, eta hura gainditu eta ministroak atxilotu zituzten, \"Aurora\" itsas ontziak, boltxebikeek kontrolatuak, iraultzaren hasiera seinalatzeko tiro bat bota ondoren. Matxinadan, Leninek hitzaldi bat eman zuen Petrogradoko Sobietaren aurrean, Behin-behineko Gobernua boteretik kendu zutela iragarriz. Boltxebikeek gobernu berri baten eraketa aldarrikatu zuten, Herriko Komisarioen Kontseilua edo Sovnarkom. Hasiera batean, Leninek uko egin zion lehendakari karguari, Trotski kargurako proposatuz, baina beste boltxebike batzuk tematu egin ziren eta Leninek amore eman zuen. Lenin eta beste boltxebike batzuk Sobietarren Bigarren Kongresuan izan ziren urriaren 26an eta 27an, eta gobernu berriaren sorrera iragarri zuten. Mentxebikeek gaitzetsi egin zuten boterea legez kanpo hartzea eta gerra zibilaren arriskua. Erregimen berriaren lehen egun hauetan, Leninek ez zuen hitz egin termino marxista eta sozialistetan errusiarrak ez alienatzeko, eta, horren ordez, langileen kontrolpean zegoen herrialde bat zeukala esan zuen.\nLeninen gobernua.\nSobietar Gobernuaren antolaketa: 1917-1918.\nBehin-behineko gobernuak 1917ko azaroan Batzar Konstituziogile bat aukeratzeko asmoa zuen; Leninen eragozpenen aurka, Sovnarkom-ek bozketa aurreikusi bezala egitea onartu zuen. Hauteskunde eratzaileetan, boltxebikeek botoen laurdena lortu zuten, gutxi gorabehera, eta nekazaritza-orientazioko sozialista-iraultzaileek garaitu zituzten. Leninek argudiatu zuen hauteskundeak ez zirela herriaren borondatearen isla zuzena, hautesleek ez zutela boltxebikeen programa politikoa ezagutzeko astirik izan, eta ezkerreko sozialista-iraultzaileak bereizketaren aurretik egin zirela hautagaien zerrendak. Hala ere, Errusiako Batzar Konstituziogile hautatu berria Petrogradon bildu zen 1918ko urtarrilean. Sovnarkomek argudiatu zuen kontrairaultzailea zela sobietei boterea kendu nahi zielako, baina sozialista-iraultzaileek eta mentxebikeek ukatu egin zuten. Boltxebikeek mozio bat aurkeztu zioten Batzarrari, legezko botere gehienak kentzen zizkiona; Batzarrak mozioa atzera bota zuenean, Sovnarkomek hori erabili zuen batzarraren izaera kontrairaultzailearen frogatzat, eta indarrez desegin zuen.\nLeninek behin eta berriz ezentzun egin zien beste alderdi sozialistekin koalizio-gobernu bat ezartzeko deiei, baita boltxebike batzuenei ere. Nahiz eta mentxebikeekin edo sozialista-iraultzaileekin koalizioa egiteari uko egin zion, Sovnarkomek partzialki amore eman zuen; ezkerreko sozialista-iraultzaileei kabinetean bost postu jartzeko baimena eman zien 1917ko abenduan. Koalizio horrek lau hilabete baino ez zituen iraun, 1918ko martxora arte, ezkerreko sozialista-iraultzaileak gobernutik erretiratu zirenean, boltxebikeen ikuspegiari buruzko desadostasunagatik, Lehen Mundu Gerrari amaiera emateagatik. 1918ko martxoan egin zen VII. Kongresuan, boltxebikeek Errusiako Alderdi Laborista Sozialdemokrata izena aldatu eta Errusiako Alderdi Komunista izendatu zuten; izan ere, Leninek bere taldea gero eta erreformistagoa zen Alemaniako Alderdi Sozialdemokratatik urrundu nahi zuen, bere azken helburua, gizarte komunistarena, azpimarratzeko.\nNahiz eta azken boterea ofizialki herrialdeko gobernuarena izan, Sovnarkom forman, eta Sobieten Kongresu Panerrusiarrak (ARCS) aukeratutako Batzorde Exekutiboarena (VTSIK), Alderdi Komunistak Errusian zuen kontrola \"de facto\", bere kideek une hartan aitortzen zuten bezala. 1918an, Sovnarkom aldebakarrez jokatzen hasi zen, komenentziazko premia bat argudiatuz, eta ARCS eta VTSIK gero eta baztertuago geratu ziren, eta, ondorioz, sobietek Errusiako gobernuan eragina izateari utzi zioten. 1918 eta 1919an, gobernuak mentxebikeak eta sozialista-iraultzaileak sobietetatik kanporatu zituen. Errusia alderdi bakarreko estatu bihurtu zen.\nAlderdiaren barruan, Buru Politiko bat (Politburo) eta Antolakuntza Buru bat (Orgburo) sortu ziren, Batzorde Zentralarekin batera; alderdiko organo horien erabakiak Sovnarkomek eta Lan eta Defentsa Kontseiluak hartu behar zituzten. Lenin zen gobernu-egitura horretako figura garrantzitsuena, Sovnarkom alderdiko presidentea izateaz gain, Lan eta Defentsa Kontseiluko kide ere bazen, baita Alderdi Komunistako Batzorde Zentraleko eta Politburoko kide ere. Eragin horretara hurbildu zen pertsona bakarra Leninen eskuineko eskua izan zen, Jakov Sverdlov, 1919ko martxoan gripearen pandemian hil zena. 1917ko azaroan, Leninek eta bere emazteak bi logelako etxebizitza bat hartu zuten Smolni Institutuan; hurrengo hilabetean, oporraldi labur batzuk igarotzera joan ziren Halila herrira, Finlandiara. 1918ko urtarrilean, Petrogradoko hilketa saiakera batetik bizirik atera zen; Fritz Plattenek, Leninekin zegoenak, babestu egin zuen eta bala batek zauritu zuen.\nAlemaniako armada Petrogradorentzat zen mehatxuagatik kezkatuta, 1918ko martxoan Sovnarkom Moskura joan zen, hasiera batean aldi baterako neurri gisa. Han, Lenin, Trotski eta beste buruzagi boltxebike batzuk Kremlinera joan ziren, non Lenin emaztearekin eta arreba Mariarekin bizi izan baitzen Sovnarkomeko bilerak egiten ziren aretoaren ondoko lehen solairuko apartamentu batean. Lenini ez zitzaion Mosku gustatzen, baina oso gutxitan atera zen hiriaren erdigunetik hil zen arte. Bigarren hilketa saiakera batetik bizirik atera zen, Moskun, 1918ko abuztuan; hitzaldi publiko baten ondoren tiro egin zioten eta larri zauritu zuten. Sozialista-iraultzaile bat, Fanny Kaplan, atxilotu eta exekutatu zuten. Errusiako prentsak atentatua nabarmen aipatu zuen, Leninenganako begikotasun handia sortuz eta bere ospea handituz. 1918ko irailean, Lenin Gorkiko finkara eraman zuten, Moskuko kanpoaldean, gobernuak erosi berri zuena.\nErreforma sozial, legal eta ekonomikoa: 1917-1918.\nAgintea hartzean, Leninen erregimenak zenbait dekretu eman zituen. Lehena Lurrari buruzko Dekretua izan zen, zeinak adierazten baitzuen aristokraziaren eta Eliza Ortodoxoaren latifundioak nazionalizatu eta nekazariei birbanatu behar zizkietela tokiko gobernuek. Hori ez zetorren bat Leninek nekazaritza-kolektibizazio baterako zuen nahiarekin, baina lehendik zeuden nekazari-lurren konfiskazio zabalak gobernuaren aldetik onartzea zekarren. 1917ko azaroan, gobernuak Prentsari buruzko Dekretua aldarrikatu zuen, kontrairaultzailetzat jotzen ziren oposizioko komunikabide asko ixten zituena. Neurria aldi baterako izango zela argudiatu zuten; dekretua gogor kritikatu zuten, baita boltxebike askok ere, prentsa-askatasuna arriskuan jartzeagatik.\n1917ko azaroan, Leninek Errusiako Herrien Eskubideen Deklarazioa egin zuen, non esaten zen Errepublikaren barruan bizi ziren errusiarrak ez ziren talde etnikoek eskubidea zutela errusiar agintaritzatik bereizteko eta beren estatu nazional independenteak ezartzeko. Nazio askok independentzia aldarrikatu zuten (Finlandiak eta Lituaniak 1917ko abenduan, Letoniak eta Ukrainak 1918ko urtarrilean, Estoniak 1918ko otsailean, Transkaukasiak 1918ko apirilean eta Poloniak 1918ko azaroan). Laster, boltxebikeek aktiboki sustatu zituzten alderdi komunistak estatu-nazio independente horietan, eta 1918ko uztailean egin zen Sobiet Batasunaren Bosgarren Kongresu Pan-errusiarrean, berriz, Errusiar Errepublika erreformatzen zuen konstituzio bat onartu zen, Errusiako Sobietar Errepublika Sozialista Federatiboa bihurtzeko. Herrialdea modernizatzeko, gobernuak ofizialki bihurtu zuen Errusia juliotar egutegitik Europan erabilitako gregorianora.\n1917ko azaroan, Sovnarkomek dekretu bat aldarrikatu zuen Errusiako sistema juridikoa indargabetzeko, eta \"kontzientzia iraultzailea\" erabiltzea eskatu zuen lege abolituak ordezkatzeko. Auzitegiak bi mailatako sistema batekin ordezkatu ziren: iraultzaren aurkako delituak tratatzeko Auzitegi Iraultzaileak, eta delitu zibilak eta beste delitu batzuk tratatzeko herri-auzitegiak. Aurretik zeuden legeak alde batera utzi eta haien epaiak Sovnarkomeko dekretuetan eta \"justiziaren zentzu sozialistan\" oinarritzea agindu zitzaien. Azaroan, indar armatuen berrikuspena ere egin zen; Sovnarkomek berdintasunezko neurriak aplikatu zituen, aurreko mailak, tituluak eta dominak indargabetu zituen, eta komandanteak aukeratzeko batzordeak ezartzeko eskatu zien soldaduei.\n1917ko urrian, Leninek dekretu bat aldarrikatu zuen Errusiako guztien lana eguneko zortzi ordura mugatzeko. Herri Hezkuntzari buruzko Dekretua ere aldarrikatu zuen, gobernuak Errusiako haur guztientzako doako hezkuntza laikoa bermatuko zuela xedatzen zuena, bai eta estatuko umezurztegi-sistema bat ezartzen zuen dekretua ere. Analfabetismo masiboari aurre egiteko, alfabetatze-kanpaina bat hasi zen; kalkuluen arabera, 5 milioi pertsonak eman zuten izena oinarrizko alfabetatze-ikastaro trinkoetan 1920 eta 1926 artean. Sexuen arteko berdintasunarekin, emakumeei emantzipatzen lagundu zieten legeak sartu ziren, senarrekiko autonomia ekonomikoa emanez eta dibortzioaren murrizketak kenduz. Helburu horiek lortzeko sortu zen Zhenotdel, emakumeen erakunde boltxebikea. Leninen agindupean, Errusia izan zen lehen hiruhilekoan abortua legeztatu zuen lehen herrialdea. Ateo militantea izaki, Leninek eta Alderdi Komunistak erlijio antolatua eraitsi nahi zuten. 1918ko urtarrilean, gobernuak Elizaren eta Estatuaren banaketa agindu zuen, eta eskoletan erlijio-irakaskuntza debekatu zuen.\n1917ko azaroan, Leninek aldarrikatu zuen, enpresa bakoitzeko langileei beren enpresaren kudeaketa gainbegiratzeko hautatutako batzorde bat ezartzeko eskatuz. Hilabete horretan herrialdeko urrea konfiskatzeko agindua ere eman zen, eta bankuak nazionalizatu ziren. Leninek urrats garrantzitsutzat jo zuen hori sozialismorako bidean. Abenduan, Sovnarkomek Ekonomia Nazionalaren Kontseilu Gorena (VSNKh) ezarri zuen, industriaren, bankuen, nekazaritzaren eta merkataritzaren gaineko agintea zuena. Fabrika-batzordeak sindikatuen mende zeuden, eta horiek, aldi berean, VSNKhen mende zeuden; Estatuaren plan ekonomiko zentralizatuak lehentasuna zuen langileen tokiko interes ekonomikoen gainetik. 1918ko hasieran, Sovnarkomek atzerriarekiko zor guztiak kitatu zituen, eta uko egin zion zegozkion interesak ordaintzeari. 1918ko apirilean, kanpo-merkataritza nazionalizatu zuen, inportazioen eta esportazioen gaineko estatu-monopolioa ezarriz. 1918ko ekainean, zerbitzu publikoak, trenbideak, ingeniaritza, ehunak, metalurgia eta meatzaritza nazionalizatu zituen, nahiz eta askotan izenez baino ez ziren estatukoak. Nazionalizazio osoa 1920ko azarora arte ez zen gertatu, industria-enpresa txikiak Estatuaren kontrolpean geratu ziren arte.\nBoltxebikeen fakzio batek, \"Ezkerreko komunistak\" izenekoak, Sovnarkomen politika ekonomikoa kritikatu zuen moderatuegia zelakoan; industria, nekazaritza, merkataritza, finantzak, garraioa eta komunikazioen nazionalizazioa nahi zuten. Leninek uste zuen hori ez zela batere praktikoa garai hartan, eta gobernuak Errusiako eskala handiko enpresa kapitalistak soilik nazionalizatu behar zituela, hala nola bankuak, trenbideak, latifundio handiak eta lantegi eta meategi handiagoak, enpresa txikienek modu pribatuan jardun zezaten ahalbidetuz, arrakastaz nazionalizatzeko adina hazi arte. Lenin ere ez zegoen ados ezkerreko komunistekin antolaketa ekonomikoari buruz; 1918ko ekainean, industriaren kontrol ekonomiko zentralizatua beharrezkoa zela argudiatu zuen; ezkerreko komunistek, berriz, fabrika bakoitza bere langileek kontrolatzea nahi zuten, Leninek sozialismoaren kausarentzat kaltegarritzat jotzen zuen ikuspegi sindikalista.\nEzkerreko ikuspegi libertarioa hartuz, ezkerreko komunistek zein Alderdi Komunistako beste alderdi batzuek Errusiako erakunde demokratikoen gainbehera kritikatu zuten. Nazioartean, sozialista askok Leninen erregimena kritikatu zuten eta sozialismoa ezartzen ari zela ukatu zuten; bereziki, parte-hartze politiko orokorrik, herri-kontsultarik eta industria-demokraziarik eza nabarmendu zuten. 1918ko amaieran, Karl Kautsky marxista txekiar austriarrak Errusia sobietarraren izaera antidemokratikoa gaitzesten zuen panfleto antileninista bat idatzi zuen, eta Leninek sutsuki erantzun zion. Rosa Luxemburg marxista alemaniarrak Kautskyren iritziak babestu zituen zuen, eta Piotr Kropotkin anarkista errusiarrak boltxebikeek boterea hartzea \"errusiar Iraultzaren ehorzketa\" hitzekin deskribatu zuen.\nBrest-Litovskeko ituna: 1917-1918.\nAgintea hartzean, Leninek uste zuen bere gobernuaren politika giltzarri bat Lehen Mundu Gerratik erretiratzea izan behar zela, Alemania eta Austria-Hungariako potentzia zentralekin armistizio bat ezarriz. Uste zuen gerra etengabeak erresumina sortuko zuela gerrarekin nekatuta zeuden tropa errusiarren artean, bakea agindu baitzien, eta tropa horiek eta alemaniar armadaren aurrerapenak mehatxu egiten ziotela bai bere gobernuari bai nazioarteko sozialismoaren kausari. Aitzitik, beste boltxebike batzuek, Nikolai Bukharinek eta ezkerreko komunistek bereziki, uste zuten potentzia zentralekin bakea lortzea nazioarteko sozialismoari traizio egitea izango zela, eta Errusiak, aldiz, \"Defentsa iraultzaileko gerra\" egin behar zuela, proletariotza alemaniarra bere gobernuaren aurka altxatzeko.\nLeninek hiru hilabeteko armistizioa proposatu zuen 1917ko azaroko Bake Dekretuan. Dekretu hori Sobieten II. Kongresuak onartu zuen eta Alemaniako eta Austria-Hungariako gobernuei aurkeztu zitzaien. Alemaniarrek erantzun positiboa eman zuten, Mendebaldeko Frontean kontzentratzeko eta berehalako porrota saihesteko aukera gisa ikusiz. Azaroan, armistiziorako elkarrizketak hasi ziren Brest-Litovsken, Ekialdeko Fronteko goi-agintari alemaniarraren kuartel nagusian, Errusiako ordezkaritzarekin, Trotski eta Adolph Joffe buru zirela. Bien bitartean, urtarrilera arteko su-etena adostu zen. Negoziazioetan zehar, alemaniarrek beren gerra-konkistei eutsi zieten, Polonia, Lituania eta Kurlandia barne; errusiarrek, berriz, hau nazio horien autodeterminazio-eskubideen urraketa zela erantzun zuten.. Boltxebike batzuek negoziazioak luzatzeko itxaropena agertu zuten, Europa osoan proletario iraultza piztu arte. 1918ko urtarrilaren 7an, Trotski Brest-Litovsketik San Petersburgora itzuli zen, potentzia zentralen ultimatum batekin: edo Errusiak Alemaniaren lurralde-eskakizunak onartzen zituen, edo gerra berriz hasiko zen.\nUrtarrilean eta berriro otsailean, Leninek Alemaniaren proposamenak onartzeko eskatu zien boltxebikeei. Lurralde galerak onargarriak zirela argudiatu zuen, boltxebikeek zuzendutako gobernuaren biziraupena bermatzen bazuten. Boltxebike gehienek uko egin zioten bere jarrerari, armistizioa luzatu eta Alemaniaren arreta bereganatzeko esperantzan. Otsailaren 18an, Alemaniako armadak Faustschlag Operazioa abiarazi zuen, errusiarrek kontrolatutako lurraldean gehiago aurrera eginez eta Dvinsk egun batean konkistatuz. Une horretan, Leninek Boltxebikeen Batzorde Zentraleko gehiengo txiki bat konbentzitu zuen potentzia zentralen eskariak onar zitzan. Otsailaren 23an, potentzia zentralek ultimatum berri bat abiarazi zuten: Errusiak alemaniarren kontrola aitortu behar zuen, ez bakarrik Poloniaren eta Baltikoko estatuen kontrola, baita Ukrainarena ere, edo eskala handiko inbasio bati aurre egin behar zion.\nMartxoaren 3an Brest-Litovskeko Ituna sinatu zen. Emaitza lurralde galera masiboa izan zen Errusiarentzat; izan ere, antzinako Inperioko biztanleriaren %\u00a026, nekazaritza-azaleraren %\u00a037, industriaren %\u00a028, trenbideen %\u00a026 eta ikatz- eta burdina-hobien hiru laurdenak alemaniarren kontrolpean jarri ziren. Ondorioz, Ituna erabat inpopularra izan zen Errusiako espektro politiko osoan, eta ezkerreko hainbat boltxebike eta sozialista-iraultzailek Sovnarkom utzi zuten protesta gisa. Itunaren ondoren, Sovnarkom Alemanian proletarioen iraultza sustatzen saiatu zen, herrialdean antigoaleko eta gobernuaren aurkako argitalpen batzuk argitaratuz; Alemaniako gobernuak errepresaliak hartu zituen diplomatiko errusiarrak kanporatuz. Hala ere, Itunak ez zuen lortu potentzia zentralen porrota gelditzea; 1918ko azaroan, Gilen II.a enperadore alemaniarrak abdikatu egin zuen eta herrialdeko administrazio berriak Armistizioa sinatu zuen aliatuekin. Ondorioz, Sovnarkomek Brest-Litovskeko Ituna baliogabetu zuen.\nKulaken aurkako kanpainak, txekak eta Izu gorria: 1918\u20131922.\n1918ko hasieran, Errusiako mendebaldeko hiri askok goseteari aurre egin behar izan zioten elikagaien urritasun kronikoaren ondorioz. Leninek kulak edo nekazari aberatsenei egotzi zien errua, ustez beren finantza-balioa handitzeko ekoiztu zuten alea bereganatzen zutelako. 1918ko maiatzean, errekisizio agindu bat eman zuen, kulaken alea konfiskatzeko destakamendu armatuak ezartzen zituena hirietan banatzeko, eta ekainean Nekazari Pobreen Batzordeen eraketara deitu zuen, errekisizioan laguntzeko. Politika horrek desordena sozial handiak eta indarkeria eragin zituen, destakamendu armatuek nekazari-taldeei aurre egin baitzieten askotan, gerra zibilerako eremua prestatzen lagunduz. Leninen ikuspuntuen adibide nabarmenetako bat 1918ko abuztuan Pentzako boltxebikeei emandako telegrama izan zen, non nekazarien matxinada bat erreprimitzeko eskatzen zien, gutxienez 100 \"kulak ezagun, gizon aberats [eta] odol-xukatzaile\" urkatuz.\nKonfiskazioek nekazariak bultzatu zituzten norberak kontsumi zezakeena baino ale gehiago ez ekoiztera, eta ekoizpena amildu egin zen. Goraldian zegoen merkatu beltz batek osatu zuen Estatuak zigortutako ekonomia ofiziala zuen, eta Leninek espekulatzaileak, estraperlistak eta arpilatzaileak fusilatzera deitu . Bai sozialista-iraultzaileek eta bai ezkerreko sozialista-iraultzaileek ale-jabetze armatuak gaitzetsi zituzten Errusia osoko Sobieten V. Biltzarrean, 1918ko uztailean. Nekazari Pobreen Batzordeek kulak ez ziren nekazariak ere jazartzen zituztela eta, horrela, nekazariaren gobernuaren aurkako sentimenduan laguntzen zutela ohartzean, 1918ko abenduan, Leninek ezabatu egin zituen.\nLeninek behin eta berriz azpimarratu zuen terrorearen eta indarkeriaren beharra ordena zaharra bertan behera uzteko eta iraultzaren arrakasta ziurtatzeko. Errusia osoko Sobieten Batzorde Exekutibo Zentralaren aurrean, 1917ko azaroan, honakoa adierazi zuen: \"Estatua indarkeria erabiltzeko sortutako erakundea da. Lehen, indarkeria hori poltsikoa beteta dutenek erabiltzen zuen, herri osoaren aurka; orain, herriaren intereserako antolatu nahi dugu indarkeria\". Heriotza-zigorra indargabetzeko iradokizunen aurka egin zuen irmoki. Indar antiboltxebikeek bere administrazioa bertan behera utziko zuten beldur, 1917ko abenduan Leninek Kontrarreboluzioari eta Sabotajeari aurre egiteko Larrialdi Batzordea sortzea agindu zuen, edo Txeka, Feliks Dzerzhinskik zuzendutako polizia politikoko indar bat.\n1918ko irailean, Sovnarkomek Izu Gorria, Txekak antolatutako errepresio sistema, inauguratzen zuen dekretua onartu zuen. Batzuetan burgesia osoa desagerrarazteko saiakera gisa deskribatzen den arren, Leninek ez zituen klase horretako kide guztiak suntsitu nahi, beren nagusitasuna berrezarri nahi zutenak bakarrik. Izuaren biktima gehienak bizitza erosoa zuten hiritarrak edo administrazio tsaristako kide ohiak ziren; beste batzuk antiboltxebikeak ziren, ez burgesak, eta gizarte batean desiragaitzat hartzen zirenak zeuden, prostitutak adibidez. Txekak gobernuaren etsaitzat jotzen zuen edonor kondenatzeko eta exekutatzeko eskubidea hartu zuen, Auzitegi Iraultzaileetara jo gabe. Ondorioz, Errusia sobietar osoan Txekak erailketak egin zituen, askotan hilketa masiboak. Adibidez, Petrogradoko Txekak 512 pertsona exekutatu zituen egun gutxitan. Ez da erregistrorik gordetzen Izu Gorrian zenbat hil ziren zehatz adierazten duenik; historialarien ondorengo estimazioak 10.000-15.000, eta 50.000-140.000 artekoak izan dira.\nLenin ez zen inoiz indarkeria horren lekuko izan, ez eta bertatik bertara parte hartu ere, eta publikoki urrundu zen harengandik. Argitaratutako artikuluek eta hitzaldiek gutxitan eskatzen zituzten exekuzioak, baina aldizka egiten zituen bere telegrama kodifikatuetan eta isilpeko oharretan. Boltxebike askok Txekaren exekuzio masiboak gaitzetsi zituzten eta erakundearen itxurazko erantzukizun faltaren beldur izan ziren. Alderdi Komunista bere jarduerak murrizten saiatu zen 1919ko otsailean, auzitegi eta exekuzio botereak kenduz gerra-lege ofizialaren pean ez zeuden eremuetan, baina Txekak lehen bezala jarraitu zuen herrialdeko leku gehienetan. 1920an, Txeka Errusia sobietarreko erakunderik boteretsuena bihurtu zen, eta eragina izan zuen Estatuko beste aparatu guztietan.\n1919ko apirileko dekretu baten ondorioz, kontzentrazio-esparruak sortu ziren, eta Txekaren esku utzi ziren. Ondoren, gobernu-agentzia berri batek administratu zituen, Gulag izenekoak. 1920ko amaieran, 84 eremu ezarri ziren Errusia sobietar osoan, 50.000 preso ingururekin; 1923ko urrian, kopurua 315 eremutara eta 70.000 bat barneratutara igo zen. Zelaietan barneratuak eskulan esklabo gisa erabiltzen ziren. 1922ko uztailetik aurrera, boltxebikeen gobernuaren aurkaritzat jotzen ziren intelektualak Errusiako eskualde hezigaitz edo urrunetara erbesteratuak izan ziren erabat; Leninek pertsonalki aztertu zituen horrela tratatu behar zirenen zerrendak. 1922ko maiatzean, Leninek dekretu bat aldarrikatu zuen, apaiz antiboltxebikeak exekutatzeko agintzen zuena, eta 14.000 eta 20.000 heriotza artean eragin zituen horrek. Errusiako Eliza Ortodoxoa izan zen kaltetuena; gobernuaren erlijioaren aurkako politikak eliza katoliko eta protestanteei, sinagoga juduei eta meskita islamikoei ere eragin zien.\nErrusiako Gerra Zibila eta Errusia-Polonia gerra: 1918-1920.\nLeninek espero zuen aristokrazia eta burgesia errusiarrak bere gobernuaren aurka jarriko zirela, baina uste zuen behe-klaseen nagusitasun numerikoak, boltxebikeek haiek eraginkortasunez antolatzeko zuten gaitasunarekin batera, edozein gatazkatan garaipen azkarra bermatzen zuela. Zentzu horretan, ez zuen aurreikusi Errusiako gobernu boltxebikearen aurkako oposizio bortitzaren intentsitatea. Ondoren etorri zen Errusiako Gerra Zibilean aurrez aurre borrokatu zuten Armada Gorriak eta Armada Zuria antiboltxebikeek, baina Errusiako mugetako gatazka etnikoak eta armada gorrien eta zurien eta bertako nekazari-taldeen, Armada Berdeen, arteko gatazkak ere barne hartu zituen antzinako Inperio osoan. Ondorioz, hainbat historialarik uste izan dute gerra zibilak bi gatazka desberdin adierazten dituela: iraultzaileen eta kontrairaultzaileen artekoa bata, eta alderdi iraultzaileen artekoa bestea.\nArmada Zuria antzinako militar tsaristek sortu zuten, eta Anton Denikinen boluntarioen armada Errusiako hegoaldean, Alexander Koltxaken indarrak Siberian eta Nikolai Judenitxen tropak Baltikoko estatu independente berrietan osatzen zuten. Zuriak indartu egin ziren Txekiar Legioko 35.000 kide, potentzia zentralekin izandako gatazkako gerrako preso zirenak, Sovnarkomen aurka itzuli zirenean eta Batzar Konstituziogileko Kideen Batzordearekin (Komuch) aliatu zirenean, Samaran ezarritako gobernu antiboltxebikearekin. Zuriek ere mendebaldeko gobernuen babesa zuten, zeinak Brest-Litovskeko Ituna aliatuen gerra-ahaleginari egindako traizio gisa ikusten zuten, eta boltxebikeek munduko iraultzari egindako deien beldur ziren. 1918an, Britainia Handia, Frantzia, Estatu Batuak, Kanada, Italia eta Serbiaren Murmansken 10.000 soldadu lehorreratu ziren, Kandalakxa hartuta; urte berean, berriz, britainiar, estatubatuar eta japoniar indarrak Vladivostoken lehorreratu ziren. Mendebaldeko tropak berehala erretiratu ziren gerra zibiletik, zuriei ofizialekin, teknikariekin eta armamentuarekin bakarrik lagunduz, baina Japoniak iraun egin zuen gatazka lurralde-hedapenerako aukera gisa ikusten zuelako.\nLeninek Trotskiri eskatu zion Langile eta Nekazari Armada Gorria sortzeko, eta, haren laguntzarekin, Trotskik Kontseilu Militar Iraultzailea antolatu zuen 1918ko irailean, 1925era arte presidentea izan zelarik. Bere esperientzia militar baliotsua aitortuz, Leninek onartu egin zuen tsarraren armada zaharreko ofizialek Armada Gorrian lan egin ahal izatea, nahiz eta Trotskik bere jarduerak ikuskatzeko kontseilu militarrak ezarri zituen. Gorriek Errusiako bi hiri handienen kontrola zuten, Mosku eta Petrogrado, baita Errusia Handiaren zatirik handienarena ere, eta zuriak, berriz, antzinako Inperioaren kanpoaldean zeuden. Beraz, azken horiek kaltetuak izan ziren geografikoki zatikatuta eta sakabanatuta zeudelako, eta beren supremazismo etniko errusiarrak eskualdeko gutxiengo nazionalak alienatu zituelako. Boltxebikeen aurkako armadek Izu Zuria egin zuen, boltxebikeen ustezko aldekoen aurkako indarkeria-kanpaina, Estatuak zigortutako Izu Gorria baino espontaneoagoa izaten zena. Armada zuriak zein gorriak komunitate juduen aurkako erasoen erantzule izan ziren, eta, ondorioz, Leninek antisemitismoa gaitzetsi zuen, juduen aurkako aurreiritziak propaganda kapitalistari leporatuz.\n1918ko uztailean, Sverdlovek Sovnarkomi jakinarazi zion Uraletako Eskualde Sobietak ikuskatu zuela antzinako tsarraren eta haren berehalako familiaren exekuzioa Jekaterinburgen, tropa zurien aurrerapenak erreskatatu ez zitzan. Frogarik ez duten arren, Richard Pipes eta Dmitri Volkogonov biografo eta historialariek Leninek hilketa zigortu zuela adierazi dute; aitzitik, James Ryan historialariak ohartarazi zuen ez zegoela \"inolako arrazoirik\" hori sinesteko. Leninek zigortu ala ez, beharrezkotzat jo zuen, Luis XVI.aren exekuzioaren aurrekaria nabarmenduz Frantziako Iraultzan.\nBrest-Litovskeko Itunaren ondoren, ezkerreko sozialista-iraultzaileek koalizioa utzi zuten eta boltxebikeak iraultzaren traidoretzat hartu zituzten. 1918ko uztailean, Jakov Blumkin ezkerreko sozialista-iraultzaileak Wilhelm von Mirbach Alemaniako enbaxadorea Errusian hil zuen, ondorengo gertakari diplomatikoek Alemaniaren aurkako gerra iraultzailea ekarriko zuelakoan. Ezkerreko sozialista-iraultzaileek estatu-kolpe bat saiatu zuten Moskun, Kremlina bonbardatuz eta hiriko posta-bulego nagusia hartuz Trotskiren indarrek atxilotu aurretik. Alderdiko buruzagiak eta kide asko atxilotu eta espetxeratu zituzten, baina boltxebikeen aurkako beste batzuek baino tratu bihozberagoa jaso zuten.\n1919an Armada Zuria erretretan zegoen eta 1920ko hasieran hiru fronteetan garaituak zeuden. Sovnarkom garaile atera zen arren, Errusiako Estatuaren lurralde-eremua murriztu egin zen, errusiarrak ez ziren talde etniko askok independentzia nazionala bultzatzeko baliatu baitzuten deskalabrua. Kasu batzuetan, hala nola Europako ipar-ekialdeko nazioetan, Estonian, Letonian, Lituanian eta Finlandian, sobietarrek independentzia onartu eta bake-itunak sinatu zituzten. Beste kasu batzuetan, Armada Gorriak mugimendu sezesionistak zapaldu zituen; 1921ean Ukrainako mugimendu nazionalak garaitu zituzten eta Kaukasoa okupatu zuten, nahiz eta Asia Erdialdeko borrokak 1920ko hamarkadaren amaierara arte luzatu ziren.\nAlemaniaren Armistizioaren ondoren Ober Ost delakoaren goarnizio alemaniarrak Ekialdeko Frontetik erretiratu ondoren, armada errusiar sobietarrak eta poloniarrak hutsa betetzera pasa ziren. Poloniako estatu independente berria eta sobietar gobernua lurraldean hedatzen saiatu ziren. Poloniako eta Errusiako tropak 1919ko otsailean borrokatu ziren lehen aldiz, eta gatazka Polonia-Sobietar Batasuna Gerra bihurtu zen. Sobietarren aurreko gatazketan ez bezala, honek eragin handiagoa izan zuen iraultzaren esportazioan eta Europaren etorkizunean. Poloniako indarrak Ukrainan sartu ziren eta 1920ko maiatzean Kiev kendu zieten sobietarrei. Poloniako armada atzera egitera behartu ondoren, Leninek Armada Gorriari eskatu zion Polonia bera inbaditzeko, pentsatuz Poloniako proletarioak altxatuko zirela tropa errusiarrei laguntzeko eta, horrela, Europako iraultza pizteko. Trotski eta beste boltxebike batzuk eszeptiko agertu ziren, baina inbasioa onartu zuten. Poloniako proletarioak ez ziren altxatu eta Armada Gorria garaitua izan zen Varsoviako guduan. Poloniako armadek Armada Gorria Errusiarantz atzerarazi zuten, Sovnarkom bakea eskatzera behartuz; gerra Rigako Bakearekin amaitu zen, non Errusiak Poloniari lurraldea utzi zion.\nKomintern eta munduko iraultza: 1919-1920.\nMendebaldeko Fronteko Armistizioaren ondoren, Leninek uste zuen Europako iraultzaren eztanda berehalakoa zela. Hori sustatu nahian, 1919ko martxoan B\u00e9la Kunen gobernu sobietarra Hungarian ezartzearen alde egin zuen Sovnarkomek, Bavariako gobernu sobietarrak eta Alemaniako beste leku batzuetako altxamendu sozialista iraultzaileek jarraituta, Espartakisten Ligarena barne.. Errusiako Gerra Zibilean, Armada Gorria errepublika nazional independente berrietara bidali zuten Errusiako mugetan, marxistei sobietar gobernu-sistemak ezartzen laguntzeko. Europan, horrek estatu berriak sortzea ekarri zuen, Estonia, Letonia, Lituania, Bielorrusia eta Ukrainan komunisten zuzendaritzapean, guztiak ofizialki Errusiatik independenteak, eta ekialdean, berriz, gobernu komunistak sortu ziren Mongolian. Goi mailako boltxebike batzuek errusiar estatuak xurgatu zitzala nahi zuten; Leninek behin eta berriz esan zuen nazioen sentsibilitateak errespetatu behar zirela, baina nazio horietako Alderdi Komunistaren administrazio berriak \"de facto\" Sovnarkomen agintepean zeudela ziurtatu zien bere kideei.\n1918ko amaieran, Alderdi Laborista britainiarrak alderdi sozialisten nazioarteko konferentzia bat sortzea eskatu zuen, Internazional Sozialista eta Laborista. Leninek Bigarren Internazionalaren berpizte gisa ikusi zuen hori, mesprezatu egin zuen, eta bere nazioarteko konferentzia sozialista egin zuen haren eraginari aurre egiteko. Zinoviev, Nikolai Bukharin, Trotski, [[Kristian Rakovski+] eta [[Angelica Balabanoff]]en laguntzarekin antolatua, [[III. Internazionala|Internazional Komunista]] (Comintern) honen Lehen Kongresua Moskun inauguratu zen 1919ko martxoan. Ez zuen mundu mailako estaldurarik; bildutako 34 ordezkarietatik 30 antzinako Errusiar Inperioko herrialdeetan bizi ziren, eta nazioarteko ordezkari gehienak ez zituzten beren nazioetako alderdi sozialista bakar batek ere onartzen. Ondorioz, boltxebikeek prozedurak menderatu zituzten, eta Leninek ondoren araudi batzuk idatzi zituen, non adierazten baitzen boltxebikeen iritziak babesten zituzten alderdi sozialistak bakarrik batu zitezkeela Kominternera. Lehen hitzaldian, Lenin ordezkariei zuzendu zitzaien, Kautsky bezalako marxista errebisionistek aldarrikatzen zuten sozialismoari bide parlamentarioaren aurka eginez eta Europako gobernu burgesak bortizki boteretik kentzeko egindako deiak errepikatuz. Zinoviev Cominterneko presidente bihurtu zen arren, Leninek eragin nabarmena izan zuen harengan.\nInternazional Komunistaren Bigarren Kongresua Petrogradoko Smolni Institutuan inauguratu zen 1920ko uztailean, Leninek Moskuko beste hiri bat bisitatu zuen azken aldia izan zelarik. Han, boltxebikeek boterea hartzea imitatzera animatu zituen atzerriko ordezkariak, eta alde batera utzi zuen kapitalismoa gizartearen garapenean beharrezko etapa zela zioen ikuspuntu zaharra, eta, aldiz, okupazio kolonialpean zeuden nazioak animatzen zituen beren gizarte aurrekapitalistak zuzenean sozialista bihurtzera. Hitzaldi horretarako \n\"[[Ezkerkeriaren haur-gaixotasuna komunismoan]]\" liburuaren egilea izan zen. Liburu labur horretan, Erresuma Batuko eta Alemaniako alderdi komunisten elementuak kritikatzen zituen, sistema parlamentarioetan eta nazioetako sindikatuetan sartzeari uko egiten ziotelako; aldiz, kausa iraultzailea sustatzeko eskatzen zien. Konferentzia bertan behera utzi behar izan zuten zenbait egunez, Poloniarekin hasitako gerraren ondorioz, eta Moskura lekualdatu zuten, non bilerak egiten jarraitu zuen abuztura arte . Leninek iragarritako mundu-iraultza ez zen gauzatu, Hungariako gobernu komunista boteretik kendu baitzuten eta Alemaniako altxamendu marxistak zapaldu.\nGosetea eta Politika Ekonomiko Berria: 1920-1922.\nAlderdi Komunistaren baitan, bi fakzio disidente zeuden, [[Zentralismo Demokratikoaren Taldea]] eta [[Langile Oposizioa]], Errusiako Estatuari zentralizatuegia eta burokratikoegia izatea leporatzen diotenak. Langile Oposizioak, Estatuko sindikatu ofizialekin harremanak zituenak, gobernuak langile klase errusiarraren konfiantza galdu zuelako kezka ere adierazi zuen. Haserretu egin ziren Trotskik sindikatuak kentzeko egindako iradokizunagatik. Berak uste zuen sindikatuak alferrikakoak zirela \"langile estatu\" batean, baina Lenin ez zegoen ados eta uste zuen hobe zela horiei eustea; boltxebike gehienek Leninen iritzia hartu zuten \"eztabaida sindikalean\". Disidentziari aurre egiteko, [[Errusiako Alderdi Komunistaren X. Kongresua|Alderdiaren Hamargarren Kongresuan]], 1921eko otsailean, Leninek alderdiaren barruko zatiketa-jardueraren debekua ezarri zuen, kanporatze-zigorrarekin.\n[[Fitxategi:Victims of the 1921 famine in Russia.jpg|thumb|Gosetearen biktimak [[Buzuluk]]en, [[Volgako eskualdea|Volga eskualdean]], [[Saratov]]en ondoan.]]\nNeurri batean lehorte batek eragindakoa, [[1921-22ko gosete errusiarra]] [[1891-1892eko errusiar gosetea|1891-92ko goseteaz]] geroztik herrialdeak jasan zuen larriena izan zen, eta bost milioi hildako inguru eragin zituen. Gosetea areagotu egin zen gobernuaren konfiskazioengatik eta errusiar ale kopuru handien esportazioagatik. Gosetearen biktimei laguntzeko, AEBetako gobernuak [[Amerikako Laguntza Administrazio]] bat ezarri zuen elikagaiak banatzeko; Lenin ez zen laguntza horretaz fidatzen eta gertutik zaindu arazi zuen. Gosetean, [[Tikhon Patriarka]]k eliza ortodoxoei eskatu zien beharrezkoak ez ziren artikuluak sal zitzatela gosetuak elikatzen laguntzeko, gobernuak babestutako ekintza bat.. 1922ko otsailean, Sovnarkom harantzago joan zen, erakunde erlijiosoetako [[Errusiako elizetako bitxien konfiskatzea|baliozko objektu guztiak indarrez eskuratu]] eta saltzeko eskatuz. Tikhon eukaristian erabilitako gauzak saltzearen aurka agertu zen, eta elizgizon askok jabeei aurre egin zieten, eta horrek indarkeria ekarri zuen.\n1920an eta 1921ean, konfiskazioen aurkako tokiko oposizioak nekazarien aurkako altxamenduak eragin zituen Errusia osoan, eta erreprimitu egin zituzten. Garrantzitsuenen artean [[Tambov matxinada]] dago, Armada Gorriak ito zuena. 1921eko otsailean, langileek greba egin zuten Petrogradon, eta, horren ondorioz, gobernuak lege martziala aldarrikatu zuen hirian, eta Armada Gorria bidali zuen manifestazioak erreprimitzeko. Martxoan [[Kronstadteko matxinada|Kronstadteko matxinada]] hasi zen, [[Kronstadt (Errusia)|Kronstadteko]] marinelak gobernu boltxebikearen aurka matxinatu zirenean, sozialistei askatasunez argitaratzeko, sindikatu independenteei biltzeko askatasuna emateko eta nekazariei merkatu libreak izateko eta konfiskaziorik ez egiteko baimena emateko eskatuz. Leninek adierazi zuen matxinatuak sozialista-iraultzaileek eta atzerriko inperialistek engainatu zituztela, eta errepresalia bortitzak hartzera deitu zuen. Trotskiren zuzendaritzapean, Armada Gorriak matxinada itzali zuen [[martxoaren 17]]an, milaka hildako eta bizirik atera zirenak auzolandegietan barneratuz.\n1921eko otsailean, Leninek [[Politika Ekonomiko Berria]] (PEB) aurkeztu zion Politburoari; goi-mailako boltxebike gehienak konbentzitu zituen haren beharraz, eta apirilean lege bihurtu zuen. Leninek elikadura-zergari buruzko liburuxka batean azaldu zuen politika, PEBa jatorrizko boltxebike-plan ekonomikoetara itzultzea zela esanez; gerra zibilak hondatu zituela zioen, gerra hartan Sovnarkomek gerrako komunismoaren politika ekonomikoetara jo behar izan baitzuen. PEBak aukera ematen zuen Errusian enpresa pribatuak sortzeko, soldata-sistema berriz sartzeko eta nekazariek beren produktuak merkatu irekian saltzeko, nahiz eta irabaziengatik zergak kobratu. Politikak jabetza pribatuko industria txikira itzultzea ere ahalbidetu zuen; oinarrizko industriak, garraioak eta kanpo-merkataritzak Estatuaren kontrolpean jarraitu zuten. Leninek \"[[Estatu kapitalismo]]a\" deitu zion, eta boltxebike askok printzipio sozialistekiko traiziotzat hartu zuten. Leninen biografoek sarritan PEBaren sarrera bere lorpen esanguratsuenetako bat bezala karakterizatu dute, eta batzuen ustez, aplikatu izan ez balitz, Sovnarkom berehala kenduko zuketen boteretik altxamendu herrikoiek.\n1920ko urtarrilean, gobernuak lan-errekrutatze unibertsala sartu zuen, 16 eta 50 urte bitarteko herritar guztiek lan egin behar zutela ziurtatuz. Leninek elektrifikazio masiboko proiektu bat ere eskatu zuen, [[GOELRO plana]], 1920ko otsailean hasi zena; Leninen adierazpena, \"Komunismoa sobietarren boterea eta herrialde osoko elektrifikazioa\", ondorengo urteetan asko aipatu zen. Kanpo-merkataritzaren bidez errusiar ekonomiaren aurrerapenaren bila, Sovnarkomek ordezkariak bidali zituen [[Genoako Konferentzia (1922)|Genoako Konferentziara]]; Leninek bertaratzea espero zuen, baina bere osasun txarrak eragotzi zion. Konferentziaren emaitza Alemaniarekin egindako errusiar akordio bat izan zen, Erresuma Batuarekin aurretik egindako merkataritza akordio baten jarraipena zena. Leninek espero zuen atzerriko korporazioei Errusian inbertitzen uztean, Sovnarkomek nazio kapitalisten arteko lehiak areagotuko zituela eta haien erorketa bizkortuko zuela; [[Kamtxatka|Kamtxatkako]] petrolio-hobiak Estatu Batuetako korporazio bati alokatzen saiatu zen, Estatu Batuen eta Japoniaren arteko tentsioak areagotzeko, Kamtxatkak bere inperioarentzat nahi zituenak.\nOsasun arazoak eta gatazka Stalinekin: 1920\u20131923.\n[[Fitxategi:\u041b\u0435\u043d\u0438\u043d \u0432 \u0413\u043e\u0440\u043a\u0430\u0445 (1923).jpg|thumb|Lenin 1923an, bere [[Istripu zerebrobaskular|apoplexiaren]] ondoren, gurpil-aulki batean.]]\nLeninen lotsa eta beldurrerako, 1920ko apirilean boltxebikeek festa bat antolatu zuten bere berrogeita hamargarren urtebetetzea ospatzeko, eta Errusia osoan ere ospakizun handiak egin zituzten, eta hari eskainitako poemak eta biografiak argitaratu zituzten. 1920 eta 1926 artean Leninen \"Obra Osoen\" hogei liburuki argitaratu ziren, nahiz eta zenbait material ez argitaratu. 1920an, Mendebaldeko hainbat pertsona ospetsuk bisitatu zuten Lenin Errusian; horien artean, [[H. G. Wells]] idazlea eta [[Bertrand Russell]] filosofoa, baita [[Emma Goldman]] eta [[Alexander Berkman]] anarkistak ere. Leninek gero eta osasun txarragoa zuen [[Inessa Armand|Armanden]] bisita ere jaso zuen Kremlinen. [[Kislovodsk]]eko erietxe batera bidali zuen, Kaukasoko iparraldean, sendatzera, baina han hil zen 1920ko irailean, [[kolera]] izurrite batean. Gorpua Moskura eraman zuten, non Lenin nabarmen atsekabetuak Kremlineko hormaren azpian hileta ikuskatu zuen.\n1921eko bigarren erdian, Lenin larriki gaixo zegoen, [[hiperakusia]], [[insomnio]]a eta buruko min erregularrekin. Politburoa tematuta zegoenez, uztailean Mosku utzi eta hilabete bateko baimena eman zuen Gorkiko bere etxean, non emazteak eta arrebak artatu zuten. Lenin bere buruaz beste egiteko aukera aztertzen hasi zen, eta Krupskaiari eta Stalini [[potasio zianuro]]a eskuratzeko eskatu zien. Hogeita sei mediku kontratatu ziren Lenini azken urteetan laguntzeko; horietako asko atzerritarrak ziren eta kostu handian kontratatu ziren. Batzuek iradoki zuten bere gaixotasuna 1918ko hilketa-saiakeraz geroztik gorputzean zeuden balen metalaren oxidazioak eragin zezakeela; 1922ko apirilean haiek ateratzeko ebakuntza kirurgikoa egin zioten. Sintomek jarraitu egin zuten horren ondoren, eta Leninen medikuak ez zeuden ziur kausaz; batzuek iradoki zuten [[neurastenia]] edo garuneko [[arteriosklerosi]]a zuela; beste batzuek uste zuten [[sifili|sifilis]]a zuela, eta ideia hori 2004ko txosten batean babestu zuen neurozientzialari talde batek, eta gobernuak hori nahita ezkutatu zuela iradoki zuen. 1922ko maiatzean, [[Garuneko isuria|garuneko lehen isuria]] jasan zuen, hitz egiteko gaitasuna aldi baterako galduz eta eskuineko aldearen mugikortasuna galduz.. Gorkira joan zen sendatzera, eta uztailean sendatu zen neurri handi batean. Urrian Moskura itzuli zen; abenduan bigarren isuri bat izan zuen eta Gorkira itzuli zen.\n[[Fitxategi:LeninDistrictMO Gorki estate 05-2017 img2.jpg|thumb|Leninek batez ere Gorkiko etxean eman zituen bere azken urteak.]]\nGaixorik egon arren, Leninek interes handia izan zuen gertaera politikoetan. Alderdi Sozialista Iraultzailearen zuzendaritza 1922ko ekaina eta abuztua bitartean egindako epaiketa batean gobernuaren aurka konspiratzeagatik erruduntzat jo zutenean, Leninek exekuzioa eskatu zuen; aldiz, mugarik gabe espetxeratu zituzten, eta [[Stalin]]ek zuzendutako [[Purga Handia]]n baino ez zituzten exekutatu. Leninen laguntzarekin, gobernuak Errusian ia mentxebismoa desagerraraztea ere lortu zuen, 1923ko martxoan estatuko erakunde eta enpresetatik mentxebike guztiak kanporatuz eta ondoren alderdiko kideak kontzentrazio-esparruetan espetxeratuz. Lenin kezkatuta zegoen tsarren sistema burokratikoaren biziraupenarekin Errusia sobietarrean, batez ere bere azken urteetan . Jarrera burokratikoak gaitzetsiz, arazo horiei aurre egiteko erabateko berrikuspena iradoki zuen, eta gutun batean kexatu zen \"zingira burokratiko nazkagarri batek xurgatzen gaitu\".\n1922ko abenduan eta 1923ko urtarrilean Leninek \"[[Leninen testamentua]]\" diktatu zuen, non bere burkideen, bereziki Trotski eta Stalinen, nolakotasun pertsonalak eztabaidatzen zituen. Stalin Alderdi Komunistako Idazkari Nagusi kargutik kentzea gomendatu zuen, posturako desegokia zelakoan. Horren ordez, Trotski posturako gomendatu zuen, \"Egungo Batzorde Zentraleko gizonik gaituena\" bezala deskribatuz; Trotskiren nagusitasun intelektuala nabarmendu zuen, baina, aldi berean, bere buruarekiko segurtasuna eta gehiegizko administrazioarekiko joera kritikatu zituen. Aldi horretan, Langile eta Nekazarien Ikuskaritzaren izaera burokratikoa kritikatu zuen, eta langile-klaseko langile berriak kontratatzeari deitu zion arazo horren antidoto gisa; beste artikulu batean, berriz, Estatuak analfabetismoari aurre egiteko, herritarren puntualtasuna eta kontzientzia sustatzeko eta nekazariak kooperatibetara batzera animatzeko deia egin zuen.\nLenin gabe, [[Iosif Stalin]] hasia zen bere boterea sendotzen, bai bere aldekoak postu gorenetan izendatuz, bai bere buruaren irudi bat landuz Leninen oinordeko intimo eta merezitzaileena bezala. 1922ko abenduan, Stalinek bere gain hartu zuen Leninen erregimenaren erantzukizuna, eta Politburoak agindu zion hura nork eskura zezakeen kontrolatzeko. Lenin gero eta kritikoagoa zen Stalinekin; 1922ko erdialdean, Leninek behin eta berriz esaten zuen Estatuak nazioarteko merkataritzaren monopolioa mantendu behar zuela, eta Stalinek, berriz, beste boltxebike batzuk gidatzen zituen, emaitzarik gabeko aurkakotasunean. Eztabaida pertsonalak ere izan ziren bien artean; Stalinek gogaitu egin zuen Krupskaia telefonoz oihukatu baitzion, eta horrek asko haserretu zuen Lenin, zeinak gutuna bidali baitzion Stalini, bere haserrea adieraziz.\nBien arteko banaketa politiko garrantzitsuena [[Georgiako afera]]n sortu zen. Stalinek iradoki zuen bai [[Georgiako Sobietar Errepublika Sozialista|Georgiak]], bai inguruko herrialdeek, hala nola [[Azerbaijango Sobietar Errepublika Sozialista|Azerbaijanek]] eta [[Armeniako Sobietar Errepublika Sozialista|Armeniak]], bat egin zezatela Errusiako Estatuarekin, bertako gobernu nazionalen protestak gorabehera. Leninek pentsatu zuen Stalinek eta bere aldekoek Errusia Handiaren \"chauvinismo\" etnikoaren adierazpena zela, eta, horregatik, estatu-nazio horiek Errusiarekin bat egitea proposatu zuen, baina batasun handiago baten zati erdi independente gisa, Europa eta Asiako Errepublika Sobietarren Batasuna deitzea iradoki zuena. Proposamenari nolabaiteko erresistentzia egin ondoren, Stalinek onartu egin zuen, baina Leninen akordioarekin [[Sobietar Errepublika Sozialisten Batasuna]]k (SESB) proposatutako estatu berriaren izena aldatu zuen. Leninek Trotski bidali zuen bere izenean hitz egin zezan abenduan egindako Batzorde Zentralaren osoko bilkuran, zeinean SESBrako planak onartu ziren; plan horiek abenduaren 30ean berretsi zituen Sobietar Batasunaren Kongresuak, eta Sobietar Batasuna eratu zen. Nahiz eta osasun txarra izan, Lenin Sobietar Batasuneko gobernu berriko presidente aukeratu zuten.\nHeriotza eta hileta: 1923-1924.\n[[Fitxategi:Lenin's_funerals_by_I.Brodsky_(1925)_detail_01.jpg|thumb|Leninen hileta, 1925eko Brodskiren margolana.]]\n1923ko martxoan, Leninek hirugarren apoplexia bat jasan zuen eta hitz egiteko gaitasuna galdu zuen; hilabete horretan, paralisi partziala izan zuen eskuineko aldean eta [[afasia sentsoriala]] zuen. Maiatzean, poliki-poliki suspertzen ari zela zirudien, bere mugikortasuna, hizketa eta idazkeraren zati bat berreskuratuz. Urrian, azken bisita bat egin zuen Kremlinera. Azken asteetan, Leninek Zinoviev, Kamenev eta Bukharinen bisita izan zuen; azken honek Gorkiko bere etxean bisitatu zuen hil zen egunean. 1924ko [[urtarrilaren 21]]ean, Lenin koman sartu zen eta egun horretan bertan hil zen. Heriotzaren kausa ofiziala odol-hodietako gaixotasun sendaezina izan zen.\nGobernu sobietarrak Leninen heriotzaren berri eman zuen hurrengo egunean. Urtarrilaren 23an, Alderdi Komunistako minek, sindikatuek eta sobietarrek Gorkiko bere etxea bisitatu zuten gorpua ikuskatzeko. Hilkutxa gorri batean eraman zuten boltxebike nagusiek. Moskura trenez eramana, zerraldoa [[Sindikatuen Etxea (Mosku)|Sindikatuen Etxera]] eraman zuten, eta gorpua han egon zen. Hurrengo hiru egunetan, milioi bat pertsona inguru joan ziren gorpua ikustera, horietako asko hotzaren pean orduetan ilaran. Urtarrilaren 26an, Batasun osoko Sobieten hamaikagarren Biltzarra bildu zen, Kalinin, Zinoviev eta Stalinen hitzaldiekin. Nabarmenki, Trotski kanpoan izan zen; eriondo egona zen Kaukason, eta geroago baieztatu zuen Stalinek telegrama bat bidali ziola aurreikusitako hiletaren data okerrarekin, garaiz iristea eragotzi ziona. Leninen hileta biharamunean izan zen, haren gorpua Plaza Gorrira eraman zutenean, musika martzialez lagundurik, eta han bildutako jendetzak hitzaldi batzuk entzun zituen, gorpua bereziki altxatutako mausoleo baten gangan jarri aurretik. Tenperatura hotza izan arren, milaka pertsona bertaratu ziren.\nKrupskaiaren protesten aurka, Leninen gorpua [[Hilondura|baltsamatu]] egin zuten, Plaza Gorriko mausoleoan epe luzera jendaurrean erakusteko. Prozesu horretan Leninen burmuina atera zen; 1925ean disekzionatzeko institutu bat sortu zen, Leninek [[esklerosi]] larria zuela agerian utziz. 1929ko uztailean, Politburoak aldi baterako mausoleoaren ordez granitozko mausoleo iraunkor bat jartzea erabaki zuen, 1933an amaitu zena. Bere sarkofagoa 1940an ordezkatu zen, eta berriro 1970ean. Bigarren Mundu Gerraren erdian zegoen segurtasunagatik, 1941etik 1945era, gorpua [[Tiumen]]era eraman zuten aldi baterako. 2022ean bere gorpua oraindik ikus zitekeen, Plaza Gorriko [[Leninen mausoleoa|Leninen mausoleoan]].\nIdeologia.\nMarxismoa eta leninismoa.\nLenin [[marxismo|marxista]] fidela zen eta bere marxismoaren interpretazioa, Martovek 1904an lehen aldiz \"[[leninismo]]\" deitua, benetakoa eta ortodoxoa zen bakarra zela uste zuen. Bere ikuspegi marxistaren arabera, gizateria [[komunismo]] hutsera iritsiko litzateke azkenean, estaturik gabeko gizarte bihurtuko litzateke, [[Esplotazio sozial|esplotaziotik]] eta [[Alienazio (marxismoa)|alienaziotik]] aske dauden langileen klase eta berdintasunezko gizarte, nork bere patua kontrolatuko lukeena eta \"[[bakoitzak bere ahalmenaren arabera, bakoitzari bere beharren arabera]]\" araua beteko lukeena. Volkogonoven arabera, Leninek \"sakonki eta bene-benetan\" uste zuen Errusia markatzen ari zen bideak azken batean gizarte komunista hau ezartzera eramango zuela.\nLeninen uste marxistek gizartea bere egungo egoeratik zuzenean komunismora eraldatu ezin zela pentsatzera eraman zuten, baizik eta sozialismo garai batean sartu behar zuela lehenik, eta, beraz, Errusia gizarte sozialista nola bihurtu zen zuen kezka nagusia. Horretarako, \"[[proletarioen diktadura]]\" beharrezkoa zela uste zuen, burgesia ezabatu eta ekonomia sozialista garatzeko. Sozialismoa honela definitzen zuen: \"kooperatibista zibilizatuen ordena bat, non [[Ekoizpen-bide|ekoizpen-bideak]] jabetza sozialekoak diren\" , eta uste zuen sistema ekonomiko hori zabaldu egin behar zela [[oparotasunaren gizarte]]a sortu arte. Hori lortzeko, bere kezka nagusia Errusiako ekonomia Estatuaren kontrolpean jartzea zela uste zuen, eta \"herritar guztiak Estatuak kontratatutako langile\" bihurtzea, bere hitzetan. Leninen sozialismoaren interpretazioa zentralizatua, planifikatua eta estatista zen, ekoizpena eta banaketa hertsiki kontrolatuta. Uste zuen herrialdeko langile guztiak borondatez elkartuko zirela Estatuaren zentralizazio ekonomiko eta politikoa ahalbidetzeko. Honela, ekoizpen-bideen \"langileen kontrolerako\" egindako deiak ez ziren langileen enpresen zuzeneko kontrolari buruzkoak, \"langileen estatu\" baten kontrolpean dauden enpresa guztien funtzionamenduari buruzkoak baizik. Honen ondorioz, batzuek Leninen pentsamenduaren barruko bi gai gatazkatsutzat jotzen dituzte: langileen herri-kontrola eta estatu-aparatu zentralizatua, hierarkikoa eta hertsatzailea.\n[[Fitxategi:Lenin_1919-03-18.jpg|thumb|Lenin hizketan 1919an.]]\n1914 baino lehen, Leninen ikuspuntuak bat zetozen neurri handi batean Europako ortodoxia marxistaren korronte nagusiarekin. Marxistak ez ziren filosofo eta soziologo garaikideen ideiak hartzen bazituen ere, errusiar teoria marxistak ez ezik, errusiar mugimendu iraultzailearen ideia zabalagoek ere eragiten zieten, [[Narodnik]] nekazaritza-sozialistenak barne. Egoera aldakorren arabera moldatu zituen bere ideiak, gerra, gosete eta kolapso ekonomikoaren erdian Errusia gobernatzearen errealitate pragmatikoak barne. Leninismoa garatu ahala, Leninek ezarritako ortodoxia marxista berrikusi zuen eta pentsamendu marxistan berrikuntzak sartu zituen.\nBere idazki teorikoetan, batez ere [[Inperialismo|Inperialismoan]], Leninek Marx hil zenetik kapitalismoak izan zuen bilakaera aztertu zuen; bere ustez, estatu-kapitalismo monopolistaren aro berrira iritsi zen. Errusiar ekonomian nekazariak nagusi ziren arren, Errusian kapitalismo monopolistaren presentziak herrialdea sozialismora pasatzeko behar bezain garatuta zegoela esan nahi zuela uste zuen. Leninismoak marxismoaren beste aldaera batzuk baino ikuspegi absolutistagoa eta doktrinarioagoa hartu zuen, eta bere ikuspegi [[emantzipazio|emantzipatzailea]] intentsitate emozionalagatik bereizi zen. Proletarioek iraultzarantz bidera zezaketen abangoardiaren papera azpimarratzeagatik ere nabarmendu zen, eta biolentziak tresna iraultzaile gisa zuen papera goratu zuen.\nDemokrazia eta nazio-auzia.\nLeninek uste zuen herrialde kapitalisten [[Ordezkaritzako demokrazia|demokrazia ordezkatzaileak]] [[demokrazia]]ren ilusioa ematen zuela \"burgesiaren diktadurari\" eusten zion bitartean; Estatu Batuen ordezkaritza-sistema demokratikoa deskribatzean, \"Bi alderdi burgesen arteko lehia ikusgarriak eta zentzurik gabekoak\" aipatu zituen, biak \"aberats maltzurrek\" zuzenduta, AEBetako proletarioei esplotazioa egiten zietenak. [[Liberalismo]]aren aurka agertu zen, [[askatasuna]]rekiko antipatia orokorra erakutsiz balio gisa, eta liberalismoaren askatasunak iruzurrezkoak zirelakoan, langileak esplotazio kapitalistatik askatzen ez zituztelako.\nLeninek adierazi zuenez, \"Sobietar Gobernua askotan da demokratikoagoa errepublika burgesa demokratikoena baino\"; azken hori \"demokrazia bat zen aberatsentzat\". Bere ustez, \"proletalgoaren diktadura\" demokratikoa zen, bere ustez, [[sobiet]]en ordezkariak aukeratzea zekarrelako, langileek beren funtzionarioak aukeratzen zituztelako eta langile guztiek Estatuko administrazioan txandakatzea eta erregulartasunez parte hartzea. Leninen ustea, Estatu proletarioak nolakoa izan beharko lukeen, korronte marxistak hartutakotik aldentzen zen; Kautsky bezalako marxista europarrek demokratikoki aukeratutako gobernu parlamentarioa irudikatzen zuten, non proletarioek gehiengoa izango zuten, eta Leninek, berriz, burgesen edozein ekarpen baztertuko zuen estatu-aparatu indartsu eta zentralizatua eskatzen zuen.\nLenin [[Internazionalismo|internazionalista]] eta [[munduko iraultza]]ren aldeko sutsua zen, kontuan hartuta [[muga]] nazionalak kontzeptu zaharkitua zirela eta [[nazionalismo]]a klase-borrokaren distrakzioa. Uste zuen gizarte sozialista batean, munduko nazioek bat egingo zutela ezinbestean, eta [[munduko gobernu]] bakarra sortuko zela. Estatu sozialista horrek estatu zentralizatua eta bateratua izan behar zuela uste zuen, eta [[federalism]]oa kontzeptu burgestzat jotzen zuen. Bere idazkietan, Leninek ideia antiinperialistak defendatzen zituen eta nazio guztiek \"[[autodeterminazio eskubidea]]\" merezi zutela esaten zuen. [[Askapen nazionaleko gerra]]k babestu zituen, eta onartu zuen gatazka horiek beharrezkoak izan zitezkeela talde minoritario bat [[estatu sozialista]] batetik bereizteko, estatu sozialistak ez direlako \"sakratuak, eta ez daudelako ziurtatuta akatsen edo ahultasunen aurka\".\n1917an boterea hartu baino lehen, kezkatzen zuen gutxiengo etnikoek eta nazionalek estatu sobietarra gobernaezin bihurtzea beren independentzia-eskaerekin; [[Simon Sebag Montefiore]] historialariaren arabera, Leninek Stalin animatu zuen \"autonomiaren ideala eta sezesio-eskubidea eskainiko zuen teoria bat garatzera, bietako batek ere nahitaez eman behar izan gabe\". Agintea hartzean, Leninek talde etniko minoritarioak Errusiar Inperioan jarraitzera behartu zituzten loturak desegiteko eskatu zuen, eta sezesiorako eskubidea defendatu zuen, baina proletarioen internazionalismoaren izpirituan berehala biltzea ere espero zuen. Indar militarra erabiltzeko prest zegoen batasun hori bermatzeko, eta horrek erasoaldi armatuak eragin zituen Ukrainan, Georgian, Polonian, Finlandian eta Baltikoko estatuetan sortu ziren estatu independenteetan. Finlandiarekin, Baltikoko herrialdeekin eta Poloniarekin izandako gatazkak alferrikakoak izan zirenean, Leninen gobernuak ofizialki onartu zuen independentzia.\nBizitza pertsonala.\n[[Fitxategi:19130715-lenin-zakopane.jpg|thumb|Lenin paseoan [[Zakopane]]n, 1913an.]]\n[[Fitxategi:Lenin and Sverdlov looking over Marx and Engels monument.jpg|thumb|Lenin Marx eta Engelsi eraikitako monumentuari begira, 1918.]]\n[[Fitxategi:Lenin' family.jpg|thumb|Leninen familia, 1920.]]\nLeninek bere burua destinoko gizon gisa ikusten zuen, eta tinko sinesten zuen bere kausaren zuzentasunean eta lider iraultzaile gisa zuen gaitasunean. [[Louis Fischer]] biografoak \"aldaketa erradikalaren eta asaldura gorenaren maitale\" gisa deskribatu zuen, \"inoiz erdibiderik ez zuen gizon bat. Bata edo bestearen, beltza edo gorria, dena handitzen zuen\". Leninen \"diziplinazko lanerako aparteko gaitasuna\" eta \"kausa iraultzailearekiko debozioa\" azpimarratuz, Pipesek [[karisma]] handia zuela adierazi zuen. Era berean, Volkogonovek uste zuen \"bere nortasunaren indarrez, [Lenin] eragina zuela jendearengan\". Aitzitik, Gorkik, Leninen lagunak, esan zuen \"pertsona burusoil, sendo eta egoskorraren\" itxura fisikoan, iraultzaile komunista \"arruntegia\" zela eta ez zuela \"lider baten itxura\" ematen.\n[[Robert Service]] historialari eta biografoak baieztatu zuen Lenin oso gazte emozionala izan zela, tsaristen autoritateekiko gorroto handia erakusten zuena. Serviceren arabera, Leninek \"atxikimendu emozionala\" garatu zuen bere heroi ideologikoekiko, hala nola Marx, [[Friedrich Engels|Engels]] eta [[Nikolai Txernishevski|Txernixevskirekiko]]; haien erretratuak zituen, eta pribatuan Marxen eta Engelsen \"maitemindu\" gisa deskribatzen zen. Leninen biografo James D. Whiteren arabera, Leninek bere idazkiak \"idazkera sakratu\" gisa tratatzen zituen, \"dogma erlijioso\" gisa, \"ez zen zalantzan jarri behar, sinetsi baizik\". Volkogonoven iritziz, Leninek \"[[egia absolutu]]\" gisa onartzen zuen marxismoa, eta, ondorioz, \"[[Fanatismo|erlijio-fanatiko]]\" gisa jokatzen zuen. Era berean, [[Bertrand Russell]]ek uste zuen Leninek \"fede hautsezina\" erakusten zuela, \"erlijio fedea ebanjelio marxistan\". [[Christopher Read]] biografoak iradoki zuenez, Lenin \"lider teokratikoen baliokide sekular bat zen, eta lider horien legitimitatea beren doktrinetatik eratortzen da, ez herri-aginduetatik\". Lenin, ordea, ateoa eta erlijioaren kritikaria zen, sozialismoa berez ateoa zela uste baitzuen; beraz, [[sozialismo kristau]]a terminoen kontraesana zela uste zuen.\nServicek Lenin \"umore txarrekoa eta aldakorra\" izan zitekeela esan zuen, eta Pipesek \"misantropo burugogorra\" zela uste zuen, Readek arbuiatzen zuena, Leninek ontasuna erakusten zuen kasu asko nabarmendu zituena, batez ere haurrekin. Zenbait biograforen arabera, Lenin intolerantea zen oposizioarekin, eta sarritan arbuiatu egiten zituen bereak ez ziren iritziak. \"Pozoitsua izan zitekeen besteei egindako kritiketan\", isekarako, barregarritasunerako eta berarekin ados ez zeudenen aurkako \"[[ad hominem]]\" erasoetarako joera erakutsiz. Bere argudioekin bat ez zetozen egitateak arbuiatzen zituen, adostasunera iristea gorrotatzen zuen eta oso gutxitan onartzen zituen bere akatsak. Bere iritziak aldatzeari uko egiten zion, harik eta erabat arbuiatzen zituen arte, eta horren ondoren ikuspuntu berria aldaezina balitz bezala tratatzen zuen. Leninek ez zuen inolako sadismo-zantzurik edo ekintza bortitzak pertsonalki egiteko gogorik erakusten, baina besteen ekintza bortitzak babesten zituen eta ez zuen inolako damurik erakusten kausa iraultzaileak eraildakoengatik. Jarrera [[amoral]]a hartuz, Leninen iritziz helburuak beti justifikatzen zituen bitartekoak; Serviceren ustez, \"Leninen moraltasun-irizpidea sinplea zen: ekintza jakin batek aurrera eginarazten du edo Iraultzaren kausa zailtzen du?\".\nErrusieraz gain, Leninek frantsesez, alemanez eta ingelesez hitz egiten eta irakurtzen zuen. Bere egoera fisikoaz kezkatuta, erregulartasunez egiten zuen ariketa , [[txirrindularitza]]z, [[igeriketa]]z eta [[ehiza]]z gozatzen zuen, eta Suitzako gailurretan ibilaldiekiko grina ere garatu zuen. Etxeko animaliak ere atsegin zituen, katuak bereziki. Luxua saihesteko asmoz, bizimodu espartarra zeraman, eta Pipesek adierazi zuen Lenin \"oso apala\" zela bere \"desira pertsonaletan\", \"bizimodu zorrotza, ia aszetikoa\" zeramala. Leninek desordena arbuiatzen zuen, bere lan-mahaia txukun eta arkatz zorrotzak beti mantenduz, eta lanean ari zen bitartean erabateko isiltasunean tematzen zen. Fischerren arabera, \"Leninen harrokeria oso txikia zen\", eta horregatik ez zitzaion gustatzen sobietar administrazioa haren inguruan eraikitzen hasi zen [[Pertsonaganako kultu|nortasunaren gurtza]]; hala ere, mugimendu komunistaren bateratzean onura batzuk izan zitzakeela onartzen zuen.\nBere politika iraultzailea gorabehera, Lenini ez zitzaion gustatzen literaturan eta arteetan esperimentazio iraultzailea egitea, [[espresionismo]]arekiko, [[futurismo]]arekiko eta [[kubismo]]arekiko bere ezinikusia adieraziz, eta, aldiz, [[Errealismo artistiko|errealismoa]] eta [[errusiar literatura]] klasikoa bultzatuz. Leninek ere jarrera kontserbadorea zuen sexu eta ezkontzarekiko . Helduaroan zehar harreman bat izan zuen Krupskaiarekin, harekin ezkondu zen lagun marxistarekin. Lenin eta Krupskaia damu ziren seme-alabarik izan ez zutelako, eta beren adiskideen seme-alabak entretenituz gozatzen zuten. Readek adierazi zuen Leninek \"harreman oso estuak, beroak eta bizi guztikoak\" zituela hurbileko senideekin; ez zuela betiko lagunik, eta Armand aipatu dute haren isilmandatari intimo eta hurbil bakar gisa.\nEtikoki, Lenin errusiar gisa identifikatzen zen. Servicek honela deskribatu zuen Lenin: \"Esnob samarra nazioari, gizarteari eta kulturari dagokionez\". Boltxebikeen liderrak uste zuen Europako beste herrialde batzuk, Alemania bereziki, Errusia baino gehiago zirela kulturalki , eta azken hori \"Asiako herrialderik ezjakin, Erdi Aroko eta lotsagarriki atzeratuenetako bat\" zela. Nazka ematen zion errusiar herriaren kontzientzia eta diziplina faltak, eta gaztarotik nahi izan zuen Errusia kulturalki europarragoa eta mendebaldekoagoa bihurtzea.\nOndarea.\n\"Leninen izena daramaten munduko lekuen mapa\"\n[[Fitxategi:Otxarkoaga10.jpg|thumb|250px|eskuinera|[[Karl Marx|Marx]] (ezkerrean) eta [[Vladimir Lenin|Lenin]]-en (eskuinean) irudiak Bilboko [[Otxarkoaga]] auzoan kokatutako monumentuan.]]\nVolkogonovek dioenez, \"historian ez da ia beste gizon bat hain gizarte-aldaketa handia hain eskala handian aldatzea lortu duenik\". Leninen administrazioak zazpi hamarkadatan zehar Errusia gobernatu zuen gobernu-sistema ezarri zuen, eta XX. mendearen erdialdera mundu populatuaren herena estaltzera etorri ziren estatu komunistei eredua eman zien. Ondorioz, Leninen eragina globala izan zen. Figura eztabaidagarria da, eta batzuetan idoloa den bitartean, beste batzuentzat deabru bat izan zen. Bizitza osoan zehar ere, Lenin \"errusiar herriak maitatua eta gorrotatua\" izan zen. Hau Lenin eta Leninismoaren ikasketa akademikoetan hedatu da, sarritan ildo politikoen arabera polarizatuak izan direlarik.\n[[Albert Resis]] historialariak iradoki zuen, urriko Iraultza XX. mendeko gertaera esanguratsuentzat jotzen bada, Leninek, onerako edo txarrerako, mendeko buruzagi politiko esanguratsuena kontsideratu behar duela.\" Whitek Lenin \"historia modernoaren irudi nabarmenetako bat\" bezala deskribatu zuen, eta Servicek, aldiz, errusiar buruzagia XX. mendeko aktore \"nagusietako\" bat zela ulertu zuen. Readek \"XX. mendeko ikonorik zabalenetako, unibertsalki ezagunenetako bat\" kontsideratzen zuen, Ryanek \"historia modernoaren figura esanguratsu eta eragin handienetako bat\" deitzen zion bitartean. \"Time\" aldizkariak XX. mendeko 100 pertsonarik garrantzitsuenetako bat izendatu zuen Lenin, eta garaiko 25 ikono politiko nagusienetako bat.\nMendebaldeko munduan, biografoak Lenini buruz idazten hasi ziren hil eta berehala; Christopher Hill bezalako batzuek begiko izan zuten, eta beste batzuek Richard Pipes eta Robert Gellly oso oldarkor ziren berarekiko. Geroago, Read eta Lars Lihren biografiak etorri ziren, tonu positiboa ere bazutenak. Aldekoen artean, Errusiaren baldintza sozioekonomiko partikularrei egokitzeko moduko teoria marxistari benetako egokitzapena egin ziolako erretratatu zuten. Sobietarren ikuspegiak historikoki saihestezina ezagutu zuen eta, beraz, saihestezina gertatzen lagundu zuen. Alderantziz, Mendebaldeko historialari gehienek, botere politikoa lortzeko eta gero edukitzeko, gertaerak manipulatzen zituen pertsona bezala ikusi dute, eta gainera bere ideiak bere politika pragmatikoak ideologikoki justifikatzeko saiakeratzat hartzen dituzte. Berrikiago, Errusian zein Mendebaldean dauden [[Errebisionismo historiko|errebisionistek]] Leninengan eta bere politiketan aurrez zeuden ideiek eta herri-presioek eragin zuten eragina argitu dute.\nLeninen historia eta biografia askotan esaten da bere administrazio [[totalitarismo]]aren adibide dela, eta alderdi bakarreko diktaduraren adibide. Horrelako aditu batzuek Lenin [[diktadore]] gisa deskribatu dute; Ryanek esan zuen ez zela \"diktadore bat bere gomendio guztiak onartu eta betearazi izanaren zentzuan\"; izan ere, lankide asko ez zeuden berarekin ados hainbat arazoren inguruan. Fischerrek esan zuen: \"Lenin diktadore zen bitartean, ez zen Stalin diktadore bihurtu zen bezalakoa.\" Volkogonoven ustez, Leninek \"alderdiaren diktadura\" ezarri zuen bitartean, Stalinen garaian bakarrik bihurtu zen Sobietar Batasuna \"gizon bakarraren diktadura\". \nAlderantziz, ikerlari marxista ezberdinek, Hill eta John Rees Mendebaldeko historiagileak barne, Leninen gobernua diktadura dela eztabaidatu dute, hau da, estatu demokratiko liberaletan aurkitzen diren prozesuetako batzuk gabe demokraziaren elementuak kontserbatzeko modu ez-perfektu gisa. Ryanek dioenez, Paul Le Blanc historialari ezkertiarrak \"balio handiko kontua da Lenin politika basatietara eraman zuten kualitate pertsonalak ez zirela nahitaez XX. mendeko mendebaldeko buruzagi nagusi batzuengan baino indartsuagoak izan\". Ryanek ere ezartzen du Leninentzat biolentzia iraultzailea helburu bat besterik ez zela, hots, mundu sozialista eta komunista bat ezartzea, indarkeriarik gabeko mundu bat. J. Arch Getty historialariak adierazi zuen: \"Leninek meritu handia du uste duelako otzanek lurra heredatu dezaketela, gizarte-justizia eta berdintasunean oinarritutako mugimendu politiko bat egon daitekeela\". Zenbait intelektual ezkertiar, horien artean [[Slavoj \u017di\u017eek]], [[Alain Badiou]], [[Lars T. Lih]] eta [[Fredric Jameson]], Leninen izpiritu iraultzailea suspertu zuen arazo global garaikideei aurre egiteko.\nSobietar Batasunean.\n[[Fitxategi:Russia-2007-Moscow-Kremlin_Senate_at_night.jpg|thumb|[[Leninen mauseloa]], Kremlinaren kanpoaldean.]]\nSobietar Batasunean Lenini bere bizitzan eskainitako [[Pertsonaganako kultu|nortasunaren gurtza]] garatzen hasi zen, baina hil ondoren bakarrik ezarri zen erabat. [[Nina Tumarkin]] historialariaren arabera, \"Lider iraultzaile bati egindako munduko gurtzarik landuena\" izan zen [[George Washington]]ek Estatu Batuetan egin zuenetik, eta izaera \"ia erlijiosokoa\" bezala deskribatu izan da behin eta berriz. Leninen busto edo estatuak eraiki ziren ia herri guztietan, eta haren aurpegiak [[posta-zigilu]]ak, baxerak, kartelak eta \"[[Pravda]]\" eta \"[[Izvestia]]\" egunkari sobietarren azalak apaindu zituen. Bizi izan zen edo ostatu hartu zuen lekuak berari eskainitako museo bihurtu ziren. Liburutegiek, kaleek, baserriek, museoek, hiriek eta eskualde osoek hartu zuten izena : Petrogrado hiriak \"[[Leningrado]]\" izena hartu zuen 1924an, eta Simbirsken jaioterria [[Ulianovsk]] bihurtu zen. [[Leninen Ordena]] herrialdeko kondekorazio gorenetako bat izan zen. Hori guztia Leninen beraren nahien kontrakoa zen, eta haren alargunak publikoki kritikatu zuen.\nZenbait biografok adierazi dute Leninen idazkiak Sobietar Batasuneko [[eskritura sakratu]]en antzera tratatzen zirela, eta Pipesek, berriz, gaineratu zuen \"bere iritzi bakoitza politika bat edo bestea justifikatzeko aipatzen zela eta [[ebanjelio]] bat bezala tratatzen zela\". Stalinek leninismoa sistematizatu zuen [[Sverdloveko Unibertsitatea]]n emandako hitzaldi batzuen bidez, gero Leninismoko Gaiak bezala argitaratu zirenak. Stalinek buruzagi zenaren idazki asko bildu eta [[Marx-Engels-Lenin Institutua|Marx-Engels-Lenin Institutuko]] artxibo sekretu batean gorde zituen. Materiala, Leninen Krakoviako liburu-bilduma bezala, atzerrian ere bildu zen institutuan gordetzeko, askotan gastu handiarekin. Sobietar garaian, idazki horiek hertsiki kontrolatuta zeuden eta oso gutxik zuten haietarako sarbidea. Leninen idazki guztiak, Stalinentzat baliagarriak izan zirenak, argitaratuak izan ziren, baina besteak ezkutuan geratu ziren, eta Leninen jatorri ez errusiarraren ezagutza eta noble-izaera ezabatu ziren. Zehazki, bere jatorri judua 1980ko hamarkadara arte ezabatu zen, beharbada sobietar antisemitismoak, eta Stalinen errusiartze ahaleginak ez ahultzeko, eta agian nazioarteko antisemiten artean sentimendu antisobietarra ez elikatzeko. Leninen jatorri juduaren aurkikuntzaren ondoren, alderdi hori behin eta berriz azpimarratu zuen Errusiako [[eskuin mutur]]rak, bere genetika juduak gizarte errusiar tradizionala deserrotzeko nahia azaltzen zuela esanez. Stalinen erregimenean, Lenin Stalinen lagun min gisa aurkeztu zen aktiboki, eta Stalinen hautagaitza babestu zuen hurrengo buruzagi sobietarra izateko. Sobietarren aroan, Leninen lanen bost edizio ezberdin argitaratu ziren errusieraz, lehena 1920tik aurrera eta azkena 1958tik 1965era arte; bosgarren edizioa \"oso\" gisa deskribatu zen, baina, egia esan, omisio asko zituen komenientzia politikoagatik.\n[[Fitxategi:URSS 1 rublo centenario nascita Lenin.JPG|thumb|1970ko [[errublo]] bateko txanpona, Leninen aurpegiarekin.]]\nStalin hil ondoren, [[Nikita Khrustxov]] Sobietar Batasuneko buruzagi bihurtu zen eta [[desestalinizazio]] prozesu bat hasi zen, Leninen idazkiak aipatuz, Stalinenak barne, prozesu hau legitimatzeko. [[Mikhail Gorbatxov|Mikhail Gorbatxovek]] 1985ean boterea hartu eta [[glasnost]] eta [[perestroika]] politikak sartu zituenean, Leninen printzipioetara itzultzea bezala ere aipatu zituen ekintza horiek. 1991. urtearen amaieran, Sobietar Batasunaren desegitearen erdian, [[Boris Jeltsin]] presidente errusiarrak agindu zuen Leninen artxiboa Alderdi Komunistaren kontrolpetik kentzeko eta estatuko organo baten kontrolpean jartzeko, hau da, [[Historia Garaikideko Dokumentuak Kontserbatzeko eta Aztertzeko Errusiar Zentroa]]ren kontrolpean. Bertan, Leninen 6.000 idazki baino gehiago argitaratu gabe geratu zirela jakinarazi zen. Horiek desklasifikatu eta aztertzaileen esku utzi ziren. Jeltsinek ez zuen Leninen mausoleoa desegin, onartuz Lenin ezagunegia eta errespetatuegia zela errusiarren artean hori bideragarria izan zedin.\nErrusian, 2012an, [[Alderdi Liberal Demokratikoa (Errusia)|Errusiako Alderdi Liberal Demokratikoko]] diputatu baten proposamen batek, agintean zegoen [[Errusia Batua]] alderdiko kide batzuen babesarekin, Leninen monumentu guztiak erretiratzea proposatu zuen. [[Errusiako Federazioko Alderdi Komunista]] proposamenaren aurka agertu zen irmoki. 2012an, Mongoliako hiriburuan oraindik zutik zirauen Leninen azken estatua kendu zuten, [[Ulan Bator]]ren, eta hiriko alkate [[Bat-Uul Erden]]ek \"hiltzailetzat\" jo zuen. Ukrainan, 2013-14ko [[Euromaidan]]eko protestetan, Leninen estatuak kaltetuak edo suntsituak izan ziren herrialdeko hainbat hiritan, eta 2015eko apirilean Ukrainako gobernuak agindu zuen beste guztiak desegiteko, [[Ukrainaren deskomunikazioa|deskomunizazio legeak]] betetzeko.\nNazioarteko mugimendu komunistan.\n[[Fitxategi:Detalle de Lenin.jpg|thumb|Leninen irudia [[Diego Ricera]]ren \"[[Gizona, Unibertsoaren kontrolatzailea]]\" muralean. [[New York]]eko [[Rockefeller Center]]ren sarreran jarri zen hasieran, baina estali ostean, kopia bat dago [[Mexiko]]n.]] \nLeninen biografo [[David Shub]]en arabera (1965ean idatzi zuen), Leninen ideiak eta adibidea izan ziren \"egungo mugimendu komunistaren oinarria\". Leninen ideiak jarraitu zituzten estatu sozialistak munduko hainbat lekutan agertu ziren XX. mendean. 1972an, [[Marcel Liebman]] historialariak honako hau adierazi zuen: \"Ez dago ia mugimendu matxinaturik gaur egun, [[Latinoamerika]]tik [[Angola]]raino, leninismoaren herentzia aldarrikatzen ez duenik\".\nLenin hil ondoren, Stalinen administrazioak [[marxismo-leninismo]] izeneko ideologia ezarri zuen, mugimendu komunistako hainbat alderdik modu ezberdinean interpretatu zuten mugimendua. Stalinen administrazioak erbestera behartu ondoren, Trotskik argudiatu zuen [[estalinismo]]a leninismoaren degradazio bat zela, eta burokratismoak eta Stalinen diktadura pertsonalak menderatzen zutela. XX. mendeko mugimendu iraultzaile garrantzitsuenetara egokitu zen marxismo-leninismoa, eta hainbat aldaera sortu zituen, hala nola estalinismoa, [[maoismo]]a, [[Jutxe|jutxea]], [[Ho Chi Minh pentsamendua]] eta [[kastrismo]]a. [[Euskal Herria]]n ere marxismo-leninismoaren ideia babestu zuten [[ezker abertzalea]]ren baitako indar batzuek. Aitzitik, ondorengo mendebaldeko komunista askok, hala nola mugimendu [[eurokomunista]]n parte hartu zuten [[Manuel Azc\u00e1rate]]k eta [[Jean Ellenstein]]ek, Leninek eta bere ideiek beren helburuetarako garrantzirik ez zutela adierazi zuten, eta, horrela, ikuspegi marxista hartu zuten, baina ez marxista-leninista.\nKanpo estekak.\n[[Kategoria:Errusiako komunistak]]\n[[Kategoria:Errusiako idazleak]]\n[[Kategoria:Errusiako politikariak]]\n[[Kategoria:Sobietar Batasuneko politikariak]]\n[[Kategoria:Marxistak]]\n[[Kategoria:Ateoak]]\n[[Kategoria:Errusiako filosofoak]]\n[[Kategoria:Errusiako ateoak]]\n[[Kategoria:Errusiako gobernuburuak]]\n[[Kategoria:Sobietar Batasuneko gobernuburuak]]\n[[Kategoria:Errusiako Iraultzako biografiak]]\n[[Kategoria:Sobietar Batasuneko Alderdi Komunistako alderdiburuak]]\n[[Kategoria:Hizlariak]]\n[[Kategoria:Istripu zerebrobaskularrak hildakoak]]\n[[Kategoria:Errusiako abokatuak]]\n[[Kategoria:Leninismoa]]\n[[Kategoria:Vladimir Lenin]]\n[[Kategoria:Boltxebike Zaharrak]]\n[[Kategoria:Errusiako Langileen Alderdi Sozialdemokratako kideak]]\n[[Kategoria:Errusiako marxistak]]"}
{"id": "3900", "revid": "336", "url": "https://eu.wikipedia.org/wiki?curid=3900", "title": "Errusiako Iraultza", "text": "Errusiako Iraultza () 1917ko otsailean Nikolas II.a tsarraren erregimena uzkaili zutenetik urte bereko urrian boltxebikeek Errusiako Sobietar Errepublika Sozialista Federatiboa osatu arteko tarteari ematen zaion izena da. Iraultza bi epe nagusitan eman zen: lehenengoa Otsaileko Iraultza gisa deitzen dena, non Antzinako Erregimena behin-behineko Gobernu batengatik aldatu zen; bigarrengoan, Urriko Iraultza, behi-behineko Gobernua erditik kendu eta Sovnarkom izeneko gobernu komunistarengatik aldatu zuten.\nOtsaileko Iraultza batez ere Petrograden zentratu zen (gaur egungo San Petersburgo). Kaosaren erdian Duma parlamentu inperialeko kideek herrialdearen kontrola euren gain hartu zuten, Errusiako behin-behineko Gobernua eratuz. Armadaren zuzendaritzak ikusi zuen ez zuela iraultzarekin amaitzeko modurik eta Nikolas II.ak abdikatu zuen. Langileak sobietetan antolatu ziren, alderdi sozialista erradikalen esku geratu zirenak. Hasiera batean behin-behineko Gobernuari euren papera betetzeko aukera eman zioten, baina Gobernuaren erabakiak eta miliziak kontrolpean izateko neurriak hartu zituzten. Otsaileko iraultza Lehen Mundu Gerran jazotako porrot militarren ondorioz ere eman zen, Errusiako armada matxinatze egoeran utzi zutenak.\nHortik aurrera botere bikoitz epe bat egon zen Errusian. Garai horretan behin-behineko Gobernuak Estatuaren boterea bere gain zuen, Petrogradoko Sobietean zentratutako sobieten sare nazionalak proletargoaren eta ezker politikoaren leialtasuna zuen bitartean. Botere bikoitzeko garai horretan mutinak ohikoak izan ziren, manifestaldiak eguneroko ogi ziren eta grebak noiznahi egiten ziren. Behin-behineko Gobernuak Alemaniaren aurkako gerrarekin jarraitzea erabaki zuenean boltxebikeek eta beste fakzio sozialista batzuek gatazka konpontzeko kanpaina abiarazi zuten. Boltxebikeek langileen miliziak euren kontrolpean jarri zituzten eta Guardia Gorria eratu zuten, ondoren Armada Gorria izango zenaren ernamuina. Sobietek Guardia horren kontrola zuen.\nUrriko Iraultzarekin (azaroan, gregoriotar egutegiaren arabera) Vladimir Leninek zuzendutako boltxebikeek eta Petrogradoko langile eta militarrek behin-behineko gobernua boteretik kendu eta Sovnarkom gobernua osatu zuten. Boltxebikeek euren burua izendatu zuten hainbat ministeritzen lider eta nekazal guneen kontrola hartu zuten, Txeka sortuz. Errusiak Lehen Mundu Gerran zuen parte-hartzearekin bukatu zuten, Alemaniarekin 1918an Brest-Litovsk ituna sinatuz.\nUrriko Iraultzaren ostean Errusiako Gerra Zibila piztu zen fakzio \"gorria\" (boltxebikieak) eta \"zuriaren\" (antiboltxebikeak, potentzia handien babesarekin) artean. Hainbat urte iraun zuen gerra honen ostean boltxebikeek eskuratu zuten garaipena. Honen ondorioz 1922an Sobietar Errepublika Sozialisten Batasuna sortu zen. Gertakari hauetako gehienak Mosku eta Petrogradon gertatu baziren ere, herrialde osoan zehar izan zen mugimedua, batez ere Errusiar Inperioko gutxiengo nazionalen eskutik zein nekazal-guneetan, non nekazariek lurra eureganatu eta berbanatu zuten.\nErrusiako Iraultza Historia Garaikidean izan den gertakari inportanteenetakoa izan da eta bere eragina nabarmena izan zen, Ameriketan nahiz Europan. Komunismoa ez hain azkar zabaldu, baina hirugarren munduko hainbat herrik errusiarren adibidea jarraitu nahi izatea ere eragin zuen. Gertakari haien eragina hamarkada batzuk geroago nabarmendu zen. Estatu sozialista eta superpotentzia ekonomiko eta militar bihurtu zen eta, Gerra Hotzaren garaian, AEBei aurre egingo zion bakarra izango zen.\nAurrekariak eta arrazoiak.\nErrusiako Iraultza Lehen Mundu Gerra bete-betean zela gertatu zen, baina haren aurrekariak aurkitzeko hainbat hamarkada egin behar dugu atzera. Errusiar Inperioa gainbeheran zetorren garai hartan. XIX. mendean eta XX.aren hasieran ez zuen lortu bere egitura politiko, ekonomiko eta sozial zaharkitua modernizatzea, bere hartan eusten zion monarkia autokratikoari, tsarraren figura ardatz zuela. Errusian ordurako gertatua zen lehen Industria Iraultza, nahiz eta haraino berandu iritsi. Baina egoera ekonomikoaren inguruko ezinegona handia zen. Nikolas II.aren aitona Alexandro II.ak hainbat erreforma liberal abiarazi zituen herrialdean, egoerari buelta emateko, baina mugimendu sozialista eta anarkista gorantz zihoazen, eta 1881eko martxoan erail zuten. Haren seme Alexandro III.ak atzera egin zuen aitaren erreforma guztietan; berriro ere autokrazia indartu zuen.\nAlexandro III.aren heriotzarekin (nefritisak eragina), Nikolas II.ak hartu zuen bere gain Inperioa. Haren seme Alexei Nikolaevitxek hemofilia zuen; eta, gaixotasun hori sendatu edo kontrolatzeko, Grigori Rasputin mistikoaren laguntza eskatu zuen. Alexandraren eta Rasputinen arteko harremana handia izan zen. Mistizismoan eta erlijiozaletasunean erorita, bere gain hartzen zituen kudeaketa lan guztiak, baita Lehen Mundu Gerrako frontean egotearena ere. 1914ko uztailaren 31n Errusia gerran sartu zen, eta hurrengo egunean Alemaniak gerra deklaratu zion Errusiari. Egin diren zenbatespenek diotenez, 3,3 milioi errusiar hil ziren Lehen Mundu Gerran. Armada Inperialak zailtasunak zituen bere galerei aurre egiteko, eta gainera Agintaritza Nagusia ezgai zelako mezua hedatzen hasi zen. Horretaz gain, janaria eta erregaia falta ziren Errusian.\nHala ere, 1914ko abuztuan klase guztiek eta ia alderdi guztiek bozkatu zuten gerraren alde. Alderdi Boltxebikea eta, bereziki, Vladimir Lenin, agertu ziren gerraren aurka. Aurkariek \"porrotistak\" deitzen zituzten. Gerra deklarazioak errusiar nazionalismoaren gorakada ekarri zuen gizarte osoan, barne arazoak alde batera utzita denbora batez. Armadak lehen garaipen batzuk lortu zituen Galitzian 1915ean eta Brusilov Ofentsibarekin 1916an, baina porrot garrantzitsuak ere izan zituen, adibidez Tannenbergeko gudua 1914an, Masuriako Lakuetako bigarren gudua 1915eko otsailean, eta Errusiar Poloniaren galera 1915eko maiatzetik abuztura.\nMorala igotzeko eta bere lidergoa indartzeko helburuarekin, 1915eko udazkenean Nikolasek iragarri zuen Armadaren gaineko kontrola bere gain hartuko zuela, gomendio orokor guztien aurka. Emaitza oso txarra izan zen hiru eremutan. Lehenik eta behin, monarkia eta geroz eta gutxiago atsegin zuen jendeak, gerrari loturik zegoelako; bigarrenik, Nikolas estratega militar ona ez zenez, eta lider eskasa zenez, bere komandanteak ere sutu zituen; hirugarrenik, frontean zegoenez, ezin zuen gobernua gidatu. Frontean zegoenean, alemaniar jatorriko Alexandra tsarinak hartzen zuen agintea. Herrian hedaturik zegoen zurrumurruak zioenez, Alexandrak espioitzan ziharduen, eta Grigori Rasputinen agindupean ari zen. Tsarina ez zen agintari eraginkorra, behin eta berriro aldatzen zituen lehen ministroak, eta Duma haserrarazi zuen.\nLehen aipatutako 3,3 milioi hilei zaurituak eta desagertuak gehituz gero, 1917ko urtarrilerako sei milioi gizabanako galduak zituen Errusiako Inperioak. Mutinak ohikoak ziren, morala baxu zegoen, eta aukera gutxi ziren desertatutako soldaduak ordezteko. Hilero 34.000 soldaduk desertatzen zuten. Tsarra frontean zegoelarik, Duma eta Stavka haren kontroletik at lan egiten hasi ziren.\nBaina ez ziren horiek izan aurrekari bakarrak. Herritar soilek geroz eta okerrago bizi zuten aristokraziaren eta euren arteko harremana. Nekazariek arazoak zituzten lur-jabeekin, eta geroz eta gehiago joaten ziren hirietara, industria hasi berrietan lan egitera. Hirietan Mendebaldetik etorritako ideia politikoak langileen artean hedatzen ari ziren. Proletarioen ezinegona gero eta handiagoa zen, bai porrot militarrengatik, bai janari ezagatik. 1905ean Errusia-Japonia Gerraren porrota jazo zen, eta urte berean 1905eko Errusiako Iraultza eta 1905eko Igande Odoltsua. Egun hartan, tsarraren tropek armarik gabeko manifestazio baketsua tirokatu zuten, eta 1.000 inguru pertsona erail. Urte hartan bertan, Potemkin korazatuaren mutina gertatu zen. 1905eko Iraultzaren ostean egoera ez zen hobetu, eta matxinada orokorreko egoeran sartu zen Errusia. 1917an berriro agertu zen bere gordinean iraultza, eta tsarra erortzea ekarri zuen.\n1916an Rasputin, Alexandra tsarina eta tsarra eraisteko kolpe saiakera politiko eta militarrak ugaritu ziren. Garrantzitsuena 1916ko udazkenean izan zen, Alderdi Oktubristak, Errusiako Alderdi Aurrerakoiak eta \"kadete\"ek prestatua. Parte-hartzaileek estatu kolpea bultzatu nahi zuten herri-iraultza ekiditeko asmoz, baina asmoa ez zen aurrera eraman hainbat atzerapen izan zituztelako; azkenean, burgesiak nahi ez zuen iraultza gertatu zen. Leninek dioenez, eskuinaren helburua \"monarka baten ordez beste monarka bat jartzea\" zen, \"ahal izanez gero, Romanov bat\". 1916ko otsailean estatu kolpe politiko bat gertatzea posible zela ikusten zuten tsarraren gertuko hainbatek. Azaroaren 18an [azaroaren 5a], Nikolas Nikolaevitxek esan zion liberalizazio politikoa bultzatzen ez bazuen laster galduko zuela tronua. Abenduaren 17an, Feliks Jusupov printzeak eta beste politikari eskuindar batzuek Grigori Rasputin hil zuten.\nLeninen ustez, eskuin politikoa, boltxebikeak eta mentxebikeak elkartu izana eta iraultza \"hain azkarra\" izateak erakusten du interes-batasuna zegoela indar guztien artean. Haren esanetan, mentxebikeek iraultza sozialista ekidin nahi zuten, eta \"bakezaletasun txiki-burgesa\" erabiltzen zuten. Eskuineko indarrek eta nazioarteko kapitalistek, ordea, iraultza ekiditeaz gain gerran jarraitzea zuten helburu.\nArrazoi ekonomikoak.\nNikolasek ezin zituen arazo ekonomikoak konpondu eta komunismoa zirudien soluzio bakarra.\nArrazoi Soziologikoak.\nEzinegon hauek iraultzara bultzatu zituen.\nArrazoi politikoak.\nArazo sozial eta ekonomikoek politika dardarka jarri zuen.\nNikolas egin zuten arazo haien guztien errudun eta Dumak aldaketak eskatu zizkion. Tsarrak ez zion jaramonik egin eta 1917ko Otsaileko Iraultza etorri zen. Urtebete geroago, Romanov sendia exekutatua izango zen.\nGertakariak.\nOtsaileko Iraultza.\nBat-batean hasi zen, Petrogradoko hiria janik gabe geratu zenean eta tsarraren erregimenaren aurka protestan hasi zenean.\nEsan bezala, I. Mundu Gerrak ere ezinegona areagotu egin zuen. Protestak aurrera, politiko erreformistek ekintzak koordinatzen hasi ziren eta polizia eta armadaren aurka jo zuten. Hauetako asko altxatutakoekin batera jarri ziren eta iraultzak ez zion tsarrari abdikatzeko aukera besterik utzi.\nDuma berria osatu zuten eta behin-behineko gobernu honek hauteskundeak antolatu zituen. Uztailean, Petrogradoko boltxebikeak eta anarkistak altxamenduaren bila zebiltzan, baina porrota izan zuten.\nApirileko egunak.\n1917ko apirilaren 20an, Pavel Miliukov Behin-behineko Gobernuko Kanpo Arazoetarako ministroak (Alderdi Konstituzionalista Demokrata), Errusiako Behin-behineko Gobernuak, tsarrak Ingalaterrako eta Frantziarekin sinatutako itunak errespetatuko zituela, eta beraz, Errusiak Lehen Mundu Gerran jarraituko zuela jakitera eman zuen (\u201c\"Miliukoven Oharra\"\u201d). Horrek, Errusiako langile eta baserritarren haserrea piztu zuen. Hurrengo egunean, Alderdi Boltxebikeak Lehen Mundu Gerraren aurkako eta bakearen aldeko greba deitu zuen.\nLangileek deialdi honi begi onez erantzun zioten; Petrogradoko manifestaldian 100.000 langile baino gehiagok hartu zuten parte, eta Moskun, Uraletan eta beste hiri askotan, manifestaldi pila burutu ziren. Manifestaldi honen ondorioetako bat, Gobernuan eman zen krisia izan zen; ministro kadete batzuek (Miliukov berak barne) dimititu egin behar izan baitzuten.\nOndorioz, \u201ckoaliziozko gobernu\u201d bat eratu zen, hau da, alderdi burgesek (kadeteek batez ere) eta kontziliatzaileek (eseristak eta mentxebikeek) osatutako Gobernua.\nHilabete honetan baita ere, Leninek bere Apirileko Tesiak ospetsuak idatzi zituen. Idatzi honetan, boltxebikeei estrategia berri bat eskeini zien eta boterea hartzearen alde egin zuen.\nUztaileko egunak.\nUztaileko Egunak 1917ko uztailaren 3tik uztailaren 7ra Errusiako Behin-behineko Gobernuaren aurka, soldadu, marinel eta industria-langileek manifestazio armatuak egin zituzten. Otsaileko Iraultzarekin alderatuta, giroa nahasia, ilunagoa eta haserreagoa zen. Orokorrean, Errusiako Iraultzaren pasarte garrantzitsutzat hartzen da.\nBehin-behineko gobernuak Boltxevikeei leporatu zien biolentzia erabili izana, eta alderdiaren aurka jo zuen, bere dispertsioa ekarriz eta hainbat lider atxilotuz. Vladimir Lenin Finlandiara joan zen, eta Leon Trotski izan zen atxilotuetako bat. Uztaileko Egunen ondorioz boltxevikeen indarra ahuldu zen Urriko Iraultza baino lehen.\nKornilov afera.\nKornilov afera 1917ko irailean, Kornilovek, Errusiako Armadako buruak buruturiko estatu-kolpe ahalegina izan zen.\nTestuingurua.\nUztailaren 19an, Kerenskik Aleksei Brusilov jenerala armadaren goi-kargu bezala (eta Kerenski Guda-ministro zenean izendatua izan zena, eta Kerenski Ofentsiban armadaburu izan zena) Lavr Kornilov jeneralaz ordeztea erabaki zuen.\nOfentsiba haren porrotaren errudun gisa bere burua ikusten zuen Brusilovek, eta atsekabeturik kargua utzi zuen. Gainera, Brusilov beste jeneralek ez zuten ondo ikusten, soldaduekiko hurbilekoegia zela eta gainera otsaileko egunetan onartutako erreforma militar demokratikoak (Sobietak onartutakoak, eta militarren arabera armadaren desegituraketa zekartenak) ondo ikusten zituela edo behintzat, onartu egiten zituela eta.\nLavr Korniloven izaera.\nLavr Kornilov militarra ez zen orduan jeneral handien artean egon, baina bere profil sozialak arrazoi handia izan zen bera aukeratua izateko. Alde batetik, kosakoa izan zen, familia umil baten semea. Bere ama turkiar etniakoa zen, eta berak ere turkiar hizkuntzak jaki izan zituen; beraz, jatorri \u201cez-aristokratiko\u201d batetakoa zen, \u201cotsaileko izpirituaren\u201d araberakoa. Gainera, bera izan zen otsailaren 28an Dumako Kideen Komiteak Sergei Khabalov tsaristaren ordez Petrogradeko komandante militar izendatu zuena, eta Aleksandra Romanova tsarina berak atxilotu zuen 1917ko martxoaren 8an. Maiatzaren 1eko ospakizunetara ere joan zen. Baina beste alde batetik, Kornilov, armadaren barruan diziplina ezartzearen eta soldaduen komiteen eta soldaduen Sobieten eskubideak murriztearen (eta are komite hauek deuseztearen aldekoa zen).\nLavr Korniloven papera Gobernuaren aurka.\n1917an borroka-gunetik alde egiten zuten soldaduen kontra tiro egiteko agintzearren ezaguna egin zen, eta uztailaren 12an Gobernuak Armadan, zenbait delitu larriren kasuan, heriotza-zigorra berriz ezarri zuen Kornilov horretan tematu ostean (Kornilovek 1915ean austriarrek atxilotu eta 1916an preso-eremu batetik ihes egin zuen). Beraz, guzti honen arabera, Kornilov, iraultzaren etapa honetan Kerenskiren eta Errusiako Behin-Behineko Gobernuaren aliatu izan zitekeela zen Gobernuaren ustea, ez soilik frontean boltxebikeen bakearen aldeko agitazioaren kontra, baizik eta behar balitz baita ere \u201cetxean\u201d; Sobietaren aurka. Hots, Brusilov (jatorri elitista, baina pentsaera demokratikoa) iraultza burgesaren lehen aldietarako, hau da, Gobernuaren eta Sobietaren \u201ceztei-aldirako\u201d egokia bazen, Kornilov (jatorri \u201cdemokratikoak\u201d edo \u201cmeritukratikoak\u201d, baina jarrera gogorra eta hertsitzailea), iraultza burgesaren bigarren aldirako, hau da, burgesia eta langileriaren konfrontazio aldirako egokia zen.\nKorniloven erreforma.\nAukeratua izan zenean, Kornilovek, uztailaren 21ean, bere \u201cerreforma plana\u201d aurreratu zuen:\nErreforma-plan hori otsailean onartutako \u201cLehen Ordenaren\u201d (eta berez Sobietaren, mentxebike-eseristen gehiengodun Sobietaren) aurkakoa zen erabat. Hori zela eta, eskuineko zirkuluek, \u201cUztaileko egunen\u201d ostean euren jarrera asko gogortu zutenek, Kornilov euren itxaropen berri bezala hartu zuten Kornilov, eta laster Kerenskik baino popularitate handiagoa hartu zuen Sobietaren kontrako zirkuluen artean, hau bigunegi bezala ikusten baitzuten.\nUrriko Iraultza, Neguko jauregiari eraso.\nLeon Trotsky edo Vladimir Lenin nagusitu ziren, Karl Marxen ideiak oinarri hartuz. Horrelaxe hedatuko zen komunismoa XX. mendean.\nIraultza honek ez zuen Otsaileko Iraultzaren bat-batekotasuna izan eta ondo pentsatutako plan eta ekintzen emaitza izan zen.\n1917ko azaroaren 7an (juliar egutegian, urriaren 25a), Vladimir Lenin eta Leon Trotskyk ezkerreko iraultzaileak Behin-behineko gobernuaren kontra altxatu zituzten. Sobietak, soldaduek eta nekazariek Kerenski eraitsi zuten. Kerenski boteretik bota zuen altxamendua egun batzuk lehenago prestatu zen, urriaren 21ean. Egun horretan, militarren arteko bileran, Petrogradoko goarnizioak Trotskik gidatutako hiriko sobieta onartu zuen agintari bakartzat. Gobernu sozialdemokratak berehala erantzun zuen: boltxebikeak legez kanpo zeudela esan ea sobietaren lokalak ixteko agindu zuen.\n24ko gauean matxinada gertatu zen, boltxebikeak buru zirela. Iraultzaileek posta etxea hartu eta Neguko jauregia inguratu zuten, Errusiako Gobernuaren egoitza zen eta.\n25ean, goizeko hamarretan, matxinada zuzendu zuen batzorde iraultzaileak honako hau aldarrikatu zuen: \"Estatuko agintea Petrogradoko Sobietaren esku dago (...) orain ziurtatuta dago bake demokratikoa, latifundioak ezabatzea, langileen kontrola produkzioaren gainean (...) Gora langile, soldadu eta nekazarien iraultza!\nOrdu batzuk geroago, 26ko goizaldean, jauregiari eraso zioten, Gobernua barruan zela eta ez zieten aurre egin iraultzaileei. Ministro guztiak preso hartu zituzten, baina bi egun geroago askatu egin zituzten.\nLehen ministroak, Kerenskik, ihes egin zuen Estatu Batuetako enbaxadorearen automobilean gordeta. Tropa leialen bila joan zen, baina goarnizio batek ere ez zion lagundu nahi izan Gobernuari.\nEgun hartan bertan, Sobieten Biltzarreko saioan, neskatxentzako eskola batean batzartuta, Leninek iraultzaileen lehen dekretuak irakurri zituen : Bakearen dekretua eta Lurraren dekretua. Sobietar iraultza zen nagusi.\nUrriko dekretuak.\n1. (...) bakea berehala (...).\nUrriaren 24-25eko iraultzaren ondoren eratutako nekazari-eta langile- gobernuak, diputatuen, langileen, gudarien eta nekazarien sobieten adostasunarekin, hau proposatu nahi die gerran ari diren herri eta gobernu guztiei: elkarrizketak berehala hastea, bake demokratikoa eta bidezkoa lortzeko. (...) berehala, eta anexiorik eta kalte-ordainik gabe (...).\n2. Lurrari buruzko dekretuak.\na) Lurren jabetza handiak deseginda geratzen dira, kalte-ordainak jasotzeko eskubiderik gabe.\nb) Lur-jabe handien lur-sailak, koroaren lur guztiak, komentuak, eta elizaren abere eta lanabes guztiak, eraikinak eta instalazioak, sobieten eta eskualdeetako nekazari-batzordeen mende geratzen dira. (...)\n3. Gobernuaren eraketa.\nErrusia osoko diputatu langile, gudari eta nekazarien Sobieten Kongresuak erabaki du, Biltzar Konstituziogilea bildu bitartean, behin-behineko langile-eta nekazari- gobernua osatzea, \"Herriaren Komisarioen Kontseilua\" izena izango duena. (...)\nErrusia osoko Sobieten Bigarren Kongresua, 1917ko urriak 25-26\nGerra zibila.\nUrriko Iraultzaren ondoren, 1918an, gerra zibila etorri zen, heriotza eta sufrimendua azken harian zegoen herriari. Bando batean \"gorriak\" zeuden, komunista eta iraultzaileak. Bestean, berriz, \"zuriak\", iraultzaren aurka zeuden lehengo Errusiako Armadaren goi karguak, Kornilov edo Alexeiev bezala. Pribilegioak galtzeko beldur ziren eta, gainera, atzerriko potentzien laguntza zuten: Erresuma Batua, AEB, Kanada, Frantzia, Japonia edo Polonia.\nErrusiako Iraultza munduan zehar.\nLenin eta Trotskyren ustez, mundu osoko proletarioek egin behar zuten iraultza hura, baina askori iruditu zitzaion ideia zaila, herrialde bateko sozialismoa nahikoa zela esanez. Iritzi honetakoa zen Iosif Stalin eta horrela egin zuen, iraultzaren arrakasta ziurtatu nahian."}
{"id": "3901", "revid": "512", "url": "https://eu.wikipedia.org/wiki?curid=3901", "title": "Arku (arkitektura)", "text": "Arkua egitura kurbo bat da, zutabe edo euskarriren arteko hutsunea estaltzeko eta pisu jakin bat eusteko ahalmena duena. Eraikuntza elementu honek hainbat itxura eduki dezake: erdizirkularra, zorrotza, parabolikoa eta abar. Izena, arku deritzon armatik datorkio, horren eite kurboa baitu.\nArkuak, jasotzen dituen kargak (bai berezko kargak bai gainkargak) alboetara bideratzen ditu, arkua bera eusten duten zutabe edo horma zatietaraino. Konpresioan egiten du lan, eta horregatik ekidinezina da eusten den puntuetan bultzada horizontalak sortzea; beraz, horma edo zutabeen berezko masa ez bada nahikoa bulkada horizontal hauek eusteko, ostiko-arku edo hormabular bidezko arriostramendua behar izango da arkua irauli ez dadin.\nArku jarrai batek ganga eratzen du, azalera bat estaltzen duen sabai biribildua. Arkuen erabilera oso antzinakoa da, K.a. 2. milurtekoan agertu baitziren Mesopotamiako adreilu arkitekturan, baina erabilera sistematikoa Antzinako Erroman hedatu zen, askotariko egituretan aplikatuz.\nHistoria.\nBenetako arkuak, arku izunak ez direnak alegia, Antzinako Ekialde Hurbil eta Sortaldeko hainbat zibilizaziok ezagutzen zuten, baina erabilera urrikoa eta batez ere lurpeko egituretan konfinatua, non bultzada horizontalaren arazoa garrantzitsua ez den. Honen adibide da Nippur-eko arkua. Salbuespen dira pezozko etxe-sarrera bat K.a. 2000n Tell Tayan eta Brontze Aroko Axkelon hiri-sarrera arkuduna egungo Israelen, K.a. 1850ekoa. Dobela baten lehenego adibideetakoa da Greziako Rodasko oinzubian ageri dena. Arku izunak beste hainbat lekutan ere aurkitu dira: Asian, Afrikan, Europan eta Amerikan. 2010ean, robot batek pasabide arkudun luze bat aurkitu zuen Quetzalcoatlen piramidean, antzinako Teotihuacan hirian, Mexikon, K.o. 200 inguruan eraikia. Antzinako Persian, Akemenestar Inperioak kanoi ganga txiki bat eraiki zuen (berez, bata bestearen ondoan eraikitako arkuak) \"iwan\" bat egiteko, gerora egitura erraldoi eta monumentalak bihurtuko zirenak Partiar Inperioaren garaian. Arkitektura-tradizio honek Sasandar Inperioan jarraitu zuen, non Taq Kasra eraiki zen Ktesifon hirian VI. mendean, garai modernoa arte eraiki den ganga handiena.\nAntzinako erromatarrek etruriarrengandik ikasi zuten arkua erabiltzen, berdefinituz eta ahalmen guztiez etekina hartuz lur gaineko eraikuntzetan. Horrela, Europako lehenak izan ziren, agian mundukoak ere bai, arkuen, ganga eta kupulen onura guztiak erabiltzen. Erromatar Inperio osoan zehar, erromatar ingeniariek zubiak, akueduktuak, ateak eta garaipen arkuak eraiki zituzten. Gangak erabiltzen hasi ziren espazio handiak estaltzeko, hala nola, areto eta tenpluak, K.a. I. mendetik aurrera kupulak ere erabiliz horretarako. Arku beheratua lehen aldiz erromatarrek erabili zuten, konturatu baitziren zubi bateko arkuek ez zutela zertan erdizirkularrak izan. Etxeen eraikuntzan ere usu erabili ziren, Ostian esaterako.\nNahiz eta Antzinako Txinako eraikuntza asko ez iritsi gaurdaino, egurrezkoa zelako, antzinatik erabiltzen ziren arku eta gangak, baina gehienetan lurpean. Gaur arte zutik dirauen harrizko zubi arkudun zaharrena Zhaozhou zubia da, 595 eta 605 artean eraikia Sui dinastian. Munduko zubi zaharrena da arkuarte irekiko arku beheratua duena harriz egina.\nEuropan, arku erdizirkularen ondoren arku zorrotza (gotikoa) erabiltzen hasi zen, zeinaren bultzada lerroak bertikalagoak diren eta, hortaz, hain horma edo hormabular sendoak behar ez baititu. Legenagoko esperientzetatik ikasitako egitura da, denboraren poderioz erromatar egitura batzuk zapalduz eta beheratuz joan baitziren giltzurrunetatik erasanez. Horrela, giltzurrun hain irtenik ez zuen arku bat bilatu zen, eta arku zorrotza edo ojibala aurkitu.\nHormigoi eta altzairuaren orokortzearekin XX. mende hasieran, arkuen eraikuntza pieza txikiekin egin ordez atal jarraiekin egiten hasi zen. Horrela, argi luzeko arkudun zubiak agertu ziren, ehunka metrokoak.\nEzaugarriak.\nArku baten osagaiak eta atxikiak:\nArku baten ezaugarriak:\nMotak.\nBestelakoak.\nBeste irizpide batzuen arabera, arkuak beste era batera izenda daitezke:\nEraikuntza.\nArkuak eraikitzeko beharrezkoak dira zintrak: zurezko (edo metalezko) egitura osagarri bat, ziriharrien euskarri direnak giltzarria jarri aurretik. Euskarri horrek sareta forma du, eta arkuaren elementuen pisua jasatea du helburu, harik eta giltzarria ezartzen den arte. Arkua ixten duen erdiko dobela hori ezartzean, dobelen ahokatze solidarioa sortzen du.\nBehin azken harri hori ahokatuta, zintra desmuntatu eta egituratik askatua, arkua kargan sartzen da. Zurezko zintrak kentzean, arkuaren dobelak elkarren artean konpresioan sartzen hasten dira. Horregatik egiten zen arretarik handienaz eta ordena zehatzean. Horrela, arkuari ez zitzaion tentsio erantsirik edo deszentraturik ezartzen. Historian zehar badira zintragabetze-prozesuko arkuen erorketaren adibideak.\nZintrak zurezkoak izan ohi ziren, eta, oro har, arkuen eraikuntza garestitzen zuten. Horregatik, arkuak egiteko azterlanaren zati handi bat zintra sinple, merke eta arinak bilatzean zetzan.\nArku bat erortzen da eusten duten ziriharriak oreka mekaniko izatetik mekanismo izatera igarotzen direnean. Philippe de la Hire ingeniari frantziarra izan zen arku bat nola pitzatzen den aztertzen lehena. Zintragabetze-prozesuak nahitaez sortzen ditu pitzadurak arku baten egituran, giltzarriaren jaitsieraren eta haren finkapenaren ondorioz. Zintra kendu ondoren, harlanak \"jaisteko\" joera du eta, horren eraginez, pitzadurak agertzen dira giltzarriaren barruan eta arkugaineran. Dobeletako egokitze-pitzadura horiek normalak dira, eta hasieran kalkulatutakoaz bestelako oreka egoera bat sortzen dute. Oro har, egitura erori egiten da arkuen euskarri, ostiko edo hormabularrak gaizki kalkulatu direlako, arkua ahuldu eta desorekatzen baita.\nErabilerak.\nArku baten erabilera tradizionalena, antzinatik, eraikin baten paramentuan bao edo irekidura bat gainditzeko modu bat bezala izan da. Eraikinaren pisuaren bultzada bertikalak osagai 'horizontalagoak' bihurtzeko duen gaitasun bereziaren ondorioz, euskarri gisa erabili da, eta, aldi berean, hormak irekitzeko modu gisa erabili da. Kasu askotan, leiho bat, ate bat edo sarbide bat sortzen da. Horixe da arkuek katedralen kontrahormetan euskarri gisa duten funtzioa. Funtsezkoa izan da zubiak eraikitzeko erabiltzea (zubien arkuak izenekoetan). Sekuentzia batean kateatutako arku-multzoak erabiltzea: arkupeak.\nPixkanaka-pixkanaka, eraikuntzako material berrien agerpenarekin, arkua, bere erabilera esklusiboa murriztuz joan zen ingeniaritza zibileko obra batzuetan. Arkuak, gaur egun, oso gutxitan erabiltzen dira, kasu askotan, euren funtzio nagusitik urrun dauden apaingarriak dira. Kasu batzuetan, oroitzapenezko monumentu gisa erabiltzen dira."}
{"id": "3902", "revid": "336", "url": "https://eu.wikipedia.org/wiki?curid=3902", "title": "Txinako Harresi Handia", "text": "Txinako Harresi Handia (, \"Gotorleku (harresi) Luzea\") txinatar inperioa iparraldeko mongoliar eta mantxuriar nomaden erasoetatik babesteko eraiki ziren harresi multzoa da. Guztira, oso luzea da, 6.400\u00a0km inguru ditu eta Koreako mugatik Gobiko basamorturaino luzatzen da, zazpi probintzia zeharkatuz. Batez beste, 6-7 metro garai eta 4-5 metro zabal da.\nAntzinako txinatar estatuek hainbat harresi eraiki zituzten K.a. VII. mendearen hasieratik, eta gerora Qin Shi Huang (K.a. 220 - K.a. 206) Txinako lehen enperadoreak tarte hautatuak batu. Atal gutxi geratzen da Qinen harresi hartatik.. Geroago, elkarren segidako dinastia askok mugako harresi zati ugari eraiki eta mantendu zituzten. Harresiaren tarte ezagunenak Ming dinastiak (1368 \u2013 1644) eraiki zituen.\nUstea zabalduta badago ere, Harresi Handia ezin da espaziotik ikusi, eta are gutxiago Ilargitik.\nBere balio arkitektoniko handia, garrantzi historiko eta estrategikoarekin alderatu daiteke soilik. Harresi Handia Gizateriaren Ondare izendatu zuen UNESCOk 1987an.\nHistoria.\nHarresia Qin dinastiako Lehenengo Enperadorearen garaian hasi zen erakitzen. Mila urteren buruan eraikitako hainbat horma luzatzearen emaitza da; Ming dinastiaren garaian amaitu zen eta gaurko egoera garai hartakoari dagokio.\nLau eraberritze nagusi izan ditu mendeetan zehar:\nQin dinastia aurreko garaia.\nK.a. VIII. mendean, \"Udaberrien eta udazkenen garaia\" deritzonaren hasieran, Txinak sistema feudala zuen indarrean. Lurraldea printzeek zuzendutako ehunka feudo edo estatutan banatzen zen, teorian Zhou dinastiako erregeen agindupean bilduta. Baina, denborarekin, feudo hauek batzen joan ziren, K.a. VI. mendean printzerri handiak eratuz. Horietako batzuk Chu eta Wu izan ziren. Horrela, Txina erresuma independente indartsuetan zatitua gelditu zen: Erresuma gudukarien aroaren hasiera izan zen.\nGarai hartan, hainbat estatuk harresiak eraikitzeko konpromisoa hartu zuten, alboko eta atzerriko herriengandik babesteko. Honela, K.a. V. mende inguruan Qi estatua harresi bat eraikitzen hasi zen, oraindik ere atal batzuk zutik mantentzen direnak. K.a. IV. mendea erdialdean Wei estatuak, bere mendebaldeko mugan, Qitik gertu, beste harresi bat eraikitzen hasi zen. Gerora, Yan eta Zhao estatuek imitatu egin zituzten.\nGarai hartako harresiak buztin-hormak ziren, non lur edo buztinezko geruzak bata bestearen gainean ezartzen ziren, zurezko junturak kenduz. Metodo honekin azkar eraiki zitezkeen horma sendoak, mendeetan iraun ahal zutenak.\nQin dinastiaren garaia.\nK.a. 221ean Qin Shi Huang erregeak aurka zituen estatu guztiak konkistatu zituen eta Txina bateratu zuen, Qin dinastia ezarriz. Botere zentrala inposatzeko eta jaun feudalen berpiztea eragozteko asmoarekin, bere inperioa zatitzen zituen muga zaharretako harresiak suntsitzea agindu zuen. Iparraldeko Xiongnu tribuen erasoen ondoren, Meng Tian jenerala bidali zuen Xiongnuak garaituak izan zitezen ziurtatzeko. Ondoren, Ibai Horitik haratago harresi bat eraikitzeko agindu zion, konkistatutako lurralde berriak hobeto babesteko. Harresi honek, iparraldeko muga berrian zehar zeuden gotorlekuak lotuko zituzkeen. Eraikuntzarako beharrezko material ugari garraiatzea zaila zenez, eraikitzaileek tokian tokiko baliabideak erabili zituzten, hala nola harriak mendietan eta lur zapaldua ordokietan.\nEz dago erregistro historikorik Qin dinastiako harresiaren luzera eta trazadura zehatza adierazten duenik. Baina historialarien artean eztabaida egon arren eta gertaera historikorik egon ez arren, Qin dinastiak eraikitako Harresi Handia herri irudimenean mantentzen da, \"Hamar mila \"li\"-ko harresia\" ezizena duen lan kolosala bezala (Qin dinastiako \"li\" balioan 5.760 km inguru).\nHan dinastiaren garaia.\nK.a. 210ean. Qin Shi Huang enperadorea hil zen, eta sortu zuen dinastiak urte gutxi baino ez zuen iraun. K.a. 202an. Liu Bang-ek nekazari jatorriko soldadu ohi batek bere burua enperadore izendatu zuen Han Gaozu izenarekin. Xiang Yu jeneralaren aurkako bere aurreko oinordetza-gerrak ahulduta, Gaozuk Qin dinastiako Harresiaren mantenua utzi zuen. Baina Xiongnutarrak, orain konfederazio batean elkartuta, muga mehatxatzen hasi zirenean, Gaozuk, Qin Shi Huangen antzera hormak erabiliz eraso egin beharrean, bakea lortzen saiatu zen omenaldiak eta \"batasun harmoniatsua\" (\"heqin\") erabiliz, hau da, Xiongnu buruzagientzat txinatar printzesaz hornitzea. Hainbat hamarkadatan gauza bera egingo zuten haren ondorengoek. Harresi Handia, ordea, ez zegoen erabat utzita: Han Wudi enperadorearen agindupean, gomendatu zitzaion \"tuntian\" mugak (kokaleku militar-nekazari motak) ezartzea harresi txikiz babestuak, eskualdea kolonizatzeko eta Xiongnu erasoaldiak eragozteko.\nK.a. 134an. Xiongnu eta txinatarren arteko \"statu quo\" hautsi egin zen eta, bere arbasoek ez bezala, Han Wudik, Xiongnu konfederazioaren aurka erasotzea erabaki zuen. K.a. 129an hasi zuen lehen erasoa eta ondoren beste asko egin. Wudik, Qin dinastiaren harresiaren zatiak berrezarri eta konektatu zituen, eta ondoren, Zetaren Bidea bihurtuko zenaren errepidez hedatu zuen. K.a. 119an Xiongnuak, Barne Mongoliako Gobi basamortuan zehar kanporatuak izan ziren, eta gaur egun mantentzen den 400 km luzeko harresi zati berri bat eraiki zen.\nHiru Erresumen garaitik (220) Yuan dinastiaren amaieraraino (1300) harresiak ez zuen aldaketa eta hedapen handirik izan, higatutako sektoreak berreraikitzetik haratago. Eraikitze garai txikiak nabarmentzen dira V. mendetik VII. mendera eta XI. mendetik XIII. mendera.\nMing dinastiaren garaia.\nHarresi Handia kontzeptu bezala berriro berpiztu zen Ming dinastian, Oiratek Tumuko guduan 1449an txinatar armada garaitu ondoren. Mingtarrek ez zuten garaipen argirik izan eta estrategia berri bat hartu zuten tribu nomadak hiriburutik urrun mantentzeko, Txinako iparraldeko mugan zehar harresiak eraikiz.\nAurreko gotorlekuetan ez bezala, Ming dinastiaren eraikuntza indartsuagoa eta landuagoa izan zen, adreiluak eta harria erabili baitziren lur zapalduaren ordez. Urtetan izandako mongoliarren inbasioen ondorioz, baliabide dezente bideratu ziren hormak konpondu eta indartzera. Pekin hiriburutik gertu dauden Ming atalak bereziki sendoak eta erresistenteak dira.\nMing dinastiaren amaieran, Harresi Handiak inperioa defendatzen zuen mantxu inbasioaren aurka, 1600 inguruan zena. Yuan Chonghuan-en aginte militarraren pean, Ming armadak mantxu aurrerapena blokeatu zuen Shanhaiguan pasabide gotortuan, Txinako bihotzean sartzea eragotziz. Mantxuak, azkenean, Harresi Handia zeharkatzeko gai izan ziren 1644an, Wu Sangui jeneralak Shanhaiguan pasabideko ateak ireki zituenean. Wu Sangui jenerala Shun dinastiako gobernarien jardueren aurka zegoen, denbora labur batez Ming dinastiaren oinordekoa izan zena. Mantxuek berehala okupatu zuten Pekin, eta sortu berria zen Shun dinastia eta gainontzeko erresistentzia garaitu zituzten, Qing dinastia ezartzeko.\nQingtarrak gobernari zirela, Mongolia inperioari atxiki zitzaion eta, beraz, Harresi Handiaren eraikuntza eta honen konponketak eten egin ziren, beharrezkoak ez zirelako.\nEzaugarriak.\nHarresia igarotzen den probintziak, udalerriak eta eskualde autonomoak honako hauek dira (alfabetikoki, egituraren adarkadurak ez baitu jarraipena egiteko aukerarik ematen): Gansu, Hebei, Henan, Hubei, Hunan, Jilin, Liaoning, Mongolia, Barne Mongolia, Ningxia, Pekin, Qinghai, Shaanxi, Shandong, Shanxi, Sichuan, Tianjin eta Xinjiang.\nMing dinastiaren harresia ekialdeko muturrean abiatzen da, Shanhai pasagunean, Qinhuangdao, Hebeiko probintzian. Bederatzi probintzia zeharkatu ondoren, mendebaldeko ertzean amaitzen da Jiayu pasabidean, Gansu probintzian. Jianyu pasabidea Zetaren Biderako atea zen. Harresia haraino iritsi arren, zaintza dorreak Zetaren Bidean zehar segitzen dute. Harresiaren eraikuntza prozesuan, bertan lan egiten zuten langileak inguruko lapur eta gaizkileen mehatxupean zeuden eta asko hil ziren han; horregatik, askotan Harresi Handiari \"munduko hilerririk luzeena\" esaten zaio.\nLuzera.\nHarresia oso luzea da, 6.400\u00a0km baititu. Beste datuen arabera 8.851 omen ditu guztira, horietatik 2.331 naturalak (mendiak eta ibaiak) eta beste 359 lubakiak.\nBeste ikerketa arkeologiko baten arabera, horma osoak, bere adar guztiekin, 21.196 kilometro liuze da, nahiz eta % 30 bakarrik egon ikusgai.\nAte nagusiak.\nAte edo pasabide nagusiak:\nMaterialak.\nMing dinastiaren garaian, eraikuntza lekuaren inguruan aurkitzen ziren materialak erabili ziren harresia egiteko. Pekin inguruan kareharria erabili zen. Beste leku batzuetan granito edo adreilua erabili ziren. Funtsean, buztinezko eta hareazko horma luze bat zen, adreiluz edo harriz estalia. Horrek oso sendo bihurtu zituen setio-armen inpaktuen aurka.\nQin dinastia garaiko harresiaren materialari dagokionez, lehengaia lur eskuragarritasunaren araberakoa da eta zaintza-dorreen, kuartelen eta pasabideen diseinua eta kokapena berriz, eskualdearen konfigurazio fisikoak eskaintzen zituen abantaila estrategikoetan oinarrituta. Hormak legar birrinduz eta kanaberaz osatutako geruza txandakatuetan eraiki ziren, eta buztinez estali higaduratik babesteko eta eskalatzeko zailagoa egiteko.\nDorreak.\nZaintza dorreak eta gotorlekuak eraiki ziren harresiaren luzera osoan, edo zuzenean hormetan integratuak, Xiongnu eraso bat eragozteko ke seinale sistema batekin. Indarberritzekoak azkar irits zitezen, armadak argia erabiltzen zuen, batez ere zalditeria deitzeko. Harresi Handia merkataritza bide nagusietatik igarotzen zen ere, eta horrek aukera ematen zion inportazioak kontrolatzeko. Dorre bakoitzak eskailera bakarra eta sarbide zailekoa du, etsaia nahasteko moduan. Kuartelak eta administrazio-zentroak distantzia-tarte handiagora kokatu ziren. Harresiaren luzera gehiengoan almenak daude goiko lerroan, 30 cm garai inguru eta 23 cm zabal inguru diren babes-hutsarteekin.\nDefentsa.\nGaraiko ohizko armez gain, arma bereziak garatu ziren harresiaren defentsarako. Gaur egun hauen erreplikak harresian erakusten dira.\nEgoera.\nTuristek bisitatzen dituzten hormaren zatiak egoera egokian mantendu dira, edo eraberritu egin dituzte, baina leku askotan harresia etxeak eraikitzeko harrien iturri izan denez, hondatuz joan da. Zati batzuk grafitiz bete dira eta beste batzuk besterik gabe bota egin dituzte azpiegiturak egin ahal izateko. Txinako hainbat hiri eta probintziatan, ondarea babesteko legeak egiten ari dira.\nHarresiaren mendebaldeko tarte asko buztinez eraiki zirenez, adreiluz eta harriz eraiki beharrean, higadura handiagoa jasaten dute. Adibidez, Gansu probintziako harresiaren 60 kilometro baino gehiago gal litezke datozen 20 urteetan, hondar ekaitzek eragindako higaduraren ondorioz. Leku horietan, harresiaren garaiera bost metro baino gehiagotik bi metro baino gutxiagora murriztu da. Harresiko irudi ospetsuenen ezaugarri diren zaintza-dorreak erabat galdu dira bertan.\nMitoak.\nIlargitik ikusgai.\nHarresia Ilargitik (385.000 km) ikus daitekeelako ideia oso ezaguna da, baina ezinezkoa.\nMito horri buruzko erreferentziarik ezagunenetakoa William Stukeley ingelesak 1754an idatzitako gutunean agertzen da. Stukeley-k idatzi zuen \"Harresi sendo hau [Hadrianoren Harresia], laurogei milia [130km] luze dena, Txinako Harresiak baino ez du gainditzen, zeinak Lurreko globoan irudi zoragarria den eta Ilargian antzeman daitekeen.\" Baieztapena Henry Norman-ek ere aipatu zuen 1895ean, \"Bere adinaz gain, ospea du gizakiek egindako lan bakarra izatea Ilargitik ikusi daitekeena.\" Norman, Henry, \"The Peoples and Politics of the Far East\", 215 or. (1895)..\nAskotan gezurtatu izan da Harresi Handia ilargitik ikus daitekeelako baieztapena, baina oraindik ere herri kulturaren errotuta dago oso. Adibide gisa, Harresi Handiak Ilargitik duen itxurazko zabalera 3 kilometrora ikusitako giza-ile ba bezalakoa izango litzateke."}
{"id": "3903", "revid": "148237", "url": "https://eu.wikipedia.org/wiki?curid=3903", "title": "Aldous Huxley", "text": "Aldous Leonard Huxley (Godalming, Surrey, Ingalaterra, 1894ko uztailaren 26a \u2013 Los Angeles, Kalifornia, Estatu Batuak, 1963ko azaroaren 22a) Estatu Batuetara emigratu zuen idazle eta filosofo ingelesa izan zen. Ia berrogeita hamar libururen autorea da, bai nobelak eta bai ez-fikziozko liburuak, saiakerak, poemak eta narrazioak tartean. Huxley familia ezagunean jaio zen, eta geroago Balliol unibertsitatean literatura ingelesaren graduko titulua atera zuen. Bere hasierako urteetan, ipuin motzak eta poesia argitaratu ohi zituen, baita aldizkari literario bat editatu ere, \"Oxford Poetry\", eta beranduago bidaiei buruz idazteari, satira eta gidoilaritzari ekin zion.\nBere bizitzaren bigarren zatia Estatu Batuetan pasa zuen, Los Angelesen bizi izan zelarik 1937tik hil zen arte. Bere bizitzaren bukaera aldean, Huxley bere garaiko intelektualik nagusienetarikoa zela aitor zitekeen.\nLiteraturaren Nobel Saria irabazteko izendatua izan zen zazpi aldiz, eta Literaturaren Laguntzailea izendatu zuen \u00a0Royal Society of Literature-ek 1962an.\nHumanista eta bakezalea zen. Mistizismoan eta unibertsalismo filosofikoan interesatu zen, gai hauek hainbat lanetan landu zituelarik: adibidez ' (1945), non autoreak Mendebaldeko eta Ekialdeko mistizismoaren arteko antzekotasunak adierazten dituen, edo ' (1954), non meskalinarekin izan zuen esperientzia psikodelikoa interpretatzen duen. Bere nobela ezagunenean, \"Bai Mundu Berria\" (1932), eta bere azken nobelan, \"\" (1962), distopiaz eta utopiaz zuen ikuspuntua aurkeztu zuen.\nBizitza.\nAldous Huxley Godalmingen, Ingalaterran, jaio zen 1894ko urriaren 26an. Hirugarren semea zen intelektualez beteriko eta ospe oneko familia batean; bere aitona, T. H. Huxley, naturalista eta biologoa izan zen, eta agnostikoa, Charles Darwinen eboluzioaren teoriaren lehen bultzatzaileetarikoa. Aita, Leonard Huxley, irakasle eta idazlea zuen eta Cornhill Magazineko editorea, eta ama, berriz, Julia Arnold, Matthew Arnold poeta ingelesaren ondorengoa eta Mary Augusta Wardenen ahizpa. Julian eta Andrew anaiak biologoak bihurtu ziren, baina laugarrenak, Noel Trevelyan Huxley-k, gaztea zela, bere buruaz beste egin zuen. Huxleyk ere gaztetan zientzia arlora joko zuela uste zuen. Julian Huxleyren arabera, Aldousek umetan gauza arraroekiko interes berezia zuen.\nIdazleak ikasketak bere aitaren laborategi botanikoan hasi zituen. Bertan, ama izan zuen irakasle \u00a0gaixotu zen arte. Ondoren, Eton Unibertsitatera joan zen. 1908an, Julia Arnold minbiziak jota hil zen, Aldousek 14 urte zituenean. Hiru urte geroago, idazlea keratitis punctataren erruz itsu geratu zen, eta, nahiz eta denborarekin neurri batean ikusmena berreskuratu , ez zitzaion arazoa inoiz joan, eta horrek irakurtzeko gaitasuna izugarri zaildu zion. Ondorioz, Etonen ikasten zegoela, zientzialaria izateko ametsa baztertu eta idazle izateko hautua egin zuen. 1913an Balliol Unibertsitatean sartu zen, eta han \u00a0literatura ingelesa ikasi zuen (ohorezko matrikularekin bukatu zuen). 1916an Lehen Mundu Gerrara joateko Armada Britaniarrean parte hartu nahi izan zuen, baina ikusmen arazoengatik atzera bota zuten. Julian Huxleyren ustez, ikusmen arazoa, finean, bedeinkapena izan zen.\nBalliolen ikasle bikaina zela erakutsi eta gero, aitarekin zuen zorra kitatzeko, Etonen hasi zen frantses irakasle bezala lanean lupa eta begi-niniak dilatatzen zituzten begietarako tanta batzuen laguntzarekin. Ikasleen artean George Orwell eta Steven Runciman izan zituen. Ordurako, poesia idazten hasia zen, eta 1916an publikatu zuen bere lehen liburua: poema bilduma bat, \"The Burning Wheel\" izenekoa. Garrantzitsua da aipatzea garai horretan, aldi berean, Brunner and Mond produktu kimikoen konpainian egin zuela lan. \"Bai Mundu Berria\" liburuaren sarreran azaltzen den bezala, antolatu gabeko eta inkoherentziaz beteriko munduan, unibertso antolatu bat topatu zuen, eragina izan zuena bere nobelaren sorreran. 1919. urtean Maria Nysekin ezkondu eta Matthew izeneko semea izan zuten ( Nyse 1955ean minbiziarekin hil zen eta idazlea hurrengo urtean berriro ezkondu zen). 1930. hamarkadaren bukaeraren ingururarte idaztera konprometitu zen, garai batez, Italian bizi izan zelako.\nAutore bezala egonkortu zen bere lehenengo bi nobelekin: ' (1921) eta ' (1923). \"Bai Mundu Berria\" (1932) liburuak inflexio puntu bat suposatu zuen Huxleyren karreran, eta autoreak biziki adierazi zuen horietan garaiko politika eta teknologiarekiko zuen mesfidantza. ' (1936) liburuan gizartean bizi den hutsa eta etorkizun goibela kritikatzen jarraitu zuen, baina, era berean autoreak alternatiba posible bezala filosofia Hinduarekiko eta mistizismoarekiko zeukan geroz eta interes handiagoa ere nabari da. Aurrerantzean, bere obra askok islatzen zuten kezka hori, \"The Perennial Philosophy\" (1946) liburuan batez ere. ' (1939) argitaratu eta segituan Kaliforniara joan zen bizitzera, eta bertan, Ameriketako kulturarekiko begirunea garatu zuen. Gerora askotariko gaiak landu zituen, besteak beste, azterketa psikologikoak eta droga haluzinogenikoekin izandako \u00a0esperientzia propioak.\nBere aspirazio literario garrantzitsuen artean, aipagarria da Garsington jauregian pasatako denboraldia, Lady Ottoline Morrellen etxea, hainbat intelektual eta idazlerentzat bateragune izan zena: Virginia Woolf, Bertrand Russell, T. S. Eliot eta D. H. Lawrence, adibidez. Bere jakinduria entziklopedikoarekin, sena apurtzailea izateaz gain, jauregi horretan bere postua Ingalaterrako buru garrantzitsuenetariko bat bezala nabarmendu zuen. Ospea handitzeko, The Athenaeum, Vanity Fair eta Vogue bezalako aldizarietan hainbat artikulu argitaratu zituen, baita beste hainbat poema bilduma ere.\nBizitza osoa bere burua eta ingurua etengabe behatuz pasa eta gero, Aldous Huxley ere minbiziarekin gaixotu zen. 1963ko azaroaren 22an hil zen ohean, 50 liburu baino gehiago idatzita, eta, baita poesia, kritika eta drama ugari ere. Hala ere, ez zen oso entzutetsua \u00a0izan bere heriotza, J. F. Kennedy hil zuten egun berean zendu baitzen.\nPentsamendua.\nSubstantzia psikodelikoak: \"The Doors of Perception\" (1954).\n1953an, eskizofrenia kasuetan, meskalina (historikoki amerindiar zeremonia erlijiosoetan hartzen zen, pertzepzioan aldaketak eragiten dituen sustantzia haluzinogenoa) tratamendu bezala erabiltzearen gaineko zenbait artikulu irakurtzen ditu eta berehala pizten dioten interes eta jakin-mina, artikulu horietako batzuen autore zen, Humphry Osmond psikiatrarekin harremanetan jartzera eramaten dio. Urte bereko udaberrian, Osmod doktorearen eta bere emaztearen ikuskapenarekin, substantzia hau, hura bera probatzea eta esperimentatzea erabakitzen du, eta 4 dezigramo hartzen ditu.\n\"The doors of perception\" (1954), da hain zuzen ere, esperientzia berri honen ondorio eta bizipenen deskribapen eta hausnarketa zehatz eta zorrotza.\nLiburuaren izenburua, William Blake britainiar poetaren (1790-1793 bitartean idatzia) obraren zita batean dago oinarritua:\n\"\"If the doors of perception were cleansed every thing would appear to man as it is, Infinite. For man has closed himself up, till he sees all things thro' narrow chinks of his cavern.\"\u201d\nHorren harira, Huxleyk adierazten du, gure garunak errealitatea filtratzen duela, gizakiak ezin izango lituzkeelako, hautemango zituen irudi, inpresio eta estimulu guztiak prozesatu. Ordez, filosofoaren esperientziaren arabera, meskalina bezalako droga hauek, filtro horiek murriztu edo metaforikoki adierazten duen bezala, \u201cpertzepzioaren ate horiek ireki\u201d ditzakete. Izan ere, errelatatu zuenaren arabera, droga hau hartu eta gero sentitzen dena da objektuek bere funtzionalitatea galtzen dutela eta espazio eta denbora nozioak guztiz galtzen direla; bihurtuz horrela, pertzepzioa, zerbait hunkigarri, ia jasanezin eta baita beldurgarrian.\nDena den, \u201cesperimentuaren\u201d konklusio bezala adierazi zuen, nahiz eta meskalinak ez dituen jarrera biolentoak eragiten hartzaileengan, bere ondorio eta efektuak gehiegi luzatzen zirela denboran eta zenbait ondorio negatibo eragin zituzkeela. Bestalde, Amerindiarrek helarazten zuten, meskalinaren boterea norberaren haraindikotasuna edo argiztapen espirituala garatzeko, gezurtatu zuen, azalduz, inongo sentimendu erlijiosorik gabe ezinezkoa dela antzeko ezer sentitzea.\n\"Ends and Means\" (1937).\nPolitikari dagokionez, Huxleyk, anarkistatzat hartzen zuen bere burua eta, askatasun oso baten aldarrikapena izan zen hain zuzen ere, bere diskurtsoaren erdigunean kokatu zuena. Hori dela eta, idatzi zituen nobela, saiakera eta artikulu askotan egin zituen kritikak, totalitarismoetan zeuden zentratuak; hauek baitziren, autorearen buruz, \u201chistorikotasunera\u201d, obedientziara eta etsipenera apelatuz, masen unifikazioa eta manipulazioa bideratzen zuten erregimen zapaltzaileak.\nDena den, nahiz eta kritika hauen zantzuak bere lan gehienetan aurki daitezkeen, \"\" obra da, filosofoaren ideologia eta gai-politiko eta sozialen gainean zuen iritzia, modu zuzenenean eta argienean, ezagutzeko dugun aukerarik onena. Izan ere, 1937an idatzi zuen obra honetan, (saiakera filosofikoen bilduma zena), indarkeria, ez-idarkeria, bakea, gerrak, nazionalismoa edo hezkuntza bezalako gaien gainean zuen iritzi eta ikuspuntua aurkitzen dugu:\nIndarkeria eta ez-indarkeria.\nLiburuan zehar Huxley-ek defendituko duen tesi nagusia, eta zeinetatik landuko dituen obra honetako gai guztiak, honako hau da: Indarkeriaren ondorio nagusia, indarkeria handiagoa erabiltzearen beharra da. Izan ere, filosofoaren aburuz, zenbat eta gehiago luzatu bortizkeria, gero eta zailagoa egingo zaie, bideratu duten horiei, \u00a0ez-bortitzak diren ekintza orekatzaileak burutzeko moduak aurkitzea; zeren, nolanahi ere, bortizkeria tradizio bat eta balioen eskala bat sortuko dira, zeinen bidez, ekintza-bortitzak egitate heroiko edo bertutetsu bezala neurtuko diren.\nBestalde, Huxleyk adierazten du, historiak modu argian egiaztatu duela, edozein motatako indarkeriarekin batera doazen iraultzetan, inoiz ez direla aurreikusitako emaitza desiragarriak lortzen; hau da, zenbat eta handiagoa izan bortizkeria, gero eta alferrikakoa izango da iraultza. Izan ere, iraultza bat arrakastatsua izan dela kontsideratzeko, zerbait berriaren burutzea adierazi behar du, baina, bortizkeria eta haren ondorioak (kontrabiolentzia, mesfidantza, erresumina\u2026), gauza ezagunegiak eta antiraultzaileak dira.\nHortaz, filosofoaren ustez, poliziaren indar modernoen laguntza duten gobernarien tiraniaren aurka egiteko, herritarrek har dezaketen bide edo jardunbide bakarra, desobedientzia zibila eta masako ez-kooperazioa izango lirateke; eta horrekin batera, planteatzen du, elkarte modernoen funtzio nagusietakoa, ohiko harremanetan (harreman pertsonalak, ekonomikoak, taldeen artekoak, gobernu eta huen artekoak\u2026) portaera ez-bortitzak era sistematikoan lantzea izango beharko litzatekeela.\nModu horretan, komunitatearen egitura soziala halako forma eduki dezake, zeinetan, banakoek ez duten, boterearen grina izateko, besteak gailentzeko edo gutiziatsu edo soskari bilakatzeko tentazio edo joerarik izango. Izan ere, behar-beharrezkoa da, gizarte militaristak, bakea helburu nagusitzat duen, eta \u00a0horretara bideratutako politikak soilik jarraituko dituen gizarte batean transformatzea.\nGerrari buruz.\n\"Ends and Means\" (1937), obran adierazten den bezala, gerrek, eraginkortasun eta indiskriminazio maximoarekin suntsitzen dute, eta ondorioz (bortizkeriarekin gertatzen den bezala), zuzendu edo konpondu nahi diren baino bidegabekeria larriagoak ekartzen dituzte. Izan ere:\n\u201cA country which proposes to make use of modern war as an instrument of policy must possess a highly centralized, all-powerful executive. Hence the absurdity of talking about the defence of democracy by force of arms. A democracy which makes or even effectively prepares for modern, scientific war must necessarily cease to be democratic.\u201d Ends and Means (1937)\nNazionalismoa.\nAldous Huxley-ren ustez, nazionalismoa, ideia politikorik boteretsuena eta indartsuena da, zeinetan faxismoa eta komunismoa oinarritzen diren hain zuzen.\nIzatez, moral komunista, faxista, nazi edo soilik nazionalista berri guztiak, oso antzekoak dira haien artean; izan ere, guztiek baieztatzen dute helburua, bitartekoa justifikatzen duela, izanik, helburu hori, giza-espeziearen zati baten garaipena beste zatiaren gainean, eta guztiek \u201cEstatua\u201d deritzon, oligarkia agintedun batekiko, banakoen mendekotasuna aldarrikatzen dute.\nObra garrantzitsuena: \"Bai Mundu Berria\".\n\"Bai Mundu Berria\" Aldous Huxley autore ingelesak 1931an idatzitako nobela distopiko bat da, 1932an publikatu zena. 1999an, Modern Library-k bostgarrena kokatu zuen bere 20. mendeko Ingelesez idatzitako 100 liburu hoberenen zerrendan. 2003an, berriz, Robert McCrumek The Observeren kronologikoki 53. izendatu zuen inoiz izan diren 100 nobela onenen zerrendan. Horretaz gain, BBCren The Big Read inkestan 87. postua irabazi zuen. Esan daiteke, beraz, Huxleyren nobelarik garrantzitsuena dela. Liburuak era harrigarrian aurreikusten ditu hainbat aurrerapen eta garapen zientifikoak erreprodukzio-teknologian, lo bitarteko ikasketan, manipulazio psikologikoan eta girotze klasikoan, hauek bateratzerakoan gizarte utopiko bat sortzen duelarik, kanpotar bakar batek desafiatzen duelarik hau. Liburuari jarraiki. autoreak beranduago saiakera batean birpasatu zuen, \"\" (1958), eta baita bere azken nobelan ere, \"Island\" (1962).\nKontakizuna gizarte konformista eta futurista batean kokatzen da: probetetan hazitako ume genetikoki modifikatuak, persuasio hipnotikoarekin alienatuak izango direnak (brutalitatearekin ordez, beste nobela distopikoetan gertatzen den bezala, George Orwellen edo Ray Bradburyren \"\" liburuan, adibidez), \u00a0produkzioa mantentzen duen kontsumismo aseezina, sexu frustrazioa ekiditen duen inposatutako promiskuitatea, eta baita inteligentzia maila desberdinek determinatutako kasta sistema batek ezaugarritzen dute besteak beste, eta bertako biztanle guztiak dira ederrak, seguruak, \u201cFord\u201d entearekiko fededunak eta gaixotasunik gabeak. Hauek, aipatutako alienazio metodoaren bidez, jaiotzatik daude baldintzatuta beraien bizitza eta lana maitatzera: hau kolokan jarri ezkero, soma existitzen da- poza inmediatuki eragiten dien droga bat.\nMunduaren deskripzioa irakurtzeak irakurlea ametsezko mundu batera darama: ezer ez dago sakonki deskribatuta, amets bateko paisaiak bezalaxe, eta zentzumenei eragiten dieten ezaugarriak dira nagusi: kolore eta usain biziak, soinu atseginak\u2026 behin eta berriz aipatzen dira. \u00a0 Bere garaian oso apurtzailea izan zen."}
{"id": "3904", "revid": "96586", "url": "https://eu.wikipedia.org/wiki?curid=3904", "title": "Azaroaren 22", "text": "Azaroaren 22a gregoriotar egutegiaren urteko hirurehun eta hogeitaseigarren eguna da, 327.a bisurteetan. 39 egun falta dira urtea amaitzeko.\nKanpo estekak.\nAzaroaren 21 | Urteko egutegi | Azaroaren 23"}
{"id": "3905", "revid": "1491", "url": "https://eu.wikipedia.org/wiki?curid=3905", "title": "Ahozko euskal literatura", "text": "Ahozko euskal literatura (edo, oso gutxitan erabiltzen den forma, euskarazko ahozko literatura) oroimenean oinarritzen den eta ahoz aho transmititzen den euskal literatura mota da.\nHizkuntza guztietan, funtzio poetiko guztia ahozko jardunean gauzatzen da hizkuntza idatziaren aurretiko garaietan; beraz, ahozko literatura idatzizkoa baino lehenagokoa da, eta, gizakia gizaki denetik, denbora gehien-gehienean ahozkoa izan da literatura guztia. Gainera, idatzizko literatura hasi eta gero ere, ahozko literaturak existitzen jarraitzen du hizkuntza guztietan, abestietan bereziki.\nAhozko euskal literaturako tradizionalean sortuak dira herri-kantuak, kopla zaharrak, erromantzeak (baladak), ipuinak, bertsoak... Eta gaur egun ere sortzen direnetakoak dira bertsoak eta euskal abestiak.\nBaladak (erromantzeak).\nGertaeren berri kontatzean oinarritzen dira, eta, literaturako generoen artean, epika deritzon sailean sartzen dira. Oroimena izan dute oinarri; horregatik, metrikaz eta errimaz kantatzen dira, memorian gordetzea errazago izan dadin. Naturako irudiak erabiltzen dira lehen bi lerroetan, normalean. Edukiari edo historiari begiratuz, honela sailka ditzakegu:\nEresiak.\nEresiak [[Erdi Aroa|Erdi Aro]]ko euskal hileta-kantak ziren.\nEzagutzen diren batzuk:\nKopla zaharrak.\nUsadio zaharretan oinarrituak, egiteko soziala dute, zenbait ospakizunetan abestekoak direlako; Santa Ageda, Urte zahar eta berrian, Olentzeron... Berezitasunak:\nHaur kantak.\nHaurrei zuzendutako kantak dira. Batzuetan haurrek beren jolasetan abesten dituzte, baina beste askotan helduek kantatzen dizkiete haurrei. Sarritan kantu hauen hitzak errazak eta errepikakorrak izaten dira, haurrek errazago ulertu eta ikas ditzaten.\nAhozko literaturaren funtzioetako bat komunitatearen jakintzaren transmisioa da eta haur kantetan helburu hori are eta nabarmenagoa da: haurrei tokiko kultura eta ohiturak helarazi eta gizarteratzeko erabili izan dira haur kantak. Adibidez, [[Azkoitia]]n jasotako kanta hau:\n[[Fitxategi:Ez gauza erreza.wav|thumb|Azkoitiko 60 urteko emakume bati 2010ean egindako grabaketa.]]&lt;poem&gt;\n\"Ez da gauza erreza\"\n\"kirikiriken, kirikiriken\"\n\"ez da gauza erreza\"\n\"ama gezurtatzen\"\n\"Kirikirikendu dana jakiten du\"\n\"Kirikiriko zer dan badaki\"\n\"kirikiriko kokoko dan-dana esaten (d)io (bis)\"\n\"Mutilak burrukan\"\n\"kirikiriken, kirikiriken\"\n\"mutilak burrukan\"\n\"egiten badute\"\n&lt;/poem&gt;\nAzkoitiko herrian bertan beste aldaera bat ere jaso da 80 urte inguruko gizonezko baten ahotan, non leloak honela dioen:\n&lt;poem&gt;\n\"Kirikirikendu dana jakiten du\"\n\"Kirikiriki zer dan badaki\"\n\"kirikiriko kokoko txiki(e)nak esaten (d)io (bis)\"\n&lt;/poem&gt;\nHaur kantetan (eta hau, orokorrean, ahozkotasunaren ezaugarrietako bat da) abesti berberaren aldaera ezberdinak aurkitzea oso ohikoa da. Askotan, herri batetik bestera, edo baita herrian bertan ere, abestiaren hitzak edo doinua aldatu egin daitezke.\nEuskal haur kanta asko tradiziotik jasoak dira; belaunaldiz belaunaldi, ahozko transmisioa dela medio, gaurdaino iritsi dira. Kantu hauetako asko gordeta gelditu dira [[Resurreccion Maria Azkue]]ren \"[[Cancionero Popular Vasco]]\" (1918), [[Jose Gonzalo Zulaika|Aita Donostiaren]] \"[[Euskal Eres-Sorta. Cancionero Vasco|Euskal Eres-Sorta.]] [[Cancionero Popular Vasco]]\" (1922) edo [[Euskal Herriko Ahotsak|Ahotsak]] proiektua bezalako lanei esker. Gainera hainbat musikarik eta taldek argitaratu dituzte kantu hauen bertsioak.\nAzken hamarkadetan kanta berri ugari sortu dira euskaraz haurrentzat. Sortzaile hauetan esanguratsuenetarikoa [[Imanol Urbieta]] izan da.\nJolas egiteko kantak.\nHaurrek beren artean edo helduek haurrekin jolas egiteko erabiltzen dituzten abestiak dira. Ahozko literaturan, kantagintza eta jolasa eskutik helduta doaz sarritan. Joko musikatuetan abesti errimadunek, musikak eta mugimendu erritmikoek bat egiten dute, eta ahoz aho hedatutako melodia malgu aldakorrak buruz ikasteko aukera ematen diote haurrari. Zenbait haur-abesti izaera sinpleko joko erritmikoei (korroak, [[sokasalto]]a, pilota, etab.) lotuta daude. Erritmoa duen edozer oso motibatzailea eta erakargarria egiten zaio haurrari eta psikomotrizitatea, sormena, irudimena etab. lantzeko oso aproposak dira.\n[[Euskal musika garaikidea]]n oso ezagunak dira adibidez [[Imanol Urbieta]] eta [[Pirritx, Porrotx eta MariMotots|Takolo, Pirritx eta Porrotxen]] abestiak. Adibide modura, [[Euskal Herria]]n, honako abesti hauek oso ezagunak dira jolas egiterako garaian:\n[[Fitxategi:Soka_saltoan_jolasten.jpg|thumb|Soka saltoan jolasten]]\n[[Fitxategi:Zubiri zubiri.ogg|thumb|\"Zubiri zubiri\" abestia.]]\n&lt;poem&gt;\nSOKA SALTON\n\"Saltoka, saltoka\nnabil ni gustora,\nsalto eta salto\nbat sartu arte.\nSartu dadila ...\nta biok elkarrekin\nsalto eta salto\nbat irten arte.\nEman ezazu buelta,\nta irten zaitez.\"\n&lt;/poem&gt;&lt;poem&gt;\nZUBIRI ZUBIRI\n\"Zubiri-zubiri\nnunguari-nunguari,\nnungo alkate zerade?\nPrantzia'ko erregearen\nseme-alabak gerade.\nOnen urrena zubi ontatik\npasatzen dana\nemen geldituko dala\nemen geldituko dala.\"\n&lt;/poem&gt;\nSehaska-kantak.\nSehaska-kantak edo [[lo-kanta]]k haurrei lo harrarazteko abesten zaizkien erritmo geldoko kantak dira. Munduko kultura guztiek dituzte lo kanta propioak, tokiko egitura erritmikoetara eta beren folkloreko melodietara egokituak. Musika bilduma askotan, lo-kantak haurrentzako kanten atalean agertzen dira, nahiz eta badituzten berezitasun batzuk eta konpositoreek sehaska-kantetan beti arreta berezia jarri izan duten. Konpositore klasikoek ere sortu izan dituzte sehaska-kantak, besteak beste, [[Fr\u00e9d\u00e9ric Chopin]], [[Franz Liszt]] edo [[Maurice Ravel]]-ek. Euskal musikari garaikideen artean, adibidez, [[Xabier Lete]]ren \"[[Seaska kanta|Sehaska kanta]]\" edo [[Imanol Larzabal]]ek [[Mikel Arregi]]ren hitzekin egindako \"Haur Kanta II-III\" oso ezagunak dira.\nZenbait lekutan sehaska-kantak esan beharrean bestelako izandapenak ere erabiltzen dituzte: dringili-dranguak (sehaskaren mugimenduak sortzen duen soinuaren onomatopeiatik datorren hitza), uauatxuak (\"uaua\", haur hizkeran haurra), obaobatxuak (\"oba ob\"a, sehaska-kantetan loa edo haurra esan nahi duen hitza) edo maroak (goxoa), adibidez.\nEzaugarriak.\nSehaska-kanten xede nagusia haurrari maitasuna eta segurtasuna helaraztea da. Kantu hauek musikalitate berezia dute, melodiak errepikakorrak, erritmo motelekoak, monotonoak... izan ohi dira. Hitzetan ere onomatopeiak, hiztegi bereziak eta abar erabiltzen dira sarritan (aurretik aipatutako \"Oba oba\" edo \"Uaua\" adibidez). Lo hitzak berak ere, errepikatuz, soinu lasaigarria du. Kantu hauek abestuz, eta sehaska edo besoen kulunka mugimenduaren laguntzarekin, haurrari loak hartzen lagunduko dion efektu hipnotikoa, lasaigarria lortzea da helburua. Honako adibide hauetan aipatutako berezitasunak ikus daitezke:\"Ttunkurrunku, ttunkurrunku, ttunkurrunkuttuna;\"\n \"ttunkurrunkuttun, kuttun, kuttun, kurrun, kuttuna.\"\n \"Lo, lo, ttun, kurrun, kuttuna.\" \"Buba buba \u00f1i\u00f1a\u00f1o\"\n\"Haurra duxu mimi\u00f1o...\"\nSehaska-kantetan agertzen diren gaiak ezberdinak izan daitezke. Ahozko tradiziotik datozenez, sarritan, abesti batek aldaera ugari izan ditzake, bai hitzei bai doinuari dagokionez. Batzuetan, ia erabat onomatopeiaz osaturiko kantak, zentzu argirik gabeko esaldiak, loturarik ez duten estrofak agertzen dira. Dena den, badaude abesti ezberdinetan sarri errepikatzen diren gaiak. Hauek dira garrantzitsuenetariko batzuk:\n\"Aurra, egizu lo ta lo,\"\n\"Nik emanengo bi koko,\"\n\"Bat orain eta bestia gero,\"\n\"Arratsaldian txokolatia.\"\n\"Santa Loa Santa Loa,\"\n\"gure aurrari emazu loa:\"\n\"gaubean gau guzikoa,\"\n\"egunez ordubikoa.\"\n\"Itsasoa laino dago\"\n\"Baionako Barraraino:\"\n\"Nik zu zaitut maiteago\"\n\"Txoriak bere umeak baino!\"\n\"Haurtxo txikia negarrez dago,\"\n\"ama emaiozu titia;\"\n\"aita gaixtua tabernan dago\"\n\"pikaro jokalaria.\"\nBertsolaritza.\n[[Fitxategi:Ikusgela_\u2013_Xalbador_eta_XX._Mendeko_bertsolaritza.webm|start=47|thumbtime=62|thumb|Zer da bertsolaritza?]]\n[[Fitxategi:Grupo de bertsolaris posando ante la puerta del Teatro Victoria Eugenia (1 de 1) - Fondo Car-Kutxa Fototeka.jpg|306x306px|thumb|Dargaitz, Harriet, Iriarte, Txirrita, Saiburu, Etxeberria, Zepai, Txapel eta Uztapide (1936)]]\nBertsopaperak.\nPaperean idatziriko bertsoak dira, honela, iraupenerako bermea eskaintzen zaio eta. Bat-bateko bertsolari ospetsuei egindako enkargu gaiztoak dira gehienak, gertaera bitxi baten berri emateko, norbait iraintzeko eta ondoren, ferietan saltzeko. Jakingarriak.\nAlegiak.\nAlegiak, ikasketa morla bat duten kontakizun laburrak dira. Ikaskizun hau bertsotan egon ohi da errepikatua izan dadin. Orokorrean, protagonistak hitz egiten duten animaliak izaten dira. Gaur egun, Sarasolak honela ematen du alegiaren definizioa: \u201cIpuina edo elezaharra, gehienean hitz neurtuetan moldatua, pertsona gisa jokatzen diren animaliak edo gauzak agertzen direna eta ondoriotzat ikasbide edo irakaspen morala ematen duena\u201d (Euskal hiztegia, 2007). Eta Xabier Altzibarrek berriz, Euskaltzaindiak argitaraturiko Literatura terminoen hiztegian (2008: 30), honela: \u201cAlegiak kontakizunak dira, maizenik abereak dira protagonistak, eta irakastea dute helburu (bizitzako gauzak, ohitura onak eta abar). Kontakizunari aterabide morala darraio, bukaeran formulatua batzuetan (gazt. moraleja, fr. moralit\u00e9)\u201d. \nAlegiek, zenbati jokabide etiko salatzen eta sustatzen dituzte. Pertsonaiei dagokionez, gutxi izaten dira eta normalean kontrako joera duten bi pertsonaia nabarmentzen dira Normalean ikaskizuna kontakizunaren amaieran agertu ohi da. Sustraiak ahozko literaturan dituzte eta askotan liburuetatik ahozko kulturarako saltoa eman dute. Gaur egun, alegiak liburuetan argitaratzen direnean, irudi erakargarriekin egiten ohi dira.\nHonako hauek dira alegiak idatzi dituzten pertsonai ospetsuetako batzuk: [[Jean de La Fontaine]] (1621-1695), [[Tom\u00e1s de Iriarte]] (1750-1791) eta [[Felix Maria Samaniego]] (1745-1801).\nKondairak.\nAdibideak.\n[[Fitxategi:Mari euskal jainkosa.jpg|thumb|Mari, euskal jainkosa.]]\nAtsotitzak (emakume zaharren hitzak).\n[[Atsotitz]]ak edo [[Atsotitz|Esaera zaharrak]] herri-filosofiaren bilduma direla esan izan da. Ez dira atzo goizeko kontuak, Aristoteles Greziako filosofoak esana da \"esaera zaharrak laburrak eta atseginak direlako gorde direla eta gordetzeko eran asmatu eta antolatuak izan direla\".\nEdukian, trinko eta aberatsak izaten dira: bizitzak, heriotzak, lanak, eguraldiak, izaerak eta abarrek dute isla \"atsotiz\" edo \"errefrauetan\". Urte eta gizaldi askotako bizieraren eta pentsakeraren berria jasotzen dute, laburbildurik.\nFormari dagokionez, bi ezaugarri nabarmen behintzat badira:\nLaburrak izaten dira. Ideiak nabarmenago geratzen dira era labur eta trinkoan emanda. Gainera, gogoratzeko, memorian gordetzeko aproposak dira esaldi laburrak.\nIgarkizunak.\n[[Igarkizun]]ak esanahia ezkutuan duten esaldiak dira. [[Euskara]]z, beste hainbat izen ere ematen zaie: asmakari, asmaketa, asmakizun, papaita, pipitaki-papataki...\nIgarkizunak enigmatikoak izan behar dira, hau da, mintzatzaileak besteari joko edo erronka gisa ipiniak. Igarkizunen ezaugarri nagusia zehaztugabetasuna da, eta, horregatik, [[pragmatika]]rentzat bereziki interesgarriak dira. Igarkizunen funtsezko bi baliabideak aldez aurreko ustea eta inplikazioa dira.\nIgarkizunek, hasiera edo sarbidea emateko edo formulatzeko modu jakin batzuk dituzte. Hona hemen batzuk, [[Resurreccion Maria Azkue|Azkueren]] bildumatik aterata: \"\"Zer dala eta zer dala\", beti handitzen joan eta halata ere lekutik higitzen ez dana?\", \"\"Pipitaki papataki\", nik baitakit gauza bat, kenduaz hazi eta gehituten dena\" (zuloa), \"\"Ezetz igarri\" ...\", \"\"Ez duzula igartzen\", urtearen hasieran gizen-gizen jaio eta guenean argal-argal hilten dana\" (egutegia), \"Puntan punta bi, atzean zulo bi, artaziak dira ta ezetz igarri\". \"Gelatxu ta gelatxu, gelarik adina damatxu\" (lainoa); \"Iturriratekoan etxera so eta etxeratekoan iturrira\" (ipurdia); \"Beti lehorretan eta beti bustirik\" (mihia). Igarkizun batzuek erantzuna barruan ematen dute, baina beste itxura batekin. Beste batzuek ingurumariak azaltzen dituzte, hortik abiatuta asmatzeko zer den.\n[[Xabier Etxaniz Erle|Xabier Etxanizen]] \"Igarkizunak\" obra da eremu honetan ezagunena.\nIgarkizun motak.\nHiru igarkizun mota desberdin daude:\nHelburu pedagogikoa.\nIgarkizunak haur literaturak bereganatu dituen elementuetako bat dira. Batzuk, gainera, badirudi ez zeudela haurrei zuzenduta, baina haurrek bereganatu egin dituzte eta gaur egun haur literaturaren osagai garrantzitsuak bihurtu dira.\nHerri bakoitzak bere [[folklore]]a du, eta elementu hauen bidez, bere jatorria, munduarekiko ikuspegia eta ohiturak azaldu daitezke.\nBestalde, hauek [[hizkuntza]] ezagutzen lagundu dezakete. Izan ere, [[literatura]] testu soil-soilak buruz ikastea, dramatizatzea eta errezitatzea, eta horretan, proposatutako ereduaren [[erritmo]]a, intonazioa eta [[ahoskera]] lantzeko baliagarri izan daitezke. Horregatik, esan daiteke, hizkuntzaren erabilpena dela garrantzitsuena literatura mota honetan: hitzak indarra hartzen du eta jostagai bilakatzen da. Honen ondorioz, adimen linguistikoa lantzeko baliagarria dela esan daiteke.\nHargatik, [[hezkuntza]]n igarkizunak entzutea eta ulertzea gomendagarria da, gozatzeko eta ikasteko iturri diren aldetik.\nBildumak.\nEuskal alorrean ez ditugu nahi adina igarkizun-zerrenda zein ikerketa. Lehenengo bildutako igarkizunak XIX. mendekoak dira. Hala ere, XX. mendean egon zen ekarpenik handiena.\nInauterietako antzerkia.\nMaskaradak.\n[[Fitxategi:2009ko_Maskaradak_Barkoxen.jpg|thumb|300px|2009ko Maskaradak [[Barkoxe]]n.]]\nKristautasunari loturiko jatorria duen antzerki herrikoia.\nMarijesiak.\n[[Fitxategi:Gernikako Marijesiak.jpg|thumb|Marijesiei buruzko ilustrazioa.]]\n[[Marijesiak]] [[Gernika-Lumo|Gernika]] eta inguruko herrietako tradizio bat da, non gizon eta emakume talde batek [[Jesus Nazaretekoa|Jesusen]] jaiotzari buruzko [[bertso]]ak kantatzen dituzten [[gabon]] aurreko bederatzi egunetan. [[Erronda-kanta]] izeneko neguko tradizioen multzoan kokatzen da, [[Santa Agata jaia|Santa Ageda]] tradizioa bezala. [[Antzerki]] generoko ezaugarriak ere baditu. Marijesiak aztertu dituztenen artean, [[Resurreccion Maria Azkue]] dago tradizio honetako 90 kanta bilduz.\nPastoralak.\n[[Fitxategi:Pastorale 2007 Camou-Cihigue.jpg|thumb|\"[[E\u00f1aut d'Elizagarai (pastorala)|E\u00f1aut d'Elizagarai]]\" pastorala, [[Gamere-Zihiga]]n ([[2007]])]]\n[[Pastorala]] [[Zuberoa]]n ospatzen den herri-[[antzerki]]a da, kanpoan, herriko plazan, hartarako nahita jarrita dagoen antzeztoki edo \"triate\" baten gainean ematen dena. Antzezpena, hasieratik amaiera arte [[bertso]]z kantatzen da, [[zuberera|Zuberoako euskaran]].\nDuela gutxi arte, edo herriko gizonezkoek bakarrik, edo, gutxiagotan, herriko emakumezkoek bakarrik antzezten zuten, baina azken urte hauetan gizon-emakumeek parte hartzen dute haietan. Antzerki emanaldia, berez, \"s\u00fcjet\" edo pertsonaia nagusi baten bizitzan oinarritzen da eta gaiztoen eta onen arteko borroka baten arabera egituratua da.\nSeguru aski [[Erdi Aroa|Erdi Aroko]] antzerkian du jatorria, nahiz eta lehen idazkiak [[XVII. mendea|XVII. mendekoak]] izan. Horrek adierazten du ahozko literaturan garrantzi handiko adierazpidea zela. Lehenagoko aipamenak dauden arren, zalantzarik gabe datatutako pastoralik zaharrena \"Sainte Elisabeth de Portugal\" da, [[1750]]ean [[Eskiula]]n antzeztu zena.\nUrtero Zuberoako herri bati egokitzen zaio udan pastorala bi alditan antzeztea.\nAhozko literaturak idatzizko literatura garaikidean izan duen oihartzuna.\nBadago Euskal literatura garaikidearen musikalari eta idazleak erabiltzen dituztela antzinako baladak.\nHurrengoak dira batzuk\nKanpo estekak.\n[[Kategoria:Ahozko euskal literatura]]\n[[Kategoria:Resurreccion Maria Azkue]]"}
{"id": "3907", "revid": "336", "url": "https://eu.wikipedia.org/wiki?curid=3907", "title": "Idazle", "text": "Idazlea edozein motako dokumentuak idazten dituen pertsona da. Bere ideiak aurkezteko erabiltzen ditu idazpenak. Idazle batek bere idazkerak egiteko hurrengo motak daude:"}
{"id": "3910", "revid": "59723", "url": "https://eu.wikipedia.org/wiki?curid=3910", "title": "Urtarril", "text": "Urtarrila, halaber ilbeltza () edo izotzila (), gregoriotar egutegiaren urteko lehenengo hila da eta hogeita hamaika egun ditu.\nIritsi zaigun \"Kalendrera\" euskarazko egutegi antzinakoenean (1571koa), Joanes Leizarragak \"Urtharrilla\" forma lehenetsi zuen."}
{"id": "3911", "revid": "8991465", "url": "https://eu.wikipedia.org/wiki?curid=3911", "title": "Otsail", "text": "Otsaila, halaber barantaila () edo zezeila (), gregoriotar egutegiaren urteko bigarren hila da eta hogeita zortzi egun ditu, hogeita bederatzi bisurteetan. \"Otsail\" hitza, dirudienez, \"otso\" eta \"hil\" hitzen batuketatik dator; beraz, otsoen hilabetea esan nahi omen du.\nIritsi zaigun \"Kalendrera\" euskarazko egutegi antzinakoenean (1571koa), Joanes Leizarragak lehenetsi zuen \"Otsailla\" forma.\nEuskal Herrian, hainbat jai ospatzen dira otsailean; Agate Deuna eta inauteriak, esaterako."}
{"id": "3912", "revid": "8991463", "url": "https://eu.wikipedia.org/wiki?curid=3912", "title": "Apiril", "text": "Apirila, batzuetan jorraila, gregoriotar egutegiaren urteko laugarren hila da eta hogeita hamar egun ditu. Apirila udaberriarekin lotzen da Ipar Hemisferioan eta udazkenarekin Hego Hemisferioan.\nIritsi zaigun \"Kalendrera\" euskarazko egutegi antzinakoenean (1571koa), Joanes Leizarragak lehenetsi zuen \"Aprilla\" forma."}
{"id": "3913", "revid": "8991462", "url": "https://eu.wikipedia.org/wiki?curid=3913", "title": "Maiatz", "text": "Maiatza, batzuetan hostaro edo loraila, gregoriotar egutegiaren urteko bosgarren hila da eta hogeita hamaika egun ditu. Ipar Hemisferioan udaberriari dagokion hila da, eta udazkenari Hego Hemisferioan.\nIritsi zaigun \"Kalendrera\" euskarazko egutegi antzinakoenean (1571koa), Joanes Leizarragak lehenetsi zuen \"Maiatza\" forma."}
{"id": "3914", "revid": "8991461", "url": "https://eu.wikipedia.org/wiki?curid=3914", "title": "Ekain", "text": "Ekaina, halaber arramaiatza (), bagila () edo garagarrila (), batzuetan ereiaroa (), gregoriotar egutegiaren urteko seigarren hila da eta hogeita hamar egun ditu. Ekainaren 21ean uda hasten da ipar hemisferioan, eta negua hego hemisferioan.\nIritsi zaigun \"Kalendrera\" euskarazko egutegi antzinakoenean (1571koa), Joanes Leizarragak lehenetsi zuen \"Ereyaroa\" forma."}
{"id": "3915", "revid": "59723", "url": "https://eu.wikipedia.org/wiki?curid=3915", "title": "Uztail", "text": "Uztaila, halaber garagarrila (), batzuetan garila (), gregoriotar egutegian, urteko zazpigarren hila da eta hogeita hamaika egun ditu.\nIritsi zaigun \"Kalendrera\" euskarazko egutegi antzinakoenean (1571koa), Joanes Leizarragak lehenetsi zuen \"uztailla\" forma."}
{"id": "3916", "revid": "8991459", "url": "https://eu.wikipedia.org/wiki?curid=3916", "title": "Abuztu", "text": "Abuztua, halaber agorrila (), batzuetan dagonila, gregoriotar egutegiaren urteko zortzigarren hila da eta 31 egun ditu.\nIritsi zaigun \"Kalendrera\" euskarazko egutegi antzinakoenean (1571koa), Joanes Leizarragak lehenetsi zuen \"Agorrilla\" forma."}
{"id": "3917", "revid": "8991458", "url": "https://eu.wikipedia.org/wiki?curid=3917", "title": "Irail", "text": "Iraila, halaber buruila (), gaur egun batzuetan agorra (), gregoriotar egutegiaren urteko bederatzigarren hila da eta hogeita hamar egun ditu.\nBere izena \"iraren hila\" edo \"iratzearen hila\"tik datorkio.\nBetse izenak: \"setemere\" edo \"b\u00fcr\u00fcila\" (Zuberoa), \"agorra\" (Gipuzkoa), \"urria\" (Bizkaia, Nafarroa)\nIritsi zaigun \"Kalendrera\" euskarazko egutegi antzinakoenean (1571koa), Joanes Leizarragak lehenetsi zuen \"Buruilla\" forma."}
{"id": "3918", "revid": "8991457", "url": "https://eu.wikipedia.org/wiki?curid=3918", "title": "Urri", "text": "Urria, halaber urrila edo urrieta (), gregoriotar egutegiaren urteko hamargarren hila da eta hogeita hamaika egun ditu.\nBeste izenak: \"\u00fcrrieta\" (Zuberoa), \"urrieta\" (Bizkaia), \"lastaila\" (Nafarroa), \"urrila\" (Bizkaia), \"urri bigarrena\" (Bizkaia, Nafarroa Beherea)\nIritsi zaigun \"Kalendrera\" euskarazko egutegi antzinakoenean (1571koa), Joanes Leizarragak lehenetsi zuen \"Urria\" forma."}
{"id": "3919", "revid": "8991456", "url": "https://eu.wikipedia.org/wiki?curid=3919", "title": "Azaro", "text": "Azaroa gregoriotar egutegiaren urteko hamaikagarren hila da eta hogeita hamar egun ditu.\nBeste izenak: zemendia (Bizkaia), gorotzila (Zuberoa), hazil (Lapurdi, Nafarroa Beherea)\nIritsi zaigun \"Kalendrera\" euskarazko egutegi antzinakoenean (1571koa), Joanes Leizarragak lehenetsi zuen \"Hacilla\" forma."}
{"id": "3920", "revid": "9133475", "url": "https://eu.wikipedia.org/wiki?curid=3920", "title": "Abendu", "text": "Abendua, batzuetan lotazila, gregoriotar egutegiaren urteko hamabigarren eta azken hila da eta hogeita hamaika egun ditu.\nEtimologia.\n\"Abendu\" hitza latinezko \"adventum\" hitzetik dator, \"etorrera\".\nIritsi zaigun \"Kalendrera\" euskarazko egutegi antzinakoenean (1571koa), Joanes Leizarragak lehenetsi zuen \"Aduendua\" forma.\nAstronomia.\nAbenduaren 21ean, ipar hemisferioan negua hasten da, eta hego hemisferioan, uda."}
{"id": "3921", "revid": "96586", "url": "https://eu.wikipedia.org/wiki?curid=3921", "title": "Irailaren 2", "text": "Irailaren 2a gregoriotar egutegiaren urteko berrehun eta berrogeita bostgarren eguna da, 246.a bisurteetan. 120 egun falta dira urtea amaitzeko.\nKanpo estekak.\nIrailaren 1 | Urteko egutegi | Irailaren 3"}
{"id": "3923", "revid": "58701", "url": "https://eu.wikipedia.org/wiki?curid=3923", "title": "Marina Mayoral", "text": "Marina Mayoral D\u00edaz (Mondo\u00f1edo, - ) galizieraz eta gaztelaniaz idazten duen idazlea da.\nSantiago de Compostelako Unibertsitatean eta gero Madrilen Filologia Erromanikoa ikasi zuen. Orain, Madrilen Unibertsitate Complutensean lan egiten ari da, Espainiera Literatura irakasle moduan. Rosal\u00eda de Castrori buruz hitz egiten zuen liburu aipagarri batzuk. Eleberri laburraren saria, Gabriel Sij\u00e9 izenekoa, jaso zuen, \"Plantar un arbol\" eleberriagatik.\nEuskaraz itzuli gabe daude oraindik Marina Mayoralen liburu guztiak."}
{"id": "3946", "revid": "56334", "url": "https://eu.wikipedia.org/wiki?curid=3946", "title": "Abuztuaren 1", "text": "Abuztuaren 1a gregoriotar egutegiaren urteko berrehun eta hamahirugarren eguna da, 214.a bisurteetan. 152 egun falta dira urtea amaitzeko.\nKanpo estekak.\nUztailaren 31 | Urteko egutegi | Abuztuaren 2"}
{"id": "3947", "revid": "56334", "url": "https://eu.wikipedia.org/wiki?curid=3947", "title": "Abuztuaren 2", "text": "Abuztuaren 2a gregoriotar egutegiaren urteko berrehun eta hamalaugarren eguna da, 215.a bisurteetan. 151 egun falta dira urtea amaitzeko.\nKanpo estekak.\nAbuztuaren 1 | Urteko egutegi | Abuztuaren 3"}
{"id": "3948", "revid": "65203", "url": "https://eu.wikipedia.org/wiki?curid=3948", "title": "Abuztuaren 3", "text": "Abuztuaren 3a gregoriotar egutegiaren urteko berrehun eta hamabostgarren eguna da, 216.a bisurteetan. 150 egun falta dira urtea amaitzeko.\nKanpo estekak.\nAbuztuaren 2 | | Abuztuaren 4"}
{"id": "3949", "revid": "96586", "url": "https://eu.wikipedia.org/wiki?curid=3949", "title": "Abuztuaren 5", "text": "Abuztuaren 5a gregoriotar egutegiaren urteko berrehun eta hamazazpigarren eguna da, 218.a bisurteetan. 148 egun falta dira urtea amaitzeko.\nKanpo estekak.\nAbuztuaren 4 | Urteko egutegi | Abuztuaren 6"}
{"id": "3950", "revid": "56334", "url": "https://eu.wikipedia.org/wiki?curid=3950", "title": "Abuztuaren 4", "text": "Abuztuaren 4a gregoriotar egutegiaren urteko berrehun eta hamaseigarren eguna da, 217.a bisurteetan. 149 egun falta dira urtea amaitzeko.\nKanpo estekak.\nAbuztuaren 3 | | Abuztuaren 5"}
{"id": "3954", "revid": "96586", "url": "https://eu.wikipedia.org/wiki?curid=3954", "title": "Wis\u0142awa Szymborska", "text": "Wis\u0142awa Szymborska, Maria Wis\u0142awa Anna Szymborska (Bnin, Polonia Handia, 1923ko uztailaren 2a - Krakovia, 2012ko otsailaren 1a) idazle poloniarra izan zen.\n1945an poema aipagarri bat idatzi zuen: \"Szukam slowa\". \"Zycie Literackie\" (Bizitza literarioa) aldizkarian lan egiten zuen, astero-astero. \"Irakurketa burujabea\" izeneko zutabean, erreflexio literarioekin. Bere herriko aldizkari literarioarentzat kolaboratzaile erregularra da, saio kritikoekin.\n1996 urtean Literaturako Nobel Saria jaso zuen."}
{"id": "3955", "revid": "58701", "url": "https://eu.wikipedia.org/wiki?curid=3955", "title": "Abuztuaren 6", "text": "Abuztuaren 6a gregoriotar egutegiaren urteko berrehun eta hamazortzigarren eguna da, 219.a bisurteetan. 147 egun falta dira urtea amaitzeko.\nKanpo estekak.\nAbuztuaren 5 | Urteko egutegi | Abuztuaren 7"}
{"id": "3956", "revid": "56334", "url": "https://eu.wikipedia.org/wiki?curid=3956", "title": "Abuztuaren 7", "text": "Abuztuaren 7a gregoriotar egutegiaren urteko berrehun eta hemeretzigarren eguna da, 220.a bisurteetan. 146 egun falta dira urtea amaitzeko.\nKanpo estekak.\nAbuztuaren 6 | | Abuztuaren 8"}
{"id": "3957", "revid": "56334", "url": "https://eu.wikipedia.org/wiki?curid=3957", "title": "Abuztuaren 9", "text": "Abuztuaren 9a gregoriotar egutegiaren urteko berrehun eta hogeita batgarren eguna da, 222.a bisurteetan. 144 egun falta dira urtea amaitzeko.\nKanpo estekak.\nAbuztuaren 8 | | Abuztuaren 10"}
{"id": "3958", "revid": "56334", "url": "https://eu.wikipedia.org/wiki?curid=3958", "title": "Abuztuaren 8", "text": "Abuztuaren 8a gregoriotar egutegiaren urteko berrehun eta hogeigarren eguna da, 221.a bisurteetan. 145 egun falta dira urtea amaitzeko.\nKanpo estekak.\nAbuztuaren 7 | Urteko egutegi | Abuztuaren 9"}
{"id": "3959", "revid": "58701", "url": "https://eu.wikipedia.org/wiki?curid=3959", "title": "Abuztuaren 10", "text": "Abuztuaren 10a gregoriotar egutegiaren urteko berrehun eta hogeita bigarren eguna da, 223.a bisurteetan. 143 egun falta dira urtea amaitzeko.\nKanpo estekak.\nAbuztuaren 9 | Urteko egutegi | Abuztuaren 11"}
{"id": "3960", "revid": "56334", "url": "https://eu.wikipedia.org/wiki?curid=3960", "title": "Abuztuaren 11", "text": "Abuztuaren 11 gregoriotar egutegiaren urteko berrehun eta hogeita hirugarren eguna da, 224.a bisurteetan. 142 egun falta dira urtea amaitzeko.\nKanpo estekak.\nAbuztuaren 10 | Urteko egutegi | Abuztuaren 12"}
{"id": "3961", "revid": "58701", "url": "https://eu.wikipedia.org/wiki?curid=3961", "title": "Abuztuaren 12", "text": "Abuztuaren 12a gregoriotar egutegiaren urteko berrehun eta hogeita laugarren eguna da, 225.a bisurteetan. 141 egun falta dira urtea amaitzeko.\nKanpo estekak.\nAbuztuaren 11 | Urteko egutegi | Abuztuaren 13"}
{"id": "3962", "revid": "65203", "url": "https://eu.wikipedia.org/wiki?curid=3962", "title": "Abuztuaren 14", "text": "Abuztuaren 14a gregoriotar egutegiaren urteko berrehun eta hogeita seigarren eguna da, 227.a bisurteetan. 139 egun falta dira urtea amaitzeko.\nKanpo estekak.\nAbuztuaren 13 | Urteko egutegi | Abuztuaren 15"}
{"id": "3963", "revid": "56334", "url": "https://eu.wikipedia.org/wiki?curid=3963", "title": "Abuztuaren 13", "text": "Abuztuaren 13a gregoriotar egutegiaren urteko berrehun eta hogeita bostgarren eguna da, 226.a bisurteetan. 140 egun falta dira urtea amaitzeko.\nKanpo estekak.\nAbuztuaren 12 | Urteko egutegi | Abuztuaren 14"}
{"id": "3964", "revid": "56334", "url": "https://eu.wikipedia.org/wiki?curid=3964", "title": "Abuztuaren 15", "text": "Abuztuaren 15a gregoriotar egutegiaren urteko berrehun eta hogeita zazpigarren eguna da, 228.a bisurteetan. 138 egun falta dira urtea amaitzeko.\nKanpo estekak.\nAbuztuaren 14 | Urteko egutegi | Abuztuaren 16"}
{"id": "3965", "revid": "56334", "url": "https://eu.wikipedia.org/wiki?curid=3965", "title": "Abuztuaren 16", "text": "Abuztuaren 16a gregoriotar egutegiaren urteko berrehun eta hogeita zortzigarren eguna da, 229.a bisurteetan. 137 egun falta dira urtea amaitzeko.\nKanpo estekak.\nAbuztuaren 15 | | Abuztuaren 17"}
{"id": "3966", "revid": "65203", "url": "https://eu.wikipedia.org/wiki?curid=3966", "title": "Abuztuaren 17", "text": "Abuztuaren 17a gregoriotar egutegiaren urteko berrehun eta hogeita bederatzigarren eguna da, 230.a bisurteetan. 136 egun falta dira urtea amaitzeko.\nKanpo estekak.\nAbuztuaren 16 | Urteko egutegi | Abuztuaren 18"}
{"id": "3967", "revid": "58701", "url": "https://eu.wikipedia.org/wiki?curid=3967", "title": "Abuztuaren 19", "text": "Abuztuaren 19a gregoriotar egutegiaren urteko berrehun eta hogeita hamaikagarren eguna da, 232.a bisurteetan. 134 egun falta dira urtea amaitzeko.\nKanpo estekak.\nAbuztuaren 18 | Urteko egutegi | Abuztuaren 20"}
{"id": "3968", "revid": "65203", "url": "https://eu.wikipedia.org/wiki?curid=3968", "title": "Abuztuaren 18", "text": "Abuztuaren 18a gregoriotar egutegiaren urteko berrehun eta hogeita hamargarren eguna da, 231.a bisurteetan. 135 egun falta dira urtea amaitzeko.\nKanpo estekak.\nAbuztuaren 17 | Urteko egutegi | Abuztuaren 19"}
{"id": "3969", "revid": "88969", "url": "https://eu.wikipedia.org/wiki?curid=3969", "title": "Abuztuaren 20", "text": "Abuztuaren 20a gregoriotar egutegiaren urteko berrehun eta hogeita hamabigarren eguna da, 233.a bisurteetan. 133 egun falta dira urtea amaitzeko.\nKanpo estekak.\nAbuztuaren 19 | Urteko egutegi | Abuztuaren 21"}
{"id": "3970", "revid": "56334", "url": "https://eu.wikipedia.org/wiki?curid=3970", "title": "Abuztuaren 21", "text": "Abuztuaren 21a gregoriotar egutegiaren urteko berrehun eta hogeita hamairugarren eguna da, 234.a bisurteetan. 132 egun falta dira urtea amaitzeko.\nKanpo estekak.\nAbuztuaren 20 | Urteko egutegi | Abuztuaren 22"}
{"id": "3971", "revid": "56334", "url": "https://eu.wikipedia.org/wiki?curid=3971", "title": "Abuztuaren 22", "text": "Abuztuaren 22a gregoriotar egutegiaren urteko berrehun eta hogeita hamalaugarren eguna da, 235.a bisurteetan. 131 egun falta dira urtea amaitzeko.\nKanpo estekak.\nAbuztuaren 21 | Urteko egutegi | Abuztuaren 23"}
{"id": "3972", "revid": "56334", "url": "https://eu.wikipedia.org/wiki?curid=3972", "title": "Abuztuaren 23", "text": "Abuztuaren 23a gregoriotar egutegiaren urteko berrehun eta hogeita hamabostgarren eguna da, 236.a bisurteetan. 130 egun falta dira urtea amaitzeko.\nArte eta kultura.\nMundua.\n1985 - \"Teen Wolf\" (\"Otso Nerabea\") filma estreinatu zen, Rod Danielek zuzendu eta Michael J. Fox, Lorie Griffin, James Hampton, Susan Ursitti, Jerry Levine, Mark Arnold, Jay Tarses eta Scott Paulin aktoreek antzeztu zuten.\nKanpo estekak.\nAbuztuaren 22 | Urteko egutegi | Abuztuaren 24"}
{"id": "3973", "revid": "65203", "url": "https://eu.wikipedia.org/wiki?curid=3973", "title": "Abuztuaren 24", "text": "Abuztuaren 24a gregoriotar egutegiaren urteko berrehun eta hogeita hamaseigarren eguna da, 237.a bisurteetan. 129 egun falta dira urtea amaitzeko.\nKanpo estekak.\nAbuztuaren 23 | Urteko egutegi | Abuztuaren 25"}
{"id": "3974", "revid": "65203", "url": "https://eu.wikipedia.org/wiki?curid=3974", "title": "Abuztuaren 25", "text": "Abuztuaren 25a gregoriotar egutegiaren urteko berrehun eta hogeita hamazazpigarren eguna da, 238.a bisurteetan. 128 egun falta dira urtea amaitzeko.\nKanpo estekak.\nAbuztuaren 24 | Urteko egutegi | Abuztuaren 26"}
{"id": "3975", "revid": "65203", "url": "https://eu.wikipedia.org/wiki?curid=3975", "title": "Abuztuaren 26", "text": "Abuztuaren 26a gregoriotar egutegiaren urteko berrehun eta hogeita hamazortzigarren eguna da, 239.a bisurteetan. 127 egun falta dira urtea amaitzeko.\nKanpo estekak.\nAbuztuaren 25 | Urteko egutegi | Abuztuaren 27"}
{"id": "3976", "revid": "56334", "url": "https://eu.wikipedia.org/wiki?curid=3976", "title": "Abuztuaren 27", "text": "Abuztuaren 27a gregoriotar egutegiaren urteko berrehun eta hogeita hemeretzigarren eguna da, 240.a bisurteetan. 126 egun falta dira urtea amaitzeko.\nKanpo estekak.\nAbuztuaren 26 | Urteko egutegi | Abuztuaren 28"}
{"id": "3977", "revid": "56334", "url": "https://eu.wikipedia.org/wiki?curid=3977", "title": "Abuztuaren 28", "text": "Abuztuaren 28a gregoriotar egutegiaren urteko berrehun eta berrogeigarren eguna da, 241.a bisurteetan. 125 egun falta dira urtea amaitzeko.\nKanpo estekak.\nAbuztuaren 27 | | Abuztuaren 29"}
{"id": "3978", "revid": "56334", "url": "https://eu.wikipedia.org/wiki?curid=3978", "title": "Abuztuaren 29", "text": "Abuztuaren 29a gregoriotar egutegiaren urteko berrehun eta berrogeita batgarren eguna da, 242.a bisurteetan. 124 egun falta dira urtea amaitzeko.\nKanpo estekak.\nAbuztuaren 28 | Urteko egutegi | Abuztuaren 30"}
{"id": "3979", "revid": "58701", "url": "https://eu.wikipedia.org/wiki?curid=3979", "title": "Abuztuaren 30", "text": "Abuztuaren 30a gregoriotar egutegiaren urteko berrehun eta berrogeita bigarren eguna da, 243.a bisurteetan. 123 egun falta dira urtea amaitzeko.\nKanpo estekak.\nAbuztuaren 29 | Urteko egutegi | Abuztuaren 31"}
{"id": "3980", "revid": "56334", "url": "https://eu.wikipedia.org/wiki?curid=3980", "title": "Abuztuaren 31", "text": "Abuztuaren 31a gregoriotar egutegiaren urteko berrehun eta berrogeita hirugarren eguna da, 244.a bisurteetan. 122 egun falta dira urtea amaitzeko.\nKanpo estekak.\nAbuztuaren 30 | Urteko egutegi | Irailaren 1"}
{"id": "3981", "revid": "56334", "url": "https://eu.wikipedia.org/wiki?curid=3981", "title": "2005", "text": ""}
{"id": "3984", "revid": "56334", "url": "https://eu.wikipedia.org/wiki?curid=3984", "title": "Irailaren 1", "text": "Irailaren 1a gregoriotar egutegiaren urteko berrehun eta berrogeita laugarren eguna da, 245.a bisurteetan. 121 egun falta dira urtea amaitzeko.\nKanpo estekak.\nAbuztuaren 31 | | Irailaren 2"}
{"id": "3985", "revid": "56334", "url": "https://eu.wikipedia.org/wiki?curid=3985", "title": "Irailaren 4", "text": "Irailaren 4a gregoriotar egutegiaren urteko berrehun eta berrogeita zazpigarren eguna da, 248.a bisurteetan. 118 egun falta dira urtea amaitzeko.\nKanpo estekak.\nIrailaren 3 | Urteko egutegi | Irailaren 5"}
{"id": "3986", "revid": "65203", "url": "https://eu.wikipedia.org/wiki?curid=3986", "title": "Irailaren 3", "text": "Irailaren 3a gregoriotar egutegiaren urteko berrehun eta berrogeita seigarren eguna da, 247.a bisurteetan. 119 egun falta dira urtea amaitzeko.\nKanpo estekak.\nIrailaren 2 | Urteko egutegi | Irailaren 4"}
{"id": "3987", "revid": "65203", "url": "https://eu.wikipedia.org/wiki?curid=3987", "title": "Irailaren 5", "text": "Irailaren 5a gregoriotar egutegiaren urteko berrehun eta berrogeita zortzigarren eguna da, 249.a bisurteetan. 117 egun falta dira urtea amaitzeko.\nKanpo estekak.\nIrailaren 4 | Urteko egutegi | Irailaren 6"}
{"id": "3988", "revid": "56334", "url": "https://eu.wikipedia.org/wiki?curid=3988", "title": "Irailaren 6", "text": "Irailaren 6a gregoriotar egutegiaren urteko berrehun eta berrogeita bederatzigarren eguna da, 250.a bisurteetan. 116 egun falta dira urtea amaitzeko.\nKanpo estekak.\nIrailaren 5 | Urteko egutegi | Irailaren 7"}
{"id": "3989", "revid": "58701", "url": "https://eu.wikipedia.org/wiki?curid=3989", "title": "Irailaren 12", "text": "Irailaren 12a gregoriotar egutegiaren urteko berrehun eta berrogeita hamabostgarren eguna da, 256.a bisurteetan. 110 egun falta dira urtea amaitzeko.\nKanpo estekak.\nIrailaren 11 | Urteko egutegi | Irailaren 13"}
{"id": "3990", "revid": "56334", "url": "https://eu.wikipedia.org/wiki?curid=3990", "title": "Irailaren 7", "text": "Irailaren 7a gregoriotar egutegiaren urteko berrehun eta berrogeita hamargarren eguna da, 251.a bisurteetan. 115 egun falta dira urtea amaitzeko.\nKanpo estekak.\nIrailaren 6 | Urteko egutegi | Irailaren 8"}
{"id": "3991", "revid": "65203", "url": "https://eu.wikipedia.org/wiki?curid=3991", "title": "Irailaren 8", "text": "Irailaren 8a gregoriotar egutegiaren urteko berrehun eta berrogeita hamaikgarren eguna da, 252.a bisurteetan. 114 egun falta dira urtea amaitzeko.\nGertaerak.\nEuskal Herria.\n1976 - Guardia Zibilak Jes\u00fas Mar\u00eda Zabala gaztea hil zuen Hondarribiko jaietan.\nKanpo estekak.\nIrailaren 7 | Urteko egutegi | Irailaren 9"}
{"id": "3992", "revid": "56334", "url": "https://eu.wikipedia.org/wiki?curid=3992", "title": "Irailaren 9", "text": "Irailaren 9a gregoriotar egutegiaren urteko berrehun eta berrogeita hamabigarren eguna da, 253.a bisurteetan. 113 egun falta dira urtea amaitzeko.\nKanpo estekak.\nIrailaren 8 | Urteko egutegi | Irailaren 10"}
{"id": "3993", "revid": "56334", "url": "https://eu.wikipedia.org/wiki?curid=3993", "title": "Irailaren 10", "text": "Irailaren 10a gregoriotar egutegiaren urteko berrehun eta berrogeita hamairugarren eguna da, 254.a bisurteetan. 112 egun falta dira urtea amaitzeko.\nKanpo estekak.\nIrailaren 9 | Urteko egutegi | Irailaren 11"}
{"id": "3994", "revid": "65203", "url": "https://eu.wikipedia.org/wiki?curid=3994", "title": "Irailaren 11", "text": "Irailaren 11 gregoriotar egutegiaren urteko berrehun eta berrogeita hamalaugarren eguna da, 255.a bisurteetan. 111 egun falta dira urtea amaitzeko.\nKanpo estekak.\nIrailaren 10 | Urteko egutegi | Irailaren 12"}
{"id": "3995", "revid": "58701", "url": "https://eu.wikipedia.org/wiki?curid=3995", "title": "Irailaren 13", "text": "Irailaren 13a gregoriotar egutegiaren urteko berrehun eta berrogeita hamaseigarren eguna da, 257.a bisurteetan. 109 egun falta dira urtea amaitzeko.\nKanpo estekak.\nIrailaren 12 | Urteko egutegi | Irailaren 14"}
{"id": "3996", "revid": "65203", "url": "https://eu.wikipedia.org/wiki?curid=3996", "title": "Irailaren 16", "text": "Irailaren 16a gregoriotar egutegiaren urteko berrehun eta berrogeita hemeretzigarren eguna da, 260.a bisurteetan. 106 egun falta dira urtea amaitzeko.\nKanpo estekak.\nIrailaren 15 | Urteko egutegi | Irailaren 17"}
{"id": "3997", "revid": "65203", "url": "https://eu.wikipedia.org/wiki?curid=3997", "title": "Irailaren 15", "text": "Irailaren 15a gregoriotar egutegiaren urteko berrehun eta berrogeita hamazortzigarren eguna da, 259.a bisurteetan. 107 egun falta dira urtea amaitzeko.\nKanpo estekak.\nIrailaren 14 | Urteko egutegi | Irailaren 16"}
{"id": "3998", "revid": "58701", "url": "https://eu.wikipedia.org/wiki?curid=3998", "title": "Irailaren 17", "text": "Irailaren 17a gregoriotar egutegiaren urteko berrehun eta hirurogeigarren eguna da, 261.a bisurteetan. 105 egun falta dira urtea amaitzeko.\nKanpo estekak.\nIrailaren 16 | Urteko egutegi | Irailaren 18"}
{"id": "3999", "revid": "65203", "url": "https://eu.wikipedia.org/wiki?curid=3999", "title": "Irailaren 18", "text": "Irailaren 18a gregoriotar egutegiaren urteko berrehun eta hirurogeita batgarren eguna da, 262.a bisurteetan. 104 egun falta dira urtea amaitzeko.\nKanpo estekak.\nIrailaren 17 | Urteko egutegi | Irailaren 19"}
{"id": "4000", "revid": "56334", "url": "https://eu.wikipedia.org/wiki?curid=4000", "title": "Irailaren 19", "text": "Irailaren 19a gregoriotar egutegiaren urteko berrehun eta hirurogeita bigarren eguna da, 263.a bisurteetan. 103 egun falta dira urtea amaitzeko.\nKanpo estekak.\nIrailaren 18 | Urteko egutegi | Irailaren 20"}
{"id": "4001", "revid": "56334", "url": "https://eu.wikipedia.org/wiki?curid=4001", "title": "Irailaren 20", "text": "Irailaren 20a gregoriotar egutegiaren urteko berrehun eta hirurogeita hirugarren eguna da, 264.a bisurteetan. 102 egun falta dira urtea amaitzeko.\nKanpo estekak.\nIrailaren 19 | Urteko egutegi | Irailaren 21"}
{"id": "4002", "revid": "58701", "url": "https://eu.wikipedia.org/wiki?curid=4002", "title": "Irailaren 22", "text": "Irailaren 22a gregoriotar egutegiaren urteko berrehun eta hirurogeita bostgarren eguna da, 266.a bisurteetan. 100 egun falta dira urtea amaitzeko.\nKanpo estekak.\nIrailaren 21 | Urteko egutegi | Irailaren 23"}
{"id": "4003", "revid": "56334", "url": "https://eu.wikipedia.org/wiki?curid=4003", "title": "Irailaren 21", "text": "Irailaren 21a gregoriotar egutegiaren urteko berrehun eta hirurogeita laugarren eguna da, 265.a bisurteetan. 101 egun falta dira urtea amaitzeko.\nKanpo estekak.\nIrailaren 20 | Urteko egutegi | Irailaren 22"}
{"id": "4004", "revid": "56334", "url": "https://eu.wikipedia.org/wiki?curid=4004", "title": "Irailaren 23", "text": "Irailaren 23a gregoriotar egutegiaren urteko berrehun eta hirurogeita seigarren eguna da, 267.a bisurteetan. 99 egun falta dira urtea amaitzeko.\nEgun honetan maiz hasten da astronomikoki udaberria (Hego Hemisferioan) edo udazkena (Ipar Hemisferioan).\nKanpo estekak.\nIrailaren 22 | Urteko egutegi | Irailaren 24"}
{"id": "4005", "revid": "56334", "url": "https://eu.wikipedia.org/wiki?curid=4005", "title": "Irailaren 24", "text": "Irailaren 24a gregoriotar egutegiaren urteko berrehun eta hirurogeita zazpigarren eguna da, 268.a bisurteetan. 98 egun falta dira urtea amaitzeko.\nKanpo estekak.\nIrailaren 23 | Urteko egutegi | Irailaren 25"}
{"id": "4006", "revid": "56334", "url": "https://eu.wikipedia.org/wiki?curid=4006", "title": "Irailaren 25", "text": "Irailaren 25a gregoriotar egutegiaren urteko berrehun eta hirurogeita zortzigarren eguna da, 269.a bisurteetan. 97 egun falta dira urtea amaitzeko.\nKanpo estekak.\nIrailaren 24 | | Irailaren 26"}
{"id": "4007", "revid": "96586", "url": "https://eu.wikipedia.org/wiki?curid=4007", "title": "Irailaren 26", "text": "Irailaren 26a gregoriotar egutegiaren urteko berrehun eta hirurogeita bederatzigarren eguna da, 270.a bisurteetan. 96 egun falta dira urtea amaitzeko.\nKanpo estekak.\nIrailaren 25 | Urteko egutegi | Irailaren 27"}
{"id": "4008", "revid": "58701", "url": "https://eu.wikipedia.org/wiki?curid=4008", "title": "Irailaren 27", "text": "Irailaren 27a gregoriotar egutegiaren urteko berrehun eta hirurogeita hamargarren eguna da, 271.a bisurteetan. 95 egun falta dira urtea amaitzeko.\nKanpo estekak.\n[[Irailaren 26]] | [[Urteko egutegia|Urteko egutegi]] | [[Irailaren 28]]"}
{"id": "4009", "revid": "65203", "url": "https://eu.wikipedia.org/wiki?curid=4009", "title": "Irailaren 29", "text": "Irailaren 29a gregoriotar egutegiaren urteko berrehun eta hirurogeita hamabigarren eguna da, 273.a bisurteetan. 93 egun falta dira urtea amaitzeko.\nKanpo estekak.\nIrailaren 28 | Urteko egutegi | Irailaren 30"}
{"id": "4010", "revid": "65203", "url": "https://eu.wikipedia.org/wiki?curid=4010", "title": "Irailaren 28", "text": "Irailaren 28a gregoriotar egutegiaren urteko berrehun eta hirurogeita hamaikagarren eguna da, 272.a bisurteetan. 94 egun falta dira urtea amaitzeko.\nKanpo estekak.\nIrailaren 27 | Urteko egutegi | Irailaren 29"}
{"id": "4011", "revid": "58701", "url": "https://eu.wikipedia.org/wiki?curid=4011", "title": "Irailaren 30", "text": "Irailaren 30a gregoriotar egutegiaren urteko berrehun eta hirurogeita hamairugarren eguna da, 274.a bisurteetan. 92 egun falta dira urtea amaitzeko.\nKanpo estekak.\nIrailaren 29 | Urteko egutegi | Urriaren 1"}
{"id": "4012", "revid": "56334", "url": "https://eu.wikipedia.org/wiki?curid=4012", "title": "Urriaren 1", "text": "Urriaren 1a gregoriotar egutegiaren urteko berrehun eta hirurogeita hamalaugarren eguna da, 275.a bisurteetan. 91 egun falta dira urtea amaitzeko.\nKanpo estekak.\nIrailaren 30 | Urteko egutegi | Urriaren 2"}
{"id": "4013", "revid": "58701", "url": "https://eu.wikipedia.org/wiki?curid=4013", "title": "Urriaren 2", "text": "Urriaren 2a gregoriotar egutegiaren urteko berrehun eta hirurogeita hamabostgarren eguna da, 276.a bisurteetan. 90 egun falta dira urtea amaitzeko.\nKanpo estekak.\nUrriaren 1 | | Urriaren 3"}
{"id": "4014", "revid": "56334", "url": "https://eu.wikipedia.org/wiki?curid=4014", "title": "Urriaren 3", "text": "Urriaren 3a gregoriotar egutegiaren urteko berrehun eta hirurogeita hamaseigarren eguna da, 277.a bisurteetan. 89 egun falta dira urtea amaitzeko.\nKanpo estekak.\nUrriaren 2 | Urteko egutegi | Urriaren 4"}
{"id": "4015", "revid": "56334", "url": "https://eu.wikipedia.org/wiki?curid=4015", "title": "Urriaren 4", "text": "Urriaren 4a gregoriotar egutegiaren urteko berrehun eta hirurogeita hamazazpigarren eguna da, 278.a bisurteetan. 88 egun falta dira urtea amaitzeko.\nKanpo estekak.\nUrriaren 3 | Urteko egutegi | Urriaren 5"}
{"id": "4016", "revid": "56334", "url": "https://eu.wikipedia.org/wiki?curid=4016", "title": "Urriaren 5", "text": "Urriaren 5a gregoriotar egutegiaren urteko berrehun eta hirurogeita hamazortzigarren eguna da, 279.a bisurteetan. 87 egun falta dira urtea amaitzeko.\nKanpo estekak.\nUrriaren 4 | Urteko egutegi | Urriaren 6"}
{"id": "4017", "revid": "56334", "url": "https://eu.wikipedia.org/wiki?curid=4017", "title": "Urriaren 6", "text": "Urriaren 6a gregoriotar egutegiaren urteko berrehun eta hirurogeita hemeretzigarren eguna da, 280.a bisurteetan. 86 egun falta dira urtea amaitzeko.\nKanpo estekak.\nUrriaren 5 | Urteko egutegi | Urriaren 7"}
{"id": "4018", "revid": "65203", "url": "https://eu.wikipedia.org/wiki?curid=4018", "title": "Urriaren 7", "text": "Urriaren 7a gregoriotar egutegiaren urteko berrehun eta laurogeigarren eguna da, 281.a bisurteetan. 85 egun falta dira urtea amaitzeko.\nKanpo estekak.\nUrriaren 6 | | Urriaren 8"}
{"id": "4019", "revid": "65203", "url": "https://eu.wikipedia.org/wiki?curid=4019", "title": "Urriaren 8", "text": "Urriaren 8a gregoriotar egutegiaren urteko berrehun eta laurogeita batgarren eguna da, 282.a bisurteetan. 84 egun falta dira urtea amaitzeko.\nKanpo estekak.\nUrriaren 7 | Urteko egutegi | Urriaren 9"}
{"id": "4020", "revid": "56334", "url": "https://eu.wikipedia.org/wiki?curid=4020", "title": "Urriaren 9", "text": "Urriaren 9a gregoriotar egutegiaren urteko berrehun eta laurogeita bigarren eguna da, 283.a bisurteetan. 83 egun falta dira urtea amaitzeko.\nKanpo estekak.\nUrriaren 8 | Urteko egutegi | Urriaren 10"}
{"id": "4021", "revid": "56334", "url": "https://eu.wikipedia.org/wiki?curid=4021", "title": "Urriaren 10", "text": "Urriaren 10a gregoriotar egutegiaren urteko berrehun eta laurogeita hirugarren eguna da, 284.a bisurteetan. 82 egun falta dira urtea amaitzeko.\nKanpo estekak.\nUrriaren 9 | Urteko egutegi | Urriaren 11"}
{"id": "4022", "revid": "56334", "url": "https://eu.wikipedia.org/wiki?curid=4022", "title": "Urriaren 11", "text": "Urriaren 11 gregoriotar egutegiaren urteko berrehun eta laurogeita laugarren eguna da, 285.a bisurteetan. 81 egun falta dira urtea amaitzeko.\nKanpo estekak.\nUrriaren 10 | Urteko egutegi | Urriaren 12"}
{"id": "4023", "revid": "65203", "url": "https://eu.wikipedia.org/wiki?curid=4023", "title": "Urriaren 13", "text": "Urriaren 13a gregoriotar egutegiaren urteko berrehun eta laurogeita seigarren eguna da, 287.a bisurteetan. 79 egun falta dira urtea amaitzeko.\nKanpo estekak.\nUrriaren 12 | Urteko egutegi | Urriaren 14"}
{"id": "4024", "revid": "56334", "url": "https://eu.wikipedia.org/wiki?curid=4024", "title": "Urriaren 12", "text": "Urriaren 12a gregoriotar egutegiaren urteko berrehun eta laurogeita bostgarren eguna da, 286.a bisurteetan. 80 egun falta dira urtea amaitzeko.\nKanpo estekak.\nUrriaren 11 | Urteko egutegi | Urriaren 13"}
{"id": "4025", "revid": "56334", "url": "https://eu.wikipedia.org/wiki?curid=4025", "title": "Urriaren 14", "text": "Urriaren 14a gregoriotar egutegiaren urteko berrehun eta laurogeita zazpigarren eguna da, 288.a bisurteetan. 78 egun falta dira urtea amaitzeko.\nKanpo estekak.\nUrriaren 13 | Urteko egutegi | Urriaren 15"}
{"id": "4026", "revid": "65203", "url": "https://eu.wikipedia.org/wiki?curid=4026", "title": "Urriaren 15", "text": "Urriaren 15a gregoriotar egutegiaren urteko berrehun eta laurogeita zortzigarren eguna da, 289.a bisurteetan. 77 egun falta dira urtea amaitzeko.\nKanpo estekak.\nUrriaren 14 | Urteko egutegi | Urriaren 16"}
{"id": "4028", "revid": "56334", "url": "https://eu.wikipedia.org/wiki?curid=4028", "title": "Bizkaia", "text": "Bizkaia Euskal Herriko zazpi herrialdeetako bat da, Euskal Herriko ipar-mendebaldekoa. Iparraldean Kantauri Itsasoa (Bizkaiko golkoa) du mugakide; hegoaldean Burgos eta Araba; mendebaldean, Kantabria eta Burgos, eta ekialdean Gipuzkoa. 2.217\u00a0km\u00b2 eta 1.158.439 biztanle ditu Bizkaiak. Euskal Herriko herrialderik populatuena da, eta Bilboaldeak osatzen du Euskal Herriko konurbazio garrantzitsuena. Administratiboki, Euskal Autonomia Erkidegoko foru lurraldea edo lurralde historikoa da.\nHiriburua Bilbo da.\nGeografia.\nKostaldea.\nBizkaiko kostaldea malkartsua da, baina orokorrean hondartza handiak daude. Gainera bi itsas-adar daude bertan: Nerbioiko itsasadarra eta Urdaibai.\nBizkaiko kostaldean bost alde nagusi egin ditzakegu errazago aztertzeko. Lehenengoa Muskizetik Abrara doa, bigarrena Abratik Plentziara, hirugarrena hortik Urdaibaira, laugarrena Urdaibai bera litzateke, eta bosgarrena Urdaibaitik Ondarroara. Gune hauetariko bakoitzak bere ezaugarriak ditu, nahiz eta oro har, nahiko antzekoak izan.\nBizkaiko kostan Euskal Herrian iparralderen dagoen lekuetako bat dago, Matxitxako lurmuturra. Gainera, hainbat irla eta irlatxo daude, Billano, Izaro edo Aketxe besteak beste.\nKostako gune batzuetan itsasoak hegi handiekin topo egiten du, adibidez, Ogo\u00f1o lurmuturran, 200 metro baino gehiago dituena.\nKostaldean uharte gutxi batzuk daude, baina ez da inor bertan bizi: Billano (Gorliz), Aketxe (Bermeo), Gaztelugatxe (Bermeo), Txatxarramendi (Sukarrieta), Izaro (Bermeo) eta Garraitz (Lekeitio). Gainera, artifizialki sortutako Zorrozaurre uhartea ere badago Bilbon.\nHondartzak.\nBizkaian hondartza ugari eta luzeak daude. Ezagunenak Urdaibaiko Laida eta Laga, Sopelako Barinatxe eta Atxabiribil-Arrietara, Plentziako hondartza, eta Ispasterreko Ogeia eta Mendexako Karraspio dira.\nMendiak.\nBizkaia menditsua da eta kostaldean ere garaiera erlatiboki handiko mendiak ditu. Mendi guztiak Euskal Herriko arkuko parte dira. Honela Oizko mendilerroa, Gorbeiako mendilerroa edo Anbotoko mendilerroa aipa ditzakegu mendilerro garrantzitsu bezala.\nMendi gehienak kareharrizkoak dira eta Jurasiko-Kretazeo aldian sortu ziren. Besteak Eozenoan sortu ziren orogeniarekin batera.\nBizkaiko punturik altuena Gorbeia da, Arabarekin batera duen mugan.\nHidrografia.\nBizkaiko ibaiak laburrak dira, eta urte osoan dute ura. Ibaizabalen arroak hartzen du ur gehien, baina badira garrantzia duten beste ibai batzuk, hala nola Lea, Oka eta Butroe.\nNoizbehinka gertatzen dira uholdeak: 1983an, adibidez, uholde handia izan zen Bilbon.\nKlima.\nBizkaiko klima klima ozeanikoa da, tenperatura ertainekin eta urte osoan zehar banatutako euriarekin. Barnealdea hotzagoa da, eta Otxandion edo Urdu\u00f1an, adibidez, klima kontinentalerako trantsizioa dago. Elurra gehiagotan egiten du mendietan.\nFoehn efektuak askotan izaten da hego haizeak jotzen duenean, batez ere Bilbon.\nBilbon, 1.200 mm ur erortzen dira urtero, eta batez besteko tenperaturak 9\u00a0\u00b0Ctik 20\u00a0\u00b0Cra bitartekoak dira.\nBeste bi puntu hartuta klimaren estremoak ikusiko genituzke. Horretarako klima hotza eta euritsua duen Otxandio eta klima epelagoa eta haizetsuagoa duen Galea Lurmuturra hartuko genituzke:\nNatura.\nNatura 2000 sareak babesa eta kontserbazioa behar duten guneak zerrendatzen ditu. Bizkaian badaude horietako gune batzuk, mendiguneak zein ibai bazterrak babesten dituztenak.\nKontserbazio Bereziko Eremuen artean daude Gorbeiako natura parkea eta Urkiolako natura parkea hegoaldean, baita Zadorra ibaiaren urtegietako zati bat, Otxandio inguruan. Karrantzan Ordunteko mendilerroa eta Arma\u00f1ongo natura parkea nabarmenak dira, baita hegoaldean eta bestea iparraldean. Kostaldean Barbadungo itsasadarra, Astondoko haremunak, Lea eta Artibai ibaiak. Urdaibai inguruan gune asko daude babestuak: Gaztelugatxeko Doniene, Urdaibaiko artadi kantauriarrak eta Urdaibaiko ibai sarea bera.\nBabes Bereziko Eremuak bi dira: Gorobel mendilerroa, Urdu\u00f1ako hegoaldean, Arabatik ere hedatzen dena. Urdaibaiko itsasadarra bera babestuta dago, natura gune nagusia baita.\nBasogintza jarduera nabarmena da Bizkaian. Bertako zuhaiztiak moztu ziren aspaldi eta pinua zein eukaliptoa erruz landatu dira, papergintza industrian erabiltzeko, batik-bat. Hori dela eta, mendi askotan aurki daitezkeen espezieak ez dira bertakoak.\nHistoria.\nBizkaiko historia paleolitikoan hasi zen, hainbat kobazulotan aurkitu ziren margoek adierazten duten bezala. Erromatarrek eragin eskasa izan zuten lurraldean eta hori dela eta euskarak bizirik dirau gaurdaino.\nBizkaia bera Erdi Aroan eratu zen, eta 1200. urtean Gaztelak konkistatu zuen arte nafarra izan zen. Nafarroako lehen errege-leinu xemenotarren lurraldea izan zen.\nAro Modernoan gune komertziala eta industriala bilakatu zen, batez ere Bilboko Portuazela, Gaztelako portua bilakatu baitzen. XIX eta XX. mendeetan burdinak eta feudalismo ezak industrializazio azkarra garatzea erraztu zuten.\nAntzinaroa.\nGizakien lehenengo aztarnak Bizkaian (Neanderthalak) garai honetan gertatu ziren. Musteriar tresnak aurkitu ziren Venta Laperran, Kurtzian eta Muruan. Geroago, Santimami\u00f1en Ch\u00e2telperroniar kultura sortu zen. Hori \"Homo sapiens\"ei edo Neanderthalei egotzi zaie.\nHomo sapiensekin zuzenki loturiko aztarnategi garrantzitsuenak hauek dira:\nPaleolitoko artea ere sortu zen. Benta Laperran bisonteak eta hartzak irudikatuta daude. Areatzan eta Santimaminen ere hainbat animalia daude: lehenengoan gizakiak, batez ere emakumeak, ikusten dira eta bigarrenean bisontea, zaldiak, ahuntzak...\nNeolitoaren lehenengo aztarnak K. a. 4. milurtekoak dira Euskal Herrian, baina aldaketek beste milurteko bat behar izan zuten guztiz gauzatzeko. K. a. 3. milurtekoan abeltzaintza eta nekazaritza sortu ziren. Hala ere, Bizkaian ez zen izan aldaketa handirik eta Kobeaga, Santimamine eta Arenatzan aurkitu ziren abeltzaintzaren lehenengo aztarnak: ardiak eta ahuntzak.\nBuztingintza sortu zen, dekorazio gabekoa, Beaker kultura azaldu zen arte. Bizkai osoan hedatu zen biztanleria, gune irekietan kanpamentuak ezarri zituena, nahiz eta kobazuloak ere erabiltzen jarraitu zuten.\nKlasizismoa, erromatarren garaia.\nErromatar geografoek hainbat datu eman zituzten antzinako bizkaitarren inguruan. Euren esanetan bi euskal tribu zeuden gaur egungo Bizkaian: Karistioak eta Autrigoiak. Karistioak Bizkaiaren erdigunean bizi ziren, Bilbotik ekialdera, Arabako iparraldean eta Deba ibarrean. Autrigoiak, berriz, Bizkaia eta Arabako mendebaldean bizi ziren, Kantabria, Errioxa eta Burgosen ere bai. Toponimia aztertuta uste da euskaraz hitz egiten zutela. .Beraz, badirudi Bizkaieraren muga Karistioen eremuan zegoela.\nEz dago inongo berririk euskaldunek erromatarrekiko erresistentzia izango zutela esaten duenik, feudalizazioaren garaian izan ezik. Flaviobriga eta Portus Amanus nonbait egongo ziren Bizkaian, baina ez dira orain arte inon aurkitu. Foruan, berriz, Gernikatik gertu, erromatar presentzia argia aurkitu da .\nErromatarren garaiko azken aldian, feudalizazioa gertatu zen, eta, badirudi erresistentzia izan zela aldaketa horrekiko, matxinada batzuk tartean.\nErdi Aroa.\nErdi Aroaren hasieran Bizkaiko historia ezin da Euskal Herriko historiatik banandu. Bisigodo eta Frankoak behin baino gehiagotan saiatu ziren konkistatzen baina ez zuten lortu eta \"de facto\" lur independentea izan zen. Garai honetako hainbat agintarik \"domuit vascones\" jartzen zuten euren txanponetan, nahiz eta egia ez zen.\n905. urtean Leongo kronikalariek Iru\u00f1eko Erresuma mendebaldera hedatu zela diote, gaur egungo Euskal Autonomia Erkidegoko lurrak, Errioxa eta Aragoiko lurrak hartuz. Nafarroako Erresumaren barnean egon zen urte luzetan Bizkaia.\nGaztelako Erresumarekin egoniko gatazkak handiak izan ziren XI. eta XI. mendeetan. Gaztelarrak Errioxako lurjabe handiek lagunduta erreboltak egin zituzten, Gaztelako feudalismoak euren interesak babesten zituelako. Gaztelaren aldekoek Haron zuten euren zentroa, Haroko jaunek lortu baitzuten sortu berri zen Bizkaiaren agintea. Bizkaia honek hasiera batean Uribe, Busturia, Markina, Zornotza eta Arratiako eskualdeak hartzen zituen, eta Urdu\u00f1ako hiria ere. X. mendean Momo izeneko Bizkaiko konde baten aipua badago ere, hautsi gabeko konde (eta gero jaunen) lerroa 1043. urtean hasten da, Eneko Lopez lehenengoz aipatzen denean. Hala ere Bizkaia azkar izan zen Nafarroarekin berbatua eta 1199-1200era arte Bizkaiko Jaunek ezin izan zuten euren titulua egonkortu.\nHerentziaz I\u00f1igo Lopezen hurrengoek jaso zuten titulua eta 1370an Joanes I.a Gaztelakoak infanteak lortu zuen eta beraz Gaztelako erregeek jaso zuten titulua zuzenean. Horrela Karlos I.ak Espainiako erregearen titulura gehitu zuen, beti ere Bizkaiko foruen zina egiten bazuen. Foru horietan esan behar zuena zen subiranotasuna bizkaitarrengan zetzala, eta beraz Jaunaren kontra erabakiak har zitzaketela.\nJaunek Gernikako Arbolaren azpian zin egin behar zituzten foruak bertan egiten zelarik Batzar Nagusia.\nAro Modernoa.\nAro Modernoan komertzioak garrantzi itzela hartu zuen, batez ere Bilboko Portua zela eta, 1511an Espainiak eskumena eman baitzion merkataritzarako. Bilbo Gaztelako portu garrantzitsuena izan zen, bertatik garraiatzen zelarik artilea Flandriara.\nHistoria Garaikidea.\nBizkaiko kostaldeko herriek itsasontzi nahi zituzten, gehienak arrantzara eta merkataritzara dedikatuak. Lapurdi eta Gipuzkoako beste herri batzuekin batera Bizkaiko golkoan baleen desagertzearen erantzuleak izan ziren. Era berean Ternuan egon ziren lehen Europar asentamenduak sortu zirela uste da. Ingalaterrarekin hainbat tratu ere egin zituzten.\nNapoleonen gerren ostean euskal probintziek euren forua galtzeko arriskua ikusi zuten Espainiar Gorteen tendentzia liberala zela eta. Honek Gerra Karlistak sortu zituen, non Bizkaiak karlistak babestu zituen. Herri batzuek, batez ere Bilbok, Madrilekin bat egin zuten. Gerraren bukaeran Bizkaiak zuen autonomia murriztu zen.\n1850eko hamarkadan burdin meatze handiak aurkitu zituzten Bizkaian. Honek kanpoko dirua ekarri zuen, batez ere Frantzia eta Ingalaterratik. Industrializazioan Ibarra, Txabarri eta Lezama-Legizamon burges familiak agertu ziren. Altos Hornos de Vizcaya, Iberdrola eta Banco Bilbao Vizcaya Argentariaren parte diren Banco Bilbao eta Banco Vizcaya sortu ziren.\nXX. mendea.\nEspainiako Bigarren Errepublika, Euzko Alderdi Jeltzaleak agindu zuen herrialdean. Espainiako Gerra Zibila hasi zenean Bizkaiak Errepublikaren alde egin zuen eta Francisco Francoren aurka. Gerra hasi ondoren lehenengo autonomia estatutua onartu zen Euskal Autonomia Erkidegoan baina Bizkaiko herri batzuetan baino ezin izan martxan jarri. Nafarroatik faxista eta erreketeak Bizkairantz zetozenez, Burdin Hesia eraikiarazi zuen Jaurlaritzak Bilboren inguruetan. Hesiak akats ugari zuen, eta faxistek laster konkistatu zuten Bilbo. 1937an Gernikako bonbardaketa egin zuten Hitlerren hegazkinek eta aste batzuk lehenago Durango eta Otxandion berdina egin zuten. Momentu horretan Eusko Gudarostea Santo\u00f1ara joan eta Mussoliniren Italiaren aurrean errendizioa aurkeztu zuten.\nFrancoren diktaduran Bizkaia eta Gipuzkoa \"herrialde traidore\" izendatu zituzten eta edozein autonomia mota ukatu zitzaien.\n1975n Francoren heriotzaren ondoren 1978ko Espainiako Konstituzioak Hego Euskal Herriko foruak onartu eta 1979an Gernikako Estatutua onartu zen Euskal Herriko mendebaldeko hiru herrialdeentzat. Ondoren egoniko hauteskunde guztietan Bizkaian Euzko Alderdi Jeltzaleak irabazi zuen.\nDemografia.\n2009an 1.152.658 biztanle zituen Bizkaiak (1.148.871 b. 2013-01-01ean). Dentsitatea 519,90 biz/km2ekoa da. Bi datu hauekin Euskal Herriko herrialderik populatuena da. Espainiako probintzien artean dentsitate altuena dutenetatik hirugarrena da, eta populazioari dagokionez bederatzigarrena.\nBiztanleriaren bilakaera.\nBiztanleriaren eboluzioa sexuaren arabera banatzen badugu honakoak dira datuak:\nEskualdeen arabera banaketa eginez gero, populazioaren gehiengoa Bilbo Handian bizi dela ikusten dugu. Hala ere, populazioa bertan asko murriztu da 1981etik 2001erako tartean. Mungialdean, berriz, igo egin da.\nJaiotzak eta heriotzak.\nHurrengo grafikoetan ikusten denez azkeneko hamar urteetan guztietan heriotza gehiago egon dira jaiotzak baino. Bakarrik 2007an jaio dira emakumezko gehiago hil direnak baino. Datu hauek argi uzten dute populazioaren jaitsiera natural bat dagoela. (Iturria: Eustat)\nMigrazioak.\nMigrazioei dagokionez bi joera nagusi izan dira azkeneko urteetan. Hasiera batean, 1980ko hamarkadako industria krisiaren ondorioz, aurreko hamarkadetan etorritako hainbat langile berriro ere euren jaioterrietara itzuli ziren, eta horrek saldo negatiboa eman zuen. Baina 2000. urtetik aurrera joera hori aldatu eta saldoa positiboa izan da. Ez dago alde handirik migrazioetan gizon eta emakumeen artean.\nHerrigunerik populatuenak.\nEustaten 2016ko datuei erreparatuz, Bizkaiko 10 udalerri populatuenak hauek dira:\nPopulaziorik txikiena duen udalerria Arakaldo da, 165 biztanlerekin.\nBanaketa administratiboa.\nBizkaiaren banaketa administratiboak historian zehar izandako gertaerei erantzuten die. Bizkaia udalerritan banatzen da, eta udalerri bakoitzak kudeaketarako, legegintzarako eta lege horiek exekutatzeko eskumenak ditu. Era berean, hainbat udalerri batzen dituzten mankomunitateak daude, zerbitzu publikoen kudeaketarako. Horretaz gain, ofizialki dagoen banaketa bakarra barruti judizialena da. Zuzenbidearen ikuspuntutik infantzoiak edo lur laua bereizi egiten dira forurik gabeko lurretik.\nUdalerri nagusiak.\nBizkaia 112 udalerritan banatuta dago. Udalerri horietako hiriburuek hainbat izen dituzte, historian izandako bilakaeraren arabera: elizateak, kontzejuak, hiribilduak, alberriak, auzoak edo hiria. Bizkaiko hiri bakarra Urdu\u00f1a da.\nLur laua.\nBizkaiko Foru Zuzenbide Zibilaren arabera, lur laua Bizkaiko Lurralde historikoko lurralde guztiak dira beste zuzenbide bat dutenak kenduta, hau da, hiriak eta hiribilduak kenduta.\nBizkaiko lur lauaren zati dira, orobat, Laudio eta Aramaio, nahiz eta Arabako udalerriak izan.\nLur lauan zeuden herriak elizateak ziren. Merindadetan antolatzen ziren, eta Jaurerriaren legeen menpe zeuden, hau da, Bizkaiko Foruaren menpe.\nHiriak eta hiribilduak.\nBizkaiko hiri eta hiribilduek ekonomia sistema ezberdina zuten. Bestelako forua zuten eta harresiak eraikitzeko eskumena ere bai. Hauek dira Bizkaian dauden hiri eta hiribilduak:\nLegearen arabera, Bizkaiko forurik gabeko herriak bakarrik izango dira eraikitako mugen barnean sartzen direnak edo urbanizatuak dauden lurrak. Hiribildua hazten bada lur berri horiek foru propioa izaten jarraituko dute. Bilbon, ordea, udalerriaren hedadura osoa da lur ez aforatua.\nMungia, Larrabetzu eta Errigoiti ere izan ziren hiribilduak, baina herritarrek eskatuta, itzuli egin ziren forura.\nHiribildu batetik elizate bat bereizten bada antzinako forua berreskura dezake. Ajangizek 1991n eta Arratzuk 1992an prozesu hori egin zuten, Gernikatik banandu baitziren.\nBanaketa historikoa.\nDeiadar-mendiak.\nBizkaiko antzinako banaketa administratiboan garrantzi berezia zuten deiadar-mendiek. Hauetan deiadar egiten zen Batzar Nagusietara joateko eta sua pizten zen tontorrean. Hurrengoak dira:\nGaur egungo banaketa.\nEustat eta Bizkaiko Foru Aldundiaren arabera, Bizkaiko eskualde eta azpieskualdeak hurrengoak dira:\nPolitika.\nBizkaian Euzko Alderdi Jeltzalea eta PSOE jaio zirenez, bi mugimendu politikook historia handia dute bertan.\nGaur egun EAJ da alderdi hegemonikoa. Ia-ia udalerri guztietan irabazten du eta Bizkaiko Foru Aldundiaz gain, gorteetan dauden eserlekuen gehiengoa ere eskuratzen du.\nAtzerriko diplomazia.\nGaur egun Bizkaiko Talde Kontsularra ondorengo kontsulatuek osatzen dute:\nGarraioa.\nErrepideak.\nBizkaiak dituen errepide nagusiak \u2014beste hiriekin konektatzen dutelako\u2014 A-8 eta A-68 autobideak dira. Lehenengoak Donostia eta Kantabriarekin batzen du, Ermua, Durango, Zornotza, Bilbo, Ezkerraldea eta Meatzaldeatik igaro ondoren.\nBigarrenak Bilbo eta Gasteiz, Logro\u00f1o eta Zaragoza lotzen ditu. Gainera hau N1 errepidearekin batzen denean Madrila joateko bidea ere bada.\nHorretaz gain badira trafiko handia jasatzen duten errepideak, Txorierriko korridorea edo Avanzada moduan. Ezkerraldea eta Uribe Kosta lotzeko eraiki zen Arrontegi Zubiak garrantzi handia du garraioari dagokionez.\nBigarren mailako errepideek gainontzeko herriak lotzen dituzte, askotan autopista hauetariko batekin, nahiz eta eurekiko paralelo beste doako errepide bat joan ohi den. Horrela Mungiarantz edo Gernikarantz dauden errepideek pisua handia hartzen dute, bietatik Bermeora ere irits daitekeelarik.\nAzkenik, eta autopista egonda ere, Elorriotik Arrasatera doan portuak garrantzi handia du. Barazar eta Urkiola portuek geroz eta erabilera murritzagoa dute, nahiz eta trafikoa mantendu.\nAutobusak.\nBizkaibus Bizkaiko autobus zerbitzua eskaintzen duen elkartea da.\nAutobus zerbitzua eskaintzen zuten enpresa ezberdinak batu egin ziren Bizkaiko Garraio Partzuergoaren barnean. Batu ziren enpresak, EuskoTren, Adnor, Compa\u00f1ia de Autobuses Vascongados, eta PESA izan ziren besteak beste. Gaur egun 108 linea ezberdin daude, batzuk uda garaikoak baino ez diren arren, adibidez, hondartzetako zerbitzua eskaintzen dituzten lineak.\nBizkaitik orokorrean eta bereziki Bilbotik konpainia ugarik egiten dituzte bidaiak. Euskal Herriko gainontzeko hiriburuekin batzen dituztenak hauexek dira:\nEuskal Herritik kanpora ere Bilbotik egin daitezke hainbat bidaia, Bartzelona, Madril, Kantabria, Zaragoza, Andaluzia, Mediterraneoko hainbat lekutara. Era berean ere atzerrira egin daitezke errepidezko bidaiak.\nBurdinbideak.\nBilboko aldiriko trenbideen sarea lau eragile ezberdinek ustiatzen dituzten 15 lineaz osatzen da. Eusko Jaurlaritzako Ingurumen eta Lurralde Politika Sailak kudeatzen duen Eusko Trenbideak sozietateak 7 linea ditu, Euskotren Trena (6 linea) eta Euskotren Tranbia (linea bakarra) zerbitzuak batuta. Espainiako Sustapen Ministerioaren menpe dagoen Renfe Operadora eragileak beste 5 linea ustiatzen ditu, Renfe Aldiriak (3 linea) eta Renfe Feve (2 linea) marka komertzialen bidez. Bizkaiko Garraio Partzuergoak, Metro Bilbao sozietatearen bidez, 2 linea eta horien barruan bi anezka ustiatzen ditu. Azkenik, Bilboko Udalak Artxandako Funikularra, S.A. sozietatearen bitartez Artxandako funikularra kudeatzen du.\nEragileen arteko koordinaketa kudeatzeaz Bizkaiko Garraio Partzuergoak arduratzen da. Gainera, eragile guztietan erabiltzeko tituluak jaulkitzen ditu, Barik txartela euskarritzat duela. Hurrengoak dira trenbide lineak:\nEuskotren.\nEuskotrenen sareak Bizkaian sei linea ditu: L3 (Kukullaga-Etxebarri \u2013 Matiko) Bilboko metroaren 3. linea, E1 (Bilbo-Matiko \u2013 Donostia-Amara) linea orokorra, horren barruan 1D (Bilbo-Matiko \u2013 Elgoibar) zerbitzua dagoela; E3 (Kukullaga-Etxebarri \u2013 Lezama), E4 (Bilbo-Atxuri \u2013 Bermeo), Lutxana-Sondika anezka eta Larreinetako funikularra.\nBilboko metroa.\nBilboko metro sareak hiru linea ditu: Alde batetik, Metro Bilbaok ustiatzen dituen L1 (Etxebarri \u2013 Plentzia) eta L2 (Basauri \u2013 Kabiezes) lineak, itsasadarraren alde bakoitzetik doazenak eta San Ignazioko geltokian tarte amankomun batean batzen direnak, eta 2. linearen mendebaldean dagoen Mamarigako funikularra. Beste alde batetik, Euskotrenek ustiatzen duen L3 (Kukullaga \u2013 Matiko) linea, Bilboko iparraldeko auzo garaiak lotzen dituena eta Zazpikaleetako geltokian hiru lineen arteko lotura dagoela. Guztira 51,74 kilometroko luzera eta 48 geltoki ditu, 32 lurrazpiko eta 16 lurgaineko.\n2016an Metroak 87.105.288 bidaiari garraiatu zituen, Espainiako metro sareen artean, bidaia kopuruei erreparatuz, hirugarrena izanik, Madril eta Bartzelonakoaren atzetik eta Valentzia, Sevilla eta Palmakoaren aurretik.\nEtorkizunean, 3. linea Bilboko aireportura helduko da. Bestalde, Eusko Jaurlaritzak 4. eta 5. lineak eraikitzeko azterlanak idatzita eta argitaratuta ditu.\nRenfe Aldiriak.\nBilboko Renfeko Aldirien sareak ere hiru linea ditu: C-1 (Bilbo-Abando \u2013 Santurtzi), C-2 (Bilbo-Abando \u2013 Muskiz) eta C-3 (Bilbo-Abando \u2013 Urdu\u00f1a).\nRenfe Feve\nRenfe Fevek zonakatutako bi linea ustiatzen ditu: C1f (Bilbo-Concordia \u2013 Balmaseda) eta R-3B (Bilbo-Concordia \u2013 Karrantza).\nUdalerri barneko garraioak.\nBilbobus.\nBilbobus Bilbo udalerri barneko autobus zerbitzua da. Sareak 44 linea ditu: hogeitazazpi linea orokor, zortzi auzolinea (A letraz identifikatuta) linea berezi bakarra (E letraz identifikatuta) eta zortzi gautxori (G letraz identifikatuta).\n2016an Bilbobusek 25.927.839 bidaiari garraiatu zituen. 1995. urtean metroa ezarri ostean bidaiari beherakada handia izan zen.\nSopelbus.\nSopelbus Sopela udalerri barneko autobus zerbitzua da. Sopelako herria, Metro geltokia eta hondartza batzen ditu. Autobusa uda garaian ibiltzen da ekainaren 15etik irailaren 15era.\nEtxebarri Bus.\nEtxebarri Bus Etxebarriko udalerri barneko autobus zerbitzua da. Etxebarriko Metro geltokia ireki ondoren ezarri zen autobus zerbitzua, Metroa eta urrun dauden auzoak lotzeko. Lineak egunero 1.000 pertsona inguruk erabiltzen dute.\nBilboko tranbia.\nTranbia aspaldidanik izan da Bilboko parte. XIX. mendean ezarri zen, munduko beste hiri askotan bezala. Hamarkadak pasatu ahala ordea, bere erabilera gutxituz joan zen, eta azkenik XX. mendearen erdialdera kendu egin zen zerbitzua. 2002. urtean berreskuratu egin zen zerbitzua.\nFunikular eta igogailu makurrak.\nBizkaian hiru funikular daude: Artxandako funikularra, Bilbon; Larreinetako funikularra, Trapagaranen; eta Mamarigako funikularra, Santurtzin.\nBestalde, hainbat igogailu makur ere badaude. Aipatzekoa da Ereagako igogailua, Getxo udalerrian, Algorta eta Ereaga hondartza lotzen dituena eta ordainpekoa dena. Etxebarri udalerrian ere igogailu makurra dago, Euskotrenen Kukullaga-Etxebarri geltokia eta San Antonio auzoa lotzen dituena. Gainontzekoak, doakoak, Bilbon (Arangoiti, Ollerietagoiena, Iturribide-Zabalbide, Prim, Zazpilanda eta Zurbaranbarri) eta Santurtzin (Larrea) daude.\nKultura.\nEuskara.\nBizkaian bizkaieraz hitz egiten da, euskararen euskalki bat. Nahiko heterogeneoa den arren, ezaugarri komun batzuk ditu:\nBestalde:\nHona hemen bizkaieraren morfologiako zenbait ezaugarri:\nLiteratura.\nBizkaiko idazleen artean euskal literaturarentzat garrantzitsuak izan ziren eta diren hainbat aurkitzen ditugu. Klasikoen artean Mogel, Lauaxeta eta Kiriki\u00f1o daude, eta geroago, Gabriel Aresti eta Andolin Eguzkitza. Gaur egun produkzio handia duten Joseba Sarrionandia, Edorta Jimenez eta Unai Elorriaga ditugu aipagai, besteak beste, idazle bizkaitarren artean.\nGazteleraz idatzi zutenen artean Miguel de Unamuno edo Blas de Otero dira balio kultural handieneko batzuk.\nDurangoko Azoka.\nDurangoko Euskal Liburu eta Disko Azoka Euskal Herriko handiena eta garrantzitsuena da. Urtero, abenduaren lehenengo hamabostaldian, lurralde osoko argitaletxeak batzen diren topagunea da, non bai nobedadeak baita aurreko urteetako liburu eta diskoak ere salgai baitaude.\n1965etik antolatu izan da, eta hasieran txikia bazen ere, geroz eta handiagoa den ekimena bilakatu da. Eliza ataritik merkatura igaro zen, gero merkatutik karpa batera, eta gaur egun Landako Erakustazokan antolatzen da.\nBizkaian erreferente kultural nagusi bat da gaur egun.\nMusika.\nBizkaian hainbat talde eta musikari nabarmendu dira: Oskorri taldea eta Kepa Junkera folkean, Mikel Urdangarin kantautorea, Eskorbuto, Zarama, MCD eta Parabellum rock radikalean, Exkixu, Ken 7, Etsaiak, Gatibu, Atom Rhumba, Zea Mays, Fito &amp; Fitipaldis, Doctor Deseo ... azken bi hamarkadetan.\nGastronomia.\nBizkaiko gastronomia Euskal Herriko gastronomia osatzen dutenetariko bat da. Herrialde honetako jaki tipiko batzuek 'Bizkaiko erara' izena dute. Bizkaiko sukaldaritzak barazkiak eta itsaskiak uztartzen dituen errezeta asko ditu.\nMuseoak.\nMuseo ugari daude Bizkaian. Garrantzitsuenak Bilbon daude baina bestelakoak ere badira.\nGuggenheim Bilbao Museoa.\n1997. urtean zabaldua, arte modernoaren azken obrak biltzen ditu, bai kanpokoak, bai Euskal Herriko bertakoak ere. Txillida eta Oteizaren lanak erakutsi izan dira museoan. Frank Gehry arkitektoak diseinatu zuen titaniozko eraikina. Zabaldu zenetik mundu osotik etorritako milaka turistak bisitatu dute museoa, eta hiriaren ikur berri bihurtu dute. 2005. urtean 900.000 bisitari izan zituen.\nBilboko Arte Ederretako Museoa.\n1945. urtean zabaldua, Bilbok Estatu mailako arte ederretako museorik onenetarikoa duela esaten dute aditu askok. Fernando Urrutia arkitekto bilbotarrak disenaitu zuen eraikin klasikoa. Ordutik hainbat areto eta eraikin berri gehitu zaizkio museoari. Azken zabalpena 2001. urtean egin zen.\nArte erakusketak egiteaz gain, Bilbon egingo diren hainbat proiektuen erakusketak ere antolatzen dira noizbehinka. Horrez gain, Zinemateka delako programaren barnean garai ezberdinetako zine emanaldiak eskaintzen dira.\nEuskal Abertzaletasunaren Museoa.\nEuskal Abertzaletasunaren Museoa Sabino Arana Fundazioak kudeatzen du. Euskal Herriko historiako azken mendearen inguruko gaiak jorratzen ditu: Sabin Aranaren sasoitik eta Gernikako Estatuturaino, Espainiako Gerra Zibila, frankismoa...\nAbra Aquarium Getxo.\nGetxoko Kirol Portuan Bizkaiko aquariumik handiena dago. Bertan Mediterraneoko eta Atlantikoko arrainak aurkitu daitezke eta eskolentzako ibilbideak ere antolatzen dituzte.\nEuskal Herriko Meatzaritzaren Museoa.\nGallartan 1986an sortua Euskal Herriko Meatzaritzaren Museoak Euskal Herriko meatzaritzaren kultura eta historia ikertzea eta hedatzea du helburu, bereziki Bizkaiko Meatzaldeari dagokionez. Museoa dagoen lekua Euskal Herri osoko altuera gutxieneko puntua da (aire zabalean), itsas mailaren azpitik 20 metrora.\nOndarea.\nBizkaian dago Euskal Herrian dagoen UNESCOk izendatutako Gizateriaren ondare bakarra eraikin indibidual moduan: Bizkaia Zubia. Industria Iraultzarekin lotutako bakarra da halaber, espainiar estatu osoan.\nUNESCOren sailkapenean, Santimami\u00f1eko kobazuloa ere ageri da.\n Euskal Kultura Ondareari buruzko uztailaren 3ko 7/1990 legeak ezartzen dituen eta Bizkaian dauden kultura ondasunak dira.\nHedabideak.\nEgunkariak.\nProbintzia honetan egunkaririk irakurrienak \"El Correo Espa\u00f1ol\" eta \"Deia\" dira. Biak gaztelaniaz argitaratzen dira (atalen bat izan ezik), eta biek Bizkaian daukate egoitza nagusia.\nIrakurle gutxiago dituzten beste batzuk ere badaude, hala nola, \"Uribe Kosta Digitala\" (gaztelaniaz gehienbat), \"Busturialdeko Hitza\" (euskaraz) eta \"Lea-Artibai eta Mutrikuko Hitza\" (euskaraz)."}
{"id": "4029", "revid": "6950", "url": "https://eu.wikipedia.org/wiki?curid=4029", "title": "Zuberoa", "text": "Zuberoa (zubereraz, \"Xiberua\" edo \"Xiberoa\"; ; Bearnoko okzitanieraz, \"Sola\") Euskal Herriko zazpi herrialdeetako bat da, guztietan txikiena eta biztanle gutxien dituena: 814,5 km\u00b2 eta 17.018 biztanle (zuberotarrak; zubereraz, \"xiberotarrak\"). Euskal Herriaren ipar-ekialdean dago, Pirinioen iparraldean. \u00dchaitz ibaiaren eta haren ibaiadarren ibarra biltzen du. Hiriburua Maule-Lextarre du. Administrazioari dagokionez, Frantziako Akitania eskualdeko Pirinio Atlantikoak departamenduko (64. departamendua) parte da. Mugakide ditu Bearno ekialdean eta iparraldean, Nafarroa Beherea mendebaldean eta Nafarroa Garaiko Erronkaribar hegoaldean.\nZuberoako euskalkia zuberera da.\nGeografia.\nOrografia.\nHiru lurralde-mota bereizten dira Zuberoan: iparraldean, lur behere lauak dira nagusi; erdialdea menditsuagoa da, oihanalde zabalekin; eta hegoaldean, Basab\u00fcr\u00fc eskualdean, Ah\u00fc\u00f1emendi edo Pirinio mendiak daude, bai eta Iratiko oihanaren zati bat ere, Larraineko lurretan barneratua.\nOrhi mendia da Zuberoako garaiena (2017 m, Larraine). Pirinioetan, 2.000 metrotik gorako mendebaldeko lehenengo tontorra da Orhi, eta Euskal Herri osoko gailurrik garaienetan laugarrena da (Hiru Erregeen Mahaia, Ezkaurre eta Arlas mendien atzetik, guztiak Nafarroakoak). Otsogorrigaina (1922 m) eta Sardekagaina (1893 m) dira herrialdeko bigarren eta hirugarren mendirik garaienak. Guztira, 1000 metroko mailatik gorako 27 tontor daude Zuberoan.\nBasab\u00fcr\u00fcko alde honetan daude, bestalde, Euskal Herriko arroila edo mendi-zintzur ikusgarrienak (Holtzartekoa, Larrainen, eta Kakuetakoa, Santa Grazin).\nHidrografia.\n\u00dchaitza da Zuberoako ibai nagusia (\"uhaitza\" esaten zaio ibaiari zubereraz). 60 km luze da, eta Ligin eratzen da, Pirinio mendietatik jaisten diren Larraine eta Santa Grazi uhaitzek bat egiten duten lekuan. Aphurra eta Gesalia uhaitzetako ura hartzen du, eskuinaldetik, iparralderago, eta Bearnoko Salbaterra hirian Oloroeko uhaitzarekin bat egiten du, Aturri ibairako bidean. Oloroeko ibaira doazen beste erreka batzuk ere sortzen dira Zuberoako iparraldean.\nKlima eta landaretza.\nZuberoako klima atlantikoa da, epela eta hezea oro har. Hegoaldeko lur garaietako klima alpinoa da. Euri asko egiten duen lurraldea da, bestalde (1.800-2.000 mm urtean). Oihanak guztiz zabaltzen dira Zuberoako erdialdean eta hegoaldean: haritza eta pagoa 1.000-1.300 m bitarte, eta izeia eta lerra 1.300 m-tik gora (Santa Grazi, Irati). Atlantiko aldeko beste arbola-mota asko daude, halaber, Zuberoan.\nHistoria.\nHistoriaurrea.\nGoi Paleolitokoak (K.a. 25000-K.a. 9000) dira Zuberoako lurretan aurkitu diren giza aztarna zaharrenak. Etxeberriko Karbia eta Sasixiloaga, Altz\u00fcr\u00fck\u00fcn biak, eta Gatzarria (Gamere-Zihiga) dira Paleolitoko zuberotar aztarnategi garrantzitsuenak. Haitzuloetako pintura ikusgarriak daude Etxeberriko Karbian.\nMesolitoko eta Neolitoko arrastoak aurkitu dira, halaber; Basab\u00fcr\u00fcan, bereziki. Neolitoko eta metalen aroetako hileta-monumentuen artean, ugari dira tumuluak; gutxi, ordea, harrespilak, trikuharriak eta jentilarriak. Burdin Aroko aztarnategi aipagarri bat bada Larrainen. Basab\u00fcr\u00fcan ugari dira, halaber, K.a. V. mendetik aurrerako gotorlekuak. Horietako baten gainean eraiki zen Mauleko gaztelua. Erromatar historialarien arabera (Julio Zesar), \"sibusate\" (beste batzuen arabera, Plinio Zaharrarengandik hasita, \"sibyllate\" edo \"sibulate\" zuten izena) izeneko herria bizi zen egungo Zuberoako lurretan K.a. I. mendean. Leinu euskalduna zen hura, tarbellien leinu berekoa.\nErromatarrak Zuberoan.\nK.a. 19. urtean amaitu zuen Augustok Akitaniako lurren konkista, eta erromatar probintzia haren barnean geratu zen \"suburati\" haien lurraldea. Pirinio mendiak igarotzen zituzten bi bide nagusien artean (Astorgatik Bordelerako zihoan , Iba\u00f1etan barrena; eta Jacatik Oloroerakoa, Somporten barrena) geratu ziren antzinako zuberotarrak. Donazaharretik Oloroerako bidean bigarren mailako galtzada bat bazen, Zuberoa mendebaldetik ekialdera zeharkatzen zuena. Erromatarren eragina ez zen handia izan gaur egungo Zuberoan: utzitako aztarnen artean, aipagarria da Atharratzen Madalenako kaperan aurkituriko aldarea (bertan aurkitutako harri-inskripzio batek aipatzen du \"Herauscorritsehe\" izeneko etxe-jainko baten gurtza).\nK. o. I. mendean Novempopulania edo eusko-akitaniarren probintzia eratu zelarik, suburatiak tarbeliengandik bereizi eta Oloroeko hiriaren mendeko lurraldean geratu ziren. K.o. IV. mendean Novempopulania zaharrean hiri-banaketa berria egin eta bederatzi nagusien ordez hamabi edo hiri nagusiren araberako lurraldeak egituratu zirenean, Zuberoak Oloroeko hiriari loturik iraun zuen, Aspe eta Ossauko haranekin batean. Garai haietan euskaldunak ziren lurralde hartako herri guztiak (izan ere, euskarak bizirik iraun du Oloroeko ateetan XX. mendea arte), eta VI. mendetik aurrera hasi zen, arian-arian, bertako latin hizkuntza (geroko bearnes gaskoia) Novempopulaniako hirietatik lurralde zelaietara, lehenik, eta Pirinio mendien erdialdera, ondoren, zabaltzen. Zuberoako jendeak euskarari eutsi zion, ordea, eta Oloroe Bearnoko hiri nagusietakoa bihurtu zenez gero, Zuberoako mugek eratu dute euskararen ipar-ekialdeko muga (Bearno aldean luzaroan euskaldun iraun duten herriak barne).\nNolanahi ere, Oloroeko hiriari loturik bizi izan da Zuberoa historian zehar.\nFrankoak Zuberoan.\nV. mendearen hasieran hasi ziren herri barbaroak Pirinioak iparraldetik hegoaldera zeharkatzen; ez dirudi, ordea, Zuberoa aldean deus aipagarririk gertatu zenik. Okzitaniako Tolosan, lehenik, eta Hispaniako lurretan, ondoren, kokatu ziren bisigodoek ere ez zuten zuzeneko eraginik izan; besterik gertatu zen, ordea, frankoekin.\nVI. mendean, Vouill\u00e9ko Batailaz geroztik (507), frankoak nagusitu ziren Tolosa eta Bordele aldean, eta Pirinio mendien magaleraino. Mehatxupean ezarri zituzten euskaldunen lurrak. Garaipen militarra erdietsiagatik, ez da VI. mendean frankoen aztarnarik Zuberoan; izan ere, etorkin frankoak Garona ibaiertzaren inguruko zenbait gunetan bakarrik heldu ziren sustraitzera eta kopuruz adierazgarri izatera. Akitania zaharreko euskaldun guztiek bat egin zuten frankoen aurka, Bortuez hegoaldeko bisigodoen aurka egin zuten bezala. Frankoek, ordea, bide guztiak erabili zituzten beren aginpidea zabaltzeko, eta VI. mendean Oloroeko elizbarrutia eta zuberotarrak Akitaniaren barnean geratu ziren. \nVII. mendearen hasieran, Baskoniako dukerria sortu zuten frankoek euskaldunei eustearren, eta 630ean helburu berarekin sortu zuen Dagoberto errege frankoak Akitaniako erreinua. Euskaldunek ez zuten horrelakorik onartu, eta 636. urtean Dagobertoren gudarosteko talde bat menderatu zuten Zuberoan. 660-670 bitartean erreinu burujabe bat eratu zuen Lupo Otsoak Novempopulania zaharrean, eta haren ingurura bildu ziren lurralde hartako apezpikuak, Oloroekoa barne. VII-VIII. mende haietan gorpuztu zen hurrengo mendeetan \"Zuberoa\" izenaz ezagutu zen lurraldea.\nVIII. mendean, frankoek erasopean ezarri zituzten Pirinioez hegoaldeko euskaldunak ere, eta Orreagako guduen ondotik (778 eta 824), sortu ziren Iru\u00f1eko erreinua (824) eta Baskoniako dukerria (832). Zuberoako lurrak azken horren barnean geratu ziren, Bidasoaz iparraldeko gainerako euskal lurraldeak bezala, eta bertako agintariek harreman estuak izan zituzten, orobat, Iru\u00f1eko erreinuarekin.\nZuberoako bizkonderria.\n832. urtetik 1058. urtea arte (urte hartan batu zen Akitaniako dukerriarekin) burujabe, Iru\u00f1eko Erresumarekin familia-lotura estuak izan zituen Baskoniako dukerriak. 1023. urtean sortu zuen Antso VI.a Gilen Baskoniako duke edo printzeak Zuberoako bizkonderria, eta Gilen Fort edo Azkarra I.a, Lavedango bizkondea, izan zen lehen bizkondea.\nXI. mendean zehar, Akize eta Bearnoko bizkondeen gutiziapean izan zen Zuberoa, eta mende haren erdialdetik aurrera Iru\u00f1eko erregearekiko loturak estutu zituzten zuberotar bizkondeek, Bearnotik bereiz izateko eta Baskonia-Akitaniako dukeen gehiegikeriei aurre egiteko. Izan ere, luzaroan onartu zituzten Zuberoako bizkondeek Nafarroako erregeak, Akitania-Gaskoiniako dukeekin egiten zuten bezala.\n1154. urtean, Leonor Akitaniakoaren ezkontzaz lotu zitzaion Akitania-Gaskoiniako dukerria Ingalaterrako koroari; XII. mendearen bukaeratik aurrera, ingelesen aurka izan ziren Zuberoako bizkondeak, baina bertako jaun batzuek ingelesen alde jardun zuten nabarmen. Raimundo Gilen V.a Henrike III.a Akitaniako duke eta Ingalaterrako erregearen kontra jarri zen, eta Nafarroako Tibalt I.a erregetzat ezagutu zuen (1234). Nafarroako erregeari lagundu zion Nafarroa Behereko lurralde batzuk eskuratzen (Amikuze, Oztibarre) eta, 1249an Henrike III.aren aurka matxinatu zen, Gaston Bearnokoa eta Gaskoiniako beste jaun batzuk bezala. Luza gabe, ingelesek Mauleko gaztelua hartu eta, Erramun Gilenek haiek ezarritako bahitura-saria ordaindu nahi ez zuelarik, Gilen Arnalt Atharratzeko jauna izendatu zuten bizkonde.\n1257an, ordea, Liginagako jauna Raimundo Gilenen aurka matxinatu zen, Ingalaterrako erregearen seneskalak eta Bearnoko bizkondeak lagunduta, eta Mauleko gazteluaz jabetu zen Raimundo Gilen hil ondoren. Oier III.a haren semeak armetara jo eta berriro nagusitu zen Maulen.\n1261. urtean, aita santuak auzian parte hartu ondoan, Oier III.ak Ingalaterrako erregearen esku utzi zituen Zuberoako lurrak, Marensin eta Landetako beste lur batzuen truke. Ingalaterrako koroak Lapurdin bezala, zuzenean administratu nahi zituen Nafarroaren ondoko euskal lurraldeak. Bestalde, Nafarroara jo zuen Oier III.ak handiki aberats gisa.\n1294an Filipe Ederra Frantziako eta, garai hartan, Nafarroako erregeak, Gaskoiniaz jabetzeko kanpaina bati ekin zion, eta egokiera hartaz baliatu zen Oier III.a berriro Zuberoako bizkonde izateko (1295). 1299an Atharratzeko hiriberrirako gutuna eman zuen. 1307an Nafarroako erregeari leial eta Ingalaterrakoaren etsai zirauen, baina, Filipe Ederra Frantziako erregearen eta aita santuaren eskariei men eginez, Luis \"Setatia\" Nafarroako erregearen esku utzi zuen bizkonderria. Akordio haren arabera, Oier III.ak, Marensin eta Landetako lurraldeez gainera, Nafarroako Arradako jaurerria lortu zuen eta alferez nagusi titulua eskuratu, Nafarroako erregearen mende; Zuberoako bizkonderriaz, berriz, Ingalaterrako erregea jabetu zen.\nHorrenbestez amaitu zen Zuberoako bizkonderria: aurrerantzean, Mauleko kapitainek bete zituzten ordu arteko bizkondeen administrazio-mailako zereginak, Gaskoiniako seneskalaren zuzeneko agintepean.\nZuberoako ahaide nagusien arteko gatazkak eta Frantziako koroaren konkista.\nXIV. mendearen hasieran zehaztu ziren Zuberoako mugak, Bearno eta Amikuze aldera, eta berretsi zuten Zuberoako ordezkariek Nafarroako koroari urtero ordaindu beharreko zerga. 1307tik aurrera garrantzi handia izan zuen Mauleko gazteluzainak. Haren bitartez sendotu zen erregearen erakundeen eragina; hala ere, beren horretan iraun zuten jatorrizko erakundeek eta Mauleko gazteluzaina bertako edo inguruko norbait izan zen beti, zuberotarra, nafarra edo biarnesa.\nXIV. mendean zehar, harreman-giro onean jardun zuten Nafarroako eta Ingalaterrako koroek, eta XIII. mendean, batzuen eta besteen arrimuan, Nafarroa Beherean sendotu ziren etxe noble batzuek eragin handia izan zuten XIV. mendetik aurrera Zuberoan. Karlos Beaumontekoa, Donibane Garaziko gazteluzaina, Baionako eta Mauleko gazteluzain izan zen aldi berean; izan ere, beaumontarren aginpideak 1449. urtea arte iraun zuen Zuberoan eta Lukuzeko nafar etxe beaumontarrak Atharratzeko jaurgoa eskuratu zuen XV. mendean. Agaramontarren eta beaumontarren arteko gatazkak eta gudu-giroak XV. mendearen bukaera arte iraun zuen Zuberoan, gatazka latzenak frantses konkista baino lehentxeago gertatu ziren arren.\nGiro nahasi hartaz baliatu ziren, beraz, frantsesak Mauleko hiriaz eta Zuberoaz jabetzeko. 1449an frantsesek Mauleko hiria setiatu zuten, Gaston IV.a Bearnoko bizkondea buru zutela. Zuberoaz jabetu ondoren, Baionako bidean jarraitu zuen Gaston IV.ak.\nZuberoako gizartea eta erakundeak Erdi Arotik aurrera.\n1520. urtean idatzi zen \"Zuberoako Kost\u00fcma\" (Zuberoako forua edo lege zaharren bilduma). Han aipaturiko erakundeak XIV. mendearen hasiera ingurukoak dira. Oro har, esan liteke sistema feudalak ez zuela beste lekutan bezain indar handia Zuberoan, baina nobleek, Nafarroan gertatu bezala, aginpide handia izan zuten herrialde hartan luzaroan. Hiru klasetan bereizten zen Zuberoako gizartea Frantziako Iraultza baino lehen: nobleak, Elizaren ordezkariak, laborari libreak eta \"botoy, fibater\" edo zergapekoak.\nNobleen burua zen bizkondea, eta hamar \"potestat\" edo lurjabe handi zeuden haren ondoren. Maila apalagoan zeuden berrogeita hamar aitoren semeak, eta noble xumeenak ziren kapareak. Elizako hierarkiak ez zuen eragin handirik Zuberoan, Mauleko kaperau nagusiak eta hainbat ospitaletako abade nagusiek izan ezik; izan ere, apezpikua Oloroen zegoen. Biztanle gehienak laborari libreak ziren, armetarako eskubidea zuten eta salerosketak egin zitzaketen. Laborari zergapeko gehienek nobleen lurretan jarduten zuten zerga baten truke, baina laborari libreen pean egon zitezkeen halaber. Azkenik, errege-aginduz sortu eta jendeztaturiko hirietako biztanleak Zuberoako forutik kanpoko lege batzuen arabera gobernatzen ziren.\nZuberoako administrazio-, politika- eta justizia-erakundeei dagokienez, Mauleko gazteluzaina zen erregearen ordezkari zuzena, Gaskoiniako seneskalaren aginduetara ere bazegoena. Buru zen Zuberoako Estatu Orokorren bilkuretan eta Lextarreko Justizia Gortean; buruzagi militar nagusia zen, orobat, eta haren ardurapean zegoen errege administrazioa (zergak, lurrak, eta abar). Horrez gainera, haren agintepean zeuden \"mezulariak\" edo herriaren eta errege-agintearen arteko bitartekariak, eta Zuberoako bi \"baileak\" edo polizia nagusiak.\nZuberoako lurraldea hiru \"mezutegi\" edo lurraldetan banatu zen: Pettarra iparraldean, Arbaila erdialdean, eta Basab\u00fcr\u00fca hegoaldean. Lurralde bakoitzak bere mezularia zuen, baina, zenbaitetan, mezulari bakar bat izan zen hirurentzat. Mezutegi bakoitzak bere \"d\u00e9gairie\" edo eskualdea zuen, \"d\u00e9gan\" edo ordezkari baten ardurapean. Hauek ziren: Lah\u00fcntze, Domintxine eta Ar\u00fce Pettarran, Arbaila Txipian eta Arbaila Handian, eta Ibarrezker eta Ibarresk\u00fcin Basab\u00fcr\u00fcan. Administrazio-eremu horietatik kanpo zeuden Atharratze, Barkoxe, Hauze, Larraine, Maule, Muntori eta Santa Grazi hiriak, eta beren zinegotziak aukeratzen zituzten Zinbidetan ere parte hartzeko.\nHauek ziren herriaren erakundeak: Zuberoako Estatu Orokorrak edo Ordena Gortea, erakunde gorena; hara biltzen ziren herri-ordezkariak, nobleak eta Elizaren ordezkariak. Nobleek eta eliz ordezkariek osatzen zuten \"Grand Corps\" deitua. Laborari libreen eta hirugarren estatuaren ordezkariek \"Zinbideta\" (frantsesez, \"Silviet\") izeneko bilkura osatzen zuten Irabarneko oihanean. \"Zinegotzi\" eta \"j\u00fcrat\u00fc\" izena zuten bertako ordezkariek. Zinbidetak hautatzen zuen halaber Zuberoako sindiko nagusia, Ordena Gorteko sindiko ere bazena (kargu hori ez zen XVI. mendearen erdialdea baino lehen agertu). \"D\u00e9gairie\" bakoitzeko laborari libreen ordezkariek hautatzen zituzten \"d\u00e9gan\"ak.\nBaziren, haietaz gainera, herri eta \"igurbe\" edo auzo-batzarrak. \"Zainhoako gizona\" edo \"so-egilea\" izena zuten, bestalde, herri-batzarrek aukeratzen zituzten administrazio- eta justizia-arduradunek. Justiziaren alorrean, Lextarreko Gortea zen erakunde bakarra Zuberoa osoan. Mauleko gazteluzaina zen burua, eta hamar \"potestat\" edo lurjabe handiak eta hainbat aitonen seme ere bertako kide ziren. \"J\u00fcje\" izena zuten epaile horiek, eta euskaraz jakin behar zuten denek. Horretaz gainera, baziren zergapean hartutako lurrei loturiko arazoak erabakitzeko gorte berezi batzuk, aitoren semeek zuzenduak eta \"faymidret\" deituak.\nZuberoa XVI-XVIII. mendeetan.\n1449. urtean konkistatu zuen Zuberoa, Frantziako erregearen izenean, Gaston IV.a Bearnoko bizkondeak, baina 1478 arte ez zen Frantziako koroa Zuberoaz benetan jabetu. Aldaketa garrantzitsu hori gertatuagatik, ez zen Zuberoako agaramontarren eta beaumontarren arteko liskar-giroa baretu.\n1555ean, Joana Albretekoa Nafarroakoko erregina eta Bearnoko bizkonde egin zuten; Zuberoa, beraz, haren lurraldeen artean geratu zen. Higanoten aldeko hautua egin zuen erreginak, eta era guztietako bitartekoak erabili zituen bere mendeko herritarrek ere beste horrenbeste egin zezaten. Bearnon nolabaiteko arrakasta izan zuen arren, Nafarroa Behereko eta Zuberoako jende gehienak fede katolikoari eutsi zion. Handiki eta nobleen artean, ordea, askok hartu zuten Kalbinoren bidea. Horretaz gainera, katolikoak Lukuzeko etxe beaumontarraren ingurura bildu ziren, eta protestanteak agaramontarren aldera, eta, horrenbestez, berriro piztu ziren oraindik guztiz itzali gabeak ziren XV. mendeko ahaide nagusien arteko liskarrak. Zuberoako jaun noble asko bihurtu zen protestante (Ezponda, Bela, Zalgiz eta beste asko); herrietan, berriz, garrantzikoak izan ziren Soh\u00fcta, Ezpeize, Muntori eta Zalgizeko talde protestanteak. Mauleko Maitia familia aberatsa nabarmendu zen katolikoen aldekoen artean, Atharratze-Lukuzeko etxearekin batean.\n1566an Joana Albretekoak gurtza katolikoa debekatu zuen, eta zuberotar katolikoek Bearnora eta Nafarroa Beherera jo zuten. Zuberotarrak Joana Albretekoak ezarri nahi zuen protestantismoaren aurka azaldu ziren. Alde batetik, gehienak katolizismoaren alde zeuden; bestetik, Joana Albretekoa, Nafarroako erregina izateaz gainera, Bearnoko bizkondea ere bazen, eta Bearno eta Zuberoa elkarren etsai ziren. Hala, eta istilu askoren ondoren, 1569aren hasieran Bearno bakarrik zen protestante. 1571n Joana Albretekoa hil ondoren ere ez ziren gerrak amaitu, eta Zuberoa nafar agintarien gogara gobernatu zen urte haietatik aurrera. Henrike III.a Nafarroakoak, gerokoan Henrike IV.a Frantziakoa bihurtu zenak, politika-modu berari eutsi zion.\n1620an Nafarroako eta Bearnoko Gorteak Paueko Parlamentura bildu ziren, eta haren mendeko ezarri zuten, halaber, Zuberoako Lextarreko Gortea. Protesta egin zuten zuberotar ordezkariek, Jakes Bela, Arnaut Oihenart eta Gabriel Etxart buru, eta 1626an Bordeleko Parlamentuaren barrutian geratu zen Zuberoako Gortea. XVII. mende hartan, ordea, asko ahuldu zen Zuberoako erakundeen nortasuna, eta gehiegikeria handiak egin ziren herri-lurren alorrean, Frantziako erregearen eta jaun aberatsen probetxurako.\n1640-1643. urteetan, Arnaud-Jean Peyrer \u2014Frantziako erregearen zerbitzupean aberasturiko Oloroeko merkatari baten semea\u2014 hasi zen aitak Zuberoan, Irurin, zituen lur eta ondasunak zabaltzen. Herri batzuez jabetu ondoren, Zuberoako errege-lurrak erosi zizkion Frantziako koroari. 1642an Mauleko gobernari-postuaren alde saiatu zen, eta 1643an Iruriko konde egin zuen bere burua. 1661. urtean matxinatu ziren zuberotarrak, Matalas apaiza buru zutela; nolabaiteko arrakasta izan zuten hasieran, baina azkenean guztiz nagusitu ziren erregeren osteak eta Frantziako koroaren nahia.\nXVIII. mendean guztiz ahuldu ziren Zuberoako erakundeak. 1730ean biderik gabe geratu zen Zinbideta edo hirugarren estatua sindikoa hautatzeko, eta, beraz, goi-nobleen eta Elizako hierarkiaren gaineko kontrola bideratzeko zuen eskubidea. 1776an deuseztatu zen Lextarreko Gortea, eta haren lekua Mauleko gobernariak hartu zuen. Horretaz gainera, biziki gehitu ziren zuberotarrek koroari ordaindu beharreko zergak. Frantziako Iraultzaren ateetan, inolako autonomiarik ez zuen erakundea ziren Zuberoako Estatuak.\nFrantziako Iraultzatik aurrera.\nZuberotarrek gogo onez ikusi zuten iraultzaren hasiera; gauzak, ordea, gogortu egin ziren Elizaren Konstituzio Zibila eman eta gero. 1789ko maiatzean bildu ziren Zuberoako Estatu Orokorrak eta, Lapurdikoen antzera, Zuberoako antzinako askatasun eta erakundeen aldeko programa bat prestatu zuten. Eskatu ere egin zuten Maule hiria Zuberoako lege nagusira bil zedila. Frantziako konstituzioak, ordea, ez zituen eskaera horiek aintzat hartu, eta Zuberoak erabat galdu zituen aurreko erakunde guztiak.\n1790. urtean geratu zen Zuberoa Pirinio Behereko departamenduaren barnean, Nafarroa Beherea eta Lapurdi euskal herrialdeekin eta Bearnorekin batean. Errepublika ondoko urteetatik aurrera, Zuberoako historia Frantziako politika-gertakari nagusiei lotu zitzaien.\n1793ko konstituzioak biztanle heldu guztien boto-eskubidea onartu zuen arren, 1848ko iraultzaren ondoko hauteskundeetan izan zuten gizaseme guztiek botoa emateko eskubidea lehenengo aldiz, eta 1871 arte ez zen Frantzian bozketa unibertsala erabat ezarri. Beraz, politika jaun handiki batzuen kontua baizik ez zen izan luzaroan Frantzian eta Ipar Euskal Herrian.\n1830etik aurrera Zuberoan eskuinak gehienetan irabazi duen arren, indar handiagoa izan du ezkerrak Zuberoan, Nafarroa Beherean eta Lapurdiko barnealdean baino. XIX. mendean, Zuberoak nekazaritzari, artzaintzari eta mendiko ekonomiari lotua jarraitu zuen; Mauleko hirian, ordea, eskulangintza (ehule eta sokagileak bereziki) indartsua zen aspaldidanik, eta 1849an zabaldu ziren bertako lehen espartin-lantegiak, gero, gaurko eguna arte, asko hazi zirenak. XIX. mendearen hasieran baziren, halaber, burdinolak Larrainen, Santa Grazin eta Muntorin.\nBestalde, gizarteari dagokionez, emigrazioak bereziki jo du Zuberoako biztanleria XIX. mendetik aurrera, Atharratzeko kantonamenduan batez ere, eta XX. mendean egoera horrek ez du aldaketarik izan. Administrazioaren aldetik, Zuberoa lotuago egon da oraintsu arte Bearnori, Ipar Euskal Herriko beste bi lurraldeei baino; duela gutxi sartu zen Baionako Merkataritza Ganberaren esparruaren barnean eta, neurri handi batean indar abertzaleen eraginez etorkizun hurbilari begira egituratu nahi den Ipar Euskal Herriko departamenduaren zutabeetako bat izango litzateke Zuberoa.\nEkonomia.\nZuberoa nekazaritza-lurraldea izan da batez ere, baina, gaur egun, zerbitzuek dute pisu nagusia: langileen %\u00a048,9k dihardu sektore horretan, eta %\u00a021,5ek lehen sektorean (2001). Zerbitzuen sektorea da, oro har, Euskal Herriko hiriburuetan jende gehien enplegatzen duen sektorea; Maule-Lextarre da, ordea, sektore horretan jende gutxien hartzen duena (%\u00a056,3). Bestalde, Zuberoan hartzen dute emakumezkoek biztanle okupatuen zati handiena (%\u00a043,1), Lapurdirekin batera (%\u00a045).\nAzpibanaketak.\nEskualdeak.\nZuberoak hiru eskualde hauek ditu, tradizioz:\nBanaketa administratiboa.\nAdministratiboki, lau kantonamendutan banatuta dago: Mauleko kantonamenduan dira iparraldeko 19 udalerri; Atharratzeko kantonamenduan, hegoaldeko 16 udalerri; Donapaleuko kantonamenduan, ipar-mendebaldeko zazpi udalerri; eta Oloroe-Donamaria Mendebaldeko kantonamenduan, Eskiula.\nHorrenbestez, Zuberoak 43 udalerri ditu, eta jendetsuenak hauek dira (1999ko biztanle-kopuruak):\nLehengo administrazioa.\nZuberoa osatzen duten hiru eskualde horien iturburua herrialdeak Aro Modernoan zuen antolaketan datza, eta zehatzago, mezutegietan.\nHerrialdearen lurralde antolaketa hiru mailatan egina zen Zuberoako foruen arabera:\nZazpi degeria ziren orotara, eta hiru mezulari eskualde. Horiez gain, hiri bat (Maule) eta sei errege burgu (Atharratze, Barkoxe, Hauze, Larra\u00f1e, Montori, Santa Grazi) zeuden, degerietan sartuak ez zirenak.\nZazpi degeria edo bailarak ondokoak ziren: Basab\u00fcr\u00fcan bi (Ibar Ezkerra eta Ibar Esk\u00fcina), hiru Pettaran (Lah\u00fcntze, Ar\u00fce eta Domintxinekoak), eta bi Arbailetan (Arbaila Handia eta Arbaila Txipia).\nZuberoako Foruak.\nZuberoako foruak 1520an idatzi ziren (\"Zuberoako Kost\u00fcma\"); baina pentsatzekoa da aurreragoko antolamenduaren ezaugarri asko mantendu zituztela haien baitan. Foruen arabera, Mauleko gazteluko kapitaina - \"Gaztel\u00fczaina\" - zen Frantziako erregearen ordezkaria. Ordako gortean - nobleen biltzarra - hura zen lehendakari, bai eta Lextarreko gortean ere - Justizia gortea -. Hark izendatzen zituen erregeren izenean hiru mezulariak, eta hauek jakinarazten zituzten haren aginduak; bi baileak ere berak izendatzen zituen. Haien eginbidea kapitainaren edo Lextarreko gortearen erabakiak betetzea zen.\nOrdako gortea zen, ordea, biltzarrik garrantzizkoena; haren barnean biltzen ziren alde batetik nobleak eta apezak (apezgoaren izenean eliza kargudun batzuk mintzatzen ziren), eta bestetik herritarren edo hirugarren estatuaren ordezkariak (zazpi deganak eta sei errege burguetako ordezkariak).\nHerritarren ordezkariek beren batzar berezia zuten: Zinbideta. Batzar horrek zuen hain zuzen ere indar gehiena. Zinbidetak hautatzen zuen Zuberoako sindiku orokorra; hirugarren estatuko sindikua izaten zen Ordako gorteko sindikua.\nDegeria bakoitzean, urteoro, maiatzaren 1ean hautatzen zuten degana, hau da, degeriako ordezkaria. Mezulari eskualdeetako bakoitzean, kapitainak izendatzen zuen mezulari bat, bere aginduak eta deiak, eta batzuetan, Lextarreko gortearenak, jakinaraz eta bete zitzan.\nAntolaketa honek XVII. mende azken-azkenera arte iraun zuten, 1790ean Frantziako Iraultzak desegin arte alegia.\nZuberoako Foruen hiztegia.\nTxomin Peillen Karrikaburu idazle eta euskaltzainak, \"Euskara eta zuzenbide hiztegia Zuberoan\" lanean (PDF formatuan), Zuberoako Foruaren hiztegi berezia - \"frantses Iraultzak galarazia\" - jaso du:\nDemografia.\nZuberoa da, Ipar Euskal Herrian, kilometro karratuko biztanle-kopuru txikiena duen herrialdea (17,0 biztanle km2-ko). XIX. mendean baino herritar gutxiago bizi dira, gaur egun, Zuberoan; izan ere, hazkundea %\u00a0-38,1 izan da 1877-2001 bitartean. Zuberotar asko eta asko Lapurdi aldera, Parisa, Bearnora edo Frantziako beste hiri handietara joan dira. Hori dela eta, azken urteotan, herriak hustu eta elkartu egin dira udalerriak osatzeko; Lakarri-Arhane-Sarrikotagainek, esate baterako, 1900. urtean zituen biztanleen hiru laurdenak baino gehiago galdu ditu XX. mendean.\nZuberoak du, halaber, hilkortasun-tasa handiena Euskal Herrian, eta bertan dago biztanleria zaharrena: 100 gazteko 174 zahar daude. Migrazio-mugimenduei dagokienez, 1960ko eta 1970eko hamarraldietan saldo negatiboak izan ziren nagusi Zuberoan, hau da, gehiago izan ziren herrialdea uzten zutenak bertara joaten zirenak baino. Joera hori, ordea, urtetik urtera leunduz joan zen, eta 1999-2005 bitartean saldu positibo txikiak izan ditu: 82 lagun gehiago izan dira Zuberoara iritsitakoak bertatik joandakoak baino.\nDespopulazioa, hala ere, errealitate bat da: 1999an 15.484 biztanle zituen probintziak, eta 2019an 12.716, ia 3.000 pertsonako galera azken 20 urtetan.\nKultura.\nEuskara.\nZuberoako jatorrizko hizkuntza euskara da, zuberera, ia lurralde osoan. Euskarak atzera egin du, azken mendean batez ere, frantsesaren mesedetan, eta euskaldunen ehunekoa gero eta txikiagoa da: 1866-2001 bitartean, hiru herritarretik bi euskal hiztun izatetik (%\u00a065,0), lautik bat edo gutxiago izatera pasatu dira (%\u00a022,8). Dena dela, %\u00a022,8k euskaraz badakite ere, erabilera oso apala da (%\u00a05,8).\nHorrez gain, Zuberoako inguru batzuetan (Montoriko inguru batzuk, Jeztaze eta abar) jatorrizko hizkuntza gaskoia da, eta badira inguru elebidun batzuk ere, etxaldea zein den, gaskoia edo euskara nagusitzen da, Zuberoa ekialdean (Eskiula...) bezala. Dena den, bai euskaldunen artean, bai gaskoi hiztunen artean, hizkuntza horiek galdu eta frantsesarekin ordezkatzeko prozesua azkarra da, belaunaldi gazteetan batez ere.\n&lt;/br&gt;\n&lt;/br&gt;\n&lt;/br&gt;\n&lt;/br&gt;\nEuskararen kale erabilera 2011:"}
{"id": "4030", "revid": "59723", "url": "https://eu.wikipedia.org/wiki?curid=4030", "title": "Arabiera", "text": "Arabiera (arabieraz, \"al-\u02bbarabiyyah\" \u0627\u0644\u0639\u064e\u0631\u064e\u0628\u0650\u064a\u064e\u0651\u0629 edo \"\u02bbarab\u012b\") hizkuntza semita bat da, Arabiako ipar-mendebaldean Burdin Aroan sortu zena eta egun arabiar munduan \"lingua franca\" gisa erabiltzen dena. Arabiar herriaren izena darama, hasiera batean Mesopotamiatik Antilibanora eta Sinai penintsulan bizi zen herria. Arabiera makrohizkuntza gisa sailkatzen da: 30 aldaeratik gora ditu, baita aldaera estandar bat, arabiera estandar modernoa, arabiera klasikotik eratorria.\nArabiera estandar modernoa hizkuntza idatziari dagokio, eta eskoletan, unibertsitateetan eta lantoki askotan horixe irakasten da; halaber, gobernuek eta komunikabideek darabilte. Bi aldaera formalak elkarrekin taldekatzen dira arabiera literario (\"fu\u1e63\u1e25\u0101\") izenarekin, 26 estatutako hizkuntza ofiziala dena, Islamaren hizkuntza liturgikoa. Arabiera estandar modernoaren gramatika arabiera klasikoaren jarraipena da, eta haren lexikoa ia bera da. Hala ere, eguneroko hizkuntzan erabiltzen ez diren egitura gramatikal batzuk eta esanahi zehatzik ez duten hitzak kanporatu dituzte, eta hitz egiten diren aldaeretako eraikuntza eta hitz batzuk ere hartu ditu. Hitz horietako gehienak Aro Modernotik aurrera sortu diren kontzeptuak izendatzeko erabiltzen dira.\nArabiera klasikoaren antzekoa denez, arabiera estandar modernoak milurteko bat egiten du atzera egunero hitz egiten den hizkuntzatik, dialekto eta aldaera asko baititu. Ikertzaileek diotenez, dialekto horietako batzuetako hiztunek ez dute elkar ulertzen. Eguneroko hizkuntza kalean eta familian ikasten da, baina hizkuntza formala, eskolan. Hala ere, haur eskolako umeekin egindako ikerketek erakutsi dute hizkera formala ulertzeko gaitasuna dutela. Arabiera estandar modernoaren eta dialektoen arteko aldea latinaren eta gaztelaniaren artean dagoenaren antzekoa dela esan ohi da. Hala ere, arabiera estandar modernoa kultura audiobisualean erabiltzen da, latina ez bezala.\nErdi Aroan, arabiera literarioa kulturaren bektore garrantzitsua izan zen Europan, bereziki zientzia, matematika eta filosofian. Ondorio gisa, Europako hizkuntza askok maileguak hartu zizkioten. Haren eragina, batez ere hiztegian, argia da gaztelanian, eta pixka bat ahulagoa portugesean eta katalanean, baina baita euskaran ere, batez ere al-Andalusen arabiar kulturak eman zituen ia zortzi mendeen ondorioz. Sizilierak arabieratiko 500 bat hitz ditu, Ipar Afrikatik bertaratutako IX. eta X. mendeetako konkisten ondorioz. Hizkuntza balkanikoek, baita grezierak eta bulgarierak ere, asko dituzte, Otomandar Inperioarekin izandako kontaktua zela kausa.\nHistorian zehar, hizkuntza askotan eragina izan du, hala nola persiera, turkiera, gaztelania, urdua, kaxmirera, kurdua, bosniera, kazakhera, bengalera, hindia, malaiera, maldivera, indonesiera, paxtua, punjabera, tagaloa, sindhiera eta hausan. Era berean, arabierak hitz asko mailegatu ditu beste hizkuntza batzuetatik, bereziki greziera eta persieratik Erdi Aroan eta ingelesa eta frantsesetik gaur egun.\nArabiera klasikoa 1.800 milioi musulmanen hizkuntza liturgikoa da, eta arabiera estandar modernoa Nazio Batuen Erakundearen sei hizkuntza ofizialetako bat da. Haren aldera guztiak batuta, 422 milioi hiztun inguru ditu, lehen eta bigarren hizkuntza gisa: munduko bosgarren hizkuntzarik mintzatuena da. Arabiar alfabetoaz idazten da, eskuinetik ezkerrera, nahiz eta hiztun batzuek ASCII Latin erabiltzen idazten duten, ortografia estandarrik gabe.\nDeskribapen linguistikoa.\nHizkuntza semitikoen artean zaharrena da, hau da, gaur egun bizirik dirauten hizkuntza semitarren artean, hizkuntza semitar primitibotik gertuen dagoena. VI. mendetik literatur hizkuntza da, eta musulmanen liturgia-hizkuntza VII. mendetik.\nLiteratur hizkerari arabieraz \"al-luga al-Fu\u1e63\u1e25\u00e0\" deritzo (\"hizkerarik ele-ederrena\"), eta poesia aurreislamdarra, Koraneko hizkuntza, literatura klasikoa eta arabe estandar modernoa (gaur egungo literaturan eta hedabideetan erabiltzen dena) barne hartzen ditu.\nHizkera dialektalak, tokian tokikoak, \"al-luga al-`ammiyya\" (\"hizkuntza orokorra\") izenaz izendatzen dira. Batzuen eta besteen arteko erdibideko hizkerak ere daude.\nFonologia eta idazketa.\nArabierak eskuinetik ezkerrera idazten den idazteko modu propio eta berezia du: arabiar alfabetoa. Ahal den heinean, hitzaren barnean hizkiak euren artean lotu behar dira, baina hori ez da beti posible izaten. Beraz, letra gehienak lau moduz idatz daitezke: bakanduta, hitzaren hasieran, hitzaren barnean eta hitzaren bukaeran.\nSalbuespen gutxi batzuk alde batera utziz, grafema bakoitzak fonema bat ordezkatzen du, hau da, ez dago hizki muturik, ez isildutakorik, ezta kokalekuagatik forma aldatzen duenik ere. Salbuespenak usadio erlijiosoaren ondorio dira.\nEguneroko hizkuntzan, klasikoarekin alderatuz, hizki batzuek balio ezberdinak dituzte, herrialde edo eskualdearen arabera. Ohikoa ere bada, nahiz eta modu ez eguneroko batean hitz egin, tokian tokiko ahoskera hori mantentzea.\nEz du hizki larririk: 1920ko hamarkadan ezartzeko saio bat egin zen, baina ez zen onartu. Izen nagusiek batzuetan esanahia dutenez, eta betiere gaizkiulertuak saihesteko, maiz parentesi edo kakotx artean idatzirik agertzen dira.\nHizkuntza europarren zeinuak ere bereganatu ditu, baita kasu batzuetan moldatu ere: puntua (.), kakotxa edo koma (\u060c), puntu eta kakotxa (\u061b), galdera marka (\u061f), harridura marka (!) etab. Azken biak, euskaran bezala, esaldiaren bukaeran bakarrik idazten dira. Azkenik, eten puntuak bi dira, gure hiruren ordez.\nMorfosintaxia.\nAditzek erro bat dute, eta hortik aurrera beste hitzak sortzen dira, adibidez: \"idatz\" errotik, \u0643\u062a\u0628 (KTB):\n\u0643\u062a\u0628 KaTaBa: Idatzi zuen\n\u0625\u0643\u062a\u062a\u0628 iKtaTaBa: Izena eman zen\n\u0643\u062a\u0627\u0628 KiT\u0101B: liburu\n\u0643\u0627\u062a\u0628\u0629 K\u0101TiBa: idazlea (emakumea)\n\u0645\u0643\u062a\u0628\u0629 maKTaBa: liburutegi\n\u0645\u0643\u062a\u0628 maKTaB: idazmahai, bulego\n\u0627\u0643\u062a\u0628 uKTuB!: Idatz ezazu!\n\u062a\u0643\u062a\u0628\u0648\u0646 taKTuB\u016bna: Idazten duzue (bi pertsona, emakumeak)\nNumero gramatikala.\nSingularra, duala eta plurala ageri dira.\nArabiera eta Islama.\nArabiera klasikoa Koran liburu sakratuaren hizkuntza da. Oso erlazioa estua dute arabierak eta islamak, Korana arabieraz idatzita dagoelako; hala ere, arabiera klasikoa ez da musulman gehienen ama hizkuntza, arabiar herrialdeetan hizkuntzaren dialektoak hitz egiten direlako, baina gai dira Korana ulertzeko."}
{"id": "4031", "revid": "237", "url": "https://eu.wikipedia.org/wiki?curid=4031", "title": "Hindia", "text": ""}
{"id": "4032", "revid": "59723", "url": "https://eu.wikipedia.org/wiki?curid=4032", "title": "Sanskrito", "text": "Sanskritoa (sanskritoz: \u0938\u0902\u0938\u094d\u0915\u0943\u0924\u093e \u0935\u093e\u0915\u094d, \"sa\u1e43sk\u1e5bt\u0101 v\u0101k\", edo laburtuta \u0938\u0902\u0938\u094d\u0915\u0943\u0924\u092e\u094d, \"sa\u1e43sk\u1e5btam\"), hizkuntza indoariar historiko bat da, hinduismoaren eta budismoaren liturgietako bat eta Indiako 22 hizkuntza ofizialetako bat.\nSanskritoaren aurreneko forma vedikoa da, K.a. 1500 inguruan jadanik \"Rig-veda\" testuan erabilia, egungo Indiako eta Pakistango iparraldean mintzo zen hizkuntzan oinarritua. K.a. V. mende inguruan Paninik eta beste gramatikari batzuek arautu eta finkatu zuten.\nGeroztik, sanskrito klasikoa, Paniniren eredutik zerbait aldendua, K.a. V. mendetik K.o. X.era loratu zen, eta goi klaseen artean ohiko kultura hizkuntza izan zen. Hartatik eratorri zen prakrito edo hizkuntza arrunta. Egun, sanskritoa, gutxi bada ere, \"devanagari\" idazkeran erabiltzen da, jakintza gizonen arteko komunikabide gisa, eta baita zenbait literatur testutan ere. Sanskrito klasikoaz idatzitako testu anitz gorde direnez, antzinako hizkuntzen arteko ezagunenetakoa da.\nEzaugarri historiko, sozial eta kulturalak.\nHistoria eta garapena.\nEz dago ongi jakiterik Indiako iparraldean noiz hasi ziren hizkuntza indoeuroparrak hitz egiten. Normalean, Harappa kultura bezalako lehen erresumak indoeuroparrak ez ziren herriek osatu zituztela uste da. \"Rig-veda\" izeneko ereserki sakratuen liburuan, ariarrek utzi zuten aberria deskribatu zuten. K.a. II. milurtekoaren uneren batean, indoeuropar herriak India iparraldean sartu ziren. Hizkuntza indoeuroparretan idatzitako lehen lekukotasunetako bat, Vedak izeneko testuak, sanskrito vedikoan daude. Testu horiek, gutxienez, K.a. I. milurtekoan Indiako iparraldeko herenean hedatu ziren, brahmi izeneko idazkera batean.\nSanskritoa ez da, zehazki, hizkuntza hila, testuinguru jakin batzuetan Indiako hamarnaka mila lagunen ohiko komunikazio-hizkuntza baita. Izan ere, gaur egun India osoko eskola eta etxeetan irakasten, irakurtzen eta idazten dute, baina bigarren hizkuntza gisa. Gainera, brahman batzuek ama hizkuntzatzat hartzen dute. Eguneratutako txostenen arabera, tokiko hizkuntza gisa berbizitzen ari dira Shimoga hiritik gertu dagoen Mattur herrian (Karnatakan). Hala ere, sanskritoz erraz egiten duten pertsona gehienek bigarren hizkuntzatzat dute.\nArkaismoak.\nSanskritoan arkaismoak, bereziki sistema kontsonantikoan, antzinako beste hizkuntza batzuekin alderatzen denean antzematen dira, latina, greziera edo baita arkaismo ugari gordetzen dituzten hizkuntza modernoak ere, lituaniera kasu. Hizkuntza horiek guztiek aldaketa fonetiko eta gramatikal nabariak izan badituzte ere, egitura aitzinindoeuropar klasikotik aldendu dutenak, antzekotasun esanguratsuak dituzte. J. P. Malloryk lituaniar esaera zahar bat erabiltzen du (sanskritoz, lituanieraz eta latinez idatzia) dituzten antz handia erakusteko:\nSailkapena.\nSanskritoa, beste indo-ariar hizkuntzak bezala, irandar hizkuntzekin hertsiki lotua denez, indo-irandar edo indo-ariar hizkuntzen adartzat jotzen da. Zenbait alderditan, hizkuntza kontserbatzailetzat hartzen da, aitzinindoeuropera berrienaren zenbait ezaugarri bereziki ongi islatzen dituena. Sanskritoa Indiako indo-ariar hizkuntza modernoen aurrekotik hurbil dagoen hizkuntzatzat har dezakegu. Kronologikoki, hona hemen sanskritoaren ondorengo beste hizkuntza indo-ariar batzuk: antzinako Indiako prakritoa \u2014P\u0101li kanonaren hizkuntza\u2014, hindi-urdua, bengalera, nepalera eta Indiako beste eskualde hizkuntza batzuk (horien artean, kaxmirera, marathera, gujaratera, assamera edo punjabera, besteak beste). Jatorrian Europa eta Ipar Afrikako ijitoek hitz egiten zuten erromaniera ere oso lotuta zegoen aurreko hizkuntzekin.\nDenbora luzez, sanskritoa hizkuntza horien jatorria zela pentsatu zuten, baina gaur egungo frogek sanskritoa ez dela hizkuntza indo-ariar modernoen aurrekari zuzena edo ama hizkuntza: aitzitik, adar paralelo batena iradokitzen dute (nolabait esateko, hizkuntza modernoenen \"ama-izeba\" moduko bat da). Hizkuntza moderno gehienak tokiko prakritoaren ondorio bide dira.\nLinguistika.\nFonologia.\nSanskritoak 36 fonema inguru bereizten ditu. Hala ere, alofonia batzuk daudenez, devanagari alfabetoak 48 soinu bereizten ditu (ez denak oposizio fonologikoan, noski). Hona hemen ordena alfabetiko tradizionala: bokalak, diptongoak, anusv\u0101ra eta visarga, oklusiboak (a espartzua) eta sudurkariak (azken bi talde horietan aho-traktuaren atzealdetik aurrealderantz hasita) dira, eta, azkenik, urkariak eta frikariak. IAST sisteman (Transliterazio Sanskritozko Nazioarteko Alfabetoa) idazkeran transkribaturiko soinuak honakoak dira:\nBeste ordena alfabetiko tradizional bat ere badago, P\u0101\u1e47ini gramatikariaren \"Shiva-sutra\" izenekoa.\nBokalak.\nHona hemen devanagarizko bokal-inbentarioa: lehenengo zutabean, letra espezifikoak, hitzaren hasieran erabiltzeko; bigarrenean, \u092a\u094d (/p/) kontsonantearen marka diakritikoa; hirugarrenean, NAF alfabetoaren araberako ahoskera; eta laugarrenean, IAST sistemara egindako transliterazioa:\nKontsonanteak.\nHona hemen sanskritoaren inbentario kontsonantikoa, devanagarizko alfabetoan irudikatua, haren ohiko transkripzioan IAST (Transliterazio Sanskritozko Nazioarteko Alfabetoa), NAFko baliokidearekin batera, Stiehlek emana:\nGramatika.\nSanskritoa, K.a. I. milurtekoko beste indoeuropar hizkuntza batzuk bezala, hizkuntza malgukari eta sintetikoa da, SOV eta preposizioaren oinarrizko ordena duena (nahiz eta postposizio gutxi batzuk egon).\nIzenek eta adjektiboek zortzi kasu morfologiko (nominatiboa, bokatiboa, akusatiboa, genitiboa, datiboa, ablatiboa, lokatiboa eta instrumentala), hiru numero gramatikal (singularra, duala eta plurala) eta hiru genero (maskulinoa, femeninoa eta neutroa) bereizten dituzte. Aditzak antzinako grezieraren ia kategoria flexibo berberak ditu.\nMaileguak.\nEuskaraz ere, Indiako erlijio eta kulturekin lotutako hitz asko sanskritotik hartu ditugu: asana (yoga-posizioa), avatar (\"ava-tara\", \u2018jaisten duena\u2019), ayurveda (medikuntza), bodhisattva, brahman (apaiza), Buda, guru (maisu), karma, mandala, mantra, Nirvana, svastika (\"su astika\", igarpen onekoa), txakra (energia-gune), eta abar."}
{"id": "4033", "revid": "63274", "url": "https://eu.wikipedia.org/wiki?curid=4033", "title": "Latin", "text": "Latina antzinako hizkuntza da; hasiera-hasieratik Lazio (\"Latium Vetus\") eskualdeko hizkuntza, Tiber ibaia zuen iparraldean, Apenino mendilerroa ekialdean, Tirreniar itsasoa mendebaldean eta Volskoen eskualdea hegoaldean mintzatua, baina askoz ere gehiago hedatu zen Erromatar Errepublika eta Erromatar Inperioaren hizkuntza ofizial bilakatu zenean.\nGarrantzi handia hartu zuen Erromaren hedapenarekin, eta Erromatar Inperioko hizkuntza ofiziala izan zen Europako zati handi batean, iparraldeko Afrikan eta Ekialde Hurbilean, grezierarekin batera. Gainerako indoeropar hizkuntzak bezala, latina fusio motako hizkuntza flexiboa zen, egungo hizkuntza erromantzeek baino sintesi nominal handiagoa zuena. Hizkuntza atzizkien bidezko flexioz menderatzen zen, preposizioen erabilerarekin konbinatuta batzuetan, harengandik eratorritako hizkuntza modernoetan, berriz, preposiziodun eraikuntza analitikoak menderatzen dituzten bitartean. Flexio nominala, berriz, generoa eta numeroa markatzera bakarrik murriztu da, eta deklinabide kasuak izenordain pertsonaletan bakarrik kontserbatzen dira (horiek, gainera, ordena finkoa dute aditz-sintagmatan).\nIndoeuropar hizkuntzen artean, hizkuntza italikoen adarrekoa da (oskoera, umbriera eta faliskerarekin batera). Latinak hizkuntza europar ugari sortu zituen, hala nola gaztelania (407 milioi hiztun), frantsesa (130 milioi), frankoproventzera, friuliera, galiziera (3 milioi), istriera, istro-romaniera, italiera (70 milioi), ladinoa, liguriera, lonbardiera, meglenera, napoliera, okzitaniera (2 milioi), piemontera, portugesa (200 milioi), erromantxea, errumaniera (28 milioi), sardiniera, siziliera, valoniera, veneziera, aragoiera, aromaniera, astur-leonesa, katalana (9,5 milioi), korsikera, emiliano-romagnoloa, eta jada desagertuta dauden beste batzuk, dalmaziera, panoniera eta mozarabiera kasu. Euskarak ere asko zor dio, gutxi gorabehera hiztegiaren % 20 latinetikoa baita. Hizkuntza modernoen hizkuntzetan ere, eragina izan du; izan ere, mende askotan zehar, Erromatar Inperioa erori ondoren, Europa osoan zientzietarako eta politikarako lingua franca gisa erabiltzen jarraitu zuten, goraldian zeuden beste hizkuntza batzuek funtzio horretan serioski mehatxatu gabe (espainiera XVII. mendean edo frantsesa XVIII. mendean) ia XIX. mendera arte.\nEliza katolikoak hizkuntza liturgiko ofizial gisa erabiltzen du (dela erromatar errituan, dela beste erritu latindarretan), nahiz eta Vatikanoko II. Kontziliotik, gainera, tokiko hizkuntzak onartzen diren. Animalia eta landare erreinuen sailkapen zientifikoko izen bitarretarako ere erabiltzen da, baita Zuzenbidearen munduko figurak edo erakundeak izendatzeko, \"Corpus Inscriptionum Latinarum\"eko erredakzio-hizkuntza gisa eta, osorik edo zati batean, hizkuntza horretan argitaratutako aldizkari zientifikoetako artikuluetan ere.\nLatindar alfabetoa, alfabeto grekotik eratorria (berez, feniziar alfabetotik eratorria), munduko alfabetorik erabiliena da, hizkuntza batzuetatik besteetara aldaera ezberdinak baditu ere. Latinaren ikasketa, greko klasikoarekin batera, ikasketa klasikoen zati da, eta, 1970eko hamarkadara arte, gutxi gorabehera, ia ezinbesteko ikasketa izan zen humanitateetan. Gaur egun ere, Alemanian adibidez, \"Gymnasium\"etan (bigarren hezkuntzako eskolak) latina edo grekoa irakasten da hizkuntza modernoekin batera.\nHistoria.\nErromatarren jatorrizko hizkuntza latina zen. Alfabetoa ere garatu zuten, greziarrean oinarrituta. Idatzizko lehen arrastoak, izan ere, K.a. VI. mendekoak dira. Iritsi zaigun literatura gehiena latin klasikoan dago idatzia, hau da, K.a. I. mendeko latin dotoreaz, baina jende arruntak latin arruntean hitz egiten zuen. Denboraren poderioz, bi hizkera motak banandu, eta bakoitzak bere hiztegia, gramatika zein ahoskera garatu zuen. Inperioaren hedapenak hizkuntza ere hedatu, eta sakabanatu zuen. Mendeekin batera, Inperioaren ahultzeak lagunduta ere, hizkuntza, tokian tokian, era ezberdin batera garatu, eta zatitu zen, eta hizkuntza erromantzeak deritzenei hasiera eman.Greziera, hala ere, goi-mailakoen hizkuntza bilakatu zen, erromatarrek ikasten zuten literatura gehiena hizkuntza hartan baitzegoen; Ekialde Erdian, Bizantziar Inperioa izan zen eremuan, latina ordezkatu zuen.\nLatinak, hizkuntza hila bada ere, hiztunak ditu. Eliza Katolikoak mezatarako erabili zuen, eta, Vatikano Hirian, ofiziala da oraindik ere. Erabilpen arruntik ez duen arren, mende askotan zehar, Europako nazioarteko hizkuntza izan zen unibertsitatean eta diplomazian. XIX. mendean frantsesak hartu zuen haren lekua, eta, XX.ean, ingelesak. Hala ere, pisu handia du egun ere, erlijio, lege zein zientzia-hiztegietan.\nLatinaren historiaren aldiak.\nLatinaren historia K.a. VIII. mendean hasi zen, eta, gutxienez, Erdi Aroraino iristen da; aldi hauek bereiz daitezke:\nJatorria eta hedapena.\nLatina K.a. 1000. urtearen inguruan agertzen da Italiako erdialdean, Tiber ibaiaren hegoaldean, Apeninoak ekialdean eta Tirreniar itsasoa mendebaldean, Latium (Lazio) izeneko eskualde batean, nondik datorren hizkuntzaren izena eta bertako lehen biztanleena, latinoak; hala ere, idatzizko lehen testigantzak K.a. VI. mendekoak dira, adibidez, Duenos idazkuna eta antzeko beste batzuk.\nErromako lehen mendeetan, sortu zenetik K.a. IV. mendera arte. Latinak, lurralde hedadura mugatua zuen: Erroma eta Italiako zati batzuk, eta biztanleria urria. Nekazari eta artzainen hizkuntza zen.\nHala erakusten dute erlijio-kultuaren, zuzenbidearen edo bizitza militarraren termino askoren etimologiek. \"Stipulare\", \"stipatik \"eratorria (lastoa), edo \"emolumentum\", \"emolere \"(alea ehotzea) hitzetik eratorria, zuzenbidearen hizkuntzan.\nZentzu honetan, latindarrek, gutxienez aro klasikotik behintzat, \"sermo rusticus\" (landa eremuko hizkuntza) bat aipatzen zuten, \"sermo urbanus\"aren kontrakoa, latinaren dialekto barietate honen kontzientzia hartuz. \u00abLanda eremu latinoan \"edus \"(antxumea) esaten da hirian \"haedus \" esaten dena, hitz askotan bezala gehitutako a batekin\u00bb.\nEtruriar menderatzearen eta galiarren inbasioaren ondoren (K.a. 390), hiria Italiako gainerako lurraldeetara hedatu zen Errepublika gisa. K.a. IV. mendearen amaieran, Erroma bere bizilagun italikoei gailendu zitzaien. Etruriarrek beren arrastoa utzi zuten Erromako hizkuntzan eta kulturan, baina Magna Grezian zeuden italiarrek eragin handiagoa izan zuten latinean lexiko aberatsa emanez.\nErroma hiriko latina Lazioko beste lekuetako aldaki batzuei gailendu zitzaien, eta horietatik ia ez zen ezer geratu latin literarioan. Ondorioz, latinak oso desberdintasun dialektal gutxi zituen, grekoak ez bezala. Beraz, latina hizkuntza unitariotzat jo dezakegu.\nOndoren, Italiatik kanpo, probintzia deituriko lurralde berriak konkistatu ziren; Zesar Galiekin hasi, eta Trajanok Daziaraino (Errumania) iritsi zen; beraz, latinaren hedapena lurralde handi batean eta hiztun berrien kopuru eskerga bat gehitzea suposatu zuen.\nErromaren lurralde-hedapenarekin batera, latina literatura-hizkuntza eta \"lingua franca\" gisa garatu zen, lehenago grezierak izan zuena. K.a. II. mendetik Plauto eta Terentziorekin, K.a. 200. urtera arte Apuleiorekin, aldaketa nabarmenik ez duen latin forma bat dugu.\nLatinaren estratuak.\nLatin hizkuntza latin-falisko azpitaldeko hizkuntza italikoa zen, eta horrek esan nahi du bere gramatika-elementu gehienak eta lexiko gehiena, berezko eboluzioaren ondorioz, protoitalikotik datozela, hizkuntza italikoen ustezko arbasotik, alegia.\nPenintsula italikoan garatzean, talde latindarren jatorrizko hizkuntzan eragina izan zuen antzinako Italian zeuden beste hizkuntza-talde batzuetako hiztunekin izandako kontaktuak, baita hizkuntza italikoen beste azpitalde batzuetako hiztun indoeuroparrak, batez ere osco-umbra adarrekoak (oskoak, umbriarrak, samnitak, pizenoarrak...); italikoak ez ziren hizkuntza indoeuroparren hiztunak (mesapiarrak, greziarrak, zeltak), zein hizkuntza preindoeuroparretako hiztunak (etruriarrak, ligurak, nuragikoak...) ere. Hiru eragin soziolinguistiko mota bereizten dira:\nBereizketa hori, agian, ez da guztiz eraginkorra; adibidez, etruskoa aldi berean substratua, adstratua eta superestratua izan zitekeen garai ezberdinetan.\nSubstratu eragina.\nAntzinako Italiako eskualdeetan latina zabaldu zenean, beste hizkuntza batzuetako jatorrizko hiztunak ziren, bai talde italikoko indoeuroparrak (latina, esaterako), bai indoeuropar eta aurreindoeuropar hizkuntzetako beste talde batzuetakoak, azkenean latinarekin parekatu zirenean substratuko nolabaiteko eragin linguistikoa izan zutenak. Batzuetan, hizkuntza horiek adierazteko, substratu mediterraneoa aipatzen da, zeinak latinari indoeuroparrek iritsi zirenean ezagutzen zituzten landare eta animalia batzuen izena eman zioten. Oso hizkuntza ezezagunak dira, hondakin idatzi gutxi batzuk baino ez baitira geratzen, batzuk oraindik deszifratu gabe. Erroma hirian eta inguruetan, latin arkaikoaren substratu bat hizkuntza etruskoa izan zen argi eta garbi.\nOsko-umbriar substratu indoeuroparraren eraginari dagokionez, interesgarria da geroago hizkuntza erromantzeetan agertuko ziren ezaugarri fonetiko eta fonologikoetako batzuk aurreikustea (zenbait palatalizazio eta monoptongazio); izan ere, hizkuntza italikoen hiztun askok, erromanizatu zirenean, berezko ezaugarri fonetiko batzuk gorde zituzten, baita (marjinalki) hizkuntza erromanikoen barruan ere.\nMota horretako gertakariak dira bokalarteko kontsonanteen edo [y] frantsesaren, euskararen (edo antzeko hizkuntzaren baten) lenizioa egozten zaion eragin zeltikoa, zeinari egozten baitzaio [f] espainolaren [h]ko aspirazioa, edo eragin eslaviarra bokal errumaniarren zentralizazioan.\nSubstratu etruskoa: etruskoak fonologia latinoan duen eragina aspiratu batzuk garatzean (\"pulcher\", ederra) eta \"o \"\"u\"-n ixteko joeran islatzen da.\nSuperestratu eragina.\nGarai baten zehar, Erromak jatorri etruriarreko populazio handia izan zuen; beraz, etruskoa substratu hizkuntza zein superestratu hizkuntza izan zen, gutxienez, erromatar monarkiak eta, neurri txikiagoan, erromatar errepublikak hartzen zuen garaian. Etruskoaren eragina bereziki nabarmena da lexikoaren zenbait arlotan, hala nola antzerkiarekin eta igarkizunarekin loturikoan. Erromak galiar zisalpinoen inbasioak ere jasan zituen, nahiz latinean eragin zeltaren zantzu garrantzitsurik ez dagoen. Badira ebidentzia batzuk osko-umbriar hizkuntzen mailegu lexiko zuzenak hiztegian, eta horiek dira substratu motako eragin nagusiak latin klasikoan.\nBestalde, erromatarrek antzinatik herri germaniarrekin kontaktuak zituzten arren, ez dago eragin lexikoko fenomenorik latin klasikoan. Mendebaldeko hizkuntza erromanikoekin ez bezala, V. eta VIII. mendeen artean, mailegu lexiko ugari jaso zituzten mendebaldeko zein ekialdeko germaniarretik. Hori ez dator bat latinak antzinako aleman-garaiaren aurrekoarekin izan zuen eragin sakonarekin. Era berean, gaur egun germanieraz hitz egiten duten eskualdeen toponimian, erromatarren administrazioaren arrasto ugari daude, hala nola Kolonian. Mendebaldeko Erromako elementu germaniarrak Behe Inperioaren garaitik datoz, eta latin berantiarreko superestratu nagusia osatzen dute. Jarioa ez zen eten hizkuntza erromantzeen eraketan. Godo, alemaniar, burgundiar, franko eta lombardiar herriek hizkuntza erromantzeetan duten eragina toponimia eta antroponimiaren eremuan ematen da gehienbat. Hortik kanpo, maileguen kopurua nahiko txikia da.\nAdstratu eragina.\nLatindarrekin bizi izan ziren herriekin kontaktuan egotearen ondorioa da, haiek menderatu gabe eta haien mende egon gabe. Eragin mota hori gehiago nabaritzen da estiloan eta lexikoan hizkuntzaren aldaketa fonikoetan baino. Osko, umbriar eta grekoaren adstratoak alfabetoaren eta mitologiaren arduradunak dira, erromatarrek jainko heleniarrak mailegatu baitzituzten, latinezko izenekin hala ere.\nGrezieraren adstratua: atiko eta Joniera hizkuntzen mailegu eta kalkoren sarrera masiboak erne jarri zituen latindarrak oso azkar, Katon Maior buru zutela K.a. III. mendean. Baina latindar literaturaren Urrezko Aroan, erromatarrek amore eman zuten antzinako grezieraren nagusitasun nabarmenaren aurrean. Horazioren bertso ospetsuek laburbil dezakete sentimendu hori: \u00ab\"Graecia capta ferum victorem cepit et artis/intulit agresti Latio\"\u00bb (\u00abGrezia konkistatuak bere garaile basatia konkistatu zuen, eta arteak Lazio landatarrean sartu zituen\u00bb).\nHelenismoen sarrera masibo hori ez zen literaturara, zientzietara edo arteetara mugatu; hizkuntzaren arlo guztietan izan zuen eragina: lexikoan, gramatikan eta estiloan; greziera, beraz, hizkuntza erromantzeetako hitz askotan aurki dezakegu.\nAro Klasikoaren ondoren, kristautasuna faktore indartsuenetako bat izan zen latin mintzatuan greziar elementu berri batzuk sartzeko. Adibidez, \u03c0\u03b1\u03c1\u03b1\u03b2\u03bf\u03bb\u03ae (\"parabola\"). Hitz hori terminologia erretorikoaren barruan aurkitzen dugu, baina hortik ateratzen da kristauek erabiltzen dutenean eta parabola zentzua hartzen duenean, hau da, Jesusen bizitzaren predikua. Apurka-apurka, \"hitza\"ren zentzurik orokorrena hartzen ari da, Erromania osoan \"hitza \"(\"verbum\") esan nahi zuen elementua ordezkatzen duena. \"Paraboletik \"(\"parabolare\", \"parolare\") datorren aditzak, Erromaniaren zati handi batean, \"hitz egin\" (\"loquor\") esan nahi zuen aditza ordezkatzen du.\nLiteratura.\nLatinezko literaturak, batik bat, Antzinako Erromako literatura lanak biltzen ditu, kultura erromatarrak literatura grekoko lanak ere sortu zituela kontuan hartu behar bada ere . Erdi Aroan, latina kultura hizkuntza nagusia izan zen Europan, eta, horrela, literatura oparoa sortu zen latinez: erlijio, filosofia eta historia gaiei buruz, batez ere Tomas Akinokoaren lumaz, esaterako. Pizkundetik aurrera, latinak nagusitasuna galdu zuen; horrela, lan erlijioso, filosofiko (Spinoza, kasu) eta zientifikoetara mugatu zen; aldiz, literatura lan nagusiak hizkuntza nazionalean idazten ziren. Egun, komunikazio tresna izaera ia guztiz galdu badu ere, zenbait idazlek beren sormen lanak latinez idazten dituzte.\nLatinez idatzitako liburuen multzoak Antzinako Erromako kultura-ondare iraunkorra gordetzen du. Erromatarrek poesia, komedia, tragedia, satira, historia eta erretorika liburu ugari ekoiztu zituzten, beste kultura batzuen antzera, bereziki grezierazko literatura helduenaren antzera. Mendebaldeko Erromatar Inperioa erorita ere latinak oso paper garrantzitsua betetzen jarraitu zuen mendebaldeko europar kulturan.\nLatinezko literatura, normalean, aldi desberdinetan banatzen da. Lehenengoari dagokionez (literatura primitiboari, alegia), bizirik dirauten lan gutxi batzuk baino ez dira geratzen, adibidez, Plauto eta Terentzioren liburuak garai guztietako autore ezagunenen artean kontserbatu dira. Beste asko, latin klasikoko autore gailen gehienak barne, desagertu egin dira, nahiz eta batzuk mende batzuk geroago aurkitu diren.\nLatin klasikoaren garaia (latinezko literatura bere gailurrean oso aintzat hartzen denean) banatzen da: Urrezko Aroa (gutxi gorabehera K.a. I. mendearen hasieratik K.a. I. mendearen erdira arte hartzen duena) eta Zilarrezko Aroa (K.a. II. mendera arte hedatzen dena). II. mendearen erdiaren ondoren idatzitako literatura, eskuarki, izen-belztua eta bazter utzia da.\nPizkundean, autore klasiko asko berraurkitu zituzten, eta, nahita, haien estiloa imitatu zuten. Baina, batez ere, Zizeron imitatu zen, eta bere estiloa latinaren gailur perfektutzat hartu izan da. Erdi Aroko latina, askotan, latin txartzat hartu izan zen; edonola ere, latinezko literaturako lan handi asko antzinaroaren eta Erdi Aroaren artean sortu ziren, nahiz eta antzinako erromatarrena izan ez.\nErromatar literatura latinoak bi zati ditu: literatura indigena eta literatura imitatua:\nLatin kultua eta latin arrunta.\nPlauto, Terentzio, Zizeron, Tito Livio, Virgilio, Horazio, Ovidio, Seneka eta Plinio Zaharra bezalako idazleen literatura hizkuntza latin kultua izan zen K.a. III. eta K.o. II. mendeen artean, oso gutxi hitz egiten zen arren. Erromatar herri gehienarentzat ia ulertezina zen, bere ordez, herri hizkuntza hitz egiten baitzuen, latin arrunta (\"vulgus \", \"herria\"), zeina nahiko gutxi idazten zen.\n\"Plebeius sermo\"ak oso hiztegi txikia zuen, eta erromatarrak nagusi ziren probintzia desberdinetako hitzak hartu zituen, \"sermo nobilis\"ek ezagutzen ez zituenak. Era berean, latin arruntean gertatu ziren hitz askoren esanahiaren murrizketa, beste batzuen esanahiaren zabaltzea, latin literarioan ohiko terminoen esanahiaren aldaketa edo, beste kasu batzuetan, esanahiaren aldaketa bezalako fenomenoak.\nEra berean, \"Erromako lingua rustikoan\" hitzen ahoskeran eta bokalen iraupenean ezberdintasunak agertzen joan ziren. Latina klasikoa sintetikoa zen; hau da, zenbait ideia adierazten zituen hitz bakar batean, eta latin arruntak, berriz, kontzeptuak termino askoren bidez azaltzen zituen; hizkuntza analitikoa bihurtu zen. \"Vulgaris sermo\"ak artikulu erakuslea erabiltzen du ondoan duten substantiboaren generoa eta zenbakia zehazteko: \"ille vir\" (gizona) - \"illa femina\" (emakumea). Latin arruntean, singularraren eta pluralaren sei kasuek adierazten zituzten amaierak galtzen dira akusatiboari eutsiz. Genero neutroa maskulino bihurtzen da, adibidez: \"baculum \"(makulua), \"corpus \"(gorputza), \"damnum \"(kaltea), \"frigus \"(hotza), \"cor \"(bihotza).\nAhoskera.\nGramatika eta idazkera bera bezala, ahoskera ere aldatu egin zen mendeen poderioz. Uste da hauek zirela hizkeran erabiltzen ziren kontsonanteen soinua latin klasikoan:\nIdatzitako hizkiei, ahoskera hau zegokien latin klasikoak\nLatina garai klasikoaren ondoren.\nErdi Aroa.\nErromatar Inperioaren erorketaren ondoren, latina, oraindik mende batzuetan zehar, estatu erromatarraren ondorengo munduan idatzitako hizkuntza bakarra bezala erabili zen. Erregearen kantzilertzan, Eliza katolikoaren liturgian edo monasterioetan idatzitako liburuetan, latina zen erabilitako hizkuntza bakarra. Latina oso zaindua izan zen, baina, pixkanaka, haren ahozko espresioak eragina izan zuen. VII. mendean, latin arrunta bereizten hasi zen protorromantzea sortuz eta, ondoren, egungo hizkuntza erromantzeen lehen faseak sortuz.\nIX. mendeko pizkunde karolingioarekin, garaiko pentsalari handienak, Pablo Diakonoa lombardiarra edo Alcuino York ingelesa kasu, bere inperioko kultura eta irakaskuntza berrantolatzeaz arduratu ziren. Latinari dagokionez, erreformek, honenbestez, idatzizkoa berreskuratze zuzenagora jo zuten, eta horrek behin betiko aldendu zuen hizkuntza erromantzeek izan zuten bilakaeratik.\nGero, sortutako lehen unibertsitate gutxirekin, Europa osotik zetozen pertsonek emandako irakaskuntzak latinez ziren zorrozki. Baina halamoduzko latina, Zizeron edo Horazioren hizkuntza zenik esan ezin zitekeena. Unibertsitateetako jakintsuek latin berezi bat landu zuten, eskolastikoa, garaiko filosofiaren \u00f1abardura landuetan kontzeptu abstraktu eta aberatsak adieraztera egokitua. Latina jada ez zen mundu erromatarrean izan zen komunikazio-hizkuntza; hizkuntza bizia eta nahitaezkoa zen oraindik.\nPizkundea.\nXIV. mendean, Italian, antzinako latinarekiko interesa piztu zuen mugimendu kultural bat sortu zen: humanismoa. Petrarcatik hasita, Poggio Bracciolini, Lorenzo Valla, Marsilio Ficino eta Coluccio Salutati izan ziren bere adierazlerik garrantzitsuenak. Hemen, hizkuntza klasikoaren azterketa sakonak egiten hasi ziren, filologia klasikoaren sorrera markatu zutenak.\nAro Modernoa.\nAro Modernoan, latina oraindik kulturaren eta zientziaren hizkuntza gisa erabiltzen da, baina, pixkanaka, tokiko hizkuntzek ordezkatzen dute. Latinez idatzi zuten, adibidez, Nikolas Kopernikok eta Isaac Newtonek. Galileo izan zen latinez ez beste hizkuntza batean idatzi zuen lehen zientzialaria (italieraz, 1600. urte inguruan), eta Oersted, berriz, latinez idatzi zuen azkenetakoa, XIX. mendearen lehen erdian.\nGramatika.\nHitz batek bere kasuan har ditzakeen formen multzoari flexio-paradigma esaten zaio. Substantiboen eta adjektiboen flexio-paradigmei deklinabideak esaten zaie latinezko gramatikan; aditzen flexio-paradigmei, berriz, konjugazioak. Latinez, flexio-paradigma aldatu egiten da hitza atxikita dagoen gaiaren arabera. Izenak eta adjektiboak bost deklinaziotan multzokatzen dira; aditzak, berriz, oinarrizko lau konjugazio-motatan.\nSubstantibo edo izenak.\nLatinez, substantiboak, adjektiboak (flexio-nominala) eta izenordainak (flexio-pronominala) forma ezberdinak hartzen dituzte perpausean duten funtzio sintaktikoaren arabera, kasu gramatikal bezala ezagutzen diren formak. Latin klasikoan, substantibo, adjektibo edo izenordain bakoitzak har dezaketen sei forma daude (kasuak):\nLatinaren bilakaera: latin arrunta.\nLatin arrunta (latinez: \"sermo vulgaris\") edo latin berantiarra Erromatar Inperioko probintzietan hitz egiten zen latinaren dialektoei erreferentzia egiteko erabiltzen den terminoa da. Zehazkiago, terminoak berantiar aldiari egiten dio erreferentzia, dialekto horiek elkarrengandik bereizi arte eta hizkuntza erromantzeen aldi goiztiartzat hartzeko adina hartzen duena. Gutxi gorabehera IX. mendeari eman ohi zaion bereizketa.\nGramatikaren esparruan, honako fenomeno hauek nabarmendu behar dira: aditz sisteman, forma konposatuak sortzea (normalean, \"habere \"eta beste aditz baten partizipio iraganaren arteko konbinazioaren bidez) lehendik zegoen paradigma sintetikoarekin paraleloan, eta pasiboa \"izan \" aditz laguntzailearekin eta uztartzen den aditzaren partizipioarekin eraikitzea (frantsesak eta italiarrak \"egoera\" eta \"mugimendua\" adierazten duten aditzez osatutako denboretan ere \"izan \" erabiltzen dute aditz laguntzaile gisa).\nLatinezko deklinabidearen sei kasuak murriztu egin ziren, eta, ondoren, prepositibozko esaldiekin ordezkatu ziren (errumaniera modernoak hiru kasuko sistema mantentzen du, agian, eslaviar eraginagatik; XVIII. mendera arte Suitzako erromantxeen aldaera batzuek ere kasu zuten). Latinez artikulurik ez bazegoen, erromantzeak determinatzaileetatik abiatuta garatu zituzten; beti proklitikoak dira, errumanieraz izan ezik, hizkuntza horretan substantiboari atzeratzen baitzaizkio.\nErakusleei dagokienez, hizkuntza erromantze gehienek hiru deiktiko dituzte: \u00abhurbiltasuna\u00bb (hau), \u00abdistantzia ertaina\u00bb (hori) eta \u00aburruntasuna\u00bb (hura) adierazten dutenak. Hala ere, frantsesak, errumanierak eta desagertutako andaluziar erromantzeak bi termino baino ez dituzte bereizten: bata \u00abhurbiltasunerako\u00bb eta bestea \u00aburruntasunerako\u00bb. Genero neutroa alde guztietan desagertu zen Errumanian, Galizian eta Asturiasen izan ezik. Izan ere, bertan, konta ezinak diren substantibo batzuk daude amaiera neutroarekin (-o) eta amaiera propio berarekin adjektiboan konta ezin diren substantiboekin edo \"materiazkoak \"direnekin bat datorrenean eta -a, -o, -u edo kontsonantean amaitzen direnean. Ordena sintaktikoa elementuek latinaren berezko perpausean duten disposizio askeari dagokio. Hala ere, subjektuaren + aditzaren + objektuaren antolamendu sintagmatikoa agintzen du (nahiz hego-ekialdeko hizkuntzek subjektuaren kokapenean malgutasun handiagoa ahalbidetzen duten).\nLatinaren erabilera modernoa.\nGaur egun, latinak erritu latinezko Eliza katolikoaren hizkuntza liturgiko ofizial gisa erabiltzen jarraitzen du. Hizkuntza hilaren estatusak (eboluzioaren mende ez dagoena) erabilera berezia ematen dio erabilera liturgiko eta teologikoetarako, hitzen esanahiak egonkor mantendu behar direlako. Horrela, diziplina horietan erabiltzen diren testuek mende ezberdinetako irakurleentzat duten esanahia eta zentzua gordetzen dute. Gainera, hizkuntza hori Egoitza Santuko irrati eta prentsa hedabideetan erabiltzen da. Aita santuak hizkuntza horretan ematen ditu bere mezuak; Egoitza Santuaren argitalpen ofizialak latinez dira, eta, horietatik, beste hizkuntza batzuetara itzultzen dira. 2012ko azaroan, Benedikto XVI.a aita santuak Latinitate Akademia Pontifizioa sortu zuen mundu osoan latina indartzeko. Eliza anglikanoan, 1559an \"Otoitz Liburu Komun Anglikanoa\" argitaratu ondoren, latinezko edizio bat argitaratu zen unibertsitateetan erabiltzeko 1560an, Oxfordekoan bezala, non liturgia oraindik latinez ospatzen den. Oraintsuago, 1979an, Estatu Batuetako \"Otoitz Liburu Komuna\"ren latinezko edizioa agertu zen.\nBestalde, sailkapen biologikoko espezieen eta taldeen nomenklaturak latinezko terminoekin edo latinizatuekin egiten jarraitzen du; gainera, Filosofia, zuzenbide eta medikuntzaren terminologiaz gain, latinezko termino, lokuzio eta laburtze asko gordetzen dira. Herri-kulturan, oraindik ere, unibertsitateetako edo beste erakunde batzuetako leloetan ikus daiteke idatzita, eta erromatarren garaian garatzen diren filmen elkarrizketetan ere entzun daiteke, hala nola \"Sebastiane \"eta \"Kristoren Pasioa\"."}
{"id": "4035", "revid": "1545", "url": "https://eu.wikipedia.org/wiki?curid=4035", "title": "Latina (argipena)", "text": "Latina hitzak adiera zenbait ditu:"}
{"id": "4037", "revid": "512", "url": "https://eu.wikipedia.org/wiki?curid=4037", "title": "Hindi", "text": "Hindia edo hindiera (\u092e\u093e\u0928\u0915 \u0939\u093f\u0928\u094d\u0926\u0940) Indiako ipar eta erdialdean erabiltzen den hizkuntza da, India osoan estatus ofiziala duena. Hizkuntza indoeuroparra da, indoariar taldekoa. Sanskritotik beretik ez, baizik eta hizkuntza prakritetatik garatu zen. Goi mailako hitz gehienek, ordea, sanskritoan dute jatorria.\nHistoria.\nGanges haraneko eta India Iparraldeko indo-ariar hizkuntza desberdinen artean, hindierak lortutako nagusitasuna arrazoi politikoengatik da, neurri handi batean. Indiako inbasio musulmanen garaian, erresuma islamiko nagusiek Delhi aukeratu zutelarik hiriburutzat, eta 12. mendeko testuetan bertako Dehlavi mintzaira edo dialektoa ageri da, gaurko hindieraren oso antzekoa, arbaso zuzena esateagatik.\nMendeetan, ez zen kulturako hizkuntza izan, Mogol Inperioan persiera baitzen nagusi, eta elite hinduetan, aldiz, prakritoa eta sanskritoa kontsideratzen ziren hizkuntza kultuak. Era berean, lehenago finkatutako Braj eta Awadhi hizkuntzei ere nagusitu zitzaien, nahiz eta hauek literatura ere bazeukaten, hiriburuaren pisuagatik. Azkenean India Iparraldeko hizkuntza aldaera asko hindieraren dialektotzat hartu izan dira bilakaera honen ondorioz. \nHindiera heziketako hizkuntza nagusi bihurtu zutelarik britainiarrek, horixe izan zen bere nagusitasunaren eta hedapenaren motiboa azkenik 19. mendean. \nLingua franca estatusa hartzen joan zelarik hindiera, kategoria hori zuen Indiako beste hizkuntzarekin, urduerarekin, gertutasun bat areagotuz joan zen, ez idazkeran baina bai oro har lexikoan eta mintzakeran. Hindustanera terminoa erabili ohi da hizkuntza hedatu handi hori izendatzeko. \n1925. urtean Indiako Kongresu Nazionalak \"hindustani\" hizkuntza Indiako independenteko lingua franca izango zela erabaki zuen, hindi eta urdu hizkuntzen artean aukeratu beharrik gabe. Gero, Kongresua zatitu zen erlijio-lerroen arabera, eta azkenean Independentziarekin, baita lurraldea ere Pakistan eta Indiaren artean. Bi estatuetan hindustanera hizkuntza mintzatuena dela esan daiteke 21. mendean, baina urduera da ofiziala Pakistanen, eta Indian hindiera administrazioaren hizkuntza ofiziala, ezen ez nazionala. \nIndia independentean, hasieran, 16 hizkuntza nazional izendatu ziren (hindia barne), eta administrazio osorako bi hizkuntza ofizial, ingelesa eta hindia (kasu honetan nazional adjektiboa gehitu gabe). Suposatzen zen urte batzuen buruan, 1965ean, ingelesak ofiziala izateari utziko ziola, hindiera bakarrik utziz: baina erabaki horrek protestak eragin zituen hegoalde drabidiko ez indo-ariarrean. 2010eko hamarkadan ere, Bengaluruko metroan edo Tamil Naduko errepideetan seinaleak hindieraz agertzeak protestak eragin ditu. Hegoaldeko hizkuntza nazionalak dituzten estatuetan (Kerala eta malabarera, Tamil Nadu eta tamilera, Karnataka eta kannada, Telangana eta Andra Pradesh eta teluguera), hindia lingua franca gisa erabiltzea ez da ondo ikusia oro har, eta nahiago dute ingelesa erabili. \nAldi berean, 21. mendean indar handia bilakatu den BJP alderdi hinduak oinarri sendoenak iparraldean ditu, eta hindieraren aldeko politikak bultzatzen ditu nagusiki. \nIdazkera.\nHindia Devanagari alfabetoarekin idazten da, baina bere garapen mendeetan, Kaithi alfabetoa erabili izan zen India iparraldean eta Modi delakoa Rajasthan eta Gujaraten. devanagaria sanskrito jasoarentzat gordea baitzegoen. Britainiarren aroan hasi zen devanagaria nagusitzen hindiera idazteko. Kaithi idazkera Kayasth eskribauen kastak sortua zen, eta inguru musulman zein hinduetan erabiltzen zen, brahmin kasta nagusikoek gorrotatzen zutelarik erlijioz gaindiko izaera horregatik. Britainiar Inperioak aldaketa ezarri nahi zuen aurreko mogol garaiarekiko, eta alfabeto perso-arabiarraren ordezkapena izan zen neurrietako bat: zerekin ordezkatu? brahmin eliteek presio egin zuten devanagariaren alde, kaithiaren kontra.\nDevanagaria ezkerretik eskuinera idazten da, alfabeto latinoa bezala. Abugida alfabeto bat da, hau da, kontsonante eta bokalak bereizten ditu, baina konbinazio bereziak osatzen dituzte silabak osatzerakoan. Letra guztiek dute goialdean marra horizontal bat, letra batuketan luzatzen den, \"shirorekh\u0101\" deritzona: itxura berezia ematen dio horrek Devaganariz idatzitako hitzei; zeinak marra zuzen horizontal luze batetik zintzilik daudela ematen du. \nHala ere, ez har honela idatziriko testuak hindieraz daudela, marathera hizkuntza handia ere eta beste batzuk ere devanagariz idazten baitira."}
{"id": "4038", "revid": "56334", "url": "https://eu.wikipedia.org/wiki?curid=4038", "title": "Urriaren 16", "text": "Urriaren 16a gregoriotar egutegiaren urteko berrehun eta laurogeita bederatzigarren eguna da, 290.a bisurteetan. 76 egun falta dira urtea amaitzeko.\nKanpo estekak.\nUrriaren 15 | Urteko egutegi | Urriaren 17"}
{"id": "4039", "revid": "56334", "url": "https://eu.wikipedia.org/wiki?curid=4039", "title": "Urriaren 17", "text": "Urriaren 17a gregoriotar egutegiaren urteko berrehun eta laurogeita hamargarren eguna da, 291.a bisurteetan. 75 egun falta dira urtea amaitzeko.\nKanpo estekak.\nUrriaren 16 | Urteko egutegi | Urriaren 18"}
{"id": "4040", "revid": "56334", "url": "https://eu.wikipedia.org/wiki?curid=4040", "title": "Urriaren 18", "text": "Urriaren 18a gregoriotar egutegiaren urteko berrehun eta laurogeita hamaikagarren eguna da, 292.a bisurteetan. 74 egun falta dira urtea amaitzeko.\nKanpo estekak.\nUrriaren 17 | Urteko egutegi | Urriaren 19"}
{"id": "4041", "revid": "65203", "url": "https://eu.wikipedia.org/wiki?curid=4041", "title": "Urriaren 19", "text": "Urriaren 19a gregoriotar egutegiaren urteko berrehun eta laurogeita hamabigarren eguna da, 293.a bisurteetan. 73 egun falta dira urtea amaitzeko.\nKanpo estekak.\nUrriaren 18 | Urteko egutegi | Urriaren 20"}
{"id": "4042", "revid": "58701", "url": "https://eu.wikipedia.org/wiki?curid=4042", "title": "Urriaren 20", "text": "Urriaren 20a gregoriotar egutegiaren urteko berrehun eta laurogeita hamahirugarren eguna da, 294.a bisurteetan. 72 egun falta dira urtea amaitzeko.\nKanpo estekak.\nUrriaren 19 | Urteko egutegi | Urriaren 21"}
{"id": "4043", "revid": "96586", "url": "https://eu.wikipedia.org/wiki?curid=4043", "title": "Urriaren 21", "text": "Urriaren 21a gregoriotar egutegiaren urteko berrehun eta laurogeita hamalaugarren eguna da, 295.a bisurteetan. 71 egun falta dira urtea amaitzeko.\nKanpo estekak.\nUrriaren 20 | Urteko egutegi | Urriaren 22"}
{"id": "4044", "revid": "56334", "url": "https://eu.wikipedia.org/wiki?curid=4044", "title": "Urriaren 22", "text": "Urriaren 22a gregoriotar egutegiaren urteko berrehun eta laurogeita hamabosgarren eguna da, 296.a bisurteetan. 70 egun falta dira urtea amaitzeko.\nKanpo estekak.\nUrriaren 21 | Urteko egutegi | Urriaren 23"}
{"id": "4045", "revid": "56334", "url": "https://eu.wikipedia.org/wiki?curid=4045", "title": "Urriaren 23", "text": "Urriaren 23a gregoriotar egutegiaren urteko berrehun eta laurogeita hamaseigarren eguna da, 297.a bisurteetan. 69 egun falta dira urtea amaitzeko.\nKanpo estekak.\nUrriaren 22 | Urteko egutegi | Urriaren 24"}
{"id": "4046", "revid": "56334", "url": "https://eu.wikipedia.org/wiki?curid=4046", "title": "Urriaren 24", "text": "Urriaren 24a gregoriotar egutegiaren urteko berrehun eta laurogeita hamazazpigarren eguna da, 298.a bisurteetan. 68 egun falta dira urtea amaitzeko.\nKanpo estekak.\nUrriaren 23 | Urteko egutegi | Urriaren 25"}
{"id": "4047", "revid": "58701", "url": "https://eu.wikipedia.org/wiki?curid=4047", "title": "Urriaren 25", "text": "Urriaren 25a gregoriotar egutegiaren urteko berrehun eta laurogeita hamazortzigarren eguna da, 299.a bisurteetan. 67 egun falta dira urtea amaitzeko.\nKanpo estekak.\nUrriaren 24 | Urteko egutegi | Urriaren 26"}
{"id": "4048", "revid": "65203", "url": "https://eu.wikipedia.org/wiki?curid=4048", "title": "Urriaren 26", "text": "Urriaren 26a gregoriotar egutegiaren urteko berrehun eta laurogeita hemeretzigarren eguna da, 300.a bisurteetan. 66 egun falta dira urtea amaitzeko.\nKanpo estekak.\nUrriaren 25 | Urteko egutegi | Urriaren 27"}
{"id": "4049", "revid": "65203", "url": "https://eu.wikipedia.org/wiki?curid=4049", "title": "Urriaren 27", "text": "Urriaren 27a gregoriotar egutegiaren urteko hirurehungarren eguna da, 301.a bisurteetan. 65 egun falta dira urtea amaitzeko.\nKanpo estekak.\nUrriaren 26 | Urteko egutegi | Urriaren 28"}
{"id": "4050", "revid": "65203", "url": "https://eu.wikipedia.org/wiki?curid=4050", "title": "Urriaren 28", "text": "Urriaren 28a gregoriotar egutegiaren urteko hirurehun eta batgarren eguna da, 302.a bisurteetan. 64 egun falta dira urtea amaitzeko.\nKanpo estekak.\nUrriaren 27 | Urteko egutegi | Urriaren 29"}
{"id": "4051", "revid": "65203", "url": "https://eu.wikipedia.org/wiki?curid=4051", "title": "Urriaren 29", "text": "Urriaren 29a gregoriotar egutegiaren urteko hirurehun eta bigarren eguna da, 303.a bisurteetan. 63 egun falta dira urtea amaitzeko.\nKanpo estekak.\nUrriaren 28 | Urteko egutegi | Urriaren 30"}
{"id": "4052", "revid": "9434814", "url": "https://eu.wikipedia.org/wiki?curid=4052", "title": "Urriaren 30", "text": "Urriaren 30a gregoriotar egutegiaren urteko hirurehun eta hirugarren eguna da, 304.a bisurteetan. 62 egun falta dira urtea amaitzeko.\nKanpo estekak.\nUrriaren 29 | Urteko egutegi | Urriaren 31"}
{"id": "4053", "revid": "65203", "url": "https://eu.wikipedia.org/wiki?curid=4053", "title": "Urriaren 31", "text": "Urriaren 31a gregoriotar egutegiaren urteko hirurehun eta laugarren eguna da, 305.a bisurteetan. 61 egun falta dira urtea amaitzeko.\nKanpo estekak.\nUrriaren 30 | Urteko egutegi | Azaroaren 1"}
{"id": "4059", "revid": "1150", "url": "https://eu.wikipedia.org/wiki?curid=4059", "title": "Confucius", "text": ""}
{"id": "4061", "revid": "896", "url": "https://eu.wikipedia.org/wiki?curid=4061", "title": "Kongzi", "text": ""}
{"id": "4062", "revid": "896", "url": "https://eu.wikipedia.org/wiki?curid=4062", "title": "Kong Fuzi", "text": ""}
{"id": "4063", "revid": "6327", "url": "https://eu.wikipedia.org/wiki?curid=4063", "title": "Publius Vergilius Maro", "text": ""}
{"id": "4066", "revid": "56334", "url": "https://eu.wikipedia.org/wiki?curid=4066", "title": "Azaroaren 1", "text": "Azaroaren 1a gregoriotar egutegiaren urteko hirurehun eta bostgarren eguna da, 306.a bisurteetan. 60 egun falta dira urtea amaitzeko.\nKanpo estekak.\nUrriaren 31 | Urteko egutegi | Azaroaren 2"}
{"id": "4067", "revid": "56334", "url": "https://eu.wikipedia.org/wiki?curid=4067", "title": "Azaroaren 2", "text": "Azaroaren 2a gregoriotar egutegiaren urteko hirurehun eta seigarren eguna da, 307.a bisurteetan. 59 egun falta dira urtea amaitzeko.\nKanpo estekak.\nAzaroaren 1 | Urteko egutegi | Azaroaren 3"}
{"id": "4068", "revid": "65203", "url": "https://eu.wikipedia.org/wiki?curid=4068", "title": "Azaroaren 3", "text": "Azaroaren 3a gregoriotar egutegiaren urteko hirurehun eta zazpigarren eguna da, 308.a bisurteetan. 58 egun falta dira urtea amaitzeko.\nKanpo estekak.\nAzaroaren 2 | Urteko egutegi | Azaroaren 4"}
{"id": "4069", "revid": "56334", "url": "https://eu.wikipedia.org/wiki?curid=4069", "title": "Azaroaren 4", "text": "Azaroaren 4a gregoriotar egutegiaren urteko hirurehun eta zortzigarren eguna da, 309.a bisurteetan. 57 egun falta dira urtea amaitzeko.\nKanpo estekak.\nAzaroaren 3 | Urteko egutegi | Azaroaren 5"}
{"id": "4070", "revid": "56334", "url": "https://eu.wikipedia.org/wiki?curid=4070", "title": "Azaroaren 5", "text": "Azaroaren 5a gregoriotar egutegiaren urteko hirurehun eta bederatzigarren eguna da, 310.a bisurteetan. 56 egun falta dira urtea amaitzeko.\nKanpo estekak.\nAzaroaren 4 | | Azaroaren 6"}
{"id": "4071", "revid": "56334", "url": "https://eu.wikipedia.org/wiki?curid=4071", "title": "Azaroaren 6", "text": "Azaroaren 6a gregoriotar egutegiaren urteko hirurehun eta hamargarren eguna da, 311.a bisurteetan. 55 egun falta dira urtea amaitzeko.\nKanpo estekak.\nAzaroaren 5 | Urteko egutegi | Azaroaren 7"}
{"id": "4075", "revid": "9288344", "url": "https://eu.wikipedia.org/wiki?curid=4075", "title": "Brusela", "text": "Brusela (, ahoskatua; , ahoskatua; ) Belgikako, Flandriako eta Europar Batasuneko hiriburua da. NATOk bertan du egoitza politikoa. Bruselar ia guztiek frantsesa dute ama-hizkuntza eta zati txiki batek nederlandera.\nBrusela izena bi unitate administratibo desberdini aplikatzen zaie:\nEtimologia.\nGoi Erdi Aroan, Brusela hiria dagoen lurraldea uharteak osatzen zituzten erreka ugari zituen padura eremua zen. Uharteetako garaienean ermita bat altxatu zen, eta gero ermitaren inguruan herrixka bat sortu zen. Erdi Aroko nederlanderaz \"broek\" ([bruk] ahoskatua) \"zingira\" esan nahi du eta \"saldu\" ermita esan nahi du; hortaz, Brusela hiriaren etimologia hauxe da: \u201cPaduretako ermita\u201d. Beste batzuek, ordea, hiria jatorriz San Migel mendian kokatuta zegoela eta frankoek okupatu baino lehen zeltak bizi zirela diote. Izan ere, Galia Zisalpinoko \"Brixellum\" hiritik oso hurbil dagoen etimologia du, gaur Brescello, \"briga\" (altuera) eta \" cella \" (tenplua), hau da, \"tenplua altueran\" hitzetatik eratorria.\nHistoria.\nBrusela izena lehenbiziz \"Broucsella\" moduan agertu zen. Izenaren jatorria \"bruk\" (zingira) eta \"sell\" (kokaleku), hau da, zingiraren kokaleku hitzetatik dator. Bruselaren jatorria San Gaugericusen kapera bat izan zen, Senneko irla batean eraikita 580 urtearen inguruan. San Vindicianusek, Canbraiko apezpikuak, \"Bosella\" aipatu zuen 695ean, oraindik herrixka bat zen. Bruselaren fundazio ofiziala 979aren inguruan kokatzen da, Behe Lotaringiako Karlos dukeak Santa Gudulako erlikiak ekarri zituenean Moorsledetik San Gaugericus kaperara. Karlosek lehenengo gotorlekua eraiki omen zuen, irla berean.\nLeuveneko Lambert I.ak Karlosen alabarekin ezkontzean, Bruselako konderria lortu zuen. Tokia ondo kokatuta zegoenez, Senneren ondoan eta Brujas, Gante eta Koloniako bidean, Brusela laster hazi eta merkataritza gune garrantzitsua bilakatu zen. Populazioa 30.000 biztanle izatean, ondoko zingirak lehortu zituzten hiriaren hazkundea errazteko. Leuvengo kondeek \"Brabanteko dukeak\" titulua eskuratu zuten 1183-1184 artean. XIII. mendean, hiriak lehenengo harresiak izan zituen.\nMende horretan, erabaki zen agiri ofizialetan latinaren ordez, nederlandera erabiltzea.\nHiria etengabeko handitzeak behartu zuen beste harresi eraztun bat eraikitzea (1356-1383). Gaur egun, posible da hauetariko aztarna batzuk ikustea, gehienbat eraztun txikiarenak. Alderdi zaharra inguratzen duten zenbait errepidek nabarmen adierazten dute nondik zihoan antzinako murrua.\nXV. mendean, Flandesko Margarita III.a eta Filipe Burusoilaren (Burgundiako dukea) ezkontzaren ondorioz, \"Valois Etxea \"eta Brabanteko dukerria bildu ziren, haien Antonio oinordekoarekin. Geroago, leinu hau Habsburgoekin lotu zen (Austriako Maximiliano, \"Maximiliano I.a, Erromako Enperadore Santua\" eta Burgundiako Mariaren ezkontza, Bruselan jaio zena). Honen ondorioz, Brabantek independentzia galdu zuen baina Brusela Herbehereetako hiriburua bilakatu zen.\n1516an Karlos V.a, 1506tik Herbehereetako oinordekoa, Espainiako errege aukeratu zuten Bruselako katedralean. Aitonaren heriotzaren ondoren, Maximiliano I.a 1519an, Habsburgoren inperioa heredatu zuen, beraz, Erromako Enperadore Santuaren titulua ere.\n1695ean, Frantziako Luis XIV.ak agindu zuen Brusela bonbardatzea. Gertaera horrek eta ondoriozko suteak eragin zuten Bruselak inoiz izan duen hondamendirik handiena. Plaza Handia eta 4.000 etxe birrindu ziren. Geroago, hiriko gunea berreraiki zen itxuraldaketa sakonarekin, gaur egun nabaria dena. 1746an, Frantziak Austriako Ondorengotza Gerran hiria okupatu zuen, baina hiru urteren buruan Austriari bueltatu zion.\nBruselak Austriarekin iraun zuen 1795era arte, Frantzia Herbehereetako hegoaldeaz jabetu zenean. Brusela Dyle departamentuko burua bilakatu zen eta Frantziaren menpean egon zen 1815era arte. Urte horretan, Herbehereetako Erresuma Batuaren zati bat zen. Dyle departamentuak Hegoaldeko Brabant izena hartu zuen, Brusela hiriburua izanik.\n1830ean, Belgikako Iraultza gertatu zen Auber operaren antzezpen baten ostean, \"Porticiren mutua\", La Monnaie antzokian. Brusela aukeratu zen estatu eta gobernu berriaren egoitza izateko. 1831ko uztailaren 21ean, Leopoldo I.a belgikarren lehenengo errege izendatu zen. Honek harresiak botatzeaz gain, eraikin berriak altxatu zituen ere. Independentziaren ondoren, hiriak hainbat aldaketa izan zituen. Senne ibaia osasunerako arrisku handia bilakatu zenez, estali zen eta horren lekuan bulebarrak agertu ziren.\nBelgikaren independentzia unean, Bruselako populazioaren bi heren hizkuntzaz nederlanderadunak ziren, nahiz eta 1921. arte, frantsesa administrazioko hizkuntza bakarra eta eliteen hizkuntza izan zen. XIX.-XX. mendeetan zehar, frantsesa bihurtu zen hiriko biztanle gehienen hizkuntza. Hala ere, aipatutako urtean, Belgika hiru hizkuntz-eskualdetan banatu zen: Flandrian nederlandera, Valonian frantsesa eta Bruselan elebiduna.\nLehen Mundu Gerran, alemaniarrek Brusela okupatu zuten kalte handirik egin gabe. Bigarren Mundu Gerran, berriz, britainiarrek alemaniarren eskuetatik askatu zutenerako, egindako kalteak handiagoak izan ziren.\nGerraren ondoren, Brusela modernizatu zen. Ipar-hegoaldeko konexioa, hiriko tren geltokirik handienak lotzen zituena, 1952an bukatu zen. Bruselako aurremetroa 1969an eta metroa 1976an amaitu ziren. 1960tik Brusela, \"de facto\", Europar Batasuneko hiriburua bilakatu zenez, eraikin historiko ugari behera bota ziren beste berri batzuk kokatzeko haien lekuan. Prozesu honi \"Bruselizazioa\" deitu zen.\nBrusela haren eskualdearen hiriburua da 1989tik. Bere estatusa elebiduna da eta Flandes eta Valoniarekin Belgikako hiru eskualdeak osatzen ditu.\nBrusela eta administrazio-zatiketak.\nBelgikako hiriburu bihurtu zenetik, Bruselako hiri zaharraren lurraldea asko gainditu da eta inguruko udalerri askotan hedatu den hiri aglomerazio batez inguratuta egon da. Falta diren Laeken, Neder-Over-Heembeek eta Haren udalerriak izan ezik, hedapen hori inguruko udalerriak xurgatu gabe egin da. Beraz, administratiboki, hiru entitate bereizi behar dira:\nBruselako Metropoli Eremua ez da soilik aipatutako hemeretzi udalerriek edo bere milioi biztanleek osatzen dutena, adibidez, Bruselako Nazioarteko Aireportua Zaventem -en dago, Brabante Flandeseko probintziako udalerrian, dagoeneko Brusela eskualdetik kanpo.\nZaila da bere metropoli-eremuaren guztizko hedadura zehaztea, geografoek mantentzen dituzten definizio anitzak eta arau-erakunde ofizialik ezaren ondorioz. Zaildu egiten da, halaber, Flandriako hirietako metropoli-guneak eta eragin-eremuak elkarren gainjartzen direlako, ia konurbazio handitzat har daitezkeela.\nDemografia.\nEgungo udalerriari dagozkion datu historiko guztiak, hurrengo grafikoak bere bilakaera demografikoa islatzen du.\n2020ko urtarrilaren 1etik 1.000 pertsona baino gehiago dituzten Brusela Hiriko migratzaileen komunitateak: \nPolitika.\nBruselak Europar Batasuneko hiriburu funtzioak betetzen ditu. Berez EBk ez du hiriburu ofizialik, baina Amsterdameko Itunak formalki aitortzen dio Bruselari batasuneko hiru erakunde politiko nagusien kokagunea: Europako Batzordearena, Europako Kontseiluarena eta Europar Legebiltzarrarena (azken erakunde honek bi egoitza ditu, bata Estrasburgon osoko bilkuretarako, eta bestea Bruselan komiteen eta alderdi politikoen bilkuretarako).\n2017az geroztik, Bruselako hiriko alkatea (burgumaisu) Philippe Close da, Alderdi Sozialistako kidea.\nEuropar Batasuna.\nEuropako gatazka ezberdinetan herrialdeak duen tradizio neutrala zela eta, eta Europako kontinentearen erdiko kokapen geografikoa aprobetxatuz, bere hiriburua izendatu zuten 1950eko hamarkadan sortu zenetik sindikatuaren erakunde nagusiak hartzeko. Hala ere, hiriak agian ez zuen inoiz bereizketa hori \"gozatuko Sarreren estatutua\" 1955ean onartu izan balitz. \nBrusela EBko erakundeen egoitza da: Europako Kontseilua, Europako Batzordea (Berlaymont eraikina), Europar Batasuneko Kontseilua (Idazkaritza Nagusia) eta Europako Parlamentua (osoko bilkurak Estrasburgon ere egiten diren arren). Eraikin hauek \"Europako auzoa\" deitzen den horretan daude bilduta, eta bertan \"Robert Schuman etorbidea\" nabarmentzen da \" Europaren aita \" izan zen ministro frantsesaren omenez. Hirian, halaber, Europako Ekonomia eta Gizarte Batzordearen eta Eskualdeen Batzordearen eraikina eta ordezkaritza ugari daude, bai Batasuneko estatu kideetakoak, bai Bruselan misio diplomatikoak dituzten kanpoko herrialdeetakoak. Hala ere, Batasuneko erakunde eta agentzia garrantzitsuek beste hiri batzuetan dute egoitza, hala nola Europako Banku Zentralean (Frankfurt am Main), Europako Inbertsio Bankuan (Luxenburgo), Europol (Haga) eta EEEn (Kopenhage).\nEuropar Batasuneko Kontseiluko Lehendakaritza txandakako izaera du, herrialde batetik bestera sei hilabeteko epean aldatzen baita. Bere aldetik, Europako Kontseiluko presidentearen eta Batasuneko Kanpo Arazoetarako eta Segurtasun Politikarako Goi Ordezkariaren bulego ofiziala ezartzen da Bruselan. Batasunak tresna politiko eta militar bat ere badu Europatik kanpo misio humanitarioak, bakea mantentzeko operazioak eta krisiak kudeatzeko beste zeregin batzuk egiteko. Hori guztia, Politika eta Segurtasun Batzordea (PSC), Europar Batasuneko Batzorde Militarra (CMEU) eta Europar Batasuneko Estatu Nagusia (EMUE) sortu izanari esker, Europako Kontseiluaren agintepean eta egoitza Bruselan.\nKulturari dagokionez, Europako Historiaren Etxeak ateak irekiko ditu 2014tik aurrera hiriko europar auzoan.\nArrazoi horiengatik, Brusela ez-ofizialki EBko hiriburutzat hartzen da. Brusela/Europa Harremanetarako Bulegoak, 1991n Brusela-Hiriburu eskualdeko Gobernuak sortua, hiriaren irudia sustatu nahi du Europako hiriburu gisa eta biztanleak beren eskualdearen bokazio europarraz jabetzea.\nKultura.\nBrusela hiriak monumentu eta museo aipagarri batzuk ditu bere baitan, eta komiki franko-belgikarren nukleo galbatzailetzat hartzen da, urtero ematen duen saria, baita munduko antzinako merkatu nagusietako bat ere. Bere zaindaria San Migel da.\nArkitektura.\nBruselako arkitektura oso anitza da eta Grand Placeko Erdi Aroko eraikuntzak eta Europar Batasuneko erakundeen eraikin moderno eta abangoardiakoetaraino doazen estiloak ditu. \nErakargarri nagusienen artean, UNESCOk 1988tik Gizateriaren Ondare izendatutako Grand-Place ospetsua dago, erdigunean Udaletxe gotikoa, San Migel eta Santa Gudula katedrala eta Laekengo Errege Gaztelua, berotegi handiekin. Plaza inguruan hiri zaharraren aztarnak ikus daitezke, herrialdean estilo espainiarra bezala ezagutzen den arkitektura estiloarena, izan ere, Flandriako estiloko eraikin historiko nagusiak gaur egun Belgika, orduan Flandria zen garaikoak dira. Karlos V.aren inperioko probintzietako bat. Beste gune aipagarri bat Bruselako Errege Jauregia da.\nHirigunea Flandriako estiloko eraikinengatik da ezaguna , Justizia Jauregi neobarroko izugarriaz gain, eta bereziki Victor Horta arkitektoak egindako \"Art Nouveau\" estiloko etxeez gain. Estilo honen gorenean, Bruselako auzo berriak garatu ziren, non Schaerbeek, Etterbeek, Ixelles eta Saint-Gilles eraikinak nabarmentzen diren. Estilo horren beste adibide batzuk Stoclet jauregia da, Josef Hoffmann arkitekto vienatarrak diseinatua eta 2009an Gizateriaren Ondare izendatua.\nBruselako beste leku garrantzitsu batzuk dira Parc du Cinquantenaire bere garaipen-arkuekin eta inguruko museoekin, Bihotz Sakratuaren basilika, Bruselako Burtsa, Justizia Jauregia eta Europar Batasuneko eraikin instituzionalak. Europako Batzordearen Europaren estatua (Batasuna bakean) Van Maerlant lorategian ( Bernard Romain eskultore frantsesarena) Etterbeek, .\nOndasun nabarmenak.\nAtomium.\n103 metroko eraikin bitxia da, eta burdin kristal bat irudikatzen du, 165 mila milioi handiz handiagoa. Eraikin hau, Andr\u00e9 Waterkeyn arkitektoak diseinatu zuen, 1958an, Bruselan bertan ospatu zen Lehen Mailako Erakusketa Orokorraren ondorioz. Altzairu eta aluminiozko 9 esferaz osaturik dago. Horietako bakoitzak, 18 metroko diametroa du.\nManneken Pis.\n50\u00a0cm inguruko brontzezko estatutxoa da, Bruselako erdigunean dagoena. Iturriaren barnera txiza egiten ari den mutiko biluzi bat irudikatzen du. Bruselako hizkeran (nederlandera oinarrikoa) \"Menneke Pis\" esapideak \"mutikoa txiza egiten\" esan nahi du.\n\"Atomiuma\" eta Grand-Place-ekin batera, hiriko ikurretako bat da, baita bertako toki turistikoenetako bat ere, bertako biztanleen izpiritu independentearen ikur ere badela. Turista guztiek egiten dute argazki bat bertan.\nKirolak.\nBruselan, Belgika osoan bezala, kirol nabarmenenak, hurrenkera honetan, hauek dira: txirrindularitza, igeriketa, tenisa eta futbola. Bruselak hainbat txirrindularitza proba entzutetsu biltzen ditu Europa mailan, hala nola, Bruselako Txirrindularitza Klasikoa (2012ra arte Paris-Brusela deitua) eta Eddy Merckx Sari Nagusia, Eddy Merckx txirrindulari belgikarraren izena hartzen duena.\nBere aldetik, erabilera anitzeko estadio erreferente bat dago hirian, historikoki Heysel Stadium bezala ezagutzen dena eta gaur egun King Baudouin Stadium deitua. Inauguratu zenetik, 1930ean, urte hartan Pista Txirrindularitzako Munduko Txapelketaren harira, Txapeldunen Ligako hainbat final, gaur egun desagertuta dagoen Europako Kopako hainbat eta baita Europako Txapelketako hainbat partida jokatu dira bertan 1972an eta 2000an.\nBrusela, Europako hiriburu garrantzitsuenetako bat izan arren, ez du \u00abgoi mailako\u00bb futbol talderik. RSC Anderlecht, Anderlecht udalerrian kokatuta dagoena, Brusela-Hiriburuko Eskualdean, Belgikako talderik arrakastatsuena da nazio eta nazioarteko mailan.\nMuseoak.\nBelgikako Arte Ederren Errege Museoak dira ezagunenak, Antzinako Artearen Museo bat eta Arte Modernoko beste Museo bat daudelarik, baita bi museo txikiago ere, Constantin Meunier eta Antoine Wiertz margolari belgikarrei soilik eskainiak, hurrenez hurren. Belgikako modernismoaren ordezkari nagusia den Victor Hortaren etxe-museoa ere bisita dezakegu.\nInteresgarria da, halaber, Belgikako Cartoon Center (Centre Belge de la Bande Dessin\u00e9e) bisitatzea, Herg\u00e9, Andr\u00e9 Franquin edo Jean-Michel Charlier bezalako marrazkilari belgikarren bilakaera erakusten duena eta frantses batzuk, baita aldi baterako erakusketak ere. Bruselan \"bande dessin\u00e9e\" (BD laburtua) izan zuen garrantzia berretsi egiten dute bertan zipriztindutako ehunka horma-pinturak.\nBruselan beste hainbat museo daude, hala nola, Instrumentuen Museoa (Ingalaterra Zaharra), Artea, Kakaoa edo Garagardoa, edo honako hauek:\nAntzerkia.\nTeatro Real de la Moneda ( \"La Monnaie\" ) ospetsua Europako opera eta ballet areto ederrenetariko bat da, non musika ekitaldien denboraldi zabala egiten den.\nGastronomia.\nBrusela ezaguna da bere janariagatik. Bruselako kimuak hiriaren izena jarri zioten. Belgika gehiena bezala, \"moules-frites\", gofreak (gaufres), txokolatea, patata frijituak eta garagardoa ohikoak dira bertan. Bertan 2 izarreko Michelin jatetxe bat eta izar 1 duten lau jatetxe daude. \nGarraioa.\nBrusela hiriko garraiobide publikoa da. 1976ko irailaren 20an zabaldu zen eta gaur egun metro-sareak hiru linea eta 32,2 kilometro dauzka.\n2008an 136 milioi bidaiarik erabili zuten.\nHerri eta hiri senidetuak.\nBrusela ondorengo herri eta hiriekin senidetuta dago:\nBruselar ospetsuak.\nOhorezko herritarrak.\nBruselako Udalaren ohorezko herritartasuna jaso dutenen artean hauek daude:"}
{"id": "4077", "revid": "124047", "url": "https://eu.wikipedia.org/wiki?curid=4077", "title": "Osama bin Laden", "text": "Us\u0101mah bin Muhammad bin Awad bin L\u0101din (; Riad, Saudi Arabia, 1957ko martxoaren 10a - Abbottabad, Pakistan, 2011ko maiatzaren 2a), eskuarki Osama bin Laden (\u0623\u0633\u0627\u0645\u0629 \u0628\u0646 \u0644\u0627\u062f\u0646) deitua, saudiarabiar aberatsa eta Al Kaida erakunde terrorista islamistaren burua izan zen.\nBizitza.\nBin Osama Saudi Arabiako familia aberatsenetako baten seme, Sobietar Batasunak 1979an Sobietar Batasunak Afganistan inbaditu bezain laster, munduko beste milaka musulmanekin batera bat egin zuen Afganistango erresistentziarekin, musulman ororen betebeharra inbaditzaileak kanporatzea zelakoan.\nSaudiar gobernuaren zein bere familiaren ustelkeriak nahigabetu egin zuten. Lehenengo Golkoko Gerrak areagotu egin zuen Osamaren eta bere herrialdeko agintarien arteko leizea. 1993rako, Al-Kaida (arabieraz \u00abOinarria\u00bb) izeneko gerrillari-sarea antolatu zuen, hein handi batean Afganistango gudari ohien bidez. Bin Laden eta Al-Kaida mundu osoan zehar egindako hainbat eraso terroristaren erantzuletzat jotzen dira, haien artean 2001eko irailaren 11ko New Yorkeko World Trade Centerren zein Pentagonoaren kontrako erasoa. Orobat, talde horri leporatzen zaizkio 1998an Dar es Salaamen eta Nairobin AEBen enbaxaden kontra egindako atentatuak, 2002ko Baliko bonbak, 2004ko martxoaren 11ko Madrilgo trenetako atentatua, eta 2005eko Ammango bonbak.\n1994an, saudiar Gobernuak, subertsioa leporatuta, pasaportea kendu zion Osama bin Ladeni. Hark, ordea, Sudana ihes egin zuen, borroka kanpalekuak eratzera. Handik 1996an kanporatua, Afganistana itzuli zen, Taliban gobernuaren babesean.\nOsama bin Ladenek, 1996 eta 1998 bitartean, \"fatwa\" (arabieraz, \u00abiritzi erlijioso\u00bb) batzuk plazaratu zituen, non fededunak AEBen kontrako gerra santura deitu zituen. AEBei, besteak beste, musulman munduko baliabide naturalak arpilatzea eta islamaren etsaiei (Israeli) laguntzea eta sustatzea leporatzen zien. Antza, bin Ladenen asmoa zen AEBak musulmanen aurkako maila handiko gerrara erakartzea, Mendebaldeak babestutako gobernu musulmanak eroraraztea, eta Kalifaldia, hau da, estatu islamiko bakarra, berrezartzea.\nHeriotza.\n2011ko maiatzaren 1ean (maiatzaren 2a, Pakistango ordu-eremuan), Washingtonen, Barack Obamak eman zuen Osama bin Ladenen hilketaren berri. Obamaren agindupean ari ziren Ameriketako Estatu Batuetako Itsas Armadako (\"US Navy\") operazio berezietako hainbat soldaduk eta CIAko agenteek hil zuten Bin Laden, Pakistango Abbottabat hirian gauzatutako isilpeko operazio batean. Bin Laden eta harekin ziren kideak tiroz hil zituzten soldaduek ."}
{"id": "4079", "revid": "6950", "url": "https://eu.wikipedia.org/wiki?curid=4079", "title": "Virgilio", "text": "Publio Virgilio Maron (; Andes, K.a. 70ko urriaren 15a - Brundisium, K.a. 19ko irailaren 21a), latinezko poeta izan zen. \"Bukolikoak\" () eta \"Georgikak\" () olerki bildumak eta \"Eneida\" () erromatarren epika idazteagatik. Latinezko literaturako poeta ospetsuenetarikoa da.\nBizitza.\nBere bizitzako datu asko Suetonioren idazki bati esker ezagutzen dira. Mantuatik gertu dagoen Andes herri txiki batean jaio zen Virgilio, K.a. 70. urteko urriaren 15ean. Tradizioari jarraiki, Andes egungo Pietole Vecchia herria da, egungo Mantuatik oso gertu, antzinako erromatar garaiko \"Gallia Cisalpina\" delakoan. Maron bere aita pobrea zen eta Magia Pola bere nagusiaren alabarekin ezkontzean hobetu zuen bere egoera. 12 bat urte zituela (\"initia aetatis\", Suetonioren arabera), Cremonara aldatu ziren. Bertan bere ikasketak jarraitu zituen K.a. 55. urtera arte. Ondoren, Milanera joan zen erretorika, medikuntza eta naturaren gaineko zientziak. Handik Erromara jo zuen karrera politikoa egin asmoz, baina laster utzi eta \"novi poetae\" taldera bildu zuen, Asinio Polionen eskutik. Taldeko poeta asko bere jaioterriko eskualdekoak ziren, \"Gallia Cisalpina\" aldekoak hain zuzen. Garai honetan ustez idatzi zituen poemak \"Appendix Vergiliana\" izenburupean bildu dira, bereak ote diren zalantzak badaude ere. Olerkigintza utzi eta filosofia ikasteari ekiten dio Napolesen, Siron filosofoaren eskutik. K.a. 50. urtearen inguruan iritsi zen Napolira, guda zibilaren atarian, Erromako giro nahasitik ihesi. Garai honetan ustez berak eta bere familiak jasan zituzten lurren konfiskazioaren aztarnak atzematen dira bere olerkietan. \"Bukolikoak\" olerki bilduma K.a. 42. urtearen inguruan idatzi zuen. Hauek argitaratu zituenean Gaio Mezenas eta Augustoren babesa jaso zuen eta buru belarri ekin zion olerkigintzari, Napolin betiere. \"Georgikoak\" olerkiak K.a. 38-K.a. 29 urte bitartean idatzi zituen. \"Eneida\" K.a. 26. urtean idazten hasi eta bere heriotzaren azken uneraino jarraitu zuen. Grezia bisitatzeko gogoa piztu zitzaion \"Eneida\" bere olerkian agertzen ziren tokiak ezagutu asmoz baino laster itzuli zen Augusto enperadorearekin. Brundisium, egungo Brindisi hirian hil zen K.a. 19ko irailaren 21ean. Bere gorpua Napolesera eraman eta bertan hilobiratu zuten.\n\"Virgilio\" izenaz.\nErdi Aroan, \"Virgilius\" forma berrian ageri zen maiz poetaren izen etorkizkoa. Bide batetik baino gehiagotarik argitu nahi izan da aldaketa horren zergatia: latinezko \"virgo\" \"birjina\" (Virgilioren umiltasuna dela-eta) edo \"virga\" \"haga, zaharo\" hitzen analogia, sasi-etimologiak eraginik, ekarri izan dute zenbaitek argigarri. Latinaz bertze hizkuntzak bere literatura -gehienki latinaren beraren literatura beretzez eta itzultzez- garatzen hasi zirenean, haraitzinako izenak zeinek bere hizkuntzaren ezaugarriei egokiturik erabiltzen hasi ziren. Horregatik, \"Vergil\" forma kausitzen dugu goi alemanezko testuetan, \"Virgile\" frantsesezkoetan, \"Virgil\" ingelesezkoetan, edo \"Virgilio\" italierazkoetan. XIX mendean, aldiz, ingelesezko forma egokitua \"Vergil\" jatorrizko formara aldatzea proposatu zuten, Ameriketako Estatu Batuetako klasizista zenbaitek eta, hori dela-eta, hiru formak hatzeman ahal daitezke egun ingelesez: bai \"Virgil\" bai \"Vergil\" egokituak, eta bai \"Vergilius\" jatorrizkoa ere.\nEraginak.\nAntzinaroa.\nVirgilioren obrak, ia argitaratu ziren unean, goitik behera aldatu zuten latindar poesia. \"Eglogak\", \"Georgiakak\" eta \"Eneida\" liburuak gehienbat, eskolara joandako erromatarrak ezagutzen zituzten eskola programetako testu estandar bilakatu ziren. Virgilioren jarraitzaile diren olerkariek maiz egiten diote erreferentzia beraien poesien tartean hauek errazago uler daitezen. Ovidio olerkariaren kasua da edo Lukanoren epopeiaren batean ikus dezakegu hori.\nSilio Italiko, Erromako Inperioko politikaria, Virgilioren jarraitzailerik sutsuenetako bat izan zen. Siliok idatziriko \"Punica Silius\" olerki epikoko ia lerro guztietan Virgiliori egiten dio erreferentzia. Era berean, Siliok Virgilioren hilobia erosi zuen eta haren omena zaindu zuen.\nAntzinaro Berantiarra eta Erdi Aroa.\nMendebaldeko Erromatar Inperioa eraisten zihoan heinean, alfabetaturiko orok Virgilio maixua zela aitortu zuen. Gregorio Tourskoak Virgilio irakurri zuen eta hainbat tokitan egiten dio aipamen.\nDante Alighierik, berriz, Virgilio bilakatu zuen Infernuko eta Purgatorioko gidari \"Jainkotiar Komedia\"n. \"De vulgari eloquentia\"n ere aipatzen du Ovidio, Lukano eta Estaziorekin batera, lau \"regulati poetae\"tako bat delarik.\nKondairak.\nErdi Aroan, Virgilioren itzala handia zen, jada, eta magia eta profeziarekin lotzen zuten kondairak inspiratu zituen. III. mendetik aurrera, behintzat, kristau pentsalariek\n\"Eclogues\" lanaren interpretazioa egin zuten eta urrezko aro bat irekiko zuen haurraren jaiotzan Jesusen jaiotzaren iragarpena ikusi zuten. Hori dela-eta, Virgilio Bibliako antzinako profeten pareko ikusi zuten\nII. mendean ere Virgilioren lanei bereigarri magikoak esleitzen zizkieten eta iragarpenerako erabili ohi ziren maiz.\nXII. mendean, Napolin hasi eta Europa osoan zabaldu zen Virgilio mago handi bat kontsideratu zuen ustea.\nHilobia.\nVirgilioren hilobia deritzon eraikina Piedigrottan dago, Napoli inguruan. Heriotza baino lehenago ere mirespena sortu bazuen, Erdi Aroan milagroekin erlazionatu zuten eta mende pare batean peregrinazio eta kultu objektu bilakatu zen."}
{"id": "4081", "revid": "56334", "url": "https://eu.wikipedia.org/wiki?curid=4081", "title": "Azaroaren 10", "text": "Azaroaren 10a gregoriotar egutegiaren urteko hirurehun eta hamalaugarren eguna da, 315.a bisurteetan. 51 egun falta dira urtea amaitzeko.\nKanpo estekak.\nAzaroaren 9 | Urteko egutegi | Azaroaren 11"}
{"id": "4082", "revid": "58701", "url": "https://eu.wikipedia.org/wiki?curid=4082", "title": "Azaroaren 9", "text": "Azaroaren 9a gregoriotar egutegiaren urteko hirurehun eta hamairugarren eguna da, 314.a bisurteetan. 52 egun falta dira urtea amaitzeko.\nKanpo estekak.\nAzaroaren 8 | Urteko egutegi | Azaroaren 10"}
{"id": "4083", "revid": "9445117", "url": "https://eu.wikipedia.org/wiki?curid=4083", "title": "Azaroaren 8", "text": "Azaroaren 8a gregoriotar egutegiaren urteko hirurehun eta hamabigarren eguna da, 313.a bisurteetan. 53 egun falta dira urtea amaitzeko.\nKanpo estekak.\nAzaroaren 7 | Urteko egutegi | Azaroaren 9"}
{"id": "4084", "revid": "56334", "url": "https://eu.wikipedia.org/wiki?curid=4084", "title": "Azaroaren 11", "text": "Azaroaren 11 gregoriotar egutegiaren urteko hirurehun eta hamabostgarren eguna da, 316.a bisurteetan. 50 egun falta dira urtea amaitzeko.\nKanpo estekak.\nAzaroaren 10 | | Azaroaren 12"}
{"id": "4085", "revid": "58701", "url": "https://eu.wikipedia.org/wiki?curid=4085", "title": "Santiago de Compostela", "text": "Santiago de Compostela edo, izen historiko gisa, Compostelako Donejakue (galizieraz eta gaztelaniaz \"Santiago de Compostela\") Coru\u00f1ako probintziako udalerri historikoa da. Espainiako Galizia autonomia erkidegoko hiriburua denez, han dago Galiziako Xuntaren egoitza. Galiziako laugarren hiri jendetsuena da, 2009an 95.092 biztanle baitzituen.\n1985ean, UNESCOk hiria gizateriaren ondare izendatu zuen, Donejakue bidearen amaiera baita.\nGeografia.\nMugakideak.\nIparraldean Val do Dubra, Trazo eta Oroso, hegoaldean Teo, Vedra eta Boqueix\u00f3n, ekialdean O Pino eta mendebaldean Ames udalerriak mugakide ditu.\nIngurune naturala eta klima.\n2011. urtean, Europako Justizia Auzitegiak ebatzi zuen Santiagok oraindik ez zuela bete hondakin urak arazteko betebeharra. Betebehar hori 2000. urterako bete beharrekoa zen.\nParrokiak.\nSantiago parrokiatan banatuta dago. Hemeretzi dira:\nOndasun nabarmenak.\nSantiago de Compostelako eraikin nagusia Done Jakueren katedral erromanikoa da, Donejakue bidearen amaiera. Obradoiro enparantzan kokatzen da.\nUnibertsitatea.\nSantiago de Compostelako Unibertsitatea XVI. mendekoa da, eta Galiziako unibertsitaterik garrantzitsuena da, historiaren aldetik eta bestela ere. Gaur egun 19 fakultate ditu bere barnean. Beste campus bat du Lugo hirian.\nGarraioak.\nHiriak garraiobidetzat ditu errepideak, trena eta Santiago de Compostelako aireportua (Lavacolla).\nTren geltokia 1873an eraiki zuten Cornes-en, West Galicia Railway Company-ren eskutik. Gaur egun, Galizia osoko erabiliena da, urtean milioi eta erditik gora bidaiarirekin. Zamora eta Coru\u00f1a lotzen duen linearen barruan dago. Redondelarekin (Pontevedra) lotuta dago halaber. 2013ko uztailean, bestela, geltoki honetatik 2 km-tara gertatu zen Galiziako tren istripurik larriena, 80 pertsona hil zirenean.\nKirolak.\nObradoiro Clube de Amigos do Baloncesto hiriko saskibaloi talde nagusia da, ACB Ligan jokatzen duena. Bestela, Sociedad Deportiva Compostela Santiagoko futbol talderik garrantzitsuena da, 4 denboraldiz Espainiako futbol ligako lehen mailan ibilitakoa.\nHiri senidetuak.\nSantiago ondorengo hiriekin senidetuta dago:"}
{"id": "4086", "revid": "59723", "url": "https://eu.wikipedia.org/wiki?curid=4086", "title": "Euskal Herrialdeetako Alderdi Komunista", "text": "Euskal Herrialdeetako Alderdi Komunista (EHAK) Hego Euskal Herriko alderdi politiko komunista eta abertzalea da.\n2002ko uztailaren 29an alderdi politiko gisa erregistratu zuten Bilboko notaritza batean. 2005ean, Eusko Legebiltzarra osatzeko hauteskundeetan aurkeztu zen lehen aldiz, Espainiako Estatuaren Justiziak legez kanpo utzitako Aukera Guztiak plataforma politikoaren konpromisoa bere gain hartuta.\nUrte bereko apirilaren 8an, Batasuna alderdi politiko ilegalizatuak EHAKi bozkatzeko eskatu zien bere militante eta jarraitzaileei, prentsaurreko batean adierazi zutenez.\nEusko Legebiltzarrean, EHAKeko hautetsiek \"Ezker Abertzalea\" talde parlamentarioa osatu zuten.\n2007ko urriaren 5ean, EHAKren Donostiako ordezkaritza miatu zuen Espainiako Poliziak, eta bertatik ordenagailuak eta dokumentazioa atera.\n2008ko otsailaren 8an, Espainiako Entzutegi Nazionaleko Baltasar Garzon epaileak alderdiaren jarduera hiru urtez eteteko agindu zuen, EAE-ANV alderdiarekin batera. Otsailaren 11n alderdi komunistako kide batzuk atxilotu zituzten, Baltasar Garzon epaileak agindutako \"Batasunaren aurkako\" operazio batean; halaber, EHAKko egoitzak miatu zituzten.\n2008ko irailaren 18an, Espainiako Auzitegi Gorenak EHAK legez kanpo utzi zuen, EAE-ANV alderdia debekatu eta bi egunera.\nHauteskunde emaitzak.\n2005eko apirilaren 15ean egindako Eusko Legebiltzarrerako hauteskundeetan 150.644 boto eta bederatzi eserleku lortu zituen EHAK-k."}
{"id": "4087", "revid": "96586", "url": "https://eu.wikipedia.org/wiki?curid=4087", "title": "Joan Paulo II.a", "text": "San Joan Paulo II.a (), jaiotzez Karol J\u00f3zef Wojty\u0142a (polonieraz ahoskatua) (Wadowice, Polonia, 1920ko maiatzaren 18 - Vatikano Hiria, 2005eko apirilaren 2a) Eliza Katolikoko Aita Santua izan zen 1978ko urriaren 16tik bere heriotza egunera arte.\n1522az geroztik, Italiako lurralderen batekoa ez zen lehen Aita Santua izan zen.\n2014ko apirilaren 27an kanonizatu zuten eta San Joan Paulo II.a izena hartu.\nBiografia.\nKarol Wojty\u0142a eta Emilia Kaczorowskaren seme bietatik gazteena, bederatzi urte zituela ama hil zitzaion. Bere anaia nagusia, Edmund, medikua, 1932an hil zen eta aita, Poloniako ejertzitoko ofiziala, 1941ean, naziek Polonia menperatuta zeukatela.\nKrakoviako unibertsitatean hasi zen filosofia ikasten, baita antzerki eskola batean ere. 1939ko irailean alemaniarrek unibertsitate poloniarrak itxi zituzten, eta bizimodua aurrera ateratzeko meategietan eta kimika lantegi batean lan egin behar izan zuen. Garai hartan antzerki klandestinoa egiten ibili zen, nazien aurka eta abertzaletasun poloniarraren alde. Alemaniarren okupazioaren aurka jardun zuen, besteak beste juduen familiak salbatzeko talde batean parte hartu zuen.\n1942an Adam Sapieha Krakoviako artzapezpikuak sortutako seminario klandestinoan hasi zen teologia ikasten. Gerra amaituta, 1946ko azaroaren 1ean apaiztu zen. Erromako \"Angelicum\" ikastetxean jarraitu zituen ikasketak eta teologiako doktore titulua lortu zuen. 1948an Poloniara itzuli zen eta ekintza pastorala eta unibertsitateko irakasletza bateratu zituen. Besteak beste, etikako irakasle izan zen Lublineko unibertsitatean.\n1958an Pio XII.ak Krakoviako gotzain laguntzaile izendatu zuen. Vatikanoko II. Kontzilioan parte hartu zuen, ateismoa eta erlijio askatasuna bezalako gaietan batez ere. Paulo VI.ak kardinal izendatu zuen 1967an, 47 urte zituela.\nAita Santutza.\n1978ko irailaren 28an hil zen Joan Paulo I.a aita santua, 33 eguneko agintaldi laburraren ondoren. Konklabean bildutako kardinalek Wojtyla hautatu zuten Aita Santu konklabeko bigarren egunean, 58 urte zituela (XX. mendeko Aita Santurik gazteena). Joan Paulo I.aren erabakiari jarraituz, izen bera hartu zuen, Joan XXIII.a eta Paulo VI.a izan zirenen jarraipena egin nahi baitzuen. 1522an Adriano VI.a aukeratu zutenetik Italiatik kanpokoa zen lehenengo Aita Santua izan zen.\nHistoriako Aita Santurik bidaiariena izan zen; Italia barnean 144 bidaia egin zituen, eta Italiatik kanpora beste 104. Lehenengo bidaia 1979ko urtarrilaren 25ean egin zuen Mexiko eta Dominikar Errepublikara, eta azkenengoa 2004ko abuztuaren 14an Frantziara, Lourdeseko Andre Mariaren santutegira. Bidaia horietako asko garrantzia handikoak izan ziren, bai Elizarentzat, baita nazioarteko harremanentzat ere. Besteak beste, bere aberrira (Poloniara) egindako bidaiek zeresan handia ekarri zuten, komunismoaren porrota areagotu omen zutelako. Kubara egindako bidaiak ere oihartzun handia izan zuen, Eliza Katolikoaren eta Fidel Castroren errejimenaren arteko harremanetan aro berri bat ireki zuelako. 2000ko Jubileoan, gainera, Lurralde Santura joateko aukera izan zuen; bertan, kristauek juduei historian zehar egindako mina zela eta barkamena eskatu zuen.\nJoan Paulo II.ak ezin izan zituen bi bidaia garrantzitsu egin, unean uneko gatazka politikoak zirela eta: Moskuko patriarkarekin Vatikanoak zituen gatazken ondorioz ez zuen Errusia bisitatzeko aukerarik izan. Bestetik, Txinako gobernuak Elizarekiko duen jarrerak eta azken honek Taiwan onartu izanak zaildu egin zituen bien arteko harremanak eta balizko bidaia guztiz oztopatu zuten.\nGainerako erlijioengana gerturatzeko pauso garrantzitsuak egin zituen, besteak beste Asisko topaketak antolatzean. Komunitate musulmaneko kideekin publikoki elkartu zen lehen Aita Santua izan zen gainera.\n1981eko maiatzaren 13an, Mehmet Ali A\u011fcak Vatikanoan egindako atentatu-saiakeraren ondoren, Aita Santuaren osasuna gainbeheran hasi zen. Urdail eta eskuko zauriez gain, hesteetako minbizia izan zuen, baita femurra eta sorbalda hautsi zituen eta 1990etik aurrera geroz eta Parkinson gaixotasun larriagoa zuen.\nJoan Paulo II.ak errekorrak hautsi zituen hainbat arlotan: hitzaldi gehien egin zituen Aita Santua izan zen, baita santu eta dohatsu gehien altarera jaso zituena ere. Teknologia berriak, bereziki Internet, lehen aldiz erabili zituen Aita Santua izan zen.\nHeriotza.\n2005eko apirilaren 2an hil zen, nekaldi luze baten ondoren. Aurreko egunetan septizemia batek eman zion, eta bere parkinson gaitz indartsuarekin golpe bikoitza izan zuen. Hilzorian zela, bere idazkariari gutun bat idatzarazi zion. Bertan eskerrak ematen zituen munduan zehar haibeste jendek berarengana agertutako maitasunagatik, eta konfiantza guztiz bere bizia eta Elizaren etorkizuna Jainkoarengan eta Andre Mariarengan jarri zituen.\nVatikanoko San Petri plazan bere aldeko arrosarioa esaten ari zirela hil zen Joan Paulo II.a. Ia mundu guztiko telebista, irrati eta egunkariak gertakari horren testigu izan ziren. Aita Santuaren medikuaren arabera, Joan Paulo II.ak bizitzako azken 50 minutuak konorte gabe igaro zituen, eta hitzik esan gabe hil zen.\nJoan Paulo Handia.\nJoan Paulo II.aren heriotzaren ondoren, zenbaitek (tartean bere ondorengo Benedikto XVI.ak) Joan Paulo Handia izenez deitu dute. Bere beatifikazio prozesua 2006an abiatu zen, hil eta urtebete eskasera. Izan ere, Benedikto XVI.ak beatifikazio prozesua hasteko igaro beharreko 5 urteko epea kendu zuen bere aurrekoarentzako. Neurri hau gutxitan erabili izan da. Azken aldia, Joan Paulo II.ak Ama Teresa hil zenean abiarazi zuen beatifikazioa izan zen.\nBere aurreko Paulo VI.ari jarraiki eskatu zuen bezala ez zitzaion Vatikanoko basilikan mausoleorik eraiki. Horren ordez hilobi apal bat dauka, egunero milaka pertsonak ikusi nahi izaten dutena.\nNazioarteko erlazioak.\nJoan Paulo II.aren pontifikatuaren hasieran, Egoitza Santuak 84 estaturekin zituen harreman diplomatikoak. Aita Santua hil zenean, berriz, 173 estaturekin zituen. Era berean, nazioarteko eta eskualdeko hainbat erakundetan, osoko kide edo behatzaile gisa parte hartu zuen.\nJoan Paulo II.aren nazioarteko 104 bisitak, batez ere, estatu buru eta Eliza Katolikoaren buru gisa egin zituen. Hortik, herrialde hartzaileko estatuburuaren keinua (kultura kristaukoa baldin bazen), lehenik eskua emanez agurtuz (bi estatuburu biltzearen kasuan) eta, azkenean, errespetuz eta begirune klasikoaren erreberentziaz eskuak musukatuz. Joan Paulo II.ak Santo Domingora egin zuen lehen bidaia, Dominikar Errepublikara; handik Mexikora joan zen, \u00abMexiko beti fidela\u00bb deitzen zuena eta hilezkor bihurtu den esaldia. Gehien bisitatu zituen Latinoamerikako herrialdeak hauek izan ziren: Mexiko bost alditan, Brasil lautan, Dominikar Errepublika eta Guatemala hirutan (inguruko beste herrialde batzuk bisitatzeko egoitza gisa ere balio izan zioten) eta Nikaragua bitan, baita Peru, El Salvador eta Venezuela ere.\nJoan Paulo II.ak diplomazialari trebea zela ere frogatu zuen. Pontifikatua bere gain hartu berria, aurre egin behar izan zion (1978ko abenduan Erresuma Batuko Isabel II.a erreginak Beagle kanalaren gatazkari buruzko arbitrajean emandako laudoaren aplikazioaren ondorioz) Argentina eta Txileren arteko gerra aurreko krisiari. Bi nazioek, tropak mugan zehar zabalduta zituzten garaian \u2014operazio militarrak hasi zirela adieraziko luketen frogak ere badaude\u2014, Joan Paulo II.ak (militarrek Elizarekin zituzten loturak aprobetxatuz) eragin erabakigarria izan zuen hasiera eragozteko Antonio Samor\u00e9 kardinala bere ordezkari gisa bidaliz eta indarrak banantzea lortuz eta, 1984ko azaroaren 29an, bi herrialdeen arteko Bake eta Adiskidetasun Ituna sinatutakoarekin amaituko zen bitartekaritza prozesu baten hasiera lortuz.\nPoliglota paregabea zen. Poloniera, esperantoa, greko klasikoa, latina, italiera, frantsesa, gaztelania, portugesa, ingelesa eta alemana ez ezik txekiera, lituaniera, errusiera eta hungariera ere nahikoa menderatzen zuen; gainera, japoniera, tagaloa eta Afrikako hainbat hizkuntza ezagutzen zituen. Kirolari amorratua eta eskiatzaile aditua ere izan zen bere gaztaroan.\nBere mezua helarazteko, komunikabideen eta, batez ere, Interneten erabilera intentsiboa egin zuen lehen aita santua izan zen, baita erlijio-buruekin harremanak izan zituenak ere, hala nola judu, musulman, ortodoxo eta tibetar erlijioekin (Dalai Lamaren bitartez), besteak beste.\nBeatifikazioa eta Kanonizazioa.\nBenedikto XVIak beatifikatu zuen 2011ko maiatzaren 1ean eta Frantziskoak santifikatu zuen 2014ko apirilaren 27an. Bere jaieguna urriaren 22an ezarri zuen.\nBeatifikazioaren ondoren, Joan Paulo II.aren odola erlikia gisa banatu du Elizak hainbat elizbarrutitan."}
{"id": "4090", "revid": "119347", "url": "https://eu.wikipedia.org/wiki?curid=4090", "title": "Averroes", "text": "Averroes edo Ibn Ruxd () (jaiotzez Abu al-Walid Muhammad bin Ahmad bin Rusd, ; Kordoba, 1126ko apirilaren 14a - Marrakex, 1198ko abenduaren 10a) andalustar filosofo eta jakituna izan zen, lege islamikoetan, matematikan eta medikuntzan aditua.\nBizitza.\nLegelari gailenak eman zituen familia baten jaio zen Averroes. Aitona Kordobako Mezkita Handiko epaile nagusi eta imama izan zen, almoravideen erregimenaren agindupean. Aita ere hango epaile izan zen, 1146an dinastia almohade iritsi zen arte. Averroes bera, Sevillako kadi izendatu zuten 1169an, eta Sevilla, Kordoba eta Marrakexko gorteetan ibili zen lanean.\nXII. mendearen bukaeran, Almohadeen konkistaren ondoren, fanatismo bolada bat nagusitu zen Al Andalusen. 1195ean Lucena herrira erbesteratu zuten, eta bere lanak debekatu ziren. 1198an, ordea, Marokoko gortera deitu zuten, eta han hil zen, hilabete batzuk geroago.\nAristotelesen lanari buruzko iruzkinak idatzi eta medikuntzari buruzko entziklopedia bat (arabieraz: \"al-Kulliyat\") egin zuen. Jacob Anatolik Averroesen arabierazko lanak hebreerara itzuli zituen 1200an. Averroesen idatziek eragina izan zuten Erdi Aroko eta Pizkundeko pentsamendu kristauan. Bere obra garrantzitsuenean, \"Inkoherentearen inkoherentzia\", filosofia aristotelikoa defenditzen du Al Ghazaliren baieztapenen aurrean. Idatzi zituen logika eta metafisikazko idazlan ugari betiko galdu dira, zentsuraren eraginez, eta irautea lortu dutenak beste hizkuntza batera itzuli zirelako izan da. Haren ikasle hoberena, Ibn Tumlus (Alcira, 1164-1223), mediku lanetan jarraitu zuen Al Nasir kalifa almohadearen ganberan."}
{"id": "4091", "revid": "131", "url": "https://eu.wikipedia.org/wiki?curid=4091", "title": "Arabiko", "text": ""}
{"id": "4093", "revid": "56334", "url": "https://eu.wikipedia.org/wiki?curid=4093", "title": "Azaroaren 13", "text": "Azaroaren 13a gregoriotar egutegiaren urteko hirurehun eta hamazazpigarren eguna da, 318.a bisurteetan. 48 egun falta dira urtea amaitzeko.\nKanpo estekak.\nAzaroaren 12 | Urteko egutegi | Azaroaren 14"}
{"id": "4094", "revid": "56334", "url": "https://eu.wikipedia.org/wiki?curid=4094", "title": "Azaroaren 14", "text": "Azaroaren 14a gregoriotar egutegiaren urteko hirurehun eta hamazortzigarren eguna da, 319.a bisurteetan. 47 egun falta dira urtea amaitzeko.\nKanpo estekak.\nAzaroaren 13 | Urteko egutegi | Azaroaren 15"}
{"id": "4095", "revid": "56334", "url": "https://eu.wikipedia.org/wiki?curid=4095", "title": "Azaroaren 15", "text": "Azaroaren 15a gregoriotar egutegiaren urteko hirurehun eta hemeretzigarren eguna da, 320.a bisurteetan. 46 egun falta dira urtea amaitzeko.\nKanpo estekak.\nAzaroaren 14 | Urteko egutegi | Azaroaren 16"}
{"id": "4096", "revid": "96586", "url": "https://eu.wikipedia.org/wiki?curid=4096", "title": "Azaroaren 16", "text": "Azaroaren 16a gregoriotar egutegiaren urteko hirurehun eta hogeigarren eguna da, 321.a bisurteetan. 45 egun falta dira urtea amaitzeko.\nKanpo estekak.\nAzaroaren 15 | Urteko egutegi | Azaroaren 17"}
{"id": "4097", "revid": "56334", "url": "https://eu.wikipedia.org/wiki?curid=4097", "title": "Azaroaren 17", "text": "Azaroaren 17a gregoriotar egutegiaren urteko hirurehun eta hogeita batgarren eguna da, 322.a bisurteetan. 44 egun falta dira urtea amaitzeko.\nKanpo estekak.\nAzaroaren 16 | Urteko egutegi | Azaroaren 18"}
{"id": "4098", "revid": "65203", "url": "https://eu.wikipedia.org/wiki?curid=4098", "title": "Azaroaren 18", "text": "Azaroaren 18a gregoriotar egutegiaren urteko hirurehun eta hogeita bigarren eguna da, 323.a bisurteetan. 43 egun falta dira urtea amaitzeko.\nKanpo estekak.\nAzaroaren 17 | Urteko egutegi | Azaroaren 19"}
{"id": "4099", "revid": "65203", "url": "https://eu.wikipedia.org/wiki?curid=4099", "title": "Azaroaren 19", "text": "Azaroaren 19a gregoriotar egutegiaren urteko hirurehun eta hogeita hirugarren eguna da, 324.a bisurteetan. 42 egun falta dira urtea amaitzeko.\nKanpo estekak.\nAzaroaren 18 | Urteko egutegi | Azaroaren 20"}
{"id": "4100", "revid": "65203", "url": "https://eu.wikipedia.org/wiki?curid=4100", "title": "Azaroaren 20", "text": "Azaroaren 20a gregoriotar egutegiaren urteko hirurehun eta hogeita laugarren eguna da, 325.a bisurteetan. 41 egun falta dira urtea amaitzeko.\nKanpo estekak.\nAzaroaren 19 | Urteko egutegi | Azaroaren 21"}
{"id": "4101", "revid": "56334", "url": "https://eu.wikipedia.org/wiki?curid=4101", "title": "Azaroaren 21", "text": "Azaroaren 21a gregoriotar egutegiaren urteko hirurehun eta hogeita bostgarren eguna da, 326.a bisurteetan. 40 egun falta dira urtea amaitzeko.\nKanpo estekak.\nAzaroaren 20 | Urteko egutegi | Azaroaren 22"}
{"id": "4102", "revid": "56334", "url": "https://eu.wikipedia.org/wiki?curid=4102", "title": "Azaroaren 23", "text": "Azaroaren 23a gregoriotar egutegiaren urteko hirurehun eta hogeita zazpigarren eguna da, 328.a bisurteetan. 38 egun falta dira urtea amaitzeko.\nKanpo estekak.\nAzaroaren 22 | Urteko egutegi | Azaroaren 24"}
{"id": "4103", "revid": "9470244", "url": "https://eu.wikipedia.org/wiki?curid=4103", "title": "Azaroaren 24", "text": "Azaroaren 24a gregoriotar egutegiaren urteko hirurehun eta hogeita zortzigarren eguna da, 329.a bisurteetan. 37 egun falta dira urtea amaitzeko.\nKanpo estekak.\nAzaroaren 23 | Urteko egutegi | Azaroaren 25"}
{"id": "4104", "revid": "65203", "url": "https://eu.wikipedia.org/wiki?curid=4104", "title": "Azaroaren 25", "text": "Azaroaren 25a, gregoriotar egutegian, urteko hirurehun eta hogeita bederatzigarren eguna da, 330.a bisurteetan. 36 egun falta dira urtea amaitzeko.\nKanpo estekak.\nAzaroaren 24 | Urteko egutegi | Azaroaren 26"}
{"id": "4105", "revid": "65203", "url": "https://eu.wikipedia.org/wiki?curid=4105", "title": "Azaroaren 27", "text": "Azaroaren 27a gregoriotar egutegiaren urteko hirurehun eta hogeita hamaikagarren eguna da, 332.a bisurteetan. 34 egun falta dira urtea amaitzeko.\nKanpo estekak.\nAzaroaren 26 | Urteko egutegi | Azaroaren 28"}
{"id": "4106", "revid": "65203", "url": "https://eu.wikipedia.org/wiki?curid=4106", "title": "Azaroaren 26", "text": "Azaroaren 26a gregoriotar egutegiaren urteko hirurehun eta hogeita hamargarren eguna da, 331.a bisurteetan. 35 egun falta dira urtea amaitzeko.\nKanpo estekak.\nAzaroaren 25 | Urteko egutegi | Azaroaren 27"}
{"id": "4107", "revid": "65203", "url": "https://eu.wikipedia.org/wiki?curid=4107", "title": "Azaroaren 28", "text": "Azaroaren 28a gregoriotar egutegiaren urteko hirurehun eta hogeita hamabigarren eguna da, 333.a bisurteetan. 33 egun falta dira urtea amaitzeko.\nKanpo estekak.\nAzaroaren 27 | Urteko egutegi | Azaroaren 29"}
{"id": "4108", "revid": "96586", "url": "https://eu.wikipedia.org/wiki?curid=4108", "title": "Azaroaren 29", "text": "Azaroaren 29a gregoriotar egutegiaren urteko hirurehun eta hogeita hamairugarren eguna da, 334.a bisurteetan. 32 egun falta dira urtea amaitzeko.\nKanpo estekak.\nAzaroaren 28 | Urteko egutegi | Azaroaren 30"}
{"id": "4109", "revid": "65203", "url": "https://eu.wikipedia.org/wiki?curid=4109", "title": "Azaroaren 30", "text": "Azaroaren 30a gregoriotar egutegiaren urteko hirurehun eta hogeita hamalaugarren eguna da, 335.a bisurteetan. 31 egun falta dira urtea amaitzeko.\nKanpo estekak.\nAzaroaren 29 | Urteko egutegi | Abenduaren 1"}
{"id": "4110", "revid": "58701", "url": "https://eu.wikipedia.org/wiki?curid=4110", "title": "Abenduaren 2", "text": "Abenduaren 2a gregoriotar egutegiaren urteko hirurehun eta hogeita hamaseigarren eguna da, 337.a bisurteetan. 29 egun falta dira urtea amaitzeko.\nKanpo estekak.\nAbenduaren 1 | Urteko egutegi | Abenduaren 3"}
{"id": "4111", "revid": "56334", "url": "https://eu.wikipedia.org/wiki?curid=4111", "title": "Abenduaren 1", "text": "Abenduaren 1a gregoriotar egutegiaren urteko hirurehun eta hogeita hamabostgarren eguna da, 336.a bisurteetan. 30 egun falta dira urtea amaitzeko.\nKanpo estekak.\nAzaroaren 30 | Urteko egutegi | Abenduaren 2"}
{"id": "4112", "revid": "56334", "url": "https://eu.wikipedia.org/wiki?curid=4112", "title": "Abenduaren 3", "text": "Abenduaren 3a gregoriotar egutegiaren urteko hirurehun eta hogeita hamazazpigarren eguna da, 338.a bisurteetan. 28 egun falta dira urtea amaitzeko.\nKanpo estekak.\nAbenduaren 2 | Urteko egutegi | Abenduaren 4"}
{"id": "4113", "revid": "56334", "url": "https://eu.wikipedia.org/wiki?curid=4113", "title": "Abenduaren 4", "text": "Abenduaren 4a gregoriotar egutegiaren urteko hirurehun eta hogeita hamazortzigarren eguna da, 339.a bisurteetan. 27 egun falta dira urtea amaitzeko.\nKanpo estekak.\nAbenduaren 3 | Urteko egutegi | Abenduaren 5"}
{"id": "4114", "revid": "56334", "url": "https://eu.wikipedia.org/wiki?curid=4114", "title": "Abenduaren 5", "text": "Abenduaren 5a gregoriotar egutegiaren urteko hirurehun eta hogeita hemeretzigarren eguna da, 340.a bisurteetan. 26 egun falta dira urtea amaitzeko.\nKanpo estekak.\nAbenduaren 4 | Urteko egutegi | Abenduaren 6"}
{"id": "4115", "revid": "56334", "url": "https://eu.wikipedia.org/wiki?curid=4115", "title": "Abenduaren 6", "text": "Abenduaren 6a gregoriotar egutegiaren urteko hirurehun eta berrogeigarren eguna da, 341.a bisurteetan. 25 egun falta dira urtea amaitzeko.\nKanpo estekak.\nAbenduaren 5 | Urteko egutegi | Abenduaren 7"}
{"id": "4116", "revid": "56334", "url": "https://eu.wikipedia.org/wiki?curid=4116", "title": "Abenduaren 7", "text": "Abenduaren 7a gregoriotar egutegiaren urteko hirurehun eta berrogeita batgarren eguna da, 342.a bisurteetan. 24 egun falta dira urtea amaitzeko.\nKanpo estekak.\nAbenduaren 6 | Urteko egutegi | Abenduaren 8"}
{"id": "4117", "revid": "56334", "url": "https://eu.wikipedia.org/wiki?curid=4117", "title": "Abenduaren 8", "text": "Abenduaren 8a gregoriotar egutegiaren urteko hirurehun eta berrogeita bigarren eguna da, 343.a bisurteetan. 23 egun falta dira urtea amaitzeko.\nKanpo estekak.\nAbenduaren 7 | Urteko egutegi | Abenduaren 9"}
{"id": "4118", "revid": "65203", "url": "https://eu.wikipedia.org/wiki?curid=4118", "title": "Abenduaren 9", "text": "Abenduaren 9a gregoriotar egutegiaren urteko hirurehun eta berrogeita hirugarren eguna da, 344.a bisurteetan. 22 egun falta dira urtea amaitzeko.\nKanpo estekak.\nAbenduaren 8 | Urteko egutegi | Abenduaren 10"}
{"id": "4119", "revid": "56334", "url": "https://eu.wikipedia.org/wiki?curid=4119", "title": "Abenduaren 10", "text": "Abenduaren 10a gregoriotar egutegiaren urteko hirurehun eta berrogeita laugarren eguna da, 345.a bisurteetan. 21 egun falta dira urtea amaitzeko.\nKanpo estekak.\nAbenduaren 9 | Urteko egutegi | Abenduaren 11"}
{"id": "4122", "revid": "90523", "url": "https://eu.wikipedia.org/wiki?curid=4122", "title": "Liturgia-hizkuntza", "text": ""}
{"id": "4123", "revid": "512", "url": "https://eu.wikipedia.org/wiki?curid=4123", "title": "Hizkuntza sakratu", "text": "Egun, hizkuntza sakratuak edo liturgia-hizkuntzak orozkoan bertze hizkuntzarik erabiliagatik, populu batek bere erreligionea dela-eta, zenbait kasu jakinetan baliatzen duen hizkuntza, oro har hila, da. Latina horren adibide izan zen Eliza Katolikoan; egun, Etiopiako Eliza Ortodoxoan, eta ge'eza liturgia-hizkuntza da."}
{"id": "4124", "revid": "56334", "url": "https://eu.wikipedia.org/wiki?curid=4124", "title": "Greziera", "text": "Greziera edo grekoa Grezian hitz egiten den hizkuntza da. Herrialde horretaz gain, Zipren ere nagusi da eta beste hainbat herritan gutxiengo aipagarriak daude: Italiako grikozko nahiz grekokalabrerazko hiztunak, Albaniakoak, eta abar.\nHistoria.\nGreziera Balkanetan mintzatua da K.a. bigarren milurtekotik. Aztarnarik antzinakoena Kretako \"Gurdiaren Taulen Gela\"n aurkitu zuten. K.a. XV. mendekoa izanda, greziera lekukotasunik zaharrenetakoak dituzten munduko hizkuntzetako bat dugu. Antzinatasun hori, indoeuropar hizkuntzen artean Vedasen sanskritoak bakarrik berdin dezake.\nAlfabeto grekoa, berriz, ez da hain zaharra eta feniziar alfabetotik eratorria da. Hizkuntzalarien aburuz, greziera bost arotan bana daiteke:\nErdi Aroko grezieratik aurrera bi hizkeratan banatua izan da hizkuntza: \"dhimotik\u00ed\" (\u03b4\u03b7\u03bc\u03bf\u03c4\u03b9\u03ba\u03ae), herri hizkera, eta \"kathar\u00e9vusa\" (\u03ba\u03b1\u03b8\u03b1\u03c1\u03b5\u03cd\u03bf\u03c5\u03c3\u03b1), klasikoen erara itxuratutako hizkera jasoa, testu literario, juridiko, administratibo eta zientifikoetan erabilia XIX. eta XX. mendeetan. Diglosia arazo hori 1976ko 306 Legeak irtenbideratu zuen, \"dhimotik\u00ed\"a ofizial bihurtu zuenean. Bitartean, bi hizkerek greziera batua (\u03ba\u03bf\u03b9\u03bd\u03ae \u03bd\u03b5\u03bf\u03b5\u03bb\u03bb\u03b7\u03bd\u03b9\u03ba\u03ae edo Aro Berriko greziera amankomuna) sortu dute.\nBatzuek Aro berriko grezierazko hiztun jasoak antzinako testuak uler ditzakeela diote; hala ere, arrazoia ziur asko kultura da eta ez hizkuntzen arteko antzekotasuna. Hala ere, \"koin\u0113\"a erraza da oso egungo hiztunentzat.\nEuskarak, Europako beste hizkuntzak bezala, hitz asko hartu dizkio, normalean zeharka, hau da, frantsesaren edo gaztelaniaren bitartez: \"astronomia\", \"demokrazia\", \"filosofia\", \"foka\", eta abar. Gainera, greziar hitz eta morfemak oraindik erabiltzen dira hitz berriak sortzeko: \"antropologia\", \"auto\"mobila, \"fotografia\", \"hiper\"merkatu, \"hidro\"masaje, \"dinosauro\", (\"elektro\")\"entzefalograma\", aroma\"terapia\", \"biomekanika\"... eta latinezko hitzekin batera, egungo hiztegi zientifiko eta teknikoaren erroak dira.\nSailkapena.\nGreziera indoeuropar hizkuntza familiaren adarretako bat da. Hurbilago zituen antzinako hizkuntzak antzinako mazedoniera (agian grezierazko dialektoa bera) eta frigiera ziren, baina hori ez dago dokumentatuta. Egun, hurbilen dituen hizkuntzak armeniera eta indo-iraniar hizkuntzak dira.\nIdazkera.\nGreziera alfabeto grekoaz idatzia da K.a. IX. mendetik. Greziera klasikoan, latin klasikoan bezala, letra larriak baino ez zeuden. Letra xeheak Erdi Aroko eskribek sortu zituzten, arinago idazteko. Egun erabiltzen den alfabetoa joniera berankorrarena bera da, K.a. 403an sortua atiko klasikoa idazteko.\nAro berriko alfabeto grekoak 24 letra ditu, bakoitza letra larriko eta letra xeheko formetan. Sigmak beste xehezko forma du (\u03c2), bukaeran erabiltzeko.\nGainera, alfabeto grekoak zenbait ikur diakritiko ditu: hiru ahoskera, arnasa hartzeko markak eta dieresia. Ikur horiek guztiek aro helenistan zehar sortu ziren, baina egun alde batera utzi dira. 1982tik aurrera, \"sistema monotonikoa\" izenekoa erabiltzen da, hau da, dieresia baino erabiltzen ez duena: antzinako sistema edo \"politonikoa\" greziera klasikoa idazteko erabilia da."}
{"id": "4125", "revid": "59723", "url": "https://eu.wikipedia.org/wiki?curid=4125", "title": "Ge'ez", "text": "Ge'ez (, \"g\u0259\u02bf\u0259z\", ahoskatua) Afrikako Adarrean dauden iparraldeko Etiopia eta hegoaldeko Eritrean mintzatzen zen hegoaldeko hizkuntza semitikoa izan zen.\nAksumgo Erresumakoa izan ondoren, Etiopiako izkribuzko kultur hizkuntza gisan iraun zuen XIX. mendea arte. Handik harakoan, egiteko horretan amharerak ordezkatu eta Etiopiako eta Eritreako Eliza Ortodoxoen hizkuntza da, izan ere, liturgia-hizkuntzen erakusgarri da.\nAdibidea.\nEnoken liburuaren hasiera:"}
{"id": "4129", "revid": "59723", "url": "https://eu.wikipedia.org/wiki?curid=4129", "title": "Aramera", "text": "Aramera (jatorrizko hizkuntzan, \"Ar\u0101m\u00eet\", ahoskera: [ar\u0251mi\u03b8], [ar\u0251mit], [\u0251r\u0251m\u0251j\u0251], [\u0254r\u0254m\u0254j\u0254]) hizkuntza semitiko bat da, 3.000 urteko historia duena. Etimologiaren aldetik, \u00abAram lurraldeko hizkuntza\u00bb da, hots, Siriaren erdialdeko antzinako eskualde bateko hizkuntza. Bibliako zenbait libururen jatorrizko hizkuntza izan zen eta, ziur asko, baita Jesukristoren ama hizkuntza ere."}
{"id": "4137", "revid": "98814", "url": "https://eu.wikipedia.org/wiki?curid=4137", "title": "Hizkuntza bakartu", "text": "Hizkuntza bakartua (\"hizkuntza isolatua\" ere deitua) bertze ezein hizkuntzarekiko ahaidetasun genetiko ezagunik ez duen hizkuntza naturala da. Adibidez, hizkuntza bakartuak dira euskara, ainuera, buruxaskia eta japoniera, beste hainbat eta hainbat hizkuntzaren artean.\nGaur egun bakartuak diren hizkuntzetatik, guztiak ez dira beti bakartuak izan: denboraren iragaitearekin bakartu dira batzuk, haien ahaide guztiak iraungita, hala nola Brasilgo pirah\u00e3 hizkuntza, mura hizkuntza-familiako azken umea baita; dokumentaturik daudenez geroztik hona, beti bakarturik izan dira, aldiz, bertze batzuk.\nHizkuntza bakartuak ez dira hizkuntza eraikiak nahastu behar, nahiz eta hizkuntza-familia batekoak ere ez izan, artifizialki sortu dira eta ez dute hizkuntza natural gisa eboluzionatu.\nHizkuntza bakartuen zerrenda.\nEzagun diren hizkuntza bakartuen zerrenda da ondokoa, hizkuntzaren izena eta haren erabilgunea bildurik dituena."}
{"id": "4139", "revid": "59723", "url": "https://eu.wikipedia.org/wiki?curid=4139", "title": "Ainuera", "text": "Ainuera (ainueraz: \"aynu itak\", ahoskatua; japonieraz: \"ainugo\") Japoniako Hokkaido uharteko ainu etniaren hizkuntza da. Tipologikoki, alderdi zenbaitetan japonieraren antzekoa bada ere, bertze ezein hizkuntzarekiko ahaidetasunik gabeko hizkuntza isolatutzat jotzen da.\nXX. mendera arte, Errusiako Sakhalin uharteko hegoaldean hitz egiten zen, eta Kuriletan ere hiztun gutxi batzuk baziren. 1994an Sakhalingo azken hiztuna zendu zen.\nAinuerazko ahozko literatura.\nAhozko tradizio aberatsa dute ainuek, \"jukar\" derizten heroi-sagak oinarri."}
{"id": "4140", "revid": "131", "url": "https://eu.wikipedia.org/wiki?curid=4140", "title": "Yukaghir", "text": ""}
{"id": "4141", "revid": "448", "url": "https://eu.wikipedia.org/wiki?curid=4141", "title": "Jukaghiriko", "text": "Russiako Jukaghir populu Siberiarraren hizkuntza-familia da Jukaghirikoa. Familia honetako bi ume baizik ez dira bizi egun, eta hil-bidean daude biak:\nHizkuntza Uralikoekiko ahaidetasunik badukeela proposatu izan da.\n\"Ikus, halaber:\" Hizkuntza Paleosiberikoak"}
{"id": "4145", "revid": "8743642", "url": "https://eu.wikipedia.org/wiki?curid=4145", "title": "Beisbol", "text": "Beisbola bi talderen artean jokatzen den kirol bat da. Talde bakoitzean 9 jokalari daude. Arrakasta handia dauka batez ere Amerikan eta Japonian, baina Europan eta beste leku batzuetan ere ligak daude. Euskal Herrian kirol praktikatuenen artean ez badago ere, zenbait hamarkadatako tradizioa dago eta talde nabari batzuk ere bai.\nBelarrezko zelai zabal batean jokatzen da, \"diamantea\" (baseak dauden lekua) izan ezik hareazkoa dena.\nJokoaren helburua aurkari batek eskuz jaurti duen pilota bateaz jo eta ahalik eta urrutien botatzea da eta, aurkariek pilotari heldu bitartean, ahalik eta lasterketa gehienak egitea. Lasterketa gehienak egiten dituen taldeak irabazten du. Kirol horretan ez dago berdinketarik: beti talde batek irabazi behar du, bestela \"sarrerak\" gehitzen dira talde batek lasterketa gehiago lortu arte.\nErasotzen duen taldea, hau da bateatzen duen lehena, kanpoko taldea izaten da.\nArauak.\nHauek dira arau nagusiak:\nKirolari buruzko zertzeladak.\nBeisbol modernoa 1839an Cooperstownen (New York estatua, AEB) asmatu zela zioen tradizioak, baina ez da erraza hori baieztatzea, mende batzuetako garapena izan duen jokoa baita eta hurrengo urteetan kodifikatu baitzen.\n1880eko hamarkadatik 1940ekora ez zen Liga Handietan jokalari beltzak jokatzea baimendu. Horregatik, jokalari beltzekin taldeak sortu ziren, horren ordez, eta halaxe \"liga beltzak\" eratu ziren. Ezagunena \"Negro National League\" izan zen.\nLiga handietan sartu zen lehen gizon beltza Jackie Robinson izan zen, 1947an.\nGaur egungo profesional arloko AEBetako talderik ospetsuenak hauek dira: New York Yankees, Boston Red Sox, Philadelphia Phillies eta Los Angeles Dodgers. Jokalariei dagokienez: Many Ramirez, Alex Rodriguez, Jimmy Rollings eta Shane Victorino."}
{"id": "4148", "revid": "56334", "url": "https://eu.wikipedia.org/wiki?curid=4148", "title": "Abenduaren 11", "text": "Abenduaren 11 gregoriotar egutegiaren urteko hirurehun eta berrogeita bostgarren eguna da, 346.a bisurteetan. 20 egun falta dira urtea amaitzeko.\nKanpo estekak.\nAbenduaren 10 | Urteko egutegi | Abenduaren 12"}
{"id": "4149", "revid": "56334", "url": "https://eu.wikipedia.org/wiki?curid=4149", "title": "Abenduaren 12", "text": "Abenduaren 12a gregoriotar egutegiaren urteko hirurehun eta berrogeita seigarren eguna da, 347.a bisurteetan. 19 egun falta dira urtea amaitzeko.\nKanpo estekak.\nAbenduaren 11 | Urteko egutegi | Abenduaren 13"}
{"id": "4150", "revid": "58701", "url": "https://eu.wikipedia.org/wiki?curid=4150", "title": "Abenduaren 13", "text": "Abenduaren 13a gregoriotar egutegiaren urteko hirurehun eta berrogeita zazpigarren eguna da, 348.a bisurteetan. 18 egun falta dira urtea amaitzeko.\nKanpo estekak.\nAbenduaren 12 | Urteko egutegi | Abenduaren 14"}
{"id": "4151", "revid": "65203", "url": "https://eu.wikipedia.org/wiki?curid=4151", "title": "Abenduaren 14", "text": "Abenduaren 14a gregoriotar egutegiaren urteko hirurehun eta berrogeita zortzigarren eguna da, 349.a bisurteetan. 17 egun falta dira urtea amaitzeko.\nKanpo estekak.\nAbenduaren 13 | Urteko egutegi | Abenduaren 15"}
{"id": "4152", "revid": "56334", "url": "https://eu.wikipedia.org/wiki?curid=4152", "title": "Abenduaren 15", "text": "Abenduaren 15a gregoriotar egutegiaren urteko hirurehun eta berrogeita bederatzigarren eguna da, 350.a bisurteetan. 16 egun falta dira urtea amaitzeko.\nKanpo estekak.\nAbenduaren 14 | Urteko egutegi | Abenduaren 16"}
{"id": "4153", "revid": "56334", "url": "https://eu.wikipedia.org/wiki?curid=4153", "title": "Abenduaren 16", "text": "Abenduaren 16a gregoriotar egutegiaren urteko hirurehun eta berrogeita hamargarren eguna da, 351.a bisurteetan. 15 egun falta dira urtea amaitzeko.\nKanpo estekak.\nAbenduaren 15 | Urteko egutegi | Abenduaren 17"}
{"id": "4154", "revid": "56334", "url": "https://eu.wikipedia.org/wiki?curid=4154", "title": "Abenduaren 17", "text": "Abenduaren 17a, gregoriotar egutegian, urteko hirurehun eta berrogeita hamaikagarren eguna da, 352.a bisurteetan. 14 egun falta dira urtea amaitzeko.\nKanpo estekak.\nAbenduaren 16 | Urteko egutegi | Abenduaren 18"}
{"id": "4155", "revid": "58701", "url": "https://eu.wikipedia.org/wiki?curid=4155", "title": "Abenduaren 18", "text": "Abenduaren 18a gregoriotar egutegiaren urteko hirurehun eta berrogeita hamabigarren eguna da, 353.a bisurteetan. 13 egun falta dira urtea amaitzeko.\nKanpo estekak.\nAbenduaren 17 | Urteko egutegi | Abenduaren 19"}
{"id": "4156", "revid": "65203", "url": "https://eu.wikipedia.org/wiki?curid=4156", "title": "Abenduaren 20", "text": "Abenduaren 20a gregoriotar egutegiaren urteko hirurehun eta berrogeita hamalaugarren eguna da, 355.a bisurteetan. 11 egun falta dira urtea amaitzeko.\nKanpo estekak.\nAbenduaren 19 | Urteko egutegi | Abenduaren 21"}
{"id": "4157", "revid": "56334", "url": "https://eu.wikipedia.org/wiki?curid=4157", "title": "Abenduaren 21", "text": "Abenduaren 21a gregoriotar egutegiaren urteko hirurehun eta berrogeita hamabostgarren eguna da, 356.a bisurteetan. 10 egun falta dira urtea amaitzeko.\nKanpo estekak.\nAbenduaren 20 | Urteko egutegi | Abenduaren 22"}
{"id": "4158", "revid": "65203", "url": "https://eu.wikipedia.org/wiki?curid=4158", "title": "Abenduaren 22", "text": "Abenduaren 22a gregoriotar egutegiaren urteko hirurehun eta berrogeita hamaseigarren eguna da, 357.a bisurteetan. 9 egun falta dira urtea amaitzeko.\nKanpo estekak.\nAbenduaren 21 | Urteko egutegi | Abenduaren 23"}
{"id": "4159", "revid": "56334", "url": "https://eu.wikipedia.org/wiki?curid=4159", "title": "Abenduaren 23", "text": "Abenduaren 23a gregoriotar egutegiaren urteko hirurehun eta berrogeita hamazazpigarren eguna da, 358.a bisurteetan. 8 egun falta dira urtea amaitzeko.\nKanpo estekak.\nAbenduaren 22 | Urteko egutegi | Abenduaren 24"}
{"id": "4160", "revid": "65203", "url": "https://eu.wikipedia.org/wiki?curid=4160", "title": "Abenduaren 24", "text": "Abenduaren 24a gregoriotar egutegiaren urteko hirurehun eta berrogeita hamazortzigarren eguna da, 359.a bisurteetan. 7 egun falta dira urtea amaitzeko.\nKanpo estekak.\nAbenduaren 23 | Urteko egutegi | Abenduaren 25"}
{"id": "4161", "revid": "65203", "url": "https://eu.wikipedia.org/wiki?curid=4161", "title": "Abenduaren 25", "text": "Abenduaren 25a gregoriotar egutegiaren urteko hirurehun eta berrogeita hemeretzigarren eguna da, 360.a bisurteetan. Sei egun falta dira urtea amaitzeko.\nKanpo estekak.\nAbenduaren 24 | Urteko egutegi | Abenduaren 26"}
{"id": "4162", "revid": "56334", "url": "https://eu.wikipedia.org/wiki?curid=4162", "title": "Abenduaren 26", "text": "Abenduaren 26a gregoriotar egutegiaren urteko hirurehun eta hirurogeigarren eguna da, 361.a bisurteetan. 5 egun falta dira urtea amaitzeko.\nKanpo estekak.\nAbenduaren 25 | Urteko egutegi | Abenduaren 27"}
{"id": "4163", "revid": "56334", "url": "https://eu.wikipedia.org/wiki?curid=4163", "title": "Abenduaren 28", "text": "Abenduaren 28a gregoriotar egutegiaren urteko hirurehun eta hirurogeita bigarren eguna da, 363.a bisurteetan. 3 egun falta dira urtea amaitzeko.\nKanpo estekak.\nAbenduaren 27 | Urteko egutegi | Abenduaren 29"}
{"id": "4164", "revid": "96586", "url": "https://eu.wikipedia.org/wiki?curid=4164", "title": "Abenduaren 27", "text": "Abenduaren 27a gregoriotar egutegiaren urteko hirurehun eta hirurogeita batgarren eguna da, 362.a bisurteetan. 4 egun falta dira urtea amaitzeko.\nKanpo estekak.\nAbenduaren 26 | Urteko egutegi | Abenduaren 28"}
{"id": "4165", "revid": "65203", "url": "https://eu.wikipedia.org/wiki?curid=4165", "title": "Abenduaren 29", "text": "Abenduaren 29a gregoriotar egutegiaren urteko hirurehun eta hirurogeita hirugarren eguna da, 364.a bisurteetan. 2 egun falta dira urtea amaitzeko.\nKanpo estekak.\nAbenduaren 28 | Urteko egutegi | Abenduaren 30"}
{"id": "4166", "revid": "65203", "url": "https://eu.wikipedia.org/wiki?curid=4166", "title": "Abenduaren 30", "text": "Abenduaren 30a gregoriotar egutegiaren urteko hirurehun eta hirurogeita laugarren eguna da, 365.a bisurteetan. Egun 1 falta da urtea amaitzeko.\nErreferentziak.\nAbenduaren 29 | Urteko egutegi | Abenduaren 31"}
{"id": "4167", "revid": "65203", "url": "https://eu.wikipedia.org/wiki?curid=4167", "title": "Abenduaren 31", "text": "Abenduaren 31 gregoriotar egutegiaren urteko hirurehun eta hirurogeita bostgarren eguna da, 366.a bisurteetan. Egun honetan amaitzen da urtea.\nKanpo estekak.\nAbenduaren 30 | Urteko egutegi | Urtarrilaren 1"}
{"id": "4168", "revid": "8195847", "url": "https://eu.wikipedia.org/wiki?curid=4168", "title": "Abkhaziera", "text": "Abkhaziera (\u0410\u04a7\u0441\u0443\u0430 \u0431\u044b\u0437\u0448\u04d9\u0430) abkhazen hizkuntza da. Kaukasoar hizkuntzen artean Ipar-mendebaldeko kaukasoar familiakoa da, abazera, adigera, kabardera eta ubykherarekin batera.\n\"Abkhazera\"z \"Ashvy\" deritzo abkhaziera erabiltzen den lurraldeari. Herritarrei, ostera, \"apsua\" deritze. Nazioartean \"abkhaz\", \"abkhazian\", \"abxaz\" eta \"abxazo\" izenak erabiltzen dira hizkuntza hau izendatzeko.\nAbkhazieraren geografia-eremua.\nAbkhazak Abkhazia izeneko lurralde menditsuan bizi dira, Itsaso Beltzaren hego-mendebaldean, Georgia estatuan, Kaukaso lurraldean. Abkhazia eskualde autonomoa da Georgia barruan, eta praktikan, Errusiar Federakundearen babesaz, independente dihardute abkhazek, Georgiarekiko loturak eguneroko bizimoduan etenda. Izan ere, 1992an georgiarrek Abkhazia menderatu zuten arren, 1993an abkhazek garaipena lortu zuten. Mingrelako georgiar lurraldean, eta Turkiako zonalde batzuetan zabaldurik ere badago hizkuntza.\nHiztun kopurua.\n1989an egindako erroldaren arabera, Sobietar Batasunean 103.000 ziren abkhazak, horietako 93.000 Abkhazian bertan. Abkhazak gutxiengoa dira Abkhazian, populazioaren %17 baino ez dira-eta. Abkhaziako gainerako herritarrak, jatorriz, %44 georgiarrak dira, %16 errusiarrak eta %15 armeniarrak, 1979ko erroldaren arabera.\nAbkhazieraren hizkuntza ezaugarriak.\n\"Abkhaziera\" hizkuntzak abazerarekin eta ubykherarekin hizkuntza-taldea osatzen du, eta berezitasun linguistiko hauek dauzkate: kontsonante-sistema konplexua (abkhazerak 58-67 kontsonante; dialektoen arabera, abazerak 63); SOA hitz-hurrenkera (euskarak bezala); subjektuarekiko, osagarri zuzenarekiko eta zehar-osagarriarekiko aditz-komunztadura (euskarak bezalakoa); eta egitura ergatiboa (euskarak bezala). Horiek dira, besteak beste, hainbat hizkuntzalarik euskararen eta hizkuntza kaukasoarren arteko antzinako senidetasuna aldarrikatzearen arrazoia. 1954tik, alfabeto zirilikoa erabiltzen du hizkuntzak."}
{"id": "4170", "revid": "59723", "url": "https://eu.wikipedia.org/wiki?curid=4170", "title": "Astelehen", "text": "Astelehena asteko lehen eguna da. Igandearen eta asteartearen artean dago. Bizkaiko mendebaldeko leku batzuetan \"ilen\" esaten zaio."}
{"id": "4171", "revid": "336", "url": "https://eu.wikipedia.org/wiki?curid=4171", "title": "Astearte", "text": "Asteartea, halaber martitzena () astelehenaren eta asteazkenaren artean dagoen eguna da. ISO 8601 nazioarteko estandarraren arabera, astelehena da asteko lehenengo eguna, beraz asteartea asteko bigarren eguna da. Beste herrialde batzuetan astea igandean hasten da, eta beraz asteartea asteko hirugarren eguna izaten da; musulmanentzat astea larunbatean hasten da eta, beraz, asteartea asteko laugarren eguna da. \nEtimologia.\nEuskarazko \"asteartea\" hitzak \"astearen artekoa\" esan nahi du, asteko lehenaren eta azkenaren artean dagoen eguna. Hala ere, mendebaldeko euskaraz \"martitzena\" erabiltzen da, Marte planetaren eguna. Etimologia hau latinetik dator \"dies Martis\" da, eta partekatua da latinetik eratortzen diren hizkuntza askotan, hala nola italiera, frantsesa, gaztelania, katalana, erromaniera, galiziera, sardiinera edo kortsikera, baina ez portugesez. \nHizkuntza germanikoetan *T\u00eewaz jainko proto-germaniarrarekin ltouta dago, aitzinindoeuroperako *dei-, *dey\u0101-, *d\u012bdy\u0101- erroarekin ltouta, \"distiratu\". Hortik dator ere \"deitate\" hitza. Ingelesezko \"tuesday\", alemanierazko \"dienstag\" eta herbeheererazko \"dinsdag\" T\u00fdr jainkoaren erro hori daramate, \"interpretatio germanica\"n Marteren baliokidea dena. \nJaponieraz \u706b\u66dc\u65e5 (kay\u014dbi) Martetik dator ere, \u706b\u661f (kasei); Koreeraz \ud654\uc694\uc77c (hwa yo il) da, \"Marteren eguna\" ere esan nahi duena. Pali eta Sanskritoz \"Angaraka\" esaten da, \"kolore gorria duena\", Mangala gerraren jainkoari izendatzeko modua, Marterekin ere lotuta dagoena. \nNahuatlez \"Hu\u012btzil\u014dp\u014dcht\u014dnal\" da, Huitzilopochtli jainkoaren eguna.\nBeste hizkuntza batzuetan numeralak erabiltzen dira. Eslaviar hizkuntza batzuetan \u0432\u044a\u0442\u043e\u0440\u044a (\"bigarrena\") hitzetik eratorritakoak darabiltzate. Bulgarieraz eta errusieraz \u0412\u0442\u043e\u0440\u043d\u0438\u043a (Vtornik) esaten da. Arabieraz eta hebreeraz \"hirugarrena\" esaten diote: \u0627\u0644\u062b\u0644\u0627\u062b\u0627\u0621 (al-Thulatha') eta \u05d9\u05d5\u05dd \u05e9\u05dc\u05d9\u05e9\u05d9 (Yom Shlishi)."}
{"id": "4172", "revid": "59723", "url": "https://eu.wikipedia.org/wiki?curid=4172", "title": "Asteazken", "text": "Asteazkena, halaber eguaztena (), asteko egun bat da. Asteartearen eta ostegunaren artean dago. ISO 8601 nazioarteko estandarra erabiltzen duten herrialdetan, hau da, mendebaldeko herrialde gehienetan, asteko hirugarren eguna da. Igandea asteko lehen eguna den herrialdeetan, laugarren eguna da. Euskarazko izenaren etimologian asteko azken eguna zen.\nLan-aste ohikoena, astelehenetik ostiralera doana, erdiko eguna da."}
{"id": "4173", "revid": "336", "url": "https://eu.wikipedia.org/wiki?curid=4173", "title": "Ostegun", "text": "Osteguna, halaber eguena () edo ortzeguna (), asteko laugarren eguna da. Asteazkena eta Ostirala artean dago. Etimologiarik ohikoena da \"zeruaren eguna\" (Urtziren eguna), baina baliteke ere \"bortz\" hitzetik etortzea."}
{"id": "4174", "revid": "336", "url": "https://eu.wikipedia.org/wiki?curid=4174", "title": "Ostiral", "text": "Ostirala, halaber barikua (), egubakoitza () edo ortziralea (), ostegunaren eta larunbataren artean dagoen eguna da. Astelehenez hasten den astea duten herrialdeetan, asteko bosgarren eguna da, baina igandez hasten den astea duten herrialdeetan seigarren eguna da.\nMusulmanen jai-eguna izanda, gehiengo musulmana duten hainbat herrialdetan asteko azken eguna da, adibidez Iranen, astea larunbatarekin hasten den lekua. Bahrain, Arabiar Emirerri Batuak, Saudi Arabia eta Kuwaitek ere ohitura bera zuten, baina 2006ko irailaren 1ean (urtebete beranduago Kuwaiten) aldatu zuten eta astea larunbatarekin amaitzen dute. Arabiar Emirerri Batuetan 2022an ohitura hau ere aldatu zuten eta asteburua larunbata eta igandea dira."}
{"id": "4175", "revid": "6327", "url": "https://eu.wikipedia.org/wiki?curid=4175", "title": "Martitz (planeta)", "text": ""}
{"id": "4176", "revid": "59723", "url": "https://eu.wikipedia.org/wiki?curid=4176", "title": "Larunbat", "text": "Larunbata, halaber ebiakoitza (), neskeneg\u00fcna () edo zapatua (), asteko seigarren eguna da. Ostiralaren eta igandearen artean dago. Zazpi eguneko astean egun garrantzitsua da hainbat kulturatan, batez ere Biblian Sabbatha ospatzeko agindua dela eta, eguna atseden hartzeko emanik."}
{"id": "4177", "revid": "96030", "url": "https://eu.wikipedia.org/wiki?curid=4177", "title": "Igande", "text": "Igandea, halaber domeka () edo jaia (), asteko zazpigarren eta azken eguna da ISO 8601 estandarrean internazionalki erabaki zen gisan. Larunbataren eta astelehenaren artean dago. \nIgandea aste liturgikoko lehenengo eguna da tradizio kristauean, beste tradizio kultural batzuen artean. Igandea jai eguntzat hastzen da munduko herrialde gehienetan eta asteburuaren parte da. Soilik kultura islamikoa edo judutarraren eragina daukaten herrialdeek daukate ostirala edo larunbata, hurrenez hurren, asteko jai egun bezala.\nEgutegi gregorianoa 400 urtez behin errepikatzen den arren, inoiz ez da igandean asten. Urte berri judutarra inoiz ez da igande batean izaten."}
{"id": "4178", "revid": "71145", "url": "https://eu.wikipedia.org/wiki?curid=4178", "title": "Eusko Alkartasuna", "text": "Eusko Alkartasuna (EA), Carlos Garaikoetxeak 1986ko irailean eratutako euskal alderdi politikoa da, EAJren banaketa baten ondorioz.\nEAk ezkertiar, sozialdemokrata, abertzale, independentista, europeista, internazionalista, bakezale eta akonfesionaltzat definitzen du bere burua.\nBanaketaren ostean, izena aldatzeko unea iritsi zenean, \"Eusko-Abertzaleak\" izena hartu nahi zuten, baina norbaitek aurreratu eta izena erregistratu zuen (egun \"Eusko-Abertzaleak\" EAJ-ren legebiltzar taldeak darabilen izena da). Beste izen baten bila, \"Eusko Elkartasuna\" aukeratu zuten, baina \"EE\" Euskadiko Ezkerra alderdiarentzat erabiltzen zen, beraz \"Elkartasuna\" \"Alkartasuna\" izenaz aldatu zuten.\nHistoria.\n1986ko irailaren 30ean EA lehenbiziko aldiz aurkeztu zen hautagai (Euskal Autonomia Erkidegoko hauteskundeetara), eta 190.000 boto baino gehiago lortu zituen hiru lurralde historikoetan.\n1987. urtean egin zen alderdiaren lehen kongresua, eta bertan aukeratu zen Garaikoetxea alderdiko presidente.\nEAJtik aldentzeko arrazoiak honakoak izan ziren:\nBanaketa horretan hiri/herri erakunde bakoitzak EArekin edo EAJrekin jarraitzea bozkatu behar izan zuten. Ondorioz EAJren \"taberna politiko\" (batzoki) batzuk \"alkartetxe\" bihurtu ziren.\n2003tik aurrera Nafarroa Bai koalizioaren parte izan zen Nafarroan, Aralar, Batzarre eta EAJrekin batera.\n2007. urtearen bukaeran eginiko kongresuan beste alderdi eta eragile abertzaleekin polo subiranozalea osatzeko deia aldezten zuen ponentzia onartu zuen EAk. Horrek alderdian haustura eragin zuen eta ondorio gisa ezker abertzalearekin lan bateratua egitearen aurka zegoen sektoretik Hamaikabat alderdi berria sortu zen. 2011ko urtarrilean EAk, Alternatiba alderdiak eta ezker abertzaleak \"Euskal Herria ezkerretik\" akordioa hitzartu zuten. Ondoren, 2011ko maiatzean alderdi horiek, Aralar alderdiaren eszisio izan zen Araba Bai alderdiak eta ezker abertzaleko pertsonen multzo batek Bildu koalizioa osatu zuten. Horren aurretik EA Nafarroa Baitik irten zen.\n2011ko Espainiako hauteskunde orokorretara Amaiurren baitan aurkeztu zen, ezker abertzalea, Aralar eta Alternatibarekin batera. Koalizio horrek 7 diputatu eta 3 senatari lortu zituen; horietatik diputatu bat (Rafael Larreina) eta senatari bat (Alberto Unamunzaga) dira EAko kide.\nBuruzagitza.\nPresidentetza.\nIru\u00f1an ospaturiko 1999ko V. Biltzarrean, presidente kargurako ez zela aurkeztuko adierazi zuen.\n2007ko kongresuaren atarian, presidente kargurako ez zela aurkeztuko adierazi zuen. Harrez geroztik, EAJrekiko hurbiltasuna erakutsi du, horrela 2012ko Eusko Legebiltzarrerako hauteskundeetan Urkulluri sostengua eman zion.\n2009an dimisioa aurkeztu zuen.\n2009an presidente kargua ezabatu zen, ondorioz, idazkaritza nagusia zuzendaritza organo gorena izatera igaro zen.\nIdazkaritza Nagusia.\n1999an dimisioa aurkeztu zuen. \n2001an jarduera publikotik erretiratzea erabaki zuen. 2009an Hamaikabat alderdiaren Eratze Biltzarrean parte hartu zuen.\n2006an EAko kide izateari utzi zion.\n2019an dimisioa aurkeztu zuen.\nErakundeetan.\nEuskal Herria.\n1991tik 2009ra, EAk Eusko Jaurlaritzan parte hartu du, 1992-1995 tartean izan ezik.\n1995-1996bitartean Nafarroako gobernuan ibili zen PSN eta CDNrekin batera. Gobernu hark \"Dieta Vasco Navarra\" bultzatu nahi izan zuen, NFE eta EAEren arteko lankidetza indartuz. Proposamena ez zen inoiz indarrean sartu, 1996ko hauteskunde orokorren ondoren PPk Senatuan atzera bota zuelako.\n2009ra arte 3 sail izan zituen bere kargu Eusko Jaurlaritzan: Justizia, Lan eta Gizarte Segurantza, Ingurumena eta Hezkuntza, Ikerketa eta Unibertsitate sailak.\nHegoaldea.\nLegebiltzarkide bat, 2009ko hauteskunde autonomikoetatik: Jesus Mari Larrazabal. Ondoren, Juanjo Agirrezabalak ordezkatu zuen.\n2011ko hauteskundeetan, Bildu koalizioa osatu zuen, ezker abertzalea eta Alternatibarekin batera. Koalizio hori garaile izan zen Gipuzkoan, bigarren postua lortu zuen Bizkaian, hirugarrena Araban eta laugarrena Nafarroan. Hiriburuei dagokienez, Donostiako zerrendarik bozkatuena izan zen, halaber.\nIparraldea.\n80ko hamarkada amaieran EAk Iparraldeko lurralde antolakuntza sortu zuen. Modu horretan, Hego eta Ipar Euskal Herrian batera antolatutako lehen alderdia bihurtu zen, 7 zinegotzirekin.\nHorrez gain, 2007ko Frantziako Parlamenturako hauteskundeetan Euskal Herria Bai koalizioan aurkeztu zen, AB eta Batasunarekin batera.\nEuropa.\nEuropan Europako Aliantza Libreko kide da, hainbat herrialdetako alderdi nazionalistak, sozialdemokrata alternatiboak eta ekologistak elkartzen dituen alderdia. Mikel Irujo Europako Legebiltzareko kidea da.\nEspainian ERC, Chunta Aragonesista, Andecha Astur, Conceju Nacionaliegu Cantabru eta beste hainbat alderdi politikorekin lotura handia du, eta ekintza-ildo bera jarraitzen dute, eta haiekin Europako legebiltzarrerako kandidatura bateratua aurkezten dute, Herrien Europaren Alde.\nERCrekin koalizio batean aurkeztu da hainbatetan, Europako Parlamenturako.\n2005. urtean Espainian egindako Europako konstituziorako erreferendumean EAk ezezkoa bozkatzeko eskatu zuen."}
{"id": "4180", "revid": "9306492", "url": "https://eu.wikipedia.org/wiki?curid=4180", "title": "Artizarra", "text": "Artizarra Eguzki-sistemako bigarren planeta da. Eguzkiari bira ematen dio Lurreko 224,7 egunean behin. Planeta guztien artean errotazio-periodorik luzeena da, 243 egun, eta beste planeta guztien kontrako noranzkoan biratzen du (Eguzkia mendebaldetik ateratzen da eta ekialdean jarri). Ez du satelite naturalik. Hizkuntza askotan Venus izena darama, Antzinako Erromako edertasun eta maitasunaren izen bereko jainkosaren omenez. Ilargiaren ostean, distirarik handiena duen gaueko zeruko bigarren objektua da. Bere itxurazko magnitude maximoa -4,6 da, nahikoa argia itzalek sortzeko gauez eta, batzuetan, egun-argiz ere ikusi ahal izateko. Lurraren orbitaren barruan biratzen du eta, beraz, behe-planeta bat da. Lurretik ikusita, ez da inoiz Eguzkitik asko aldentzen; bere distantzia-angeluarrik handiena (elongazioa) 47,8\u00ba da. \nArtizarra planeta teluriko bat da, eta askotan deitu zaio Lurraren \"planeta-ahizpa\", antzeko tamaina, masa, Eguzkiarekiko gertutasuna eta konposizioa dutelako. Hala ere, Lurrarekiko guztiz ezberdina da beste ezaugarri batzuetan. Lau planeta telurikoen artean atmosferarik sendoena duena da, %96 karbono dioxidoa. Presio atmosferikoa Lurrekoa baino 92 aldiz altuagoa da, gutxi gorabehera itsasoan 900 metroko sakoneran dagoena. Artizarra da ere Eguzki-sistemako planetarik beroena, 735 Kelvineko batez besteko tenperaturarekin (462\u00a0\u00b0C), Merkurio Eguzkitik gertuago baldin badago ere. Artizarra isla handiko azido sulfurikozko hodeiez inguratuta dago, eta horregatik bere gainazala ezin da ikusi espaziotik argi ikuskorrarekin. Baliteke urezko ozeanoak izatea iraganean, baina guztiak lurrundu dira tenperatura altua dela eta, eta berotegi-efektuzko gasen ondorioz. Tenperaturaren ondorioz, ura fotodisoziatu dela pentsatzen da, hidrogeno librea eguzki-haizeak planeten-arteko espaziora eramanez, planetak ez baitu eremu magnetikorik. Artizarraren gainazala basamortu lehorra da, lauza moduko arrokekin eta noizbehinkako ezaugarri bolkanikoekin.\nGaueko zeruko objektu distiratsuenetako bat izanik, Artizarrak giza kulturan eragin handia izan du, eta bere aipamenak daude idazkunak daudenetik. Jainko edo sakratu izaera izan du kultura askotan, eta idazle zein poetak eragin ditu, goizeko izar zein arratseko izar gisa. K. a. 2. milurtekoan jada planetaren mugimendu erlatiboa aztertu eta idatzi zen.\nLurretik gertuen dagoen planeta izanik, Artizarra izan zen gizakiak bisitatu zuen lehen Lurretik kanpoko planeta. Mariner 2k 1962an bisitatu zuen eta Venera 7k bertan lurrartu 1970ean. Artizarraren hodeiek ez dute baimentzen gainazala ikustea, eta ezin izan zen detailezko maparik egin Magellan zunda bertara 1991ean iritsi zen arte. Misio konplexuagoak proposatu dira, bertara ibilgailu bat bidaliz, baina dituen muturreko baldintzek asko zailtzen dute helburu hori.\nEtimologia.\n\"Artizar\" hitza \"argi-izar\" hitz-elkarketatik eratortzen da euskaraz. Argiarekin lotutako hitz asko agertzen dira, hizkuntza askotan, Artizarra deitzerakoan. \nInguruko hizkuntza gehienetan \"Venus\" izena du, mitologiako Venusen omenez. Hortik dator ere beste hitz batzuk, gaixotasun benereo gisa, edo sexu-harremanei lotutako \"venuskeria\" bezala.\nEzaugarri fisikoak.\nArtizarra Eguzki-sistemako lau planeta telurikoetako bat da, hau da, Lurra bezala arrokazko gorputz bat duten planetak. Lurraren antzekoa da tamainan eta masan, eta askotan aipatu da Lurraren \"ahizpa\" edo \"bikia\" dela. Artizarraren diametroa 12.103,6 kilometrokoa da, Lurrarena baino 638,4 gutxiago, eta bere masa Lurraren %81,5 da. Artizarraren gainazalak, ordea, alde handiak ditu Lurrarekiko, bere atmosferaren %96,5 karbono dioxidoa baita, eta beste %3,5 nitrogenoa. \nGeografia.\nArtizarraren gainazalaren inguruan espekulazio handia egon zen XX. mendean astronomoek bere sekretuak ezagutzen hasi ziren arte. Venera misioek, 1975 eta 1982an, sedimentuz estalitako gainazal bat erakutsi zuten, arroka angeluarrekin. 1990-91n Magellan zundak detaile handiz kartografiatu zuen planeta. Bulkanismo handia erakusten duen planeta da, eta sulfurozko atmosferak dio sumendien jarduera orain dela gutxi arte garatu dela. \nArtizarraren gainazalaren %80 inguru lautada bolkanikoz estalita daude: %70 arroilak dira eta beste %10 lautada lobulatu leunak. Bi goi-ordokik osatzen dituzte \"kontinente\" dei genezakeen gainazala, bata planetaren ipar-hemisferioan eta bestea ekuatorearen hegoaldean. Iparreko kontinenteari Ixtar Terra izena eman zaio, Ixtar babiloniar maitasunaren jainkosaren omenez. Kontinente hori Australiaren tamainakoa da. Maxwell Montes, Artizarreko mendirik altuena, Ixtar Terran dago. Planetaren batez besteko altueratik 11 kilometro altxatzen da. Hegoaldeko kontinenteari Afrodita Terra izena eman zaio, Antzinako Greziako maitasunaren jainkosaren omenez, eta bi kontinenteetatik handiena da, gutxi gorabehera Hego Amerikaren tamainakoa. Hainbat haustura eta faila daude eremu hau estaltzen.\nEz da aurkitu laba-fluxuen arrastorik gaur egun ikus daitezkeen galdaren inguruan, eta hau misterio bat da. Planetak inpaktu-krater gutxi ditu, demostratuz gainazala erlatiboki gaztea dela, agian 300 eta 600 milioi urte artean. Artizarrak planeta harritsuetan dauden krater, mendi eta bailaraz gain baditu beste ezaugarri berezi batzuk. Horietako batzuk goialde laua duten sumendiak dira, \"farra\" izenekoak. 20 eta 50 kilometro arteko diametroa duten sumendi biribilak dira, 100 eta 1.000 metro arteko altuerarekin. Badaude ere izar itxura duten fraktura sistemak, \"novae\" izenekoak. Beste egitura batzuek haustura erradial edo zentrokideak dituzte, eta amaraun baten antza dutenez \"araknoide\" izena eman zaie. \"Coronae\" izenekoak pitzadura eraztun zirkularrak dira, sakonune batez inguratuak. Ezaugarri hauek sumendi jatorria dute.\nArtizarreko gainazaleko ezaugarri gehienei emakume historiko zein mitologikoen izena jarri zaie. James Clerk Maxwellen omenez deitutako Maxwell Montes eta Alpha Regio, Beta Regio eta Ovda Regio dira salbuespenak. Guzti hauek Nazioarteko Elkarte Astronomikoa bere gaur egungo izendatze sistema erabaki haurretik izendatu ziren. \nArtizarreko ezaugarri fisikoen luzerak bere lehen meridianoarekiko zenbatzen dira. Hasirako lehen meridiano hori Alpha Regioren hegoaldean zegoen \"Eva\" izeneko puntu distiratsuan jarri zen. Venera misioak amaitu ostean, lehen meridiano hau lekuz aldatu zen eta Ariadne kraterraren erdiko pikotik pasatzen zen meridiano gisa definitu zen.\nGainazala.\nArgiari opakuak diren arren, lainoak uhin luzeei (radar uhinei) gardenak dira. Hori dela eta, gainazalaren propietateak aztertu ahal izan dira distantzia luzeetatik. Lehenengo mapa globala \"Pioneer Venus\" Orbiter zundak lortu zuen 1980ko hamarkadako hasieran.\nSumendiak eta jarduera bolkanikoa.\nArtizarraren gainazal gehiena sumendien jarduerak eraldatutako lurrak ditu. Artizarrean Lurrean baino askoz sumendi gehiago daude, eta 100 kilometroko zabalera duten 167 sumendi daude. Lurrean tamaina antzekoa duen sumendi-konplexu bakarra Hawaiiko Uharte Handia da. Honen arrazoia ez da Artizarrak Lurrak baino sumendi gehiago dituela, baizik eta bere gainazala zaharragoa dela. Lurreko lurrazal ozeanikoa etengabe berritzen da subdukzioa dela eta plaken tektonikaren eraginez, eta batez beste 100 milioi urte ditu. Artizarraren gainazalak 300-600 milioi urte inguru dituela kalkulatzen da.\nEbidentzia ezberdinetan oinarrituta, Artizarrean oraindik ere sumendien jarduera dagoela uste da. Venera programan zehar, adibidez, Venera 9 orbitatzaileak Artizarrean tximistak aurkitu zituen espektroskopia bidez, eta Venera 12 zundak tximista zein trumoiak aurkitu zituen. 2007ko Europako Espazio Agentziaren \"Venus Express\" misioak irrati bidezko frogak lortu zituen tximista horiena. Aukeretako bat da sumendien leherketak tximista horiek sortzea. Beste ebidentzia bat sufre dioxidoaren kontzentrazioen neurketatik dator, 10 aldiz jaitsi zena 1978tik 1986ra, eta berriro ere igo zena 2006an, azken aldiz jaisteko. Neurrien aldaketa horiek sumendietan izan dezake jatorria. \n2008an eta 2009an Venus Express zundak bulkanismoaren ebidentzia berriak aurkitu zituen: Ganis Chasma rift eskualdean infragorriarekin puntu-beroak aurkitu zituen Maat Mons sumendiaren inguruan. Puntu horietako hiru orbita batean baino gehiagotan ikusi ziren. Hipotesia da hiru puntu bero horiek berriki isuritako laba direla. Tenperatura ezezaguna da, ezin izan zirelako neurtu, baina 800-1.100 K ingurukoak direla uste da.\nInpaktuzko kraterrak.\n1.000 bat inpaktuzko krater zenbatu dira Artizarrean, gainazal osoan zehar sakabanatuta. Lurrean edo Ilargian dauden kraterrek degradazio maila ezberdina dute. Ilargian, adibidez, degradazio hori beste krater batzuen inpaktuetan desagertzen joan ziren, Lurrean higadurak eta haizeak suntsitzen diren bitartean. Artizarreko kraterren %85 inguru ez daude kaltetuta. Krater kopuruak, eta euren egoera dela eta, planetak gainazal guztiz berritua izan zuela pentsatzera garamatza, orain dela 300-600 miloi urte inguru, bulkanismoaren apaltzearekin batera. Lurreko lurrazala etengabe mugitzen ari den bitartean, Artizarrean ez dago horrelako fenomenorik. Plaken tektonikak ezin duenez mantuaren beroa disipatu, Artizarrak prozesu zikliko bat jasaten du zeinetan mantuaren tenperatura igotzen den momentu kritiko batera iristen den arte non azala ahultzen den. Orduan, 100 milioi urte inguruko epe batean, subdukzioa ematen da eskala erraldoian, gainazala guztiz berrituz. \nArtizarreko kraterrek 3 eta 280 kilometro arteko diametroa dute. Ez da aurkitu 3 kilometro baino txikiagoak diren kraterrak, sartzen diren objektu txikienek atmosfera dentsoak suntsitzen dituelako. Energia zinetikoa txikia duten objektuak atmosferak geldotzen ditu eta ez dute kraterrik sortzen. 50 metro baino txikiagoak diren objektu guztiak suntsitu eta erreko lirateke azalaren aurka iritsi aurretik.\nBarne egitura.\nDatu sismiko eta bere inertzia-momentuaren ezagutzarik gabe, informazio zuzen gutxi dugu barne egitura zein den ulertzeko, baita bere geokimika zein den ebazteko. Artizarra eta Lurraren arteko tamaina, masa eta dentsitate antzekotasunek esaten digute barne-egitura antzekoa izango litzatekeela: nukleoa, mantua eta azala. Lurrean gertatzen den bezala, Artizarreko nukleoa partzialki likidoa izango litzateke, bi planetak hozten joan direlako abiadura berdinean. Artizarra Lurra baino txikiagoa denez, barnean izango zuen presioa %24 txikiagoa izango litzateke. Artizarrean, hala ere, ez dago plaken tektonikarik (edo ebidentziarik) Artizarrean; uste denez, azala oso sendoa da eta ezin da subdukziorik eman urik gabe, biskositate nahikoa lortzen ez duelako. Planetak, honela, bero gutxiago galtzen du barrutik, ez da hozten eta barneko mugimenduak ez du sortzen eremu magnetikorik. Artizarreko beroa tarteka ematen diren lurrazal berria eratzeko ebentuetan osatuko litzateke.\nAtmosfera eta klima.\nOso atmosfera dentsoa du Artizarrak, %96,5 karbono dioxidoz eta %3,5 nitrogenoz osatua, beste gas batzuekin batera, batez ere sufre dioxidoa. Atmosferaren masa Lurrekoa baino 93 aldiz handiagoa da, gainazaleko presioa 92 aldiz handiagoa den bitartean, gutxi gorabehera Lurreko ozeanoetan 900-1.000 metroko sakoneran dagoen presioa. Dentsitatea gainazalean 65 kg/m3 da, urarenaren %65 eta 50 aldiz dentsoago Lurreko atmosfera baino presio eta tenperaturaren baldintza normaletan. &lt;chem&gt;CO2&lt;/chem&gt; aberastasun handiak berotegi-efektu izugarri bat sortzen du, Eguzki-sistemako handiena, tenperatura 735 K-ra (462 \u00baC) baino gehiagora igoz egunez zein gauez. Merkurio baino beroagoa da, nahiz eta Eguzkitik askoz urrunago egon eta erradiazio gutxiago jaso. Tenperatura hau esterilizazioan erabiltzen dena baino altuagoa da. \nIkerketek erakutsi dute Artizarraren historiaren hasieran, orain milaka milioi urte, Lurreko atmosferaren antza gehiago zuela, eta gainazalean ur likido kopuru handia egon zela, baina 600 milioi edo milaka milioi urte eta gero, berotegi-efektuaren ondorioz jatorrizko ura lurrundu zela, oraindik gehiago handituz berotegi-efektua eta bere eragina. Artizarreko gainazaleko kondizioak ez dira jada Lurraren antzekoak, baina behinola bizi izan zen bizia gain, espekulatzen da Artizarreko goiko hodeien artean, gainazaletik 50 kilometrora, bizia egon daitekeela, tenperaturak 303 eta 353 Kelvin artean delako ingurune azido batean. \nInertzia termalak eta haizeren eraginez bero-transferentzia ematen da behe-atmosferan. Horregatik, Artizarreko gainazaleko tenperatura ez da asko aldatzen gauaren eta egunaren artean, Artizarraren errotazio abiadura oso geldoa izan arren. Gainazaleko haizeak geldoak dira, kilometro gutxi batzuk orduko, baina atmosferak gainazalean duen dentsitatea oso altua denez, indar handia du oztopoen aurka, eta gainazaletik hautsa eta arroka txikiak mugitzeko gai da. Gizaki batentzat zaila izango litzateke bertatik ibiltzea, beroa, presioa eta oxigeno falta arazo ez balira izango.\n&lt;chem&gt;CO2&lt;/chem&gt; hodei geruza lodien gainean azido sulfurikoz osatutako geruza bat dago, sufre dioxido eta ura elkartzean ematen den erreakzio kimikoaren ondorioz. Gainera, atmosferaren %1 burdin (III) kloruroa da. Beste osagai posible bat burdin (III) sulfatoa, aluminio kloruro eta anhidrido fosforikoa dira. Hodeiek altuera ezberdinetan osagai ezberdinak izan ditzakete, eta partikulen distribuzio ezberdina. Hodei hauek eguzki-argiaren %90 islatu eta barreiatzen dute, eta Artizarraren gainazala ikustea galarazten dute. Artizarra Eguzkitik Lurra baino gertuago badago ere, eguzkiaren argi gutxiago jasotzen du gainazalean. 300 km/h duten haizean ematen dira hodeien goialdean, lauzpabost Lurreko egunean behin Artizarra inguratzen dutenak. Haizea Artizarra baino 60 aldiz azkarrago mugitzen da Artizarrean, Lurrean ematen diren haizerik bortitzenak errotazio abiaduraren %10-20 bitartean diren bitartean.\nArtizarraren gainazala isotermala da; tenperatura konstantea du, baina ez bakarrik egunaren eta gauaren artean, baita ekuatorearen eta poloen artean ere. Artizarraren makurdura axiala 3\u00ba baino txikiagoa da, Lurrak duen 23\u00baekin alderatuta, urtaroen arteko diferentzia handirik eragiten ez duena. Tenperatura aldaketarik nabarmenena altitudearekin ematen da. Artizarreko lekurik altuena, Maxwell Montes, planetako lekurik freskoena da, 655 Kelvinekin (380\u00a0\u00b0C) eta 4,5 MPa atmosfera presioarekin (45 bar). 1995ean Magellanek mendirik altuenetan dagoen substantzia distiratsu baten argazkiak atera zituen, Lurrean dagoen elurraren antzekoa. Ziurrena da substantzia hau elurra sortzeko prozesuaren antzeko zerbaitek sortu zuela, baina askoz tenperatura altuagoan. Oso bolatila izango litzateke gainazalean kondentsatzeko, gorantz egingo luke era gaseoso batean, eta freskatzerakoan prezipitatuko litzateke. Ez dakigu zehazki zer izan daitekeen substantzia hau, baina telurioa edo galena izan daitekeela proposatu dute.\nArtizarreko hodeiek tximistak sor ditzakete. Tximista hauen existentzia eztabaidatua izan da Venerak lehen aldiz ikusi zituenetik. 2006-07 bitarte \"Venus Express\" zundak oso argi ikusi zituen tximistei lotutako uhinak. Noizbehinka gertatzen direnez, eguraldiarekin lotuta egon litezke. Neurketen arabera, Lurrean dauden tximisten erdia egongo lirateke. 2007an Artizarreko hego poloan atmosferaren zurrunbilo bikoitz erraldoia aurkitu zen. \"Venus Express\" misioak 2011an aurkitu zuen ozono geruza bat dagoela Artizarraren atmosferaren goiko aldean. 2013ko urtarrilaren 29an ESAko zientzialariek aurkitu zuten Artizarraren ionosferak antzeko egoeran dagoen kometa baten ioi isatsa bezala hedatzen dela atzerantz. 2015eko abenduan, eta ondoren 2016an, Japoniako \"Akatsuki\" misioko ikerlariek grabitazio-uhinek sortutako hodeien arrastoak aurkitu zituzten. Konfirmatzen bada, Eguzki-sistemako mota horretako hodeirik handienak izango lirateke.\nEremu magnetikoa eta nukleoa.\n1967an Venera 4k aurkitu zuen Artizarraren eremu magnetikoa Lurrarena baino askoz ahulagoa dela. Eremu magnetikoa ionosfera eta eguzki-haizearen arteko interakziotik sortzen da, eta ez, Lurrean bezala, nukleoaren barne mugimenduak sortzen duen dinamoarengatik. Artizarrak duen magnetosfera txiki induzitu horrek ez du babesten planeta erradiazio kosmikoaren aurka.\nArtizarrak eremu-magnetiko intrintsekorik ez izatea ezustekoa izan zen, Lurraren antzekoa izanik tamainan, espero zelako dinamo efektu bera izatea. Dinamoa emateko hiru gauza behar dira: likido eroale bat, errotazioa eta konbekzioa. Uste denez, nukleoa elektrikoki eroalea da, baina bere errotazioa oso geldoa dela uste da; hala ere, errotazio geldo horrek dinamoa sortzeko gaitasuna izan beharko luke. Honek esan nahi du dinamoa ez egoteko arrazoia konbekzio korronterik ez egotea dela. Lurrean, konbekzioa ematen da nukleoaren kanpo geruzetako likidoan, barnealdea kanpoaldea baino askoz beroago dagoelako. Artizarrean, lurzoru berria sortzeko gertakarietan plaken tektonika itxi eta bero-fluxua etengo luke kanpoalderantz. Honek mantuaren tenperatura igoko luke, eta beraz nukleoaren bero-fluxua geldotu. Ondorioz, ez dago barne geodinamorik eskuragarri eremu-magnetikoa sortzeko. Horren ordez, nukleoaren barne-beroak lurrazala berotzen du guztiz.\nBadira beste aukera batzuk, adibidez Artizarrak ez duela barne nukleo solidorik, edo bere nukleoa ez dagoela hozten, nukleoaren parte likido osoa tenperatura antzekoan egonik. Beste aukera bat da nukleo osoa solidoa izatea jada. Nukleoaren egoera sufrearen kontzentrazioaren araberakoa izan daiteke, gaur egun ezezaguna dena. \nArtizarraren inguruan dagoen magnetosfera ahulak esan nahi du eguzki-haizeak zuzeneko elkarrekintza duela kanpo atmosferarekin. Bertan, hidrogeno eta oxigeno ioiak sortzen dira, molekula neutroen disoziazioaren ondorioz erradiazio ultramorearen eraginez. Eguzki-haizeak energia nahikoa ematen du ioi hauek Artizarreko grabitate eremutik ihes egiteko. Higadura honen ondorioz, masa txikiko hidrogeno, helio eta oxigenoa etengabe galtzen da, masa handiagoko molekulak, karbono dioxidoa kasu, bertan geratzen den bitartean. Atmosferaren higaduraren ondorioz Artizarrak izan zezakeen ur guztia galtzea aukera bat da, sortu eta lehen mila milioi urteen barnean. Higaduraren ondorioz Eguzki-sistemako beste planeta guztietan baino 100 aldiz deuterio proportzioa handiagoa dago.\nEzaugarri orbitalak.\nOrbita.\nArtizarrak Eguzkia orbitatzen du 0,72 UA ingurura (108 milioi kilometro) eta orbita oso bat egiten du Lurreko 224,7 egunetan. Planeta guztietako orbitak eliptikoak badira ere, Artizarraren orbita da zirkularrena, 0,01eko eszentrikotasunarekin. Artizarra Lurra eta Eguzkiaren tartean jartzen denean, behe-konjuntzioan, gugandik gertuen dagoen planeta da, 41 milioi kilometroko distantziara. Behe-konjuntzioa 584 egunean behin ematen da, batez besteko. Lurraren orbitaren eszentrikotasuna jaisten ari denez, distantzia minimoa handiagoa izango da hemendik hamarnaka mila urtetan. 1etik 5383ra bitartea, 526 gerturapen egongo dira 40 milioi kilometro baino gutxiagora; ondoren, ez da egongo horrelako beste gerturapenik 60.158 urtetan.\nLurrak egiten dituen 8 orbitako Artizarrak 13 egiten ditu, gutxi gorabehera, 144\u00bako aldea egonik behe-konjuntzioen artean. Erresonantzia, beraz, 13:8 ingurukoa da. 8/13 0,615385 da, Artizarraren orbitaren erresonantzia 0,615187 den bitartean.Ondorioz, Lurretik Artizarrak duen posizio erlatiboaren marrazkia egingo bagenu, pentagrama bat sortuko litzateke (ikus alboko irudia).\nErrotazioa.\nEguzki-sistemako planeta guztiek erlojuaren aurkako noranzkoan orbitatzen dute Eguzkia Lurreko ipar polotik ikusia. Planeta gehienek euren ardatzaren gainean erlojuaren aurkako noranzkoan ere biratzen dute, baina Artizarrak erlojuaren aldeko norabidean errotatzen du Lurreko 243 egunean behin, planeta guztien artean errotaziorik geldoena. Bere errotazioa hain da geldoa, planeta ia esferikoa dela. Aritzartar egun sideral batek urte bat baino gehiago irauten du: 243 Lurreko egun 224,7 egunen aurka. Artizarreko ekuatoreak 6,52 km/h abiaduran biratzen du, Lurrak 1.669,8 km/h-ko abiadura duen bitartean. Artizarraren errotazioa geldotu da ere Magellan eta Venus Express zunden artean pasa diren 16 urteetan: 6,5 minutu gehiago hartzen ditu orain. Errotazio erretrogradoa denez, egunaren iraupena egun siderala baino laburragoa da: 116,73 Lurreko egun. Beraz, Eguzkia ateratzen den arteko tartea laburragoa da Merkurion baino, non 176 Lurreko egun behar dituen. Artizarreko urte batean 1,92 aldiz ateratzen da Eguzkia. Artizarreko gainazalean dagoen behatzaile batentzat, Eguzkia mendebaldetik atera eta ekialdetik sartzen da, baina lainoak hain dira opakoak ezin dela Eguzkia nola ateratzen den ikusi Artizarreko gainazaletik.\nBaliteke Artizarra eguzki-nebulosatik errotazio eta makurdura ezberdinarekin sortu izana, gaur egungo egoerara iritsiz biraketa kaotikoaren ondorioz; biraketa hori planeten perturbazioak eta bere atmosfera dentsoaren itsasaldiaren efektuak sortuko luke, milaka milioi urteetan zehar. Artizarraren errotazio periodoa Eguzkiaren grabitazioaren itsasaldien eta errotazio sinkronikoaren arteko oreka bat izan liteke.\nSateliteak.\nArtizarrak ez du satelite naturalik. Hainbat asteroide troiar ditu, ia-satelite bat den 2002 VE68 eta bi behin-behineko troiar, 2001 CK32 eta 2012 XE133. XVII. mendean Giovani Cassinik Artizarraren inguruan ilargi bat zegoela esan zuen, Neith izenekoa, eta hurrengo 200 urteetan hainbat ikustaldi egon ziren, baina gehienak gertu ikusten ziren izarrak zirela konprobatu zen. Alex Alemik eta David Stevensonek 2016an egindako Eguzkia-sistemaren sorrerari buruzko simulazioetan ikusi zen oso probablea dela Artizarrak bere hasierako garaietan ilargi bat edo gehiago izatea, asteroide talka baten ondorioz orain dela milaka milioi urte. Ikerketa berdinaren arabera, horrelako ilargi bat sortu eta 10 milioi urtera, beste inpaktu batek planetaren errotazioaren noranzkoa aldatuko luke, eta ilargia espiral batean planetarekin talka egitera eramango luke. Beste talka batzuen ondorioz ilargiak sortu baziren, modu horretan ere desagertuko lirateke.\nSateliterik eza azaltzeko beste modu bat Eguzkiaren erakarpen indarra izango litzateke, hain gertu dagoen planeta bati zaila eginez satelite bat bere orbitan egonkortzea.\nBehaketa.\nBegi hutsez ikusita, Artizarra beste edozein izar (Eguzkia kenduta) baino distiratsuagoa den puntu distiratsua da. Planetaren batez besteko itxurazko magnitudea -4,14 da, 0,31ko desbideratze estandarrarekin. Unerik distiratsuena behe-konjuntzio batetik gertu ematen da, hazten ari den Ilargiaren fasearen forma duenean. Artizarra -3ko magnitudera pasatzen da Eguzkiak guk ikusten ez dugun aldea argitzen duenean. Planeta nahikoa argia da egun argiz ikusi ahal izateko, baita eguerdian ere, baina errazagoa da Eguzkia jada sartu denean edo ateratzear denean. Behe-planeta denez, beti dago Eguzkitik 47\u00ba baino gertuago.\nArtizarrak Lurreko 584 egun behar ditu Lurra \"gainditzeko\". Egiten duenean \"iluntzeko izar\" izatetik \"goizeko izar\" izatera pasatzen da, ilunabarrean ordez egunsentian ikusiz. Merkurio ere behe-planeta da, eta bere elongazio maximo 28\u00bakoa da, baina zaila izaten da ikusten. Artizarra, ordea, zaila da ez-ikusten distiratsuenen dagoenean. Bere distira luzez ikus daiteke Eguzkia sartu eta gero. Distiratsuen dagoen uneetan askotan identifikatu izan da \"objektu hegalari ezezagun\" gisa.\nFaseak.\nEguzkiaren inguruan biratzen duen heinean, Artizarrak Ilargiak dituen antzeko faseak erakusten ditu teleskopio batekin behatuta. Planeta disko \"bete\" baten antza du Eguzkiaren beste aldean dagoenean (goi-konjuntzioan). Ilargiak bezala laurdenak ere erakusten ditu bere elongazio maximoa denean, eta hor da bere unerik distiratsuena. Lurrera gerturatzen joan ahala, \"ilgora\" edo \"ilbehera\" faseak ere baditu, teleskopio batez ikusita. Handiena denean \"berria\" denean da, behe-konjuntzioan. Bere atmosfera ikusgarria da une horretan, argiaren errefrakzioa ematen delako.\nTrantsituak.\nArtizarraren orbita Lurraren orbitarekiko makurtua dago; beraz, planeta Eguzkia eta Lurraren artetik igarotzen denean ez da ohikoa Eguzkiaren aurretik pasatzea. Artizarraren trantsituak bakarrik ematen dira behe-konjuntzioa eta Lurraren orbitaren planoak bat egiten dutenean. Trantsitu hauek ziklotan gertatzen dira, 243 urtean behin errepikatzen den ezaugarriekin. Trantsituak pareka ematen dira, zortzi urteko errepikapenekin, eta ondoren 105,5 eta 121,5 urtetako trantsitu gehiagorik gabe. Ezaugarri hau Jeremiah Horrocksek aurkitu zuen 1639an. \nAzken trantsitu parea 2004ko ekainaren 8an eta 2012ko ekainaren 5 eta 6an eman zen. Trantsitu hori zuzenean ikusteko behatoki asko prestatu ziren. Aurreko bikotea 1874ko eta 1882ko abenduan izan zen; hurrengoa 2117ko eta 2125eko abenduan gertatuko da. Ezagutzen den argazkirik zaharrena 1874koa da. Historikoki, trantsituak garrantzitsuak izan dira, astronomoek unitate astronomikoaren tamaina zein den jakiteko erabili baitziren eta, beraz, Eguzki-sistemaren tamaina zein zen. Cook Kapitaina Australiako ekialdeko kostaldea ikertzen ari zela, Tahitira joan zen 1768an bakarrik Artizarraren trantsitu bat egin ahal izateko.\nEgun-argitan.\nEgun-argitan Artizarra inongo tresnarik gabe ikusi izana hainbat aldiz idatzi da erregistro zientifikoan. Edmund Halleyk kalkulatu zuen bere distira maximoa zein zen 1716an, Londresen jende askok bere eguneko distiragatik kezka adierazi zutenean. Napoleon Bonapartek behin planeta ikusi zuen, egun argiz, Luxenburgon harrera batean zegoela. Abraham Lincolnek presidente kargua hartu zuen egunean, 1865eko martxoaren 4an, Washington D.C.n jende askok ikusi zuen planeta. Faseak ikustea oso zaila dela pentsatzen den arren, batzuek idatzi dute \"ilgoran\" dagoela ikusi dutela.\nAshen argia.\nArtizarraren alde iluna argitzen duen fenomenoari ashen argia deitzen zaio, baina fenomeno hau benetan ematen dela eztabaidagarria da. 1643an lehen aipamena egin zen, alde ilunean argia zegoela esanez, baina ezin izan zen inoiz ziurtatu. Baliteke tximisten ondorioz izatea, edo ilusio-optiko bat ere izan daiteke, objektu distiratsu batean hutsune ilun bat ikustean sortzen den betetasun pentsamenduarena.\nIkerketa.\nLehen ezagutza.\nArtizarra zeruko objekturik distiratsuenetako bat da, eta horregatik historiaurretik ezaguna izan da eta giza kulturan paper garrantzitsua izan du. \nMesopotamia.\nBabiloniako Ammisaduqako Artizarraren tabletan deskribatzen da, K. a. XVII. mendetik egindako behaketak jasotzen dituen testua. Sumertarrek goizeko izarra eta gaueko izarra objektu berdina zela bazekiten. Babilonieraz planeta Ixtar izendatu zuten (), Inannaren parekoa zena (). Inannaren mugimendua hainbat mitotan jasotzen da, adibidez \"Inanna eta Xukaletuda\" edo \"Inannaren jaitsiera azpimundura\", planetaren mugimenduak azaltzen zituzten mitoak.\nEmakumearen eta maitasunaren jainkosa ziren bi horiek. Gerraren jainkosa ere bazen, eta horregatik jaiotza eta heriotzaren gaineko kontrola zuen. Asurbanipalen liburutegiko K. a. 1600 inguruko dokumentu batean Artizarraren itxura 21 urtez nolakoa zen aztertzen da. Babilonian jasotako beste izen batzuk \"Dil-bat\", \"Dil-i-pat\" eta \"Nindaranna\" dira.\nMundu klasikoa.\nAntzinako Grezian izarrak bi izen zituen. Goizean agertzen zenean \"Phosphoros\" izena zuen () \u2013 \"Argia dakarrena\", edo \"Eosphoros\" (\u1f18\u03c9\u03c3\u03c6\u03cc\u03c1\u03bf\u03c2) \u2013 \"Egunsentia dakarrena\". Gauean agertzen zenean, bestalde, \"Hesperos\" izena ematen zitzaion (, \"ilunabarreko izarra\"). Garai helenistikoan jada planeta bakar gisa izendatzen zuten, eta Afrodita maitasunaren jainkosarekin lotu zuten, feniziarren Astarte. Pitagoras eta Parmenides jotzen dira planeta bakarra izatearen aurkitzailetzat. Izena oraindik mantentzen da grezieraz. \"Hesperos\" izena latinera \"Vesper\" gisa pasa zen, eta \"Phosphoros Luzifer\" izenera (\"Argia dakarrena\"), beranduago modu poetikoan lotu dena \"eroritako aingerua\"rekin.\nAntzinako Erroman jainkoen izenak greziar panteoian oinarritzen zirenez, Afroditaren izena Venusekin lotu zen. Plinio Zaharrak Artizarra Isisekin lotu zuen. II. mendean Ptolomeok bere \"Almagesto\" lanean teorizatu zuen Artizarra eta Merkurio Eguzkia eta Lurraren artean zeudela.\nAsia.\nTxinan planetari bi izen ematen zitzaizkion. Goizeko izarra denean \"Zuri Handia\" da () edo \"Irekitzearen Distira\" (), eta ilunabarreko izarra denean \"Mendebaldeko Bikaina\" (). Gaur egun \"metal\" edo \"urrezko planeta\" izena du (), baita Japonian eta Korean ere. \nIndian \"Shukra Graha\" izena ematen zion, \"Shukra\" sainduaren omenez. \"Shukra\" Vedar astrologian agertzen da \"purua\" edo \"distiratsu\" adieraziz sanskritoz. Bederatzi Navagrahatako bat da, eta dirua, plazera eta birsortzean eragina duela uste da. \"Bhrgu\"ren semea zen eta Asuratako gurua. \"Shukra\" hitza ernal-haziarekin lotuta dago.\nMundu islamikoa.\nXI. mendean Avizena astronomo pertsiarrak Artizarraren lehen trantsitua ikusi zuela aipatu zuen, eta beranduagoko astronomoek Ptolomeoren teoria frogatzeko erabili zuten. XII. mendean Ibn Bajjahk \"bi planeta puntu beltz gisa Eguzkiaren aurpegian\" ikusi zituen, beranduago Merkurio edo/eta Artizarraren trantsitu gisa deskribatu zuena Maraghako Qotb al-Din Shirazi astronomoak XIII. mendean. Beranduago, Erdi Aroko ikustaldi guzti horiek eguzki-orbanak zirela pentsatu zen.\nBehaketa Lurretik.\nGalileo Galileik XVII. mendearen hasieran planeta lehen aldiz ikusi zuenean, Ilargian bezalako faseak ikusi zituen, azkar aldatuz ilgoratik betera eta alderantziz. Artizarra Eguzkitik urrunen zegoenean zeruan, erdia bakarrik ikusten zen argituta, eta gertuen zegoenean betea edo berria agertzen zen. Hau bakarrik da posible Artizarrak Eguzkiaren inguruan ematen baditu birak. Hau izan zen Ptolomeoren Eguzki-sistemaren eredu geozentrikoa ukatzeko balio izan zuen lehenengo froga argia.\n1639ko Artizarraren trantsitua zehaztasun handiz aurreikusi zuen Jeremiah Horrocksek eta bere laguna zen William Crabtreerekin batera behatu zuten, bakoitzak bere etxetik, urte horretako abenduaren 4an.\nArtizarreko atmosfera 1761an Mikhail Lomonosovek aurkitu zuen. 1790an Johann Schr\u00f6ter astronomo alemanak berriro behatu zuen. Aurkitu zuen planeta \"ilgora\" fin bat zegoenean, puntak 180\u00ba baino gehiago hedatzen zirela. Modu egokian kalkulatu zuen hau eguzkiaren argia atmosfera oso dentsoan barreiatzen zelako gertatzen zela. Chester Smith Lyman astronomo estatubatuarrak behe-konjuntzioan planetaren inguruan eraztun bat ikusi zuen, atmosferaren inguruko ebidentzia berriak emanez. Atmosfera horrek asko zaildu zuen errotazio periodoa kalkulatzen, eta Giovanni Cassinik eta Schr\u00f6terrek oker kalkulatu zuten 24 orduko periodoa.\nXX. mendera arte, gauza gutxi aurkitu ziren Artizarrean. Ezaugarri bereizgarririk gabeko diskoak ez zuen pistarik ematen bere gainazalaren inguruan, eta espektroskopia, radarra eta ultramoreak garatu arte bere sekretuak ezin izan ziren aurkitu. Lehenengo behaketa ultramorea 1920ko hamarkadan egin zuen Frank E.Rossek, infragorri eta ultramorean ikusten ez ziren egiturak erakusten. Atmosfera hori bat azpian eta hodei altuak goian zituen atmosfera proposatu zuen.\n1900eko hamarkadan espektroskopia bidez begiratu zen Artizarraren errotazioa. Vesto Slipher Artizarraren argiaren Doppler efektua aztertzen saiatu zen, baina ezin izan zuen errotaziorik aurkitu. Pentsatu zuen planetak errotazio periodo oso handia izango zuela, orain arte pentsatutakoa baino askoz handiagoa. 1950eko hamarkadan ikusi zen lehen aldiz errotazioa erretrogradoa zela. Radar behaketan egin ziren 1960ko hamarkadan, errotazioa lehen aldiz neurtuz, gaur egun ditugun balioetatik oso gertu.\n1970ko hamarkadan egin ziren radar behaketek lehen gainazaleko elementuak erakutsi zituzten. Areciboko Irrati-teleskopioen laguntzarekin lehen aldiz ikusi ziren bi zonalde errefraktibitate handikoak, Alpha eta Beta eskualde izena dutenak. Lehen mendi bat ere aurkitu zen, Maxwell Montes. Hiru eskualde hauek dira Artizarrean emakume izena ez duten bakarrak.\nEsplorazioa.\nArtizarrera bidali zen lehen espazio ontzia \"Venera 1\" sobietarra izan zen, Venera Programakoa, 1961ean. Bidean hondatu egin zenez, iritsi zen lehenengo espazio zunda \"Mariner 2\" amerikarra izan zen 1962an.\n\"Venera\" programa jarraituz, Sobietar Batasunak hainbat espazio-ontzi bidali zituen. Gainazala ukitzen lehena \"Venera 3\" izan zen, 1966an, baina gainazalarekin talka egin eta suntsitu egin zen. \"Venera 4\" zunda beste planeta bati buruzko informazioa bidaltzen lehena izan zen, 1967an. Atmosferaren ezaugarriak neurtu zituen, hala nola tenperatura, presioa eta dentsitatea. \"Venera 5\" eta \"Venera 6\" zundekin datu horiek hobetu ziren, baina \"Venera 4\" bezala, ez ziren gainazalera heldu. \"Venera 4\"k bateriak agortu zituen lurra ukitu baino lehenago eta \"Venera 5\" eta \"Venera 6\" 18 km-ko altueran suntsitu egin ziren, presio handiengatik.\nLehen lurreratze arrakastatsua 1970eko abenduaren 15ean egin zuen \"Venera 7\" ontziak. \"Venera 8\"k 1972an lur hartu zuen. Tenperatura eta lurraren konposizioa aztertu zuten.\n\"Venera 9\"ren lurreratze zunda planeta honen gainazaleko irudiak bidali zituen lehena izan zen, 1975an. Tenperatura eta beste hainbat gauza neurtu zituen eta lainoak hiru geruzatan daudela aurkitu zuen. \"Venera 10\"ek antzerako misioa egin zuen. \n1978an NASAk Pioneer zundak bidali zituen. \"Pioneer Venus Multiprobe\" ontzia lurreratu egin zen eta \"Pioneer Venus Orbiter\" ontzia orbitatzen ipini zen, 17 esperimentu burutu zituen ,erregaia agortu zitzaion arte. \n1978an ere \"Venera 11\" eta \"Venera 12\" zundak bidali ziren Artizarrera baina hainbat elementuk, kamerak barne, ez zuten funtzionatu. Egin ziren azterketen artean, tximista ugari izan zirela jakin zen. 1982an \"Venera 13\" eta \"Venera 14\" ontziek antzeko misioa egin zuten, baina artean kamerek funtzionatu zuten eta planetaren gainazalaren kolorezko argazkiak bidali zituzten. 1983an \"Venera 15\" eta \"Venera 16\"k orbitan zenbait azterketa egin zituzten.\nSobietar Batasunak espazio-ontziak bidaltzen segitu zuen. 1985ean \"Vega 1\" eta \"Vega 2\" iritsi ziren. Lurreratze zundek hainbat datu atera zituzten, adibidez goi lainoak azido sulfurikoz osatuta daudela. Aerostato pare bat ere askatua zituzten atmosferan, eta 53 km-ko altueran ibili ziren, 46 eta 60 orduz, hurrenez hurren. Planetaren heren batean zehar bidaiatu zuten. Tenperatura, presioa, haizeen abiadura eta lainoen dentsitatea neurtu zituen, eta espero baino turbulentzia eta konbekzio gehiago aurkitu zituen.\n1990an \"Magellan\" estatubatuar ontzia iritsi zen Artizarrera. Azaleraren % 98 radar bidez aztertu zuen, 100 metroko erresoluziodun mapa lortuta. 1994an, aurreikusi zen bezala, atmosferan suntsitu zen. Zenbait espazio-ontzik beste planeta batzuetarako bidaian Artizarretik gertu igaro dira, Galileo eta Cassini-Huygens bezala. Hainbat argazki atera zituzten. ESAk \"Venus Express\" programa gertatu du atmosferaren ezaugarriak aztertzeko orbitatik. 2005eko azaroaren 9an jaurti zuten, misioa 2006. urtean hasteko asmoz eta 500 egun iraun zitzan. MESSENGER eta BepiColombo Merkuriorako misioak Artizarretik gertu igaroko dira, planetari buruzko datu gehiago jasotzeko.\nArtizarra kulturan.\nArtizarra gaueko zeruaren ezaugarri garrantzitsua da, eta horregatik eragin berezia izan du mitologian (ikus Venus (mitologia)), astrologian eta fikzioan historian zehar eta kultura askotan.\nLiteraturan.\nPoeta klasikoek izarraren eta bere argiaren inguruan idatzi zuten. Adibidez Homero, Safo, Ovidio eta Virgiliok izarraren argiari buruz hitz egiten duten. William Blake, Robert Frost, Alfred Lord Tennyson eta William Wordswortek poemak idatzi zizkioten Artizarrari. \"Gaueko izar\" zein \"egunsentiko izar\" gisa ere obra askotan agertuko da, hizkuntza ezberdinetan, baita euskaraz ere.\nArtizarra planeta fisiko bat zela ikusterakoan, eta atmosfera sendo bat duela ikusita, zientzia-fikzioan espekulazio ugari egon dira Artizarraren inguruan. Zientzialari batzuek proposatu zuten Pantalasa moduko bat izan zitekeela, uharte batzuekin. Olaf Stapledonek 1930ean \"Last and First Men\" idatzi zuen, ozeanoz betetako planeta gisa. C. S. Lewisek idatzitako \"Perelanda\" edo Isaac Asimovek 1954an idatzitako \"Lucky Starr and the Oceans of Venus\" ere kanbriar estiloko planeta ozeaniko batenak dira, bizi urtarrez beteta. \n1918an Svante Arrhenius Kimikaren Nobel sariak proposatu zuen Artizarra hodeiez inguratuta bazegoen, derrigorrez ura egon behar zela. Planetan padura ugari egongo zirela pentsatu zuten, euri handia egiten zuen lurraldea. Oihan-tropikalak landare haragijaleekin pentsatu zituzten zientzia-fikziozko idazle askok. Edgar Rice Burroughsek 1930eko hamarkadan \"Venus series\" izenekoak eginzituen, Amtor izeneko fikziozko Artizarra. Robert Heinleinen \"Future History series\" eta Henry Kuttnerren \"Fury\" serieek Arrheniusen ikuspegia fikziora eraman zuten. Ray Bradburyren \"The Long Rain\" eta \"All Summer in a Day\" istorioak ere etengabe euria egiten zuen planeta imajinatu zuen. Perry Rhodanek oihan-tropikala zen Artizarra irudikatu zuen.\nHodeiez estalitako mundu horretan atmosferak ur guztia batzen zuela eta lurrean harea-ekaitzak zituen planeta lehor bat ere proposatu zuten. 1922an Charles Edward St. Johnek eta Seth B. Nicholsonek ez zuten aurkitu atmosferan dagoen oxigenoa espektroskopia bidez, eta proosatu zuten basamortua izan zitekeela planeta. Ikusepspegi honek ez zuen hainbeste arrakasta izan zientzia-fikzioan, baina Poul Andersonen \"The Big Rain\" eta Frederik Pohl eta Cyril M. Kornbluthen \"The Space Merchants\" lanetan ikuspegi hau jorratzen da. \nVenera programaren ostean Artizarraren errealitatea zein zen ikusi zen, eta dagoeneko bizitza zaila zela ikusi zuten zientzia-fikzio idazleek. Aurreko ikuspegiak jorratzen jarraitu bazuten ere, ikuspegi berri bat ere sortu zen: terraformazioa lantzen zuen generoarena. Horren adibideetako batzuk Arthur C. Clarkeren \"3001: The Final Odyssey\" edo \"Star Trek\", \"Exosquad\", \"Mark Brandis\" komikiak edo \"Venus Wars\" manga lirateke.\nZinema eta telebistan.\nZinema eta telebistan askotan jorratu da mitologia klasikoko ikuspegi bat, gizarte matriarkala eta amazonak zituen planeta baten gisa. Planeta hori gizonezkoentzat arriskutsuak izango litzateke. Hainbat filmetan agertu da Artizarra modu horretan: \"Abbott and Costello Go to Mars\", \"Queen of Outer Space\" (Zsa Zsa Gaborrekin) edo \"Space Patrol\", adibidez. \nAlemaniako \"Der Schweigende Stern\" edo \"Astronauci\" film alemanek ere Artizarra zuten hizpide. Azken honek Tunguskako gertakaria Artizarretik zetorren espazio-ontzi batek sortutakoa zela proposatzen zuen. Errusian egindako \"Planeta Bur\" filmak Artizarrean dinosauroak zeudela zioen.\n\"Doctor Who\" edo \"The Avengers\" telesailetan ere agertu da Artizarra. \"Cowboy Bebop\" animazio-filmak ere Artizarrean zuen ataletako bat.\nMusika.\nGustav Holst musikagileak 1914 eta 1916 artean \"Planetak\" izeneko suitea sortu zuen. Astrologiari lotutako kontzeptuekin, planetek psikean duten eraginari buruz pentsatu zuen idazterakoan. Lehen mugimendua Marteri eskaini zion eta bigarrena Artizarrari , \"Bakea dakarrena\" azpitituluarekin.\nMargolaritza.\nMargolaritzan badira ere Artizarra margotu dutenak, askotan alegoria gisa:\nArtizarraren ikurra.\nArtizarraren ikur astronomikoa biologian emeak identifikatzeko erabiltzen den berdina da: zirkulu bat gurutze txiki batekin azpian. Artizarraren ikurra feminitatea adierazteko erabiltzen da, eta feminismoak ere erabili du. Mendebaldeko alkimian kobrearen ikurra da. Kobrea ispiluak egiteko erabiltzen zen antzinaroan eta, horregatik, mitologiako Venusekin lotzen da.\nAstrologian.\nAstrologian Artizarra Taurus eta Libra agintaria da, asaldatua da Piscesen, Virgon erortzen da eta kaltetua da Aries eta Scorpiusen. Artizarraren kultuak Erromatar mitologiarekin lotuta daude, eta pasioa, maitasuna eta edertasunarekin lotzen dira. Era berean, magiarekin boterea eraldatzeko aukerarekin lotzen da. \nAstrologian harmonia, erresilientzia, edertasuna, formen zaintza, elkartasuna, afektua, berdintasuna eta bestearekin begiko izateko beharrarekin lotzen da. Plazer nahiarekin lotzen da. Erlazio erromantikoak gobernatzen ditu, baita ezkontzak eta negozio elkarketak, zein sexua eta bizitza soziala. Marko Manilio I. mendeko poetak Artizarra emankorra zela esan zuen.\nArtizarraren eguna ostirala da (\"vineri, viernes, vendredi\" eta \"venerd\u00ec\" hitzetan ikusten da). Dante Alighierik erretorikarekin lotu zuen Artizarra. Txinako astrologian Artizarra metalekin lotuta dago, eta Indian dirua, plazera eta birsorkuntzarekin.\nBizia Artizarrean.\nArtizarrean bizia egon zitekeela aspalditik pentsatutako gai bat da, baina 1960ko hamarkada eta gero, Artizarra ikertzen hasi zenean, egoera muturrekoa zela ikusi zen Lurrean dugun biziaren antzeko zerbait egoteko. \nArtizarra Eguzkitik Lurretik gertuago egonik, gainazaleko tenperatura 735 K hartzen dituela ikusirik, presio atmosferikoa Lurrean baino 90 aldiz handiagoa dela ikusita, eta berotegi-efektuaren inpaktu handiaren ondorioz, uretan oinarritutako bizia ez da batere probablea. Zientzialari batzuek espekulatu dute mikroorganismo extremofilo termoazidofiloak egon daitezkeela Artizarreko atmosferaren goiko aldeetan, tenperaturak baxuagoak diren guneetan. \nVenera, Pioneer Venus eta Magellan misioen analisietan karbonilo sulfuroa, hidrogeno sulfuroa eta sufre dioxidoa aurkitu zen goi-atmosferako zona batzuetan. Venerak kloro toxiko kopuru handia aurkitu zuen hodeien azpian. Karbono sulfuroa zaila da sortzen modu inorganikoan, baina bulkanismoaren ondorioa izan daiteke. Azido sulfurikoa goi-atmosferan sortzen da Eguzkiaren ekintza fotokimikoaren ondorioz, karbono dioxidoa, sufre dioxidoa eta ur lurrunean eragitean. 2019ko abuztuan astronomek aipatu zuten atmosferan ematen ziren epe luzeko albedoaren aldaketak \"absortzio ezezagunekoak\" zirela, eta hauek izan zitezkeela edo kimikoak edo goi atmosferan bizi ziren mikroorganismo kolonia handiak. \nArtizarraren kolonizazioa posible egiteko Artizarraren terraformazioa proposatu dute, edo atmosferan hegan egiten duten kolonietan oinarritutako zibilizazio batean."}
{"id": "4182", "revid": "448", "url": "https://eu.wikipedia.org/wiki?curid=4182", "title": "Merkurio (planeta)", "text": "Merkurio Eguzki-sistemako planetarik txikiena da, eta Eguzkitik hurbilen dagoena. Bere orbitaren periodoa 87,97 Lurreko egunekoa da, Eguzki-sistema osoko orbitarik laburrena. Erromatar mitologiako Merkurio jainkoaren izena darama, jainkoen mezularia.\nArtizarra bezala, Merkurioren orbita Lurraren orbitaren barrutik geratzen da eta, beraz, behe-planeta bat da. Lurretik ikusita, ez da inoiz urruntzen 28\u00ba baino gehiago Eguzkitik. Eguzkiarekiko gertutasun honek esan nahi du bakarrik ikusiko dugula ekialdeko edo mendebaldeko ortzi-mugan ilunabarrean edo egunsentiaren aurretik. Momentu horretan izar distiratsu baten itxura izan dezake, baina ez da Artizarra bezain erraza ikusteko. Teleskopio batekin ikusiz gero, planetak faseak erakusten ditu, Ilargiak eta Artizarrak bezala, orbitan Lurrarekiko barnealde erlatiboan murgiltzen denean. Lurretik ikusita, fase horien periodo sinodikoa 116 egunero errepikatzen da.\nMerkuriok marea-lotura du Eguzkiarekin, eta bere orbitaren erresonantzia 3:2koa da. Eguzki-sisteman, errotazio modu hori duen planeta bakarra da. Kanpotik ikusita, izar-finko bat izango balitz bezala, bere ardatzaren inguruan hiru aldiz bira egiten du Eguzkiaren inguruan bi bira egiten duen bakoitzean. Eguzkitik begiratuta, orbitaren birarekin batera mugitzen den erreferentzia bat hartuta, ematen du Merkuriok behin baino ez duela biratzen bi urtean behin. Merkurion egongo litzatekeen behatzaile batek, beraz, egunsenti bakarra ikusiko luke bi urtean behin.\nMerkurioren ardatzak Eguzki-sistema osoko okerdurarik txikiena du, 1/30 inguru. Bere eszentrikotasuna planeta ezagun guztien artean handiena da; perihelioan Merkurioren distantzia Eguzkiarekiko afelioan duenaren %66a da. Merkurioren gainazalak krater ugari ditu, eta Ilargiaren gainazalaren antza handia du, erakutsiz ez duela izan jarduera geologikorik milaka milioi urtez. Ez du ia atmosferarik beroa mantentzeko, horregatik bere egun eta gauen arteko tenperatura aldaketak Eguzki-sistemako handienak dira: 100 Kelvin inguru (-173\u00a0\u00b0C) izaten ditu gauean eta 700 K inguru (427\u00a0\u00b0C) egunean zehar ekuatoreko eskualdetan. Poloak etengabe daude 180 K (-93\u00a0\u00b0C) tenperaturatik behera. Planetak ez du satelite natural ezagunik.\nBi misio espazialek bisitatu dute Merkurio: Mariner 10 sateliteak bi hegaldi egin zituen, 1974 eta 1975ean; MESSENGER, 2004an espazioratu zena, 4.000 aldiz eman zizkion Merkuriori birak ahalik eta 20015eko apirilaren 30ean erregaia amaitu eta planetaren aurka talka egin zuen arte.\nEzaugarri fisikoak.\nBarne egitura.\nMerkuriok silikatoz osatutako azal bat duela ematen du, mantu guztiz solido baten gainean. Mantua burdin sulfatozkoa dela uste da, eta kanpo nukleo likido bat duela, barne nukleo solido baten inguruan.\nMerkurio Eguzki-sistemako lau planeta telurikoetako bat da, Lurra bezalako gorputz harritsu solido bat. Eguzki-sistemako planetarik txikiena da, 2.439,7 kilometroko erradioarekin ekuatorean. Merkurio Eguzki-sistemako satelite naturalik handienak baino txikiagoa da, Ganimedes eta Titan; hala ere, bi satelite horiek baino masiboagoa da. Merkurio %70 metalikoa da eta beste %30 silikatoak. Merkurio da Eguzki-sistemako bigarren planetarik dentsoena, 5,427 g/cm3ekin, Lurra baino pixka bat gutxiago, 5,515 g/cm3. Grabitazio kolapsoaren efektua kenduko balitz bi planetatan, Merkurioko materialak Lurrarenak baino dentsoagoak izango lirateke, hala ere, konprimatu gabeko dentsitatea 5,3 g/cm3 izango litzateke Lurraren 4,4 g/cm3ren kontra.\nMerkurioren dentsitatea erabil daiteke bere barne-egituraren xehetasunak lortzeko. Lurraren dentsitate altua grabitazio-konpresioaren eragina bada ere, bereziki nukleoan, Merkurio askoz txikiagoa da, baita barne eremuak ere, eta ez dago, beraz, konprimitua. Horregatik, hain dentsitate handia izateko modu bakarra barne nukleoa oso burdintsua izatea da.\nGeologoek uste dute Merkurioren nukleoak bere bolumenaren %55 hartzen duela; Lurrean %17 baino ez du hartzen. 2007an argitaratutako ikerketa batek proposatzen du Merkuriok barne nukleo likido bat duela. Nukleoaren inguruan 500 eta 700 kilometro inguruko lodiera duen silikatozko mantu bat dago. Mariner 10 misioaren datuetan eta Lurretik hartutakoetan oinarritua, Merkurioren azalak 35 kilometro inguru ditu. Merkurioren gainazaleko ezaugarrietako bat arroila edo hegi sakonak edukitzea da, ehunka kilometroko luzerarekin. Uste denez hauek sortu ziren Merkurioren nukleoa hoztu zenean eta uzkurtu, gainazala jada solidoa zenean.\nMerkurioren nukleoak burdin eduki gehiago du Eguzki-sistemako beste edozein planetek baino, eta hainbat teoria proposatu dira hau azaltzeko. Onarpen handiena duen teoriak dio Merkurioren hasierako metal-silikato ratioa meteorito kondritikoen antzekoa zela, Eguzki-sistemako material harritsuaren ehuneko ohikoa. Bere masa gaur egungoa baino 2,25 aldiz handiagoa izango litzateke. Eguzki-sistemaren historiaren hasieran, Merkurioren masaren formula_1 zuen planetesimal batek jo zuen, hainbat kilometroko zabalerako objektua. Talka honek jatorrizko azal eta mantuaren zati handi bat kendu zuen, nukleoa utziz osagai nagusi gisa. Antzeko prozesu bat proposatu da Ilargiaren sorrera azaltzeko, inpaktu erraldoiaren hipotesia.\nBeste teoria batek dio Merkurio Eguzkiaren energia irteera egonkortu aurretik sortu zela nebulosa protoplanetariotik. Hasiera batean bere gaur egungo masaren bikoitza izango luke, baina protoeguzkia konpaktatu zenean Merkurioren tenperaturak 2.500 eta 3.500 K artean izango lirateke, eta baliteke 10.000 K ere hartzea. Tenperatura horretan Merkurioren gainazalean zeuden arroka asko baporizatu ziren, \"arroka baporezko\" atmosfera bat sortuz. Atmosfera hau eguzki-haizeak guztiz kendu zuen.\nHirugarren hipotesi baten arabera, eguzki-nebulosak Merkurio sortzen ari zeneko partikulak erakarri zituen, partikula arinak Merkuriotik aldenduz eta euren akrezioa ekidinez.\nHipotesi bakoitzak gainazalaren osaketa ezberdina aurreikusten du, eta bi espazio-misio antolatu dira neurketak egiteko. MESSENGER espedizioa 2015ean amaitu zen, eta uste baino potasio eta sulfuro gehiago aurkitu zuen gainazalean. Inpaktu erraldoiaren hipotesiaren eta gainazalaren lurrunketaren hipotesiaren arabera hainbeste potasio eta sulfuro ez lirateke egongo, beroak desagerraraziko bailituzke. 2025an BepiColombo espedizioak hipotesiak frogatzeko behaketak egingo ditu. Azken aurkikuntzek hirugarren hipotesia hobetsiko lukete, baina oraindik ere analisi sakonagoak behar dira.\nGainazaleko geologia.\nMerkurioren gainazalak Ilargiaren gainazalaren antza handia du, itsas-itxurako lautada estentsiboekin eta krater ugarirekin, erakutsiz geologikoki inaktiboa izan dela mila milioika urtez. Merkurioko geologiaren ezagutza gehiena 1975ko Mariner 10 zundaren hegaldian oinarritzen da, baita Lurretik egindako behaketetan ere. Horregatik, planeta telurikoen artean ezezaguna da. MESSENGER zundaren datuak prozesatu ahala, ezagutza hau handituz doa. Adibidez, krater berezi bat aurkitu da, kanporantz doazen hegiekin; zientzialariek \"armiarma\" izena jarri zioten, eta gaur egun Apollodorus izena darama.\nAlbedo ezaugarriak islapen ezberdina duten eskualdeak dira, teleskopioarekin ikusita. Merkuriok dorsa izeneko arroilak, Ilargiaren antzeko goi-ordokiak, mendiak, lautadak, hegiak eta bailarak ditu.\nMerkurioko ezaugarriak izendatzeko erabiltzen diren terminoak hainbat iturrietatik datoz. Bakarrik hildako pertsonen izenak jar daitezke. Kraterren izenak artista, musikari, margolari eta idazleenak dira, euren eremuan lan nabarmena egin badute. Hegiek edo \"dorsa\"k Merkurioren ikerketan paper garrantzitsua izan duten zientzialarien izenak daramatzate. Sakonuneak edo \"fosak\" arkitektura izenekin deitzen dira. Mendiak edo \"montes\" \"bero\" hitzarekin, hizkuntza ezberdinetan. Lautadak edo \"planitiae\" Merkurioren izenekin hizkuntza ezberdinetan. Arroilak edo \"rupes\" zientzia espedizioetako itsasontzien izenekin deitzen dira. Bailarak edo \"valles\" irrati-teleskopioen izenekin.\nMerkuriok kometa eta asteroideen bonbardaketa indartsua jasan zuen bere formazioaren ostean, orain dela 4.600 milioi urte. Orain dela 3.800 milioi urte amaitu zen Bonbardaketa Indartsu Berantiarra izeneko prozesuan ere talka ugari jasan zituen. Krater formazio garai honetan zehar Merkuriok inpaktuak jasan zituen bere gainazal osoan zehar, ez baitzuen atmosferarik talka horiek gelditu edo murrizteko. Garai horretan zehar Merkurion sumendi aktiboak egon ziren; Caloris arroa bezalako lekuak magma beroarekin bete ziren, Ilargian aurki daitezkeen Ilargi-itsasoen antzeko leku lauak sortuz.\nMESSENGERrek 2008an egindako hegaldiek Merkurioren gainazala hobeto aztertzeko aukera eman zioten zientzialariei. Merkurioren gainazala Marte edo Ilargiarena baino heterogeneoagoa da, nahiz eta geologiako aspektu batzuetan antzekoak izan, adibidez, itsaso eta goi-lautadatan.\nInpaktu arroak eta kraterrak.\nMerkurioko kraterrak tamaina oso ezberdinekoak dira, katilu itxurako zulo txikietatik, eraztun ugari eta ehunka kilometro dituzten talka arroetaraino. Degradazio egoera guztietan aurki daitezke, inpaktu erlatiboki berrietatik, euren lerroekin inguruan, krater oso zaharren hondakinetaraino. Merkurioko kraterrak ezberdinak dira Ilargiaren kraterrekin alderatuta, euren eiekzioen ondorioz zuritutako eremua askoz txikiagoa delako, Merkurioren grabitate handiagoaren ondorioz. IAUren arauak jarraituz, gutxienez hiru urtez hilda eta berrogeita hamar urtez famatu izan ziren artisten izenekin dei daitezke.\nEzagutzen den kraterrik handiena Caloris Arroa da, 1.550 kilometroko erradioarekin. Caloris Arroko kraterraren talka hain izan zen handia eta indartsua, ezen laba erupzio bat sortu zuen, 2 kilometroko eraztun zentrokide bat utzi zuena kraterraren inguruan. Caloris Arroaren antipodetan \"Lurralde Arraroa\" deitzen den gune muinotsu ez-ohiko bat dago. Hipotesi baten arabera bere jatorria Caloriseko inpaktuaren ondorioz sortu ziren talka-olatuak Merkurioren beste aldean batu ziren. Jasandako estresaren ondorioz, gainazala apurtu eta arrakalatu zen. Beste hipotesi batean, lurralde hori antipodetan sortutako eiekzio materiala bertan metatzeak sortu zuen.\nGaurdaino 15 inpaktuzko arro identifikatu dira Merkurioko irudietan. 400 kilometroko zabalera duen arro nabarmen bat Tolstoi Arroa da; eraztun zentrokide bat baino gehiago ditu eta bere eiekzioak 500 kilometroko zabalera dute. Tolstoi Arroaren behealdea material leunetik estali dira. Beethoven Arroak eiekzio kono antzekoa du, eta 625 kilometroko eraztuna. Ilargian bezala, Merkurioren gainazalak espazioko higadura jasan duela uste da, eguzki-haizeak eta mikrometeoritoen eragina, adibidez.\nLautadak.\nMerkurion bi lautada eremu geologikoki ezberdinak daude. Kraterren arteko lautada muinotsu leunak dira Merkurioko ezaugarri geologikorik zaharrenak, krater ugariz josita egon arren. Kraterren arteko lautada hauek aurretik egondako hainbat krater estali dituztela ematen du, eta dituzten kraterrak txikiak direla ematen du, 30 kilometro ingurukoak.\nLautada leunak tamaina handiko eskualde lauak dira, lehenago existitzen ziren tamaina ezberdineko depresioak betetzen dituztenak eta ilargi-itsasoekin antza handia dutenak. Nabarmenak dira Caloris Arroa inguratzen dituztenak, adibidez. Ilargiko itsasoek ez bezala, lautada leun hauek lehenagoko kraterren arteko lautaden albedo berdina dute. Ez dute dudarik gabe bulkanismoaren ondorio direla esatea baimentzen duten ezaugarriak, baina kokapena eta duten itxura biribilduaren ondorioz sumendi jatorrikoak direla pentsatzera eraman gaitu. Merkurioko lautada leun guztiak Caloris Arroaren ondoren sortu ziren, krater dentsitatea askoz txikiagoa delako Calorisen eiekzio lekuetan baino. Caloris Arroko zorua bestelako arro lau batez osatuta dago, arroilekin apurtua egitura poligonalekin. Ez dago argi hauek laba bolkanikoak diren inpaktuaren ondorioz sortuak, edo talkak berak urtutako materiala.\nEgitura konpresiboak.\nMerkurioren gainazaleko egitura berezi bat dauden toles konpresibo kopuru altua da, lautadetan sigi-saga. Merkurioren barnealdea hoztu zenean, uzkurtu zen, eta gainazala deformatzen hasi zen, toles egiturak sortzen, alderantzizko failekin lotuak. Sortutako hegi horiek 1.000 kilometroko luzerakoak izan daitezke eta 3 kilometroko altuerakoak. Egitura konpresibo hauek beste egitura batzuen gainetik ikus daitezke, krater edo lautaden kasuan, berriagoak direla erakutsiz. Egitura guzti hauen mapa osatu denean, Merkurioren erradioa kilometro batetik zazpi kilometrora uzkurtu zela kalkulatu da. Eskala txikiko faila-planoak ere aurkitu dira, hamarnaka metroko altuerakoak eta kilometro gutxi batzuetako luzerarekin, orain dela 50 milioi urte baino gutxiago sortuak. Honek erakusten du nukleoa oraindik ere uzkurtzen ari dela, eta gainazalean ezaugarri geologikoak daudela horren ondorioz.\nLunar Reconnaissance Orbiter zundak antzeko failak aurkitu ditu Ilargian.\nBulkanologia.\nMESSENGERrek lortutako irudiek erakutsi dute fluxu piroklastikoak izan zirela Merkurion, altuera gutxiko sumendietatik. MESSENGERren datuetan ere ikusi da gutxienez 51 kolada piroklastiko egon direla gainazalean, eta horietatik %90 inpaktu kraterretan eman direla. Inpaktuzko krater horien degradazioaren azterketa geologikoak erakutsi du jarduera piroklastikoa denbora luze batez egon zela bizirik Merkurion.\nCaloris Arroaren hego-mendebaldean dagoen depresio batean bederatzi sumendi tximinia daude gainezarriak. Bakoitzak zortzi kilometroko diametroa du. Sumendi-konplexu bat dela pentsatzen da. Tximinien zorua euren goiko aldea baino kilometro bat beherago daude, eta sumendi leherkorrek sortzen dituzten krater bolkanikoen antza dute, ondoren magmak utzitako hutsunearen gainean kolapsatzen direnean. Zientzialariek ezin dute sumendi-konplexuaren adina zehaztu, baina uste dute mila milioi urte inguru izan ditzakeela.\nGainazaleko kondizioak.\nMerkurioren gainazaleko tenperatura 100 eta 700 K artean mugitzen da (-173 eta 427\u00a0\u00b0C) ekuatoreko punturik beroenetan. Ez da inoiz 180 Kelvinetik igotzen poloetan, ez dagoelako atmosferarik eta tenperatura gradiente oso handia dagoelako ekuatoretik poloetara. Eguzkiaren azpian zehazki dagoen puntua 700 Kelvinetara iristen da perihelioan (0\u00baW edo 180\u00baW), baina bakarrik 550 K afelioan (90\u00ba edo 270\u00baW). Planetaren alde ilunean, tenperaturak 110 K inguruan egoten dira. Merkurion eguzki-argiaren intentsitatea 4,59 eta 10,61 aldiz eguzki-konstantea izan ohi da (formula_2).\nEgun argiko tenperatura Merkurioren gainazalean oso altua bada ere, behaketetan ikusi da izotza egon daitekeela Merkurion. Poloetako krater sakonetako zoruek ez dute inoiz eguzkiaren argirik jasotzen, eta tenperaturak bertan 102 Kelvinen azpitik egoten dira; batez besteko globalaren azpitik. Ur izotzak radarra islatzen du, eta 1990eko hamarkadan egindako radar ikerketetan ikusi da poloetan isla gune lokalizatuak daudela. Izotza ez da honetarako arrazoi posible bakarra, baina astronomoek uste dute hori dela aukerarik probableena. \nIzozdun eskualde horiek 1014\u20131015 kilogramo izotz dutela kalkulatzen da, eta sublimazioa ekiditen duen erregolito geruza batez estaliak egon litezke. Konparatzeko, Antartikako izotz geruzak, Lurrean 4\u00d71018 kg izotz ditu, eta Marteko izotz geruzak 1016 kg ur inguru ditu. Merkurioko izotzaren jatorria ez da ezaguna, baina iturririk probableenak dira barneko uraren kanporatzea gas bidez, edo kometen inpaktuen ondorio izatea. 2012an ura dagoela ziurtatu zuen NASAk.\nExosfera.\nMerkurio txikiegia da grabitazioz bere atmosfera mantentzeko denbora tarte luzeetan; badu, hala ere, lotutako exosfera ahul bat, hidrogeno, helio, oxigeno, sodio, kaltzio, potasio eta beste elementu batzuekin, 0,5 nPa presiopean. Exosfera hau ez da egonkorra, atomoak etengabe galtzen dira eta iturri ezberdinetatik berriro etortzen dira. Hidrogeno eta helio atomoen iturri probableena eguzki-haizea bera da, Merkurioren magnetosfera behin sartuta bertatik hedatzen direnak, beranduago berriro espazioan amaitzeko. Merkurioren lurrazaleko erradioaktibitatearen ondorioz helioa ere sor liteke, baita sodio eta potasioa ere. MESSENGERrek kaltzio, helio, hidroxido, magnesio, oxigeno, potasio, silizio eta sodio proportzio handiak aurkitu zituen. Ur lurruna badago, prozesu ezberdinetatik etorria: talka egiten duten kometek ekarria, eguzki-haizeak dakarren hidrogenoaren eta arroken oxigenoaren ondorioz sortzen den ura, eta ur-izotz iturrien sublimazioaren bidez heltzen dena, poloetako kraterretatik. &lt;chem&gt;O+&lt;/chem&gt;, &lt;chem&gt;OH-&lt;/chem&gt; eta &lt;chem&gt;H2O+&lt;/chem&gt; ioiak aurkitzea ezusteko handia izan zen. Molekula hauek Merkurioren inguruko espazioan aurkitu zirenez, zientzialariek pentsatzen duten molekula horiek exosferatik etorri zirela eguzki-haizeak bultzatuta.\nSodioa, potasioa eta kaltzioa 1980ko hamarkadan aurkitu ziren atmosferan, eta uste da gainazaleko arrokek mikrometeoritoen talkak jasaten dituenean izaten duten baporizazioaren ondorio direla. Encke kometaren talkak ere eragina izan zuen. 2008an MESSENGERrek magnesioa aurkitu zuen. Ikusi denez, magnesio iturri nagusiak polo magnetikoetan daudenak dira. Honek magnetosfera eta planetaren gainazalaren arteko elkarrekintza bat adieraziko luke.\nEremu magnetikoa eta magnetosfera.\nMerkurio planeta txikia den arren, eta 59 eguneko biraketa egiten duen arren, eremu magnetiko nabarmena eta, ematen duenez, globala du. Mariner 10 zundak egindako neurketek erakutsi zuten Lurraren eremu magnetikoaren %1,1 inguruko indarra duela. Merkurioren eremu magnetikoaren indarra ekuatorean 300 nT ingurukoa da. Lurraren eremu magnetikoa bezala, Merkuriorena dipolarra da. Baina Lurrean ez bezala, Merkurioko polo magnetikoak biraketa ardatzarekin lerrokatuta daude. Mariner 10 eta MESSENGERren neurketek erakutsi dute eremu magnetikoaren indarra eta egitura egonkorrak direla.\nEremu magnetiko honen jatorria dinamo efektua izango litzateke, Lurraren eremu magnetikoa sortzen den bezalako modu batean. Dinamo efektu hau barne-nukleoan dagoen burdin-likidoak duen zirkulazioaren efektua da. Planetak duen eszentrikotasun handiak eragiten ditu itsasaldiek burdina likido mantenduko luke.\nMerkurioren eremu magnetikoa nahikoa indartsua da eguzki-haizea ingurura eramateko, magnetosfera bat sortuz. Planetaren magnetosfera, txikia izanda ere Lurrarekin alderatuta, nahikoa da ere eguzki-haizeak dakarren plasma biltzeko. Honek planetaren gainazala higatzen laguntzen du. Mariner 10ek egindako behaketek energia-baxuko plasma hau aurkitu zuen planetaren alde iluneko magnetosferan. Partikula energetikoak planetaren isatsean geratzen dira, magnetosferaren dinamika sortuz.\nMESSENGERren bigarren hegaldian, 2008ko urriaren 6an, aurkitu zuen eremu magnetiko hau oso ezegonkorra izan daitekeela. Espazio-ontziak tornado magnetikoak aurkitu zituen, eremu magnetikoaren mugimenduak kanpoko eremuarekin lotzen. Turbulentzia horiek 800 kilometroko zabalera zuten, planetaren erradioaren herena.\nOrbita eta errotazioa.\nMerkurioren orbita planeta guztien artean eszentrikoena da. Bere eszentrikotasuna 0,21 da, Eguzkiaren gertuen dagoen unean 46.000.000 kilometrora dago eta urrunen dagoenean 70.000.000 kilometrora. Lurreko 87,969 egun behar ditu orbita bat betetzeko. Eskuman dagoen diagramak eszentrikotasun horren eragina erakusten du, ardatzerdi handi bera duen zirkulu baten orbitarekin alderatuta. Keplerren legeen adierazten duten bezala, Merkurioren abiadura handiagoa da periheliotik gertu dagoenean; diagraman bost egunean behin egiten duen bidea adierazten da. Diagraman ere Merkurioren tamaina aldakorra da Eguzkiarekiko duen distantziaren arabera. Eguzkiarekiko duen distantzia honek itsasaldi oso handiak sortzen ditu Merkurioren gainazaleko arroketan, Lurrean Ilargiak eragiten dituenak baino 17 aldiz indartsuagoak. Gainera, 3:2 orbita erresonantzia du planetaren errotazioarekin, tenperaturaren aldaketa handiak eraginez. Erresonantziaren ondorioz Merkurioko egun batek bi urte irauten ditu, Lurreko 176 egun inguru.\nMerkurioren orbitaren deklinazioa 7 gradukoa da Lurraren orbitarekiko (ekliptika). Ondorioz, Merkurio Eguzkiaren aurretik pasatzen da Lurretik ikusia oso noizbehinka, beti ekliptikaren planoan dagoen uneetan. Gutxi gora behera, zazpi urtean behin gertatzen da.\nMerkurioren makurdura axiala ia zero da, neurtutako daturik zehatzena 0,027 gradukoa da. Jupiter da ondoren dagoen planeta makurdura axialik txikienarekin, 3,1 gradu (Lurrak 23,43685\u00bako makurdura du). Honek esan nahi du Merkurioko poloetan dagoen behatzaile batentzat Eguzkia ez dela inoiz ateratzen ortzi-muga baino 2,1 arku minutu baino gorago.\nOrbitaren erresonantzia.\nUrte luzez pentsatu zen Merkurio Eguzkiarekin sinkronikoki biratzen zuela, Ilargiak Lurrarekin egiten duen bezala. Horren ondorioz, Eguzkiari beti aurpegi bera erakusten ziola uste zen. Radar bidezko behaketen ondorioz 1965an demostratu zen orbitaren erresonantzia 3:2koa zela, hiru aldiz biratzen bere buruaren gainean Eguzkiarekiko egiten dituen bi birako. Merkurioren orbita hain da eszentrikoa ezen erresonantzia hori egonkorra bilakatzen den perihelioan, eguzkiaren itsasaldia indartsuagoa denean eta Eguzkia zeruan ia-geldi mantentzen. 3:2 erresonantzia arraro hori egonkortua dago orbita oso eszentrikoa delako, Merkurioren masa distribuzioan dipolo bat sortuz. Orbita zirkularra baldin bada, erresonantzia posible bakarra 1:1 da, Lurra-Ilargia bezala.\nSimulazio ezberdinak eginez proposatu da Merkurioren eszentrikotasuna kaotikoki aldatzen dela ia zero izatetik (zirkularra) 0,45 arte milioika urtetako ziklotan, beste planeten perturbazioa dela eta. Eszentrikotasun altuko aro batean 3:2 orbita erresonantzia sortuko litzateke, modu honetan. Hala ere, beste simulazio zehatzago batzuen arabera Merkurioren erresonantzia 3:2 izan da hasieratik, bere historiako lehenengo 20 milioi urtetan Eguzkiaren orbitan sartu zenetik. Simulazioek ere erakusten dute erresonantzia sekular orbital batek perihelioan elkarrekintza izan dezakeela Jupiterrekin, Merkurioren eszentrikotasuna handituz. %1eko aukera egongo litzateke Artizarrarekin talka egiteko hurrengo 5.000 milioi urtetan.\nEguzkiaren mugimendu erlatiboa Merkurion.\nEguzkiaren eta Merkurioren arteko mugimenduak dituen berezitasunak direla eta, Eguzkiak mugimendu erlatibo berezia egiten du. Perihelioan abiadura handitzen duenez planetak Eguzkiak momentu batean aurretik izandako mugimenduaren kontrakoa egiten du. Adibidez, puntu batzuetan, Eguzkia atera eta gero, gelditu eta berriro sartzen da, handik denbora gutxira berriro ateraz. Beste puntu batzuetan Eguzkiak zenita pasa ostean, berriro itzultzen da atzera, zenitetik berriro pasaz, eta handik denbora batera berriro igarotzen da zenitetik ilunabarrerako bidea hartu arte. Logika berdina jarraituz, Eguzkia bi aldiz jartzen den lekuak ere badaude.\nMerkurioren prezesioa.\n1859an Urbain Le Verrier matematikari eta astronomo frantsesak Merkurioren orbitaren prezesio arina nabaritu zuen. Eguzkiaren inguruan egiten zuen orbita arina ezin zen azaldu mekanika newtondarra erabilita, ezta beste planeten eraginaren ondorioz. Proposatu zituen hainbat soluzioen artean, beste barne planeta bat edo planetoide txikiak egotea zegoen, perturbazio hori azaldu ahal izateko. Neptunok Uranoren gainean eragiten zituen perturbazioen bidez aurkitu zen, eta horregatik Vulcano izeneko planeta proposatu zuten, nahiz eta ez zen inoiz aurkitu.\nMerkurioren perihelioaren prezesioa 5,6 arkosegundukoa da (1,5556\u00ba) mende bakoitzean, Lurrarekiko erlatiboa, edo 575,1\u00b10.65 arkosegundu mendeko ICRFarekiko erlatibo. Mekanika newtondarrak, beste planeta guztien efektua kontutan hartuta, 5,557 arkosegunduko prezesioa aurreikusten du, mende bakoitzean. XX. mendean Albert Einsteinen erlatibitate orokorraren teoriak azalpen bat eman zion ikusitako prezesio honi, grabitazioa espazio-denboraren kurbatzearen arabera definituz. Efektua txikia da: 42,98 arkosegundu mendeko Merkurion; beraz 12 milioi bira behar ditu beste bira gehigarri bat egiteko. Antzeko efektuan daude Eguzki-sistemako beste lekuetan ere, baina askoz txikiagoak: 8,62 arkosegundu Artizarran, 3,84 Lurrean, 1,35 Marten eta 10,05 1566 Icarusen.\nBehaketa.\nDistira.\nMerkurioren itxurazko magnitudea aldakorra da: -2,48 da momenturik gorenean, Sirius baino distiratsuago, eta +7,25 behe-konjuntzioan dagoena, begiarekin ikusteko ahulegia. Batez-besteko itxurazko magnitudea 0,23 da, eta desbideratze estandarra 1,78, handiena planeten artean. Merkurio behatzea zaila da, Eguzkitik gertuegi baitago, eta Eguzkiaren distiran artean galtzen da denbora luzean. Goizeko lehen orduan edo ilunabarrean baino ezin da behatu. Eguzki-eklipse bat dagoenean ikus daitekeen izar eta planetetako bat da.\nIlargiak eta Artizarrak bezala, Merkuriok faseak ditu Lurretik ikusita. \"Berria\" da behe-konjuntzioan eta \"betea\" goi-konjuntzioan. Planeta ikusezin egiten da Lurretik bi momentu horietan, batean Eguzkiaren aurretik dagoelako, eta bestean bere atzetik, ez bada fase berrian Eguzkiaren trantsitu batean ikusten. Teknikoki, Lurretik ikusita unerik distiratsuena \"betea\" dagoenean da. Merkurio Lurretik urrunen dagoen momentua hori bada ere, alde argitu gehiago izateak oposizioan dagoenean baino distantzia konpentsatzen du. Artizarraren kasuan kontrakoa gertatzen da, distiratsuagoa da \"ilgoran\" dagoenean, Lurretik askoz gertuago dagoelako \"ia-betea\" dagoenean baino. \nHala ere, Merkurioren ikuspenik distiratsuena (fase osoa) ia ezinezkoa da ikustea modu praktiko batean, Eguzkiarengandik gertuegi dagoelako. Merkurio hobeto ikusten da bere lehen eta azken laurdenean, nahiz eta fase horiek ez diren hain distiratsuak. Fase horiek Eguzkiaren ekialde edo hegoaldean elongazio altuagoan gertatzen dira. Merkurio, Eguzkitik 17,9\u00ba bereizten da perihelioan eta 27,8\u00ba afelioan. \"Mendebaldeko\" elongazioa handiena denean, Merkurio Eguzkia agertu baino lehen ikusten da ostertzean, eta \"ekialdeko\" elongazioan Eguzkia sartu eta gero desagertzen da zerutik.\nBehatzeko gomendioak.\nMerkurio errazagoa da ikusten tropiko eta azpi-tropikoetatik latitude altuetatik baino. Behe latitudetatik ikusia, urte sasoi eta ordu egokian, ekliptika horizontearekin intersekzioa du angelu altuan. Merkurio 10\u00ba egoten da ortzi-mugaren gainetik planeta Eguzkiaren gainean agertzen denean (hau da, orbita bertikala dela ematen du) eta bere Eguzkiaren elongazioa altuena denean (28\u00ba) eta Eguzkia sartu denetik denbora bat pasa denean eta, beraz, zerua ilun dagoenean. 10\u00ba da Merkurio zeru ilun batean ikus daitekeen altuera maximoa.\nLatitude ertainetan, Merkurio ikusteko aukera gehiago daude Hego hemisferiotik Ipar hemisferiotik baino. Honen arrazoia da Merkurioren mendebaldeko elongazio maximoa udazkenaren hasieran ematen dela Hego hemisferioan, bere ekialdeko elongazio maximoa Hego hemisferioaren neguaren amaieran gertatzen den bitartean. Bi kasuetan, planetaren orbitak horizontea zeharkatzen duen angelua maximoa da, hainbat orduz ikusteko aukera emanez, Argentina eta Hego Afrika bezalako lekuetatik.\nEguzkiaren norabidean ez begiratzeko kontu handiz, Merkurio teleskopio batekin ikus daiteke egun-argiz ere, kondizioak argiak baldin badira. Planeta aurkitzea erraza da, eta ilunabarrera itxoin beharrik ez dago ekliptikatik altuera gutxi duen garaietan (adibidez, udazkeneko arratsaldetan). \nMerkuriok 0,15 birako aldea du urtero, eta horregatik zazpi urtean behin ia gertakari berdinak ematen dira, baina zazpi egun lehenago.\nBehaketaren historia.\nAntzinaroko astronomoak.\nMerkurioren lehen behaketa ezagun idatzia MUL.APIN taulatan agertzen da. Behaketa horiek asiriar astronomoek egin zituzten, K.a. XIV. mendean. Merkurio izendatzeko MUL.APINen erabiltzen den izena codice_1 da, \"planeta saltaria\". Babiloniar idazkiek Merkurioren inguruan hitz egiten zuten K.a. 1. milurtekoan. Babilonian Nabu () deitzen zuten, euren mitologian jainkoen mezularia.\nAntzinako Grezian planetak bi izen zituen, \u03a3\u03c4\u03af\u03bb\u03b2\u03c9\u03bd (\"Stilbon\", \"Distiratsua\") eta \u1f19\u03c1\u03bc\u03ac\u03c9\u03bd (\"Hermaon\") edo \u1f19\u03c1\u03bc\u03ae\u03c2 (\"Hermes\"). Izen hori oraindik jasotzen da grezieraz, \u0395\u03c1\u03bc\u03ae\u03c2 (\"Ermis\"). Antzinako Erroman planetari Hermesen baliokidea den jainkoaren izena eman zioten, Merkurio, jainkoen mezularia, beste planetak baino azkarrago mugitzen delako zeruan. Merkurioren sinbolo astronomikoa Hermesen kaduzeoaren ikur estilizatua da.\nPtolomeo erromatar-egiptoar astronomoak Eguzkiaren aurpegia gurutzatuko zuten planeten trantsituen inguruan idatzi zuen, \"Hipotesi Planetarioak\" liburuan. Proposatu zuen momentura arte ez zirela trantsitu horiek ikusi Merkurio oso txikia zelako eta, gainera, oso ez-ohikoak zirelako.\nAntzinako Txinan Merkurio \"Orduaren Izarra\" izenarekin ezagutzen zen (\"Chen-xing\" \u8fb0\u661f). Uraren fasean iparraldeko norantzarekin lotzen zen metafisikaren Bost Faseetan. Gaur egungo Txina, Korea, Japonia eta Vietnamen \"uraren izarra\" izena darama (\u6c34\u661f), Txinako kulturako bost elementuetan oinarrituta. Hinduismoan Budha izena erabiltzen zen Merkuriorentzat, eta jainko honek asteazkena zuzentzen zuela uste zuten. Germaniar paganismoko Odin jainkoa Merkuriorekin eta asteazkenarekin lotua zegoen ere. Maien zibilizazioak Merkurio hontz bat zen (edo baliteke lau izatea; bi goizeko itxurarako eta beste bi gaueko itxurarako) azpi-mundurako mezulari papera jokatzen zuena.\nMundu islamikoko Erdi Aroko astronomian Az-Zarqali astronomo andalustar astronomoak Merkurioren orbita berezia zela ikusi zuen, eta arrautza baten antza zuela esna zuen, nahiz eta pentsamendu honek gero ez izan garapenik bere kalkulu astronomikoetan. XII. mendean Ibn Bajjahk \"bi planeta puntu beltz gisa Eguzkiaren aurpegian\" ikusi zituen, beranduago Merkurio edo/eta Artizarraren trantsitu gisa deskribatu zuena Maraghako Qotb al-Din Shirazi astronomoak XIII. mendean. Beranduago, Erdi Aroko ikustaldi guzti horiek eguzki-orbanak zirela pentsatu zen.\nIndian Keralako Nilakantha Somayaji astronomoak XV. mendean eredu heliozentriko partzial bat garatu zuen, Merkurio Eguzkiaren inguruan orbita egiten zuena. Bere ereduan Eguzkiak Lurra orbitatzen zuen, Tycho Brahek XVI. mendearen amaieran proposatu zuen bezala.\nIkerketa teleskopikoa Lurretik.\nGalileo Galileik XVII. mendearen hasieran egin zituen Merkurioren lehen behaketak teleskopio bat erabilita. Faseak ikusi zituen Artizarra ikusi zuenean, baina bere teleskopioa ez zen nahikoa indartsua Merkurioren faseak ikusteko. 1631an Pierre Gassendik lehen trantsitua ikusi zuen teleskopio bat erabilita, Johannes Keplerrek aurre ikusitako trantsitua ikusi zuenean. 1639an Giovanni Zupik teleskopio bat erabili zuen lehen aldiz Artizarrak zituen faseak Merkurion ere zeudela aurkitzeko. Honek argi eta garbi utzi zuen Eguzkiaren inguruan orbitatzen duela.\nAstronomian oso ez-ohikoa den gertakari bat planeta bat beste baten atzetik pasatzea da Lurretik ikusia, ezkutaketa deitzen den fenomenoa. Merkurio eta Artizarra mende batzuetan behin ezkutatzen dira, eta 1737ko maiatzaren 28a da, orain arte, ikusi den bakarra. John Bevisek Greenwicheko Errege Behatokitik ikusi zuen. Hurrengoa 2133ko abenduaren 3an izango da. \nMerkurioren behaketak zailtasun gehigarri batzuk ditu, eta horregatik beste planetak baino ezezagunagoa da. 1800an Johann Schr\u00f6terrek gainazaleko elementuen behaketak ikusi zituen, eta 20 kilometroko altuera zuten mendiak zeudela esan zuen. Friedrich Besselk Schr\u00f6terren marrazkiak erabili zituen errotazio periodoa kalkulatzeko, eta guztiz oker 24 ordukoa zela esan zuen, 70\u00bako okerdura axialarekin. 1880an Giovanni Schiaparellik planetaren mapa zehatzagoa egin zuen, eta proposatu zuen biraketa periodoa 88 egunekoa zela, periodo orbitala bezala, marea-lokarria zela eta. Fenomeno hau errotazio sinkroniko gisa ezagutzen da. Merkurioren gainazala kartografiatzeko lana Eugenios Antoniadik jarraitu zuen, 1934an mapak eta behaketak liburu batean bildu zituena. Merkurioko geografiako elementu askok, batez ere albedo ezberdintasunagatik bereizten direnak, Antoniadiren mapan duten lehen izendapena.\n1962an Vladimir Kotelnikovek zuzendutako SESBeko Zientzien Akademiako taldeak radarrarekin aztertu zuen, lehen aldiz, Merkurio. Radar obserbazioen ildo luze bati hasiera eman zioten. Hiru urte beranduago, Gordon Pettengillek eta R. Dycek egindako radar obserbazioen bidez 300 metroko Areciboko irrati-teleskopioa erabilita, planetaren errotazio periodoa 59 egunekoa zela demostratu zuten. Merkurioren errotazioa sinkronikoa zela oso teoria orokortua zen, eta horregatik ezustekoa izan zen irrati-teleskopio bidez lortutako emaitza. Merkuriok marea-lokarria baldin bazuen, bere aurpegi iluna oso hotza izango zen, baina irrati bidezko ikerketek uste baino beroagoa zela iragarri zuten. Astronomoek ez zuten bertan behera utzi nahi errotazio sinkronikoaren ideia, eta mekanismo alternatiboak proposatu zituzten, adibidez beroa garraiatzen zituzten haize bortitzak, euren behaketak azaldu nahian.\nGiuseppe Colombo italiar astronomoak ikusi zuen Merkurioren errotazio balioa gutxi gorabehera orbita periodoaren bi heren zela, eta proposatu zuen planetaren orbita eta errotazioa lotuta zeudela baina 3:2 erresonantziarekin, eta ez 1:1 erresonantziarekin. Mariner 10 zundak ikuspegi hau baieztatu zuen. Schiaparelli eta Antoniadik egindako mapak ez ziren, beraz, \"okerrak\". Baina, ikusi zituzten ezaugarriak ez zeuden bertan orbita bakoitzean, baizik eta bi orbitaz behin. Tartean zegoena ez zuten ondo ikusi, Eguzkitik gertuegi zegoelako eta geometria orbitala ez zelako egokia behaketa horietarako.\nLurrean oinarritutako behaketa optikoek ezin zuten askoz gehiago argitu Merkuriori buruz, baina irrati-astronomian, interferometria eta mikrouhinak erabiltzen gainazaleko geruzen eta hainbat metroko sakonerako ezaugarri fisiko eta kimikoak zehazteko gaitasuna zuten, uhin-luzera horietan eguzkiaren erradiazioa kentzen baita. 2000. urtean Mount Wilson behatokian dagoen Hale teleskopioarekin erresoluzio handiko irudiak lortu ziren. Mariner 10ek behatu ezin izan zituen eremuen lehenengo irudiak eskuratu zituen, bertako geografiako ezaugarriak erakutsiz. Areciboko irrati-teleskopioak planetaren atal gehienak kartografiatu ditu jada, 5 kilometroko erresoluzioarekin, baita poloetan dagoen izotza ere.\nEsplorazioa zundekin.\nMerkurio Lurretik behatzeak arazo tekniko nabarmenak ditu, Eguzkitik oso gertu orbitatzen baitu. Merkuriora lotuko den espazio-ontzi batek 91 milioi kilometroko bidaia egin behar du, Eguzkiaren grabitazio eremuan sartuz. Merkuriok 48 km/s-ko abiadura orbitala du, Lurrarena 30 km/s-koa den bitartean. Horregatik, espazio-ontzi batek abiaduran aldaketa handia behar du (delta-v) Merkurioren orbitan dagoen Hohmann transferentzia orbita batean sartzeko, beste edozein planetaren delta-v-rekin alderatuz.\nEguzkiaren putzu potentzialean sartzeagatik askatzen den energia potentziala energia zinetikoan bilakatzen da; beste delta-v handi bat behar da Merkurioren inguruan azkar pasatzea baino zerbait gehiago nahi bada. Merkurioren gainazalean jartzeko suzirien motorren indarra baino ezin da erabili. Atmosferarik ez duenez, ezin da airea erabili ezer ere gelditzeko. Merkuriorako bidaia batek erregai gehiago behar du Eguzki-sistematik guztiz ateratzeko behar dena baino. Horregatik, bi espazio-ontzi baino ez dira gerturatu, orain arte, Merkuriora. Proposaturiko beste soluzio bat Merkuriorekin sinkronikoa den orbita batean geratzeko eguzki-bela bat erabiltzea izango litzateke.\nMariner 10.\nMerkuriora hurbildu zen lehen espazio-ontzia Mariner 10 izan zen. 1973an jaurtia, Artizarraren grabitatea erabili zuen abiadura orbitala doitzeko horrela Merkuriora hurbildu ahal izateko 1974 eta 1975 urteetan. NASAren lehen zunda izan zen beste planeta baten grabitazioa erabiltzen orbitan jartzeko, eta lehenengoa ere bi planeta bisitatu zituena. Zunda honek hiru gerturatze egin zituen, hurbilena 327 km-ko altuerara besterik ez. Zoritxarrez, hurbilketa guztietan planetaren eremu berdina zegoen argituta, eta gainazalaren % 45a bakarrik aztertu ahal izan zen. Mariner 10 ontziak azalean tenperaturak ere neurtu zituen eta magnetosferaren existentzia baieztatu zuen.\nLehen hurbilpenean, instrumentuek eremu magnetikoa zegoela detektatu zuten, geologoentzat ezusteko handia. Uste zuten Merkurioren biraketa geldoegia zela eremu magnetiko bat dinamo efektuaren bidez sortzeko. Bigarren hurbilpenean irudiak atera ziren, batez ere, baina hirugarren hurbilpenean behaketa magnetiko handia egin zen. Datuek erakutsi zuten Lurraren antzeko eremu magnetikoa zuela, eguzki-haizea planetaren inguruan mugitzen zuena. Datu hauen inguruko eztabaida handia egon da urtetan.\n1975eko martxoaren 24an, azken hurbilpena eta zortzi egunera, Mariner 10 erregairik gabe geratu zen. Orbita ezin zenez kontrolatu, misioaren kontroletik zunda itzali zen. Uste denez Eguzkiaren inguruan biraka jarraitzen du eta hainbat hilabetean behin berriro igarotzen da Merkurioren ingurutik.\nMESSENGER.\n2004ko abuztuaren 3an NASAk MESSENGER zunda bidali zuen (\"MErcury Surface\", \"Space ENvironment\", \"GEochemistry, and Ranging\"). 2005eko abuztuan Lurraren inguruan lehen orbita egin zuen, Artizarraren inguruan 2006ko urrian, eta 2007ko ekainean Merkurioren orbitara iristeko norabide egokian jarri zen. 2008ko urtarrilaren 14an lehen aldiz pasa zen Merkuriotik gertu, bigarren aldiz 2008ko urriaren 6an eta hirugarrenez 2009ko irailaren 29an. Mariner 10ek ikusi ez zuen hemisferioaren atal gehienen argazkiak egin ziren hurbilketa hauetan. Zundak arrakastaz lortu zuen planetaren inguruan orbita eliptiko bat eskuratzea, 2011ko martxoaren 18an. 2011ko martxoaren 29an lehen irudiak lortu ziren orbitatik. Urtebeteko kartografia misioa amaituta, beste urtebeteko misioa luzatu zen, 2013ra arte. MESSENGERrek 2012ko eguzki-maximo bat ere behatu zuen.\nMisioaren helburua sei galderei erantzutea zen: Merkurioren dentsitate altua, bere historia geologikoa, bere eremu-magnetikoaren jatorria, bere nukleoaren egitura, poloetan izotza dagoen edo ez, eta bere atmosferaren jatorria. Honetarako, Mariner 10ek zituenak baino erresoluzio altuagoko irudigintza aparatuak zeramatzan, espektrometroak elementuen ugaritasuna egoki neurtzeko, magnetometroak eta partikula kargadunen abiadura neurtzeko tresnak. Zundaren abiadura orbitalaren aldaketak neurtzea planetaren barneko egitura zehazteko erabili ziren. MESSENGERrek azken maniobra 2015eko apirilaren 24an egin zuen, eta Merkurioren aurka talka egin zuen 2015eko apirilaren 30ean. Zundaren talkak eragindako kraterrak 16 metro inguru dituela kalkulatu da.\nBepiColombo.\nEuropako Espazio Agentziak eta Japoniako Espazio Agentziak BepiColombo izeneko misio bateratua egingo du, bi zundekin Merkurio orbitatuz: batak planeta kartografiatu du, besteak magnetosfera ikertzen duen bitartean. 2018an jaurtitzea espero da, eta 2025erako Merkuriora iristea. Magnetometroa duen zundak orbita eliptikoa izango du eta mapa egingo duenak suziriak erabiliko ditu orbita zirkularra izateko. Bi zundek Lurreko urtebeteko iraupena izango dute. Espektrometroak, infragorria, ultramorea, X-izpiak eta gamma izpiak aztertzeko gaitasuna duten kamerak eramango dira.\nMerkurio kulturan.\nMusika.\nGustav Holst musikagileak 1914 eta 1916 artean \"Planetak\" izeneko suitea sortu zuen. Astrologiari lotutako kontzeptuekin, planetek psikean duten eraginari buruz pentsatu zuen idazterakoan. Lehen mugimendua Marteri eskaini zion, bigarrena Artizarrari eta hirugarrena Merkuriori, \"hegodun mezularia\" azpitituluarekin.\nLiteratura eta zientzia-fikzioa.\nBeste planeta askok bezala, Merkuriok izan du bere lekua zientzia-fikzioan. 1889an Giovanni Schiaparellik planetak Eguzkiari beti aurpegi bera ematen ziola proposatu zuenean, hainbat teoria eratu ziren, fikziozko lanetan agertzen direnak. Lan horietan metal-urtuzko putzuak daude \"alde distiratsuan\" eta beti izoztua dagoen \"alde-ilun\" bat; tartean, ilunabar edo egunsentian etengabe dagoen gerriko bat legoke. 1965an kontzeptu hau bertan behera geratu zenean, fikzioa ere aldatu zen. Horregatik, \"Merkurio zahar\" eta \"Merkurio berri\" baten inguruan hitz egiten da zientzia-fikzioan. Merkuriori buruzko lan askotan autokrazia aipatzen da gobernu gisa. \nMerkuriori buruzko lehen fikzio lana Athanasius Kircher apaizak egin zuen 1656an, \"Itinerarium Exstaticum\" eleberrian. Emanuel Swedenborgen \"The Earths in Our solar System\" (1758) lanean ere planetaren inguruko bira bat ematen da. 1750ean Le Chevalier de B\u00e9thunek \"Relationdu Monde de Mercure\" idatzi zuen, planetari buruz zehazki hitz egiten zuen lehen eleberria. \"Merkurio zaharrari\" buruzko eleberrien artean, Ray Cummingsen \"Tama of the Light Country\" (1930), \"Tama, Princess of Mercury\" (1931) eta \"Aerita of the Light Country\" (1941) daude. Leigh Brackettek 1940ko hamarkadan egindako hainbat ipuin labur (\"\"The Demons of Darkside\" (1941), \"A World Is Born\" (1941), \"Cube from Space\" (1942), eta \"Shannach \u2013 the Last\"\" (1952)) \"ilunabar zonaldea\" duen Merkurio batean kokaturik daude. Isaac Asimovek ere hainbat eleberri idatzi zituen \"Merkurio zaharrean\" kokatuta, \"Runaround\", \"The Dying Night\" edo \"Lucky Starr and the Big Sun of Mercury\" gisa. Arthur C. Clarkek ere \"Islands in the Sky\" eleberria idatzi zuen 1952an, Merkurioren hemisferio hotzean bizi den izaki arraro bat aipatuz. Hugh Waltersen \"Mission to Mercury\"n ere planetaren alde hotzean erreskatatu behar diren protagonistak daude.\n\"Merkurio Berriaren\" lehen agerpena Arthur C. Clarkeren \"Rendezvous with Rama\" izango litzateke, 1973an idatzia. Metalaren meatzaritza egiten duen gobernu batek agintzen du Merkurion. Kim Stanley Robinsonen eleberri eta istorio laburretan, batez ere \"The Memory of Whiteness\" (1985), \"Mercurial\" eta \"2312\" Merkurion Terminator izeneko hiri bat dago, artista eta musikariz betea; hiri osoa mugitzen da Ekuatorean zehar, beti Eguzkia altuera baxuan edukitzeko. \nAlbert Einsteinek erlatibitatearen teoria azaldu aurretik, ezezaguna zen Merkurioren prezesioen jatorria. Horregatik Merkurioren orbitaren barruan beste planeta bat egon zitekeela proposatu zen, Vulcano izenekoa. Fikziozko planeta honek ere sortu ditu hainbat eleberri, adibidez \"A Thousand Years Hence\", Nunsowe Greenek idatzia. Vulcano izena ere zuen Star Trekeko Spocken jatorrizko planetak, baina hau 40 Eridani izarrean (Keid) kokatua dago.\nZinema eta telebista.\nTelebistan ere agertu da, adibidez \"\"ren \"The Adventures of Capitain Proton\" atalean, \"Futurama\" edo \"Sailor Moon\" marrazki bizidunetan."}
{"id": "4184", "revid": "119347", "url": "https://eu.wikipedia.org/wiki?curid=4184", "title": "Urano", "text": "Urano Eguzki-sistemako zazpigarren planeta da, William Herschelek 1781eko martxoaren 13an aurkitua. Eguzki Sistemako hirugarren planeta da erradioaren tamainari dagokionez eta laugarrena masa kontuan hartzen badugu. Uranoren konposizioa Neptunorenaren antzekoa da, eta biek dituzte beste gasezko erraldoietatik (Jupiter eta Saturno) ezberdintzen dituzten konposizio kimiko eskergak. Uranoren atmosfera Jupiter eta Saturnoren antzekoa da hidrogenoaren eta helioaren konposizio primarioari dagokionez, baina \"izotz\" gehiago ditu, esate baterako, ura, amoniakoa eta metanoa, baita beste hidrokarburoen aztarnak ere. Eguzki Sistemako atmosfera planetario hotzena da, 49 K-ko (-224 \u00b0 C) tenperatura minimoa baitu. Hodei egitura konplexu eta geruzatua dauka, eta uste da beheko hodeiak urez osatuak daudela eta goiko geruzak berriz, metanoz. Uranoren barrualdea, batez ere, izotzez eta arrokez osatua dago.\nBeste planeta erraldoiek bezala, Uranok eraztun-sistema, magnetosfera eta satelite ugari ditu. Uranoko sistemak, gainontzeko planetekin alderatuta, konfigurazio berezia du, bere biraketa ardatza alde batera okertuta dagoelako, ia Eguzkiaren orbitan dagoen planoraino. Hortaz, iparraldeko eta hegoaldeko poloak beste planeta batzuek beren ekuatorea duten planoan kokatzen dira. 1986an, \"Voyager 2\" ontziaren irudiek Urano ia ezaugarri berezirik gabeko planeta bat bezala erakutsi zuten argi ikusgarrian, beste planeta erraldoiek dituzten hodei banda edo ekaitzik gabe. Lurretik egin diren behaketek urtaro aldaketak eta eguraldiaren jarduera areagotua erakutsi dute, Urano bere 2007ko ekinoziora hurbildu ahala. Haizearen abiadura 250 metro segundoko izatera iritsi daiteke.\nUrano da planeta bakarra zeinaren izena greziar mitologiako figura batetik zuzenean datorren, Ouranos zeruko greziar jainkosaren bertsio latinizatutik hain zuzen ere.\nEzaugarri fisikoak.\nBarne egitura.\nUranoren masa, Lurrarenarekin alderatuta 14,5 aldiz handiagoa da gutxi gorabehera. Planeta erraldoien artean masa gutxiena duena da. Bere diametroa Neptunorena baino apur bat handiagoa da, eta Lurrarena lau aldiz. Ondorioz, 1.27 g/cm3-ko dentsitatea du Uranok eta beraz, Saturnoren ostean dentsitate baxuena duen planeta da. Balio horrek esan nahi du orokorrean hainbat izotzez osatua dagoela, hala nola ura, amoniakoa eta metanoa. Uranoren barruko izotz masa totala ez da zehazki ezagutzen. Izan ere, hautatutako modeloaren arabera zenbaki ezberdinak lortzen dira: 9,3 eta 13,5 Lur masa artean egon behar du. Hidrogenoa eta helioa masa totalaren zati txiki bat besterik ez dira, 0,5 eta 1,5 Lur masa artean. Izotza ez den gainontzeko masa (Lurraren 0,5 eta 3,7 masa artean) material harritsuek osatzen dute.\nModelo estandarraren arabera, Uranoren egitura hiru geruzatan banatzen da: erdialdean harrizko (silikato/burdina-nikela) nukleo bat, erdian izotzezko mantua eta hidrogeno/helioz osatutako kanpoaldeko geruza bat. Nukleoa nahiko txikia da, 0,55 Lur masa ditu eta bere erradioa planeta osoaren % 20a da. Mantuak planetaren gehiengoa osatzen du, 13,4 Lur masa ingururekin, eta goi-atmosfera nahiko substantzia gabekoa da, 0,5 Lur masa izanik eta Uranoren erradioaren azkeneko % 20a osatuz. Uranoren nukleoaren dentsitatea 9 g/cm3 ingurukoa da eta 8 milioi barreko presioa eta 5000 K inguruko tenperatu du. Izotzezko mantua ez dago izotzaren ohiko formaz osatua, baizik eta urez, amoniakoz eta beste bolatilez osatutako fluido bero eta trinko batez. Fluido honi, eroankortasun elektriko handia duena, batzuetan ur-amoniako ozeano deitzen zaio.\nUrano barneko presio eta tenperatura estremoek metano molekulak hautsi ditzake, karbono atomoak diamantezko kristaletan kondentsatzen direlarik. Hauek kazkabarraren gisan mantuan zehar erortzen dira. Lawrence Livermore Laborategi Nazionaleko presio altuko esperimentuek iradokitzen dute mantuaren oinarria diamante likidozko ozeano bat izatea, \"diamante-berg\" solido mugikorrekin.\nUranoren eta Neptunoren konposizio gehientsua ez da Jupiterrena eta Saturnorena bezalakoa, izotza gasa baino arruntagoa baita. Hori dela eta, izotz-erraldoi gisa duten izendapen bereizia justifikatua legoke. Ur ioniko geruza bat egon liteke; bertan, ur molekulak hidrogeno eta oxigeno ioietan banatzen dira. Beherago ur superionikoa egongo litzateke. Bertan oxigenoa kristalizatuko litzateke, baina hidrogeno ioiak libreki mugituko lirateke oxigeno sarean.\nNahiz eta orain arte azaldutako modeloa nahiko estandarra den, ez da bakarra. Badaude beste modelo batzuk ere behaketak asetzen dituztenak. Esate baterako, hidrogeno eta material arrokatsuaren kantitate handiak izotzezko mantuan nahastuak badaude, barruko izotz masa totala txikiagoa izango da eta, hortaz, arroka eta hidrogeno masa totala handiagoa izango da. Gaur egun eskuragarri dauden datuek ez dute zehaztasun zientifiko bat lortzea uzten modelo egokia ezartzeko. Uranoren barne egitura fluidoa izatean, ez du gainazal solidorik. Gas atmosfera pixkanaka barruko geruza likido bihurtzen da. Egokitasunaren alde, presio atmosferikoa 1 barrekoa den esferoide obalatu bat definitu da eta horri gainazal deitzen zaio. 25.559 \u00b1 4 km eta 24.973 \u00b1 20 km-ko erradio ekuatoriala eta polarra du, hurrenez hurren. Artikulu honetan zehar, gainazala zero puntu bezala erabiltzen da altuerak definitzeko.\nBarne beroa.\nUranoren barneko beroa beste planeta erraldoiena baino nabarmen baxuagoa da; termino astronomikoetan, fluxu termiko txikia du. Oraindik ez da ulertzen zergatik den Uranoren barruko tenperatura hain txikia. Neptunok, tamaina eta konposaketan Uranoren ia bikia izanik, Eguzkitik jasotzen duen energia kantitatea 2,61 aldiz igortzen du espaziora eta Uranok aldiz, ez du ia bero gehigarririk igortzen. Uranok espektroaren urruneko infragorrian (hau da, beroa) igortzen duen energia totala Eguzkitik jasotzen duena 1,06 \u00b1 0,08 aldiz da. Uranoren bero-fluxua 0,042 \u00b1 0,047 W/m2 besterik ez da, Lurrak duen 0.075 W/m2 inguruko barne bero-fluxua baino txikiagoa. Uranoren tropopausan erregistratutako tenperatura baxuena 49 K da, Urano Eguzki Sistemako planeta hotzena bihurtuz. \nDesberdintasun honi buruzko hipotesi batek iradokitzen du Uranok objektu supermasibo baten talka jaso zuela, eta bere hasierako beroaren zatirik handiena kanporatzea eragin zuela. Honela, agortutako nukleo baten tenperatura bat izango luke. Inpaktuaren hipotesi hau planetaren makurdura axiala azaltzeko saiakera batzuetan ere erabiltzen da. Beste hipotesi baten arabera, Uranoren goi-geruzetan hesi motaren batzuk egongo lirateke, eta horiek nukleoak igorriko lukeen beroa azalera iristeko eragotziko lukete. Adibidez, konbekzioa konposizioko desberdinetako geruzen multzoetan eman daiteke, goranzko bero garraioa ekidinez; agian difusio bikoitzeko konbekzioa faktore mugatzailea da.\nAtmosfera.\nUranoren barnealdean ondo definitutako gainazal solidorik ez dagoen arren, Urano inguratzen duen gasezko geruzaren kanpoaldeko geruzari atmosfera deitzen zaio, urrunetik neurtu daitekeena. Urruneko neurtzeko gaitasuna hau presioa 1 bar-ekoa den zonaldetik 300 km beherantz iristen da. Bertan 100 bar-eko presioa dago eta tenperatura 320 K-koa (47 \u00b0C) da. Uranoren termosfera ahula planetaren erradioaren tamaina bikoitzeraino hedatzen da. Uranoren atmosfera hiru geruzatan banatu daiteke: troposfera, -300 eta 50 km-ko altueren artean eta 100 eta 0,1 bar bitarteko presioarekin; estratosfera, 50 eta 4.000 km arteko altueran hedatzen dela eta 0,1 eta 10-10 bar arteko presioa duena; eta termosfera azkenik, gainazaletik 4.000 km 50.000 km-tara iristen dena. Mesosferarik ez dago.\nOsaera.\nUranoren atmosferaren osaera planetaren gehiengoaren ezberdina da, eta hein handi batean hidrogeno molekularrez eta helioz osatua dago. Helio molar frakzioa, hau da, gas molekula bakoitzeko helio atomo kopurua, 0,15 \u00b1 0,03 da goiko troposferan, 0,26 \u00b1 0,05 masa frakzioa suposatzen duena. Balio hau 0.275 \u00b1 0,01-ko helio masa frakzio protosolarretik hurbil dago. Honek, gasezko erraldoietan ez bezala, helioa bere erdialdean ez dela kokatu adieraziko luke. Uranoren atmosferaren hirugarren osagai ugariena metanoa da (CH4). Metanoak xurgapen banda nabarmenak ditu argi ikusgarrian eta infragorritik hurbil dauden uhin luzeretan, Uranori bere kolore urdin edo ziana emanez. Metano molekulak atmosferaren % 2,3 suposatzen dute frakzio molar bakoitzeko 1,3 bar presio mailan. Kantitate hau Eguzkian dagoen karbono guztia baino 20-30 aldiz handiagoa da. Nahasketa-ratioa askoz txikiagoa da goiko atmosferan, bertako tenperatura baxua dela eta. Izan ere, saturazio maila murrizten da eta gehiegizko metanoa izoztu egiten da. Lurrunkortasun gutxiago duten konposatuak, amoniakoa, ura eta hidrogeno sulfuroak adibidez, okerrago ezagutzen dira. Ziurrenik Eguzkiko kantitateak baino ugariagoak dira. Metanoarekin batera, Uranoko estratosferan hainbat hidrokarburoen aztarnak aurkitzen dira. Metanotik sortzen direla uste da, eguzki-izpi ultramoreen (UV) erradiazioak eragiten duen fotolisi bidez. Hauen artean egongo lirateke etanoa (C2H6), azetilenoa (C2H2), metilazetilenoa (CH3C2H), eta diazetilenoa (C2HC2H). Espektroskopiak ur lurruna, karbono monoxidoa eta karbono dioxidoaren aztarnak ere agerian utzi ditu goiko atmosferan. Konposatu hauen jatorri bakarra kanpoko iturriak dira, erortzen den hautsa eta kometak adibidez. \nTroposfera.\nTroposfera atmosferaren zati baxuena eta dentsoena da. Bere ezaugarri nagusia tenperatura altitudearekin batera gutxitzea da. Tenperaturak troposferaren oinarrian, -300km-tan, 320 K-koak dira (47\u00a0\u00b0C) eta 50 km-tan, troposferaren amaiera, 53 K-raino jaisten dira. Troposferako goi-eskualde hotzenetan (tropopausan) 49 eta 57 K artekoak dira, latitude planetarioaren arabera. Tropopausa zonaldea da Uranoren infragorri urruneko emisio termiko gehienen arduraduna da, eta beraz, tenperatura 59.1 \u00b1 0.3 K-tan zehazten du.\nTroposferak hodei egitura oso konplexua duela uste da. Ur hodeiak 50 eta 100 bar bitarteko presioan daudela uste da, 20 eta 40 bar bitarteko presioetan amoniako hidrosulfitoen hodeiak, amoniakoa edo hidrogeno sulfuro hodeiak 3 eta 10 bar artekoetan eta azkenik, 1 eta 2 bar artean metano hodei finak, zuzenean detektatu direnak. Troposfera atmosferaren zati dinamikoa da, haize indartsuak, hodei distiratsuak eta urtaroko aldaketak erakusten dituena.\nGoiko atmosfera.\nUranoren atmosferaren erdiko geruza estratosfera da. Orokorrean, bertan tenperatura altitudearekin batera igotzen da, troposferako 53 K-tik termosferaren oinarriko 800 eta 850 K bitarte. Estratosferaren berotzea metanoak eta beste hidrokarburo batzuek erradiazio ultramore eta infragorria xurgatzen dutelako ematen da. Hidrokarburo hauek metanoaren fotolosi bidez sortzen dira atmosferaren zati honetan. Beroa termosfera berotik ere garraiatzen da. Hidrokarburoek 100 eta 300 km bitarteko altueretan geruza nahiko mehea osatzen dute, 10 eta 0,1 mbar arteko presioarekin eta 75 eta 170 K arteko tenperaturekin. Hidrokarburo ugarienak metanoa, azetilenoa eta etanoa dira. 10-7 inguruko nahasketa-ratioak dituzte hidrogenoarekin alderatuta. Karbono monoxidoaren nahasketa-erlazioa antzekoa da altuera honetan. Etanoa eta azetilenoa kondentsatu egiten dira estratosferaren eta tropopausaren behealdeko zonalde hotzean eta lanbro geruzak sortzen ditu. Uranoren itxura uniformearen arrazoietako bat izan liteke. Lanbro honen gaineko estratosferan hidrokarburoen kontzentrazioa beste planeta erraldoietakoa baino nabarmen txikiagoa da.\nUranoren atmosferaren azkeneko geruzak termosfera eta koroa dira, eta 800 eta 850 K bitarteko tenperatura uniformea du. Tenperatura horiek eusteko bero iturriak ez dira ulertzen. Izan ere, ez Eguzkiko ultramoreak ezta aurora jarduerek ez dute tenperatura horiek mantentzeko beharrezkoa den energia ematen. Hidrokarburo gabeziak hozte eraginkortasuna ahultzen du, eta honek lagun dezake. Hidrogeno molekularraz gain, termosfera-koroa hidrogeno atomo aske askok osatzen dute. Haien masa txikiak eta tenperatura altuek koroa 50.000 km-taraino, edo bi Urano erradioetaraino, zergatik hedatzen den azaltzen dute. Koroa luze hau Uranoren ezaugarri berezia da. Bere efektuetako bat partikula txikiak Uranoren orbitara eramatea da, Uranoren eraztunetako hautsaren agortze orokorra eraginez. Uranoko termosferak, estratosferaren goiko zatiarekin batera, Uranoren ionosfera osatzen du. Behaketek erakusten dute ionosferak 2.000 eta 10.000 km bitarteko altuera dela. Uranoren ionosfera Saturnorena edo Neptunorena baino dentsoagoa da, estratosferako hidrokarburo kontzentrazio baxuaren eraginez ziur aski. Ionosfera Eguzkiko erradiazio ultramoreak eusten du eta dentsitatea eguzki-jardueraren araberakoa da. Aurora jarduera txikia da, Jupiterrekoaren eta Saturnokoaren aldean.\nMagnetosfera.\n\"Voyager 2\" ontzia iritsi baino lehen, Uranoko magnetosferaren neurketarik ez zegoen, eta beraz, bere izaera misterio bat zen. 1986 baino lehen, zientzialariek Uranoren eremu magnetikoa eguzki haizearekin bat zetorrela uste zuten, horrela ekliptikan kokatzen diren Uranoren poloekin lerratuta egongo litzatekeelako.\n\"Voyager\" ontziaren behaketek Uranoren eremu magnetikoa berezia dela erakutsi zuten: alde batetik bere zentro geometrikoan sortzen ez delako eta biraketa ardatzarekiko 59\u00ba-ko makurdura duelako. Ezohiko geometria honek oso magnetosfera asimetrikoa sortzen du: hegoaldeko hemisferioan gainazaleko eremu magnetikoaren indarra 0,1 gauss (10 \u03bcT) bezain baxua izan daiteke, ipar hemisferioan 1.1 gaussekoa (110 \u03bcT) den bitartean. Gainazalean bataz besteko indarra 0,23 gauss (23 \u03bcT) da. 2017ko \"Voyager 2\"ko datuen ikerketek iradokitzen dute asimetria honen eraginez Uranoren magnetosfera uranoar egun bakoitzean behin eguzki haizearekin lerrokatzen dela. Era honetan, planetak Eguzkiaren partikulak jasotzen ditu. Alderatzeko, Lurraren eremu magnetikoak bi poloetan indar berdina du eta \"ekuatore magnetikoa\" ekuatore geografikoaren paraleloa da gutxi gorabehera. Uranoren dipolo momentua Lurrarena baino 50 aldiz handiagoa da. Neptunok eremu magnetiko desplazatu eta makurtua du ere, beraz baliteke izotzezko erraldoien ezaugarri komun bat izatea. Hipotesi baten arabera, izotzezko erraldoien eremuak sakontasun gutxiko eremuetako mugimenduagatik sortuko lirateke. Uranoren kasuan, izotz-amoniako ozeanoetan. Lurreko eta gasezko erraldoien eremu magnetikoak aldiz, nukleoetan sortzen dira. Beste azalpen baten arabera, Uranoren barnealdean diamante likidozko ozeanoak egongo lirateke, eremu magnetikoa oztopatzen dutenak.\nNahiz eta lerrokatzea bitxia izan, beste alderdi batzuetan, Uranoren magnetosfera beste planeta batzuen antzekoa da: Uranoren 23 erradioko tamainako talka arku bat du, 18 erradiotako distantzian magnetopausa bat, guztiz garatutako magnetobuztan bat eta erradiazio gerrikoak. Oro har, Uranoren magnetosfera Jupiterrenaren ezberdina eta Saturnorenaren antzekoa da. Uranoren magnetobuztana espazioan milioika kilometroan espiralean luzatzen da.\nUranoren magnetosferak kargatutako partikulak ditu: protoi eta elektroiak batez ere, H2+ ioi kopuru txiki batekin Ez da ioi astunagorik aurkitu. Partikula horietako asko ziurrenik termosferatik datoz. Ioi eta elektroien energiak 4 eta 1.2 megaelektronvoltekoak izan daitezke, hurrenez hurren. Uranoko sateliteek eragin handia dute partikula kopuruan. Izan ere, magnetosfera zeharkatzen dute, hutsune nabarmenak utziz. Partikulen fluxua hain da handia, 100.000 urteko tartean (eskala astronomikoan, oso gutxi) sateliteen gainazalak ilundu edo leundu ditzaketela. Hau izan daiteke Uranoren satelite eta eraztunen kolore beltzaren arrazoia. Uranok nahiko ondo garatutako aurorak ditu, bi polo magnetikoen inguruan arku distiratsu gisa ikus daitezkeenak.\nKlima.\nArgi ultramore eta ikusgarrietan, Uranoren atmosfera oso uniformea da beste planeta erraldoi batzuenarekin alderatuta; baita Neptunokoarenarekin ere, zeinaren oso antzekoa den bestalde. \"Voyager 2\" ontziak Uranoren inguruan 1986an hegan egin zuenean, hamar hodei ezaugarri ikusi zituen planeta osoan zehar. Uranoren barne beroa beste planeta erraldoiena baino nabarmen txikiagoa izatea izan liteke ezaugarri falta honen azalpen bat, Uranoren tropopausan erregistratutako tenperatura baxuena 49 K (-224 \u00b0 C;) da, Urano Eguzki Sistemako planeta hotzena bihurtuz.\nBanda egitura, haizeak eta hodeiak.\n1986an, \"Voyager 2\"k aurkitu zuen Uranoren hegoaldeko hemisferioa bi eskualdeetan banatu daitekeela: txano polar distiratsua eta banda ekuatorial ilunak. Bien arteko muga -45\u00ba latitudean dago. Latitudearen -45etik -50\u00baera doan zonaldean dagoen banda estu bat da bere gainazaleko ezaugarri handi distiratsuena. Hegoaldeko \"lepokoa\" deritzo. Poloko kaskoa eta lepokoa 1.3-2 bar bitarteko presioan dauden metanoko laino zonaldeak direla uste da. Eskala handiko bandazko egituraz gain, \"Voyager 2\"k hamar hodei distiratsu txiki ikusi zituen, gehienak lepokotik hainbat gradu iparralderago zeudenak. Honetaz gain, dinamikoki hila zegoen planeta bat zirudien Uranok 1986an. \"Voyager 2\" Uranoren hegoaldeko udan iritsi zen eta ez zuen ipar hemisferioa ikusterik izan. XXI. mendearen hasieran, iparraldeko poloko eskualdea ikusgai bihurtu zenean, Hubble espazio teleskopioak eta Keck teleskopioak hasiera batean ez zuten lepokorik ezta poloko kaskorik ikusi iparraldeko hemisferioan. Beraz, Urano asimetriko zela zirudien: distiratsua hegoaldeko poloaren inguruan eta uniformeki iluna hegoaldeko lepoko eskualdetik iparraldera. 2007an, Uranok bere ekinokzioa gainditu zuenean, hegoaldeko lepokoa ia desagertua zegoen eta iparraldeko lepoko leun bat agertzen hasia zegoen 45 \u00b0 latitudetik gertu.\n1990eko hamarkadan, ikusitako hodei distiratsuen kopurua nabarmen hazi zen, bereizmen handiko irudigintza teknikak erabiltzearen ondorioz hein batean. Gehienak ipar hemisferioan aurkitu ziren, ikusgai bihurtzen joan zen heinean. Hasierako azalpena hodei distiratsuak bere zati ilunean identifikatzeko errazagoak zirela izan zen, hego hemisferioan lepoko distiratsua estaltzen zituelako. Baina azalpen hau egokia ez zela ikusi zen gerora. Hala ere hemisferio bakoitzeko hodeien artean ezberdintasunak daude. Iparraldeko lainoak txikiagoak, zorrotzagoak eta distiratsuagoak dira. Badirudi altitude handiagoan daudela. Hodeien bizitza neurtzeko hainbat magnitude erabiltzen dira. Hodei txiki batzuk ordu batzuk irauten dute soilik, baina hegoaldeko hodei batek behintzat \"Voyager 2\" pasa zenetik irauten du. Azken behaketen arabera, Uranoren hodeiek Neptunokoen antza handia dute. Esate baterako, Neptunon ohikoak diren orban ilunak ez ziren sekula Uranon ikusi 2006ra arte. Urte horretan Uranon mota honetako lehen ezaugarria ikusi zen, eta Uranoko Orban Iluna deitu zitzaion. Ekinozioaren garaian Uranok Neptunoren antza hartzen ari duela suposatu da.\nHodei ugari jarraitzeak Uranoren goi-troposferan haize zonaldek zehaztea ahalbidetu zuen. Ekuatorearen haizeak retrogradoak dira, hau da, planetaren errotazioaren kontrako norantzan jotzen dute. Abiadurak -360etik 180 km/o-ra doaz. Haizearen abiadurak handitu egiten da ekuatoretik urruntzen joan ahala, eta \u00b120\u00ba latitude inguruan balioak zerora iristen dira, troposferaren tenperatura minimoa den zonaldean. Poloetatik hurbilago, haizeek norabide progresiboa hartzen dute, Uranoren errotazioarekin bat. Haizearen abiadura handitzen joaten da \u00b1 60 \u00b0 latitude inguruan maximora iritsi arte. Poloetan zerora iritsi arte murrizten da. Haizearen abiadura 40 \u00b0ko latitudean 540 eta 720 km / o-koa da. Lepokoak paralelo horren azpitik dauden hodei guztiak ezkutatzen dituenez, bertatik hegoaldeko polora arteko abiadurak ezin dira neurtu. Aitzitik, ipar hemisferioan 860 km / o-ko abiadura maximoak 50 \u00b0 latitudetik hurbil neurtu dira.\nUrtaro aldaketak.\n2004ko martxotik maiatzera, epe labur batez, laino handiak agertu ziren Uranoko atmosferan, Neptunoren antzeko itxura emanez. Behaketek 820 km / o-ko abiadura zuten haizeak eta \"Uztailaren 4ko su artifizialak\" izena jaso zuen ekaitz iraunkor bat erakutsi zuten. 2006ko abuztuaren 23an, \"Space Science Institut\"eko ikertzaileek eta Wisconsineko Unibertsitateak Uranoren azaleraren gainean puntu ilun bat ikusi zuten, zientzialariei Uranoren jarduera atmosferikoari buruzko informazio gehiago emanez. Aktibitate atmosferikoan bat-bateko igoera hau zergatik gertatu zen ez da guztiz ulertzen, baina badirudi Uranoren makurdura axialak bere eguraldian urtaro aldaketa bortitzak sortzen dituela. Urtaroko aldakuntza honen izaera zehaztea zaila da. Izan ere, Uranoko atmosferaren datu onak 84 urtez soilik existitzen dira, hau da, Uranoko urte oso batez soilik. Uranoko urte erdi batean zehar fotometria bidez harturiko datuen arabera, bi espektro bandetan distiran aldaketa erregularrak daude, maximoa solstizio inguruan gertatzen delarik eta minimoa ekinozioetan. Antzeko aldaketa periodikoa, solstizioetan maximoa duena, sakoneko troposferaren mikrouhinen neurketetan ikusi ahal izan da, 1960ko hamarkadan hasi zena. 1970eko hamarkadan hasitako estratosferaren tenperatura neurketek ere 1986ko solstizioaren inguruan erakutsi zituzten balio maximoak.\nUranon urtaro aldaketa fisikoak gertatzen ari direla adierazten duten ezaugarri batzuk badaude. Uranok hegoaldeko poloan eskualde distiratsua duela jakin arren, ipar poloa nahiko iluna da, eta hau, aurretik azaldutako urtaro aldaketen ereduarekin bateraezina da. 1944ko iparraldeko solstizioan zehar, Uranok distira maila altua erakutsi zuen, eta honek iradokitzen du ipar poloa ez dela beti hain iluna. Informazio honen arabera, ikusgarria den poloa solstizioaren ondoren hasten da argitzen eta ekinozioaren ostean iluntzen hasten da. 1990. hamarkadan, Urano bere solstiziotik urrundu ahala, Hubble eta lurreko teleskopioek erakutsi zuten hegoaldeko poloa nabarmen ilundu zela (hegoaldeko lepokoa izan ezik, zeinak distira mantendu zuen). Ipar hemisferioak aldiz, geroz eta jarduera gehiago erakusten zuen hodei formazioak eta haize indartsuak adibidez. Honek laster distira handituko zuenaren usteak hauspotu zituen. Hau 2007an hasi zen gertatzen, ekinozioa pasa ondoren: iparraldeko poloko lepoko leun bat sortzen hasi zen, eta hegoaldeko lepokoa ia ikusezina bihurtu zen. Hala ere, haize profilak asimetriko mantendu ziren, iparraldeko haizeak hegoaldekoak baino pixka bat motelagoak zirelarik.\nAldaketa fisiko hauen mekanismoa ez dago argi oraindik. Uda eta neguko solstizioetatik hurbil, Uranoren hemisferioek edo Eguzki izpien distira osoa jasotzen edo espazio sakonera begira daude, alternatiboki. Eguzkiari begira dagoen hemisferioaren distiraren handitzea metanoen hodeien eta troposferako laino geruzen loditzeagatik gertatzen dela uste da. 45\u00ba-ko latitudeko lepoko distiratsua metanoko lainoekin lotua dago ere.\nOrbita eta errotazioa.\nUranok 84 behar ditu Eguzkiaren inguruan bira bat emateko. Eguzkiarekiko batez besteko distantzia gutxi gorabehera 20 UA da (3 mila milioi km). Eguzkiarekiko gutxieneko eta gehieneko distantziaren arteko aldea 1,8 UA da, beste edozein planeta baino handiagoa, baina Pluton planeta nanoarena baino txikiagoa. Uranok, Lurrarekin alderatuta, Eguzkiko argiaren 1/400 inguruko intentsitatea jasotzen du. Bere elementu orbitalak Pierre-Simon Laplacek 1783an kalkulatu zituen lehen aldiz. Denborarekin, desadostasunak aurkitu ziren aurreikusitako eta behatutako orbiten artean, eta 1841ean, John Couch Adamsek proposatu zuen ezberdintasunak aurkitu gabeko planeta baten grabitazio indarraren ondorio izan zitezkeela. 1845ean, Urbain Le Verrierrek bere ikerketa independentea hasi zuen Uranoren orbitaren inguruan. 1846ko irailaren 23an, Johann Gottfried Gallek Le Verrierek aurreikusitako posiziotik oso hurbil gerora Neptuno izendatu zen planeta berri bat aurkitu zuen.\nUranoren barneko biraketa-aldia 17 ordu eta 14 minutukoa da. Planeta erraldoi guztietan bezala, bere goiko atmosferan haize indartsuak egon ohi dira errotazioaren noranzkoan. Zenbait zonaldetan, atmosferako ezaugarri ikusgarriak askoz azkarrago mugitzen dira, eta bira osoa 14 orduetan egiten dute.\nMakurdura axiala.\nUranoko biraketa ardatza Eguzki Sistemako planoarekiko ia paraleloa da, 97.77\u00ba-ko makurdura axialarekin (biraketa progresioaren arabera definitua). Horrek beste planeta guztiekiko ezberdinak diren urtaro aldaketak sortzen ditu. Solstizio garaitik hurbil, polo bat Eguzkiari begira dago uneoro, bestea kontrako aldera dagoen bitartean. Ekuatorearen inguruko zonalde estu bakar batek dauka egun eta gau zikloa, baina Eguzkia horizontearen gainean oso baxu egoten da. Uranoren orbitaren beste aldean, Eguzkirako poloen orientazioa alderantzizkoa da. Polo bakoitzak 42 urtez eguzki argia jasotzen du etengabe, 42 urte iluntasunean igaro ondoren. Ekinokzioen garaitik gertu, Eguzkiak Uranoren ekuatorea argitzen du, beste planeta gehienetakoak bezalako egun-gau zikloak sortuz.\nUranok 2007ko abenduaren 7an izan zuen bere azkeneko ekinokzioa.\nArdatzaren orientazioaren emaitzetako bat Uranoko poloek, bataz beste, zonalde ekuatorialek baino eguzki argi gehiago jasotzen dutela da, Uranoko urte oso baten denboran. Hala eta guztiz ere, Urano beroagoa da bere ekuatorean bere poloetan baino. Hau horrela izatea eragiten duen mekanismoa ez da ezagutzen. Uranoren makurdura axiala nondik datorren ere ez dago argi, baina espekulazio nagusia da Eguzki Sistemaren eraketan zehar, Lurraren tamainako protoplaneta batek Urano kolpatu zuela, makurdura eraginez. Uranoren hego polo ia zuzenean Eguzkiaren aldera zegoen 1986an \"Voyager 2\" ontzia bertatik pasa zenean. Polo honi \u201chegoaldekoa\u201d deitzea Nazioarteko Astronomia Elkartearen definizioaren arabera egiten da. Honek zehazten du Eguzki sistemako plano aldaezinaren gainean dagoen poloa iparraldekoa dela, planetaren biraketa norabidea kontuan hartu gabe.\nIkusgarritasuna.\nUranoren itxurazko magnitudearen batezbestekoa 5.68 da, desbiderapen estandarra 0,17koa izanik. Muturreko baloreak 5,38 eta 6,03 dira. Magnitude horiek begi hutsez ikusi ahal izateko mugatik gertu daude. Magnitude aldaketa hauek Eguzkiak argiztatzen dituen latitudeen araberakoak dira hein handi batean. Bere diametro angeluarra 3,4 eta 3,7 arku segundoren artean dago. Konparaziorako, Saturnorena 16 eta 20 arku segundo bitartekoa da eta Jupiterrena, 32 eta 45 arku segundokoa. Oposizioan dagoenean, Urano begi hutsez ikusi daiteke zeru ilunetan, eta prismatikoekin erraz ikusi daiteke baita hiri eremuetan ere. 15 eta 23 cm bitarteko diametrodun teleskopio amateurretan Urano zian koloreko disko zurbil baten gisa ikusten da, zenbait ertz ilunduekin. 25 cm-ko zabalera baino gehiagoko teleskopioekin, hodeiak eta satelite handienetako batzuk, Titania eta Oberon kasu, ikus daitezke.\nEraztunak eta sateliteak.\nUranoren 27 satelite natural ezagutzen dira gaur egun. Satelite hauen izenak Shakespeareren eta Alexander Poperen lanetatik aukeratzen dira. Bost satelite nagusiak Miranda, Ariel, Umbriel, Titania eta Oberon dira. Uranoren satelite sistema planeta erraldoien artean masa txikiena duena da. Bost satelite nagusien konbinatutako masa Tritonenaren (Neptunoren sateliterik handienaren) erdia baino txikiagoa izango litzateke. Uranoren sateliteen handienak, Titaniak, soilik 788,9 kilometroko erradioa du. Ilargiaren erradioaren erdia baino gutxiago da, baina Rhearena, Saturnoren bigarren satelite handienarena, baino zertxobait handiagoa. Horrela, Titania Eguzki Sistemako zortzigarren sateliterik handiena da. Uranoren sateliteek nahiko albedo txikiak dituzte; Umbrielen 0,20tik Arielen 0,35era (argi berdean) doazenak. Izotz-arroka konglomeratuak dira, gutxi gorabehera %50ean izotzez eta %50 arrokaz osatuak. Izotzak amoniakoa eta karbono dioxidoa izan ditzake. \nUranoko sateliteen artean, Arielek du azal gazteena, krater gutxienekin eta Umbrielek berriz zaharrena. Mirandak 20 kilometroko sakonera duten falla arroilak ditu, geruza ezberdinak eta azaleko eta ezaugarrien adinen nahasketa kaotikoa. Mirandaren iraganeko jarduera geologikoa marea berokuntzak sortutakoa dela uste da, gaur egun baino orbita eszentrikoagoa zuenean. Ziurrenik Umbrielekin 3:1eko erresonantzia orbitala zuen. Mirandaren \u201czirkuitu\u201d itxurako koroak diapiroekin erlazionatutako hazkuntza prozesuek sortutakoak direla uste da. Garai batean Arielek Titaniarekin 4:1 erresonantzia izan zuela uste da.\nUranok, gutxienez, ferra orbita duen objektu bat du, Eguzkia-Urano L3 Lagrangeren puntuan dagoena. 83982 Crantor izena jasotzen du. Crantor Uranoren eskualde ko-orbitalaren barruan mugitzen da, konplexua eta tenporala den ferra orbitan. 2010ean aurkitutako 2010 EU65 objektuak mota honetakoa izateko aukera asko ditu.\nEraztunak.\nUranoren eraztunak osatzen dituzten partikulak oso ilunak dira eta mikrometro eta metroaren arteko tamaina dute. Hamahiru eraztun ezagutzen dira gaur egun, \u03b5 eraztuna izanik distiratsuena. Bi izan ezik, Uranoren eraztunak oso estuak dira, kilometro gutxi batzuetako zabalera dute. Eraztunak seguruenik gazteak dira; dinamikaren behaketek adierazten dute ez zirela Uranorekin batera sortu. Eraztunen materia behinola satelite baten edo batzuen parte zen, abiadura handiko inpaktuek apurtu zutena. Inpaktu horien ondorioz sortutako hondakin ugarietatik, soilik partikula gutxi batzuk iraun zuten kokapen egonkorretan, gaur egungo eraztunen tokian.\nWilliam Herschelek 1789. urtean Uranoren inguruko eraztun posible bat deskribatu zuen. Behaketa hori, oro har, zalantzan jarri ohi da, eraztunak nahiko ahulak direlako eta hurrengo bi mendeetan ez zituelako beste behatzaile batek ere deskribatu. Hala eta guztiz ere, Herschelek epsilon eraztunaren tamaina zehatz deskribatu zuen, baita bere Lurrarekiko angelua, bere kolore gorria eta bere itxurazko aldaketak Uranok Eguzkiaren inguruan bidaiatzen zuen heinean. Eraztun sistema zehaztasunez 1977ko martxoaren 10ean aurkitu zuten James L. Elliot, Edward W. Dunham eta Jessica Minkek \"Kuiper Airborne Observatory\" erabiliz. Aurkikuntza serendipitiaren emaitza izan zen: Uranok SAO 158687 izarra estaltzen zueneko momentua erabiltzea aurreikusi zuen Uranoko atmosfera aztertzeko. Behaketak aztertu ondoren, izarra denbora labur batez bost aldiz desagertu zela ikusi zuten, Uranoren atzean desagertu aurretik eta ondoren. Uranoren inguruan eraztun sistema bat egon behar zela ondorioztatu zuten. Geroago, lau eraztun gehiago aurkitu zituzten. Eraztunak \"Voyager 2\" Uranotik 1986an pasatu zenean ikusi ahal izan ziren zuzenean.\" Voyager 2\"k beste bi eraztun gehiago ere aurkitu zituen, eraztunen kopurua hamaikara igoz.\n2005eko abenduan, Hubble Espazio Teleskopioak aurretik behatu gabeko bi eraztun aurkitu zituen. Handiena beste eraztunen distantzia bikoitzera dago Uranotik. Eraztun berri horiek Uranotik hain urrun daude, \"kanpoko\" eraztun sistema deitzen zaiela. Hubblek bi satelite txiki ere ikusi zituen. Horietako batek, Mabek, bere orbita berriki aurkitutako kanpoko eraztunarekin partekatzen du. Eraztun berriek Uranoko eraztunen kopurua 13raino igotzen dute. 2006ko apirilean Keck Behatokiko irudiek eraztun berrien koloreak eman zituen: kanpokoa urdina da eta bestea gorria. Kanpo-eraztunaren kolore urdina azaltzeko hipotesi baten arabera, Mab satelitearen gainazaleko izoztutako ur partikulek osatuko lukete eraztun hau. Argi urdina sakabanatzeko bezain txikiak izango lirateke. Aitzitik, Uranoko barruko eraztunak grisak dira.\nSorrera.\nAskok argudiatzen dute izotzezko erraldoien eta gasezko erraldoien arteko desberdintasunak beren eraketatik datozela. Hipotesi nagusiaren arabera, Eguzki Sistema biratzen ari zen gas eta hautsezko bola erraldoi batetik sortu zen, eguzki nebula bezala ezagutzen dena. Nebulosaren gasaren zati handi batek, nagusiki hidrogeno eta helioz osatua, Eguzkia osatu zuen, eta hauts-aleak lehen protoplanetak osatzeko bildu ziren. Planetak hazi zirenean, horietako batzuk akrezio bitartez nahikoa materia lortu zuten haien grabitateak nebulosatik soberan zegoen gasa eusteko. Zenbat eta gas gehiago eutsi, orduan eta handiago bihurtu ziren; zenbat eta handiago bihurtu, gero eta gas gehiago eusten zuten. Honela puntu kritiko batera iritsi ziren, eta haien tamaina esponentzialki handitzen hasi zen. Izotzezko erraldoiak ez zuten nebulosako gas horren masa handirik eutsi (soilik Lurraren adinako masa batzuk) eta inoiz ez zuten puntu kritiko hori lortu. Planeten migrazioaren simulazio berriek iradokitzen dute izotzezko erraldoiak gaur egun duten posizioarekin alderatuta, Eguzkitik hurbilago sortu zirela, eta formazioaren ostean kanporantz mugitu zirela (Nizako eredua).\nHistoria.\nPlaneta klasikoak bezala, Urano begi hutsez ikus daiteke, baina antzinako behatzaileek inoiz ez zuten planetatzat hartu bere distira txiki eta orbita motelagatik. Sir William Herschelek bere aurkikuntza iragarri zuen 1781eko martxoaren 13an, Eguzki Sistemaren muga ezagunak hedatuz historian lehen aldiz eta Urano teleskopio bidez aurkitu zen lehenengo planeta eginez.\nAurkikuntza.\nUrano antzina askotan ikusi zen planeta bat da, bere izatearen berri izan aurretik ordea, izan ere, izar batekin nahastua izan ohi zen. Ezagutzen den lehenengo behaketa Hiparkok egin zuen K.a. 128. urtean. Bere izar katalogoan apuntatu zuen, gero Ptolomeoren Almagestoan gehitu zena. Ziurtzat hartzen den lehenengo behaketa 1690. urtean izan zen. John Flamsteedek gutxienez sei aldiz behatu zuen eta 34 Tauri bezala katalogatu zuen. Pierre Charles Le Monnier astronomo frantsesak Urano gutxienez hamabi aldiz behatu zuen 1750 eta 1769 artean.\nSir William Herschelek Urano 1781eko martxoaren 13an bere etxeko lorategitik, Bath herriko New King Streeteko 19 zenbakitik, (gaur egun bertan Herschel astronomia museoa dago) antzeman zuen. Hasiera batean (1781eko apirilaren 26an) kometa bat zela zabaldu zuen. Herschelek \"izar finkoen paralaxiari buruzko behaketa batzuk egin zituen\", berak diseinatutako teleskopio bat erabiliz.\nHerschelek bere aldizkarian honakoa idatzi zuen: \"\u03b6 Tauritik gertu dagoen kuartilean ... edo izar nebulosa bat edo agian kometa bat\". Martxoaren 17an idatzi zuen: \"Kometa edo Nebulosa izarra bilatu nuen eta kometa bat dela aurkitu dut, bere lekua aldatu baitu\". Bere aurkikuntza Royal Society elkarteari aurkeztu zionean, kometaren bat aurkitu zuela baieztatzen jarraitu zuen, baina inplizituki planeta batekin ere alderatu zuen:\nHerschelek Nevil Maskelyne astronomoari bere aurkikuntza jakinarazi zion eta 1781eko apirilaren 23an erantzun harritu hau jaso zuen: \"Ez dakit nola deitu. Eguzkiaren inguruko ia orbita zirkularrean mugitzen den ohiko planeta bat edo elipse oso eszentrikoan mugitzen den kometa bat izan daiteke. Oraindik ez dut koma edo buztanik ikusi\"\nHerschelek bere objektu berria kometa gisa deskribatzen jarraitu zuen arren, beste astronomo batzuk jadanik beste zeozer izan zitekeela susmatzen hasi ziren. Anders Johan Lexell finlandiar-suediar astronomoa, Errusian lanean zegoena, izan zen objektuaren orbita kalkulatu zuen lehenengoa. Bere orbita ia zirkularra izateak kometa bat beharrean planeta bat zela ondorioztatzera eraman zuen. Berlineko astronomo Johann Elert Bodek honela deskribatu zuen Herschelen aurkikuntza: \"izar mugikor bat, Saturnotik haratago orbita batean zirkulatzen ari den gaurdaino ezagutzen ez den planeta baten gisako objektutzat har daitekeena.\" Bodek ondorioztatu zuen bere orbita ia-zirkularra kometa batena baino planeta batena zela.\nPlaneta berri gisa onartua izan zen laster unibertsalki. 1783. urte inguruan, Herschelek honela aitortu zion Royal Societyko presidente Joseph Banksi: \u00abEuropako astronomo garrantzitsuenen behaketaren arabera, badirudi izar berria, 1781ko martxoan haiei adierazteko ohorea izan nuena, gure Eguzki Sistemako planeta bat dela.\" Haren lorpenaren aitorpenean, George III.ak Herscheli \u00a3 200 urteko soldata bat eman zion, Windsorrera mugitzeko baldintzapean. Era honetan, erregeek bere teleskopioen bidez begiratu ahal izango zuten.\nIzena.\nUrano izenak antzinako Greziako zeruko jainko Uranori (antzinako greziera: \"\u039f\u1f50\u03c1\u03b1\u03bd\u03cc\u03c2\") egiten dio erreferentzia, Kronosen (Saturno) aita eta Zeusen aitona (Jupiter). Latinez \"\u016aranus\" bihurtu zen. Bere izena greziar mitologiako figura batetik zuzenean datorren planeta da.\nIa 70 urte igaro behar izan ziren planetaren aurkikuntzatik izenaren gaineko kontsentsua lortu arte. Aurkikuntzaren ondorengo jatorrizko eztabaidetan, Maskelynek Herscheli eskatu zion \"astronomiaren munduari zure planetari izen bat emateko faborea egiozu, guztiz zurea dena eta bere aurkikuntzagatik hainbeste behartzen gaituelako\". Maskelynen eskaerari erantzunez, Herschelek objektua \"Georgium Sidus\" (Georgeren izarra) edo \"Georgian Planet\" izendatzea erabaki zuen George III.aren erregearen omenez, bere babesle berria. Erabaki hau Joseph Banksi azaldu zion gutun batean:\nHerschelen proposamena ez zen oso gogokoa Britainia Handitik kanpo, eta alternatibak laster proposatu ziren. J\u00e9r\u00f4me Lalande astronomoak \"Herschel\" izendatzea proposatu zuen bere aurkitzailearen omenez. Erik Prosperin astronomo suediarrak \"Neptuno\" izena proposatu zuen. Beste astronomo batzuek ideia hau babestu zuten, Ameriketako Estatu Batuen Independentzia Gerran Britainiako Royal Navy ontziteriaren garaipenak gogoratzeko ideia ona iruditzen zitzaielako, planeta berria\" Neptune George III\" edo \"Neptune Great Britain\" deituz.\n1782ko martxoko tratatu batean, Bodek Urano proposatu zuen, zeruko greziar jainko Ouranosen bertsio latinizatua. Bodek argudiatu zuen izenak mitologian oinarritzen jarraitu behar zuela, beste planeten artean ez nabarmentzeko, eta Urano izen egokia zela Titanen lehen belaunaldien aita zelako. Era berean, Saturno Jupiterren aita zen moduan, oso dotorea iruditzen zitzaion planeta berriak Saturnoren aitaren izena eramatea. 1789an, Boden Suediako Zientzien Errege Akademiako lankide Martin Klaprothek berak aurkitutako elementu berria uranio deitu zuen, Boden aukera babesteko. Azkenean, Boden iradokizuna gehien erabilia bihurtu zen eta 1850. urtean unibertsala bihurtu zen \"HM Nautical Almanac Office\", \"Georgium Sidus\" erabiltzetik Urano erabiltzera pasa zenean.\nUranok bi ikur astronomiko ditu. Proposatzen lehena \u2645 izan zen, Lalandek iradoki zuen 1784. urtean. Herscheli bidalitako gutun batean Lalandek \u201cglobo bat, zure abizenaren lehenengo hitza gainean duena\u201d. Beste proposamen bat \u26e2 izan zen, Marte eta Eguzkiaren sinboloen hibridoa. Izan ere, Urano zerua zen greziar mitologian eta Eguzkiaren eta Marteren konbinatutako indarrek dominatzen zutela uste zuten.\nBeste hizkuntzetan, Uranok hainbat itzulpen ditu. Txineraz, japonieraz, koreeraz eta vietnameraz, bere izena literalki \"zeruko errege izar\" (\u5929\u738b\u661f) bezala itzulita dago. Thailandieraz bere izen ofiziala Dao Yurenat (\u0e14\u0e32\u0e27 \u0e22\u0e39\u0e40\u0e23\u0e19\u0e31\u0e2a) da, ingelesez bezala. Mongolieraz, bere izena Tengeriin Van (\u0422\u044d\u043d\u0433\u044d\u0440\u0438\u0439\u043d \u0432\u0430\u043d) da, \"Zeruko Errege\" bezala itzultzen dena. Hawaiieraz, bere izena Hele\u2018ekala da. Maori hizkuntzan, bere izena Wh\u0113rangi da.\nEsplorazioa.\n1986an, NASAren \"Voyager 2\" planeta arteko zunda Uranora iritsi zen. Hegaldi hau da hurbiletik egindako Uranoren ikerketa bakarra eta gaur egun ez daude bisita gehiago aurreikusita. 1977an jaurtia, \"Voyager 2\" ontzia Uranora 1986ko urtarrilaren 24an hurbildu zen gehien: gaineko hodeietatik 81.500 kilometrotara pasa zen, Neptunora bidaia jarraitu aurretik. Espazio ontziak Uranoren atmosferaren egitura eta konposizio kimikoa aztertu zituen, 97.77\u00ba-ko makurdura axialak eragiten duen eguraldi berezia barne. Bost ilargi handienetako lehen ikerketa zehatzak egin zituen eta beste 10 satelite aurkitu zituen. Ezagutzen ziren bederatzi eraztunak aztertu zituen, baita bi berri aurkitu ere. Eremu magnetikoa ere ikertu zuen: bere egitura irregularra, bere makurdura eta Uranoren alboko orientazioak eragiten duen espiral formako magnetobuztana.\n\"Voyager 1\" ontziak ezin izan zuen Urano bisitatu Saturnoren satelite Titan ikertzea lehentasuntzat hartu zelako. Ibilbide honek \"Voyager 1\" ekliptikaren planotik atera zuen, bere misio zientifiko planetarioa bukatuz.\n\"Cassini\" espazio ontzia Saturnotik Uranora bidaltzeko aukera 2009an ebaluatu zen, misio luzapenaren planifikazio fase batean zehar. Azkenean baztertua izan zen, Saturnoren atmosferan suntsitzeko erabakia hartu baitzen. Hogei urte inguru beharko lirateke uranoar sistemara iristeko Saturnotik atera ostean. Uranora joango liratekeen orbitatzaile eta zunda bat gomendatu ziren 2011an argitaratu zen \"2013-2022 Planetary Science Decadal Survey\" lanean. Proposamenak 2020 \u2013 2023 urteetan jaurtitzea eta 13 urteko bidaia aurreikusten du. Sarrera zunda batek \"Pioneer Venus Multiprobe\" zundaren ondarea erabil lezake eta 1-5 atmosferara jaitsi. EEAk \"Uranus Pathfinder\" izeneko \"erdi mailako\" misioa ebaluatu zuen. \"New Frontiers\" programaren barnean orbitatzaile bat ebaluatu eta proposatu da \"The Case for a Uranus Orbiter\" lanean. Misio honen indargunetako masa handi bat sistemara bidaltzeak duen erraztasuna da: Atlas 521 batekin 1500 kilo baino gehiago bidal litezke 12 urtetako bidai batean.\nUrano kulturan.\nAstrologian, Urano planeta Aquarius zeinuaren planeta agintaria da. Urano zian kolorekoa denez eta elektrizitatearekin lotuta dagoenez, kolore urdin elektrikoa, zianetik hurbil dagoena, Aquarius zeinuarekin lotua dago. Uranio elementu kimikoak, Martin Heinrich Klaproth kimikari alemaniarrak 1789an aurkitua, berriki aurkitua izan zen Urano planetarengandik jasotzen du izena. Planetaren izena Urano izan zedin lagundu zuen.\n\"Uranus, The Magician\" Gustav Holst konpositorearen \"The Planets\" orkestra suiteko mugimendua da, 1914 eta 1916 artean idatzia. Urano Operazioa Armada Gorriak Bigarren Mundu Gerran egindako operazio militar arrakastatsua ere izan zen. Stalingrad berreskuratzea ahalbidetu zuen eta Wehrmacht armadaren aurkako lurreko gerran inflexio-puntua markatu zuen.\nFikzioa.\nUrano literaturan, filme eta telebistan, komikietan eta bideo-jokoetan agertu izan da, baita bere sateliteak ere. Hala ere, bere aurkikuntza berantiarragatik beharbada, ez da beste planetak bezainbeste atera. Lehen agerpena 1784ean izan zuen, \"Mr Vivenair\" izen anonimoaren sinadurapean argitaratu zen \u201c\"A Journey Lately Performed Through the Air in an Aerostatic Globe, Commonly Called an Air Balloon, From This Terraquaeous Globe to the Newly Discovered Planet, Georgium Sidus\u201d\" nobelan. Ondoren, Cthulhuren mitoetan L'gy'hx izenarekin agertu da, baita \"Captain Underpants\" haurrentzako zientzia-fikziozko nobeletan.\nIkus-entzunezkoen alorrean, Doctor Who, Space Patrol edota Futurama telesailetan agertu da, baita \"Journey to the Seventh Planet\" 1962ko filmean ere. Supermanen komikietan robot mekanikoak bizi dira Uranon eta DC One Million seriean Starmanek zaintzen du Urano, Linterna Berdea ordezkatu ostean. Sailor Moon mangan eta Mass Effect bideo-jokoan ere ateratzen da Urano. Azken honetan, Helio-3 lortzeko meatzeak egin dituzte pertsonek bertan, bizitza errealean proposatutako aukera bat."}
{"id": "4185", "revid": "9390995", "url": "https://eu.wikipedia.org/wiki?curid=4185", "title": "Pitagoras", "text": "Pitagoras Samoskoa (; Samos, \u2013 Metaponto, ) Antzinako Greziako matematikari eta filosofo bat izan zen. Matematikan, Pitagorasen teoremarengatik da ezaguna eta zenbakien bitartez dena azal daitekeela pentsatzen omen zuen. Musikan, eskala pitagorikoak bere izena darama. Metenpsikosi edo arimaren transmigrazioaren dotrina ere zabaldu zuen. Filosofian, Platonengan eragina izan zuen eta bere burua filosofotzat jo zuen lehenengoa izan zela ere jaso da. Pitagorismo izendatu den mugimendu erlijioso garrantzitsu baten sortzaile, mistikotzat jo izan da historian zehar. Ildo horretatik, mugimendu esoteriko anitzetan eragin duen pertsonaia izan da, Rosae Crucis mugimenduan kasu.\nBizitza.\nEgiazko eta alegiazko historiak daude nahasturik Pitagorasen bizitzari buruzko kroniketan. Heraklides Pontokoa, Klearko eta Aristoxenos jakintsuek alegiazko egitateak eta gertaerak jasotzen dituzte hari buruz. Pitagoras Apolo edo Hermesen seme zela idatzi izan da. Azpimundura jaitsia eta ondoren berriz ere bertatik ekarria ere omen zen. Halaber, urrezko izterra zeukala eta nonahitasunezkoa zela aipatu da. Kristau aroko lehenengo mendeetan Pitagorasi buruz Apolonio Tianakoak eta beste neopitagorikoek idatzitako alegiazko historiak onartu ziren, eta gerora Janbliko eta Porfirio neoplatonikoengan eragina izango zuten. Gainera, Pitagorasek ez zuen ezer idatzi, eta seguru asko horregatik ere bere jarraitzaileek Pitagorasenak ez ziren lanak eta asmakuntzak \u2014Pitagorasen teorema, kasu\u2014 egotzi zizkioten. Jarraitzaileek osaturiko pitagorismoak ez du, hortaz, lagundu bere bizitzaren eta lanaren berri zuzena izaten. Horrela, ikertzaile zenbaitek Pitagorasen ekarpenak eta pentsamendua neurriz gain balioztatu direla adierazi dute.\nK.a. 580. urtearen inguruan Samos uhartean jaio zelako datuak fidagarriak dira, ordea. Apolodororen arabera, 40 bat urte izango zituen K.a. 532. urtean, Polikratesen tirania dela eta Samos utzi Crotonara joan behar izan zuenean. Han komunitate izpiritual bat sortu zuen, gizon eta emakumez osaturikoa, bizitzako alderdi guztiak arautzen zituena. Komunitateaz gaindi, jarraitzaileek bizitza politikoan ere parte hartu zuten, joera aristokratiko batez, eta ildo horretatik Crotona eta Sibaris hiriek K.a. 510. urtean elkarrekin izan zuten borroka aipatzen da, Sibaris hiriaren suntsipenaz bukatu zena. Borroka hartan Milos pitagorikoa izan zen buru, eta komunitateko kideek ere parte hartze nabarmena izan zuten.\nAzkenik, matxinada demokratiko bat ere izan zen pitagorikoek bultzaturiko erregimen aristokratikoaren aurka. Horren ondorioz, jazarpen luzea jasan behar izan zuten pitagorikoek eratuak zituzten komunitate guztietan. Pitagorasek Metaponto hirian aurkitu zuen babesa, eta han hil omen zen. Pitagorikoen aurkako jazarpenean asko hil ziren. Bakan batzuek ihes egin zuten, eta sektatzat iraun zuten K.a. IV. mende arte.\nAurkipenak.\nAstronomian.\nPitagorasek Lurra unibertsoaren erdigunea zela uste zuen eta ilargiaren orbita lurreko ekuatorerantz inklinaturik zegoela, eta gaueko eta goizeko izarrak planeta berdina (artizarra) zela aurkitu zuen lehen izar ezberdinak zirela uste baizuten. Horretaz gain berak sortutako eskola pitagorikoko beste zientzialeri bati (Sirakusako Hicetas) atxikitzen zaio lurrak bere buruaren inguruan duen errotazioaren aurkipena.\nMatematiketan.\nMatematikeatan aurkipen oso garrantstsuak izan zituen Pitagorasek\nPitagorasen teorema: Triangelu zuzen batean bi katetoek sorturiko karratuak baturik hipotenusak sorturiko karratu bera lortuko dute. Nahiz eta esaten den indiako eta babiloniako matematikariek lehendik ezagutzen zuten teorema Pitagorikoak izan ziren formalki azaldu eta fragatu zutenak.\nSolido perfektuak: Pitagorikoak izan ziren bakarrik 5 poliedro erregular existitzen zirela aurkitu zutenak, uste da Pitagorasek laugarrenerarte zekiela nola osatu, baina bostgarrena Hipaso Metapontokoak (K.a.470) aurkitu zuen.\nTriangeluko barne angluak: Eskola pitagorikoak aurkitu zuen triangelu baten barne angeluen batura bi angelu zuzenen baturaren berdina zela.\nMusikan.\nPitagorasek musika bitarteen legeak \u2013musika eskalako noten arteko erlazio matematikoak- aurkitu zituela uste da."}
{"id": "4190", "revid": "58701", "url": "https://eu.wikipedia.org/wiki?curid=4190", "title": "Flavio Aviano", "text": "Flavio Aviano () latinezko alegia idazle bat izan zen, ikerle batzuk Antoniotarren aroan kokatzen dutena, beste askok VI. mendean egiten dutelarik.\nBere izena daramaten 42 alegiek Teodosius izeneko bati eskainita daude, \"Saturnalia\" idatzi zuen Ambrosio Teodosio Makrobio izan daitekeena. Badirudi bere alegiek izen handia eduki zutela eskola liburu gisa."}
{"id": "4192", "revid": "237", "url": "https://eu.wikipedia.org/wiki?curid=4192", "title": "Ovidius", "text": ""}
{"id": "4193", "revid": "499", "url": "https://eu.wikipedia.org/wiki?curid=4193", "title": "Ovidio", "text": ""}
{"id": "4194", "revid": "6950", "url": "https://eu.wikipedia.org/wiki?curid=4194", "title": "Horazio", "text": "Kinto Horazio Flako (latinez \"Quintus Horatius Flaccus\"; Venusia, K.a. 65eko abenduaren 8a - Erroma, K.a. 8ko azaroaren 27a) Antzinako Erromako poeta izan zen. Virgiliorekin batean poesia latinoaren buru, klasizismoaren eredutzat hartua izan zen eta oso irakurria antzinatearen amaiera arte. Haren zorroztasuna, oreka eta perfekzio nahia direla eta, Errenazimentuan Horazioren poesia Europako herrialde guztietan izan zen ezaguna.\nBizitza.\nVenusian jaio zen, Lukaniatik oso gertu. Aita, koaktorra, zergak kobratzen ziharduen esklabo libertoa zen. Horaziok berak aipatzen du datu hori, baina Suetoniok \"salsamentarius\", hots, arrain gazitu saltzailea zela dio. Suetonioren arabera, norbaitek zirikatu nahi zuenean, \"Quotiens ego vidi patrem tuum bracchio se emungentem!\", esaten zion; hau da: \u00abZure aita hainbat alditan ikusi dut besoa ukondoraino sartua zuela\u00bb.\nHorazio ez zen bere jatorriaz inoiz lotsatu, aitak haundikiek jasotzen zuten hezkuntza eta hezibide moral ona izateko baliabide guztiak eman baizizkion. Oso gaztea zelarik, aitak Erromara eroan eta bere diruaren zati handi bat haren heziketan erabili zuen. Bertan Lucius Orbilius Pupillus gramatikalari eta erretorikalariarekin ikasi zuen, klasiko latinoak eta grekoak irakurriz; eta olerki grekoak irakurriz bere edertasunerako joera kausitu zuen. Lehenengo olerkiak grezieraz idatzi zituen.\nAitaren eskuzabaltasuna eta azkartasunari esker, Horazio Atenasera joan ahal izan zen filosofia ikastera. Han zegoela, Julio Zesarren heriotzaren eta Erroman sortu ziren arazoen berri izan zituen. Horaziok errepublikazaleekin bat egin zuen, eta Marko Bruto buru zuen Greziako armadan sartu zen. Oktavianoren eta Marko Antonioren aurka borrokatu zen tribuno militar gisa. K.a. 42. urtean, Filiposko guduan, Errepublikaren armadak hondoa jo eta, ihes egin behar izan zuen. Hala ere, ihes egin izana ez zuen desohoretzat hartu.\nK.a. 41 inguruan, Oktavianoren amnistia politikoarekin Erromara itzuli zen, eta aitak utzitako ondasunak konfiskatuak izan baitziren, kuestore (latinez: Scriba quaestorius) lan egin behar izan zuen administrazioan. Esperientzia mingots horren edo Siron napolitarraren irakatsien eraginez, Epikuroren dotrinarekin bat eginda, gizarte bizitzatik at bizi izan zen aldi hartan. Horrela, olerkiak (epodoak eta satirak) idazteari lotu zitzaion. Virgiliok eta Variok berehala antzeman zuten haren etorkizuna poesiaren munduan, eta K.a. 39. urtean Mezenas aurkeztu zioten. Lehenbiziko elkarrizketa hotza izan zen, Horazio lotsatia zelako, eta ez zen elkarrenganako elkartasunik izan. Geroago, berriro topatu zuten elkar, Mezenasek lagunen taldean sartu zuen, eta lagun minak izatera iritsi ziren.\nK.a. 34 aldean, beharbada Mezenas ahaltsuaren laguntzarekin, landetxe bat erosi zuen Sabinia aldean: babesleku hartan idatzi zuen izadiaren eta aisiaren oihartzuna dakarren olerki anitz, eta maiz asko bertara erretiratzen zen hiriko nahasmenetik ihesi. Mezenasen bidez Augusto ezagutu zuen, eta honek idazkari gisa eraman nahi izan zuen, baina poetak ezezkoa eman zion bere bizimodu lasaitik urrutiratuko zuelakoan. Izan ere, baretasun lasaia eta ezusterik gabeko \"aurea mediocritas\"-a nahiago zuen. Bizitza Erroma eta Sabiniako landetxearen artean lerratzen zen, era lasaian. Horrek denbora uzten zion bere olerkiei lotzeko.\nSuetoniok ematen du Horazioren azken egunen berri: K.a. 8. urtean Mezenas hil zen, teatamentuan Horazio Augustori gomendatu eta gero; baina Horazio ere gutxi barru zendu zen, supituki, testamentua egin barik. Hala ere, lekukoen aurrean Augusto izendatu zuen oinordeko. Eskilinon hilobiratu zuten, Mezenasen alboan.\nGizon gizentsu eta lasaia izan zen. Erromako gizartea eta landetxeko bakartasuna gozatu zituen zaratarik atera gabe. Begirale eta psikologo zorrotza, guzti-guztia arakatzen zuen. Bere morala praktikotasunaren eta errealismoarena zen. Eraso egiten ziotenean defendatzen zen, eta norbaitek txarto idaztean haserretzen zen. Berekoi samarra izan zen eta ez zen batere heroia izan.\nIdazgintza.\nHorazioren lehen obrak \"Satirak\" (\"Satirae\" edo \"Sermones\") eta \"Epodoak\" (\"Epodon Liber\") K.a. 40 eta 30 bitartean argitaratu ziren. \"Epodoak\" izenekoan garai hartako gorabeherak eta poetaren ezinegona islatzen dira. Satiretan, ordea, Gaio Luzilioren gaiak erabili zituen berriro: garai hartako ohiturei buruzko gogarteak eta moralaren arazoak, baina eguneroko bizitzaren zertzeladez zipriztinduak eta barrerako beti prest agertzen zela.\n\"Oda\"-k (\"Carmina\"), K.a. 23tik 13ra argitaratuak, \"Epodoak\"-ekin batera, latinoen lirikaren maisulanak dira. Obra konplexu horretan, formaren perfekzioa helburu duela, Safo, Alzeo edo Pindaro greziarren molde lirikoak sartzen ditu literatura latinoan. Bigarren pertsonan idatzitakoak dira eta gaiei dagokienez, bizitzaren ezdeusa, heriotza, amodioa eta edertasun poetikoa dira gogapenerako bide, betiere ironia eta autokritikaz beteak. Amodioa eta unean unekoaz gozatzeko gonbitea (\"carpe diem\") dira Horazioren lirikaren gunea.\n\"Gutunak\" (\"Epistulae\") biltzen dituzten bi liburuetan eta \"Ad Pisones\" edo \"Arte Poetikoa\" (\"Ars poetica\") ere deituan, bere buruarekiko elkarrizketa bildua isuri eta epikureismoaren azalpena egiten du. Liburu horietan literatura latinoa ere eztabaidagai da. Augustoren eskariz, \"Carmen saeculare\" kantu aberkoia ondu zuen (K.a. 17)."}
{"id": "4195", "revid": "6950", "url": "https://eu.wikipedia.org/wiki?curid=4195", "title": "Katulo", "text": "Gaius Valerius Catullus, labur eta euskaraz Katulo, (K.a. 84 - c. K.a. 53) latinezko lehenengo poeta lirikoa izan zen, Augustoren garaiko olerkarien aurretik (Ovidio, kasu). Bere bertsoetan amodiozko zirrara eta grina azaldu izanagatik da batez ere ezaguna, elegia eta zirikada olerkiak ere idatzi zituen arren.\nBizitza.\nGutxi da Katuloren bizitzari buruz ezagutzen dena. San Jeronimok ezarritako jaiotza urtea (K.a. 84) fidagarria da, baina ez ordea ematen duen heriotza urtea (K.a. 58-57), ziurtzat jotzen baita bere olerkietako batzuk K.a. 55 urtean idatzi zituela eta horrela 30 urte inguru zituela hil zen. \"Gallia Cisalpina\" erromatar probintziako Veronako familia aberats baten baitan jaioa , gazte gazterik joan zen Erromara, K.a. 62. urtean zehatzago, eta bertan finkatu zuen bere bizitokia. Bere amodiozko grina piztuko zuen emakumea ere aurkitu zuen bertan, bere olerkietan \"Lesbia\" izenez deitzen duena: gehienen ustetan emakume aristokrata honen benetako izena Klodia zen, Publius Clodius Pulcher Zizeronen etsaiaren arreba eta Quintus Metellus Celer konsularen emaztea, K.a. 59. urtean alargunduko zena. Klodia Katulo baino 10 urte zaharragoa zen eta bere amodiozko gorabeherengatik zen ezaguna . Erroman zegoela, K.a. 57. urtean Bitinia erromatar probintziara joan zen Gaio Memio gobernadorearen laguntzaile gisa \"cohors amicorum\" baitan. Bertan zegoela bere anaia zendu berriaren hilobia bisitatu zuen Troaden eta horren gainean olerki hunkigarri bat idatzi zuen (CI. olerkia). Bitinian bere asmoak bete gabe, Erromara itzuli zen eta bere olerkietan agertzen den \"Juventius\" izeneko mutil batez maitemindu omen zen. Suetoniok Katuloren bizitzako beste pasadizo bat kontatzen du, Katulok Zesarren aurka idatzi eta Erroman zabaldu ziren bertsoak direla eta, Katulok azkenean barkamena eskatu, nahiz eta Zesarrenganako ezinikusiak bere horretan jarraitu, eta Zesarrek egun berean bertan gonbidatu zuen afaltzera. Aipatu behar da Katuloren aitak oso harreman onak zituela Zesarrekin, familiako etxera Zesarrek bisitaldiak egiten baitzituen Galiako kanpaina militarretan. Katulo Erroman hil zen K.a. 53. urtearen inguruan. \nOlerkiak.\nKatuloren 116 \"carmina\" edo olerki iritsi dira gaurdaino, zenbakiz ordenaturik. Horietarik, 60 neurri anitzeko olerki laburrak dira (I-LX) lehenengo multzo batean, 4 olerki luze (LXI-LXIV) bigarren multzo batean eta 4 elegia (LXV-LXVIII) eta 48 epigrama (LXIX-CXVI) hirugarren multzo batean.\nOlerki hauetako 102, arduraz ordenaturik dauden I-LX tarteko gehienak barne, Katulok berak argitaratu omen zituen Kornelio Nepoteri eskaini zion \"libellus\" batean, baina gaurdaino denak batera iritsi dira, Erdi Aroko eskuizkribu batetik egindako hiru kopiei esker. Bigarren eta hirugarren multzoko olerkiak beste editore batek (Kornelio Nepos, agian)bildu zituela uste da. XVIII, XIX eta XX. olerkiak Katulorenak ez direla uste da. Beste olerki bat bitan zatiturik ote dagoen zalantzak daude. Beraz, guztira Katuloren 113 edo 114 \"carmina\" gorde dira. Hauetatik, berriz, 14etan hutsuneak daude (8tan lerro bat edo gehiagoko hutsuneak) eta 6tan galdutako olerkien zatiak itsasi dira.\nSeguru asko Katulok berak osatutako lehenengo multzoan denetariko gaiak aurki daitezke: amodioa, adiskidetasuna, satira (tartean Zesarren aurkakoak diren XXIX eta LVII olerkiak), eguneroko gertaeran eta Dianaren aldeko ereserkia ere bai. Lehenengo multzoko hauei \"poema polimetrikoak\" deitzen zaie, bertan aurki daitezkeen metro edo bertso neurrien aniztasuna dela-eta.\nAipagarriak dira Lesbiarenganako amodiozko olerkiak: II.a eta III.a, Lesbiaren txoritxoari buruzkoak, V.a (\"Vivamus, mea Lesbia, atque amemus\", hau da, \"Bizi gaitezen, Lesbia enea eta elkar maita dezagun\", zeinaren bertsio ezberdinak idatzi diren historian zehar), VII.a (\"Quaeris quot mihi basiationes\", hau da, \"Galdetzen didazu zenbat musu\"); VII.a (\"Miser Catulle, desinas ineptire\", hau da, \"Katulo gajoa, utzi txoroarena egiteari\"), XI.a, LI.a (biak metrika safoarrez) eta hirugarren multzoko LXXXV (\"Odi et amo\", hau da, \"Gorroto eta maite egiten dut\"). Hauetaz gainera, Lesbiari buruzko gehiago ere badaude bilduman. Olerki hauen segidak Katulo Klodia, \"Lesbia\" ezizenez, maitatu zuen garaiko aldi ezberdinak adierazten ditu: alaitasuna, itxaropena, haustura, itzulera, engainua, eromena zein etsipena.\nZirikada olerkiak ugari dira lehenengo (I-LX) eta hirugarren multzoan (LXV-CXVI). Hauetatik, aipagarriak dira Zesarren aurkako XXIX. eta LVII. poemak. Zesarrek poema hauek sumindu zutela aitortu zuen, baina Katuloren eskaeraz, barkatu egin omen zion.\nBigarren multzoko (LXI-LXIV) \"carmina\" edo olerkiak luzeagoak dira. LXI. eta LXII. olerkiak ezkontza-ereserkiak dira, lehenengoa lagun baten ezkontza dela-eta eta bigarrena protagonista jakinik gabekoa. LXIII. olerkia Atis jainko grekoaren elezaharraz aritzen da. LXIV. olerkia epilio bat da eta Peleo eta Tetisen ezkontzaz aritzen da estilo landu batez.\nHirugarren multzoko (LXIX-CXVI) 44 olerkiak epigrama edo poema laburrak dira, gai askotarikoak, eta distiko elegiako delako metroan idatziak denak. LXV-LXVIII eta LXXVI oerkiak elegiak dira. Aipatu behar dira bere anairen heriotzari buruzko LXXVI. olerkia, latinezko lehenengo elegia subjektibotzat jotzen dena, eta CI. olerkia, bere anaiaren hilobira egindako bisita bat dela-eta egindakoa, honela bukatzen dena: \"atque in perpetuum, frater, ave atque vale\", euskaraz \"eta betiko, anaia, ohore eta agur\".\nGehienen ustetan, Katuloren olerkiak \"neoteroi\" edo \"novi poetae\" izeneko poeta talde berritzaile edo modernoaren estiloaren barnean kokatu behar dira, hain zuzen Katulo joera horretako ordezkari ezagunena eta olerki gehien utzi dituena da, joeraren sortzailetzat Kalimako jotzen bada ere. Epika grekotik aldendu eta Alexandriako joera bereganatu zuten, amodioa bezalako gai pertsonalak eta lirikoak hartuz euren olerkiak osatzeko, modu laburrago baina aldi berean apain batez. Gaien aniztasuna edo \"varietas\" delako joera berri horren ezaugarria zen. Olerkigintzaz gaindi, neoterikoen pentsaera bizimoduan ere islatzen zen: bizitza politikoa ukatu eta nahiago zuten aisialdian edo \"otium\" delakoan egon."}
{"id": "4196", "revid": "6950", "url": "https://eu.wikipedia.org/wiki?curid=4196", "title": "Juvenal", "text": "Juvenal, latinez Decimus Iunius Iuvenalis, Erromako Inperioko I-II mendeetako olerkari bat izan zen, ezaguna idatzi zituen satirengatik.\nBiografia.\nGutxi ezagutzen da bere bizitzari buruz eta bere satirak dira berari buruz zerbait jakiteko baliabide bakarra. Biografia ezagun bat \"Vita Iuvenalis\" izenekoa da, X. mendekoa seguru asko eta satiretan beraietan oinarritzen dena. Kintilianoren ikasle izan omen zen eta erretorikan aritu zen bere bizitzaren hasieran. Satira-generoa heldu samarra zela lantzen hasi zen.\nLanak.\nGorde den Juvenalen testuari \"Satira\" deitu ohi zaio, \"Saturae\". Bertan, 16 poema edo satira biltzen dira, hexametro daktilikoa erabiliz. Bost liburukietan banaturik aurkezten ziren."}
{"id": "4202", "revid": "538", "url": "https://eu.wikipedia.org/wiki?curid=4202", "title": "Joannes Leizarraga", "text": ""}
{"id": "4206", "revid": "123039", "url": "https://eu.wikipedia.org/wiki?curid=4206", "title": "Jon Mirande", "text": "Jon Mirande Aiphasorho (1925eko azaroaren 10a, Paris - 1972ko abenduaren 28a, Paris) euskal idazlea izan zen, euskal literaturako XX. mendeko olerkari nabarmenenetakoa.\nBizitza.\nParisera lanera joandako zuberotarren semea zen: ama Marie Aipharsoro zuen, Soh\u00fcta Xarokoa, eta aita, Jean Mirande, Garindainekoa. 1923an jaiotako arreba bat zuen.\nBatxilergoa ikasi eta gero, 1944an Frantziako Finantza Ministerioan hasi zen itzultzaile lanetan, eta ogibide bera bizitza osoan mantendu eta gorrotatu zuen. Ez zuen inoiz lanpostuan gora igotzeko asmorik azaldu eta bere aisia literaturari eta bidaiatzeari eskaintzen zion.\nGurasoek Parisera iritsi zirenean apenas zekiten frantsesez; Mirandek ordea, ez zuen euskara ama-hizkuntza moduan ikasi. Hogei urterekin hartu zuen euskara ikasteko erabakia, eta harez geroztik gurasoekin beti zubereraz mintzatu zen; euskalki gehienak landu zituen eta batuaren defendatzailea izan zen, sortu baino lehenago. Haren lehen idazlana 1948koa da, \"Gernika\" aldizkarian agertu zen. Urte berean, Piarres Lafittek Eskualtzaleen Biltzarrerako deitu zuen baina geroago bien arteko harremanak mikaztu egin ziren, ideologia desberdintasunak zirela medio.\n1956an Arantzazuko santutegian Euskaltzaindiak antolatu zuen Espainiako Gerra Zibilaren ondoko lehen batzarrean esku hartu zuen.\n1962an euskaltzain oso izendatzeko proposamena egin zuten Aingeru Irigarai, Federiko Krutwig, Koldo Mitxelena eta Luis Villasantek baina Piarres Lafittek kontrako iritzia zuenez, ez zen aurrera atera; Mirandek berak egin zion uko.\nHogei bat hizkuntza zekizkien, eta haietako anitzetan literatura-lanak argitaratu zituen. Zelta hizkuntzetan espezialista izaki, bretainieraren akademiako kide izatera iritsi zen.\nJon Mirande eta Txomin Peillen bretoierazaleak.\nEuskaraz baino lehen ikasi zuen bretoieraz Jon Mirandek Parisen. Euskaldunak lagun egin baino lehen, bretainiarrak egin zituen adiskide. Txomin Peillenekin konpartitu zuen zaletasun hori. Izatez, Jon Mirandek hizkuntza zeltiko guziak ezagutzen zituen. 1950ean kornubieraren akademian sartu zen, eta Heinen eta H\u00f6lderlinen olerkiak eman zituen akademiaren \"An lef Kernewek\" aldizkarian.\nBretoieraren akademian hartu zuten kanpotar bakarra izan zen. Gerla denboran ikasi zuen bretoieraz. Berantago, Sorbonako sumeriar hizkuntzen irakasle Riec Jestinek, Jon Mirandek eta Txomin Peillenek \"Ar Stourmer\" aldizkari abertzale sozialista atera zuten bi urtez, eta Jon Mirandek hantxe eman zituen bretoierazko artikulu hoberenak, eta kantuak eta olerkiak ere bai. Haren olerkitxo erotikoak bretoieraz idatzi bakarrak izan ziren. Bertzalde, hebreeratik eta nederlanderatik ere ekarri zuen bretoierara lanik. Hil gabean, aleman eta nederlanderazko poemak idazten ari zen, bretoieraz.\nPentsakera.\nNabaria da Friedrich Nietzsche, Oswald Spengler eta Arthur Schopenhauerren eragina haren pentsamenduan.\nEskuin zein ezkerreko abertzaletasunak gogor kritikatu zituen, biek ala biek moral judu-kristauaren iturrietatik edaten zutela uste baitzuen. Haren ustez, euskaldunaren jatorrizko izpiritua askea eta indartsua da, bortitza. Oswald Spenglerrek \"Mendebaldearen Gainbehera\" saioan adierazi zuen bidetik, Miranderen iritziz, euskaldun jendeak izpiritua zeharo ahulduta dauka moral judu-kristauaren eta demokraziaren erruz, eta antzinako izpiritu bortitza berreskuratu beharra dauka, bizirik iraungo badu. Soilik horrela lortuko omen dute euskaldunek Euskal Herriaren benetako independentzia; demokraziaren bidez ez omen da askatasunik lortuko. Hala, euskal paganismoaren iduriteria erdi-asmatu bat darabil bere poema askotan, mitologia zelta eta nordikoan inspiratuta. Marxismoa ere bere erasoen jomuga zen, bere irudikoz kristautasunaren beste aldaera bat besterik ez baitzen. Ideia nazional-sozialistak bereganatu zituen eta ez zuen inoiz bere arrazismoa ezkutatu.\nAbertzale erradikala zen, baina haren ideiak zirela eta, abertzaleen artean ere baztertua izan zen. Paris urrun hartatik, Euskal Herriko nazionalismo klerikala zein marxista gaitzesten zituen. Eskuineko euskaltzaleek ezin zuten eraman bere testuetako erotismo gordina; ezkerrekoek, berriz, ideia tradizionalei eta ohiturazko nazionalismoari eginiko kritikak begi onez ikusten bazituzten ere, printzipio nazi-faxista eta antikomunista haiek guztiz baztertzen zituzten.\nHala ere, Mirandek hainbat euskalarirekin hartu-eman adiskidetsuak izan zituen, Andima Ibi\u00f1agabeitia, Txomin Peillen, Piarres Lafitte, Koldo Mitxelena eta Jon Etxaiderekin, besterak beste, eta euskarazko aldizkarietan bere kultura aberatsagatik eta sormenagatik estimu handitan hartu zuten. Andima Ibi\u00f1agabeitiak Parisen Miranderi eta Txomin Peilleni euskara eskolak eman zizkienean, hirurak adiskide min egin ziren. Ibi\u00f1agabeitiak Venezuelara bizitzera joan behar izan zuenean ere, Miranderekiko gutun harremana ez zen inoiz eten, eta idazlanak elkarri kritikatzen eta zuzentzen zizkioten, argitara eman aurretik. Gabriel Aresti arduratu zen \"Haur besoetakoa\" eleberriari hitzaurrea egiteaz, nahiz eta bere pentsamoldea Miranderenaren guztiz antagonikoa izan. Azkenik, bere burua toki gehienetatik baztertua ikustean, euskaraz idazteari utzi zion eta bere amaren heriotzak depresiora eraman zuen. Aita zendu eta gutxira, bere departamentuan hilik aurkitu zuten, pilula pote huts bat eta whiski botila bat ondoan zituela. Pariseko Thiais hilerrian ehortzi zen.\nJoxe Azurmendik zenbait lanetan Miranderen pentsakera sakonki aztertu du, aurreiritzirik gabe (\"Mirande eta kristautasuna\", \"Schopenhauer, Nietzsche, Spengler, Miranderen pentsamenduan\" eta \"Miranderen pentsamendua\").\nIritzi kritikoa.\nParisen, laikotasunaren hiriburuan sortu, hazi, hezi eta bizi izanak ukatu ezinezko eragina du Miranderen lanetan. Nabaria da Europa eta Mendebaldeko pentsalari eta olerkarien ezagupena eta haietako askoren eragina.\nErlijio katolikoak Greziako espirituaren eta paganismoaren gainbehera ekarri zuen. Mirandek, Greziako mitologia eta paganismoarekiko miresmena aitortzen du, eta kristau-zibilizazioaren eta arrazionalismoaren aurkako jarrera tinkoa hartzen. Euskal gizarte hartan indarrean ziren moralitatearen zutabe nagusiak astindu zituen era satirikoan eta ironiaz. Mendebaldeko zibilizazioak kondenatu eta luzaroan estalita eduki dituen indarrak berpiztu nahi ditu Mirandek. Europa iparraldeko mitologia zaharreko jainko eta jeinuen inbokazioa ere: \u201cWotan\u201d, \u201cOdin\u201d, \u201cEidol\u201d... baita akelarre, sorgin eta gainontzeko sinbolo paganoen miresmena ere, Europa iparraldeko ganduetatik berreskuratuko lamia zeltarrekin batera. Kristautasunak baztertu eta askotan sutara bota zituen mitologia eta sineskera zahar horietan aurkitu uste du Mirandek paradisu galdua.\nMiranderen iruditeria poetikoan, \"ametsa\", \"ura\", \"arima\", \"kantu\" edo \"musika\", \"urruntasuna\", \"paganismoa\", \"heriotza\"... kontzeptuak eta ametsarekin batera \"nostalgia\" edo \"mina\" (\"herri-min\", \"elhur-min\", \"gau-min\"...). Min hori iraganeko Gazteen Lurraren edo bere gaztaroaren mina edo gizarteak galarazi digun berezko izate askea galdu izanaren mina zen.\nFormari dagokionez, era askotako neurri eta baliabideak erabiltzen ditu, eta idaztankera laburgarriak kontzeptismora hurbiltzen du. Bertsolaritzaren neurri tradizionalen zalea da. Estiloari dagokionez. berria denez, haren obrak ulertzea zaila da, batez ere zerabilen hizkuntza oraindik arautu eta finkatu gabeagatik. Euskararen batasuna oraindik adostu gabea baitzen, bere kasa koin\u00e9 berezi bat asmatu zuen, euskalki guztietako ezaugarriak nahasiz. Federiko Krutwig eta Luis Villasantek bultzaturiko lapurtera klasikoaren bidea hartu zuen hasieran, eta gipuzkerarena gero.\nLana.\nPoesia landu zuen batez ere. Erotismoa (onanismoa eta lesbianismoa), heriotza, paganismoa eta abertzaletasuna ziren erabiltzen zituen gaiak.\nBerak sortutako ipuinez gain, zenbait ipuin itzuli zituen halaber: Edgar Allan Poe eta Franz Kafkarenak, kasu. Poesian, Charles Baudelaireren \"Les Fleurs du mal\" (\"Zithal Liliak\") poesia bilduma eta Edgar Allan Poeren \"The Raven\" (\"Bela\") poema luzea euskaratu zituen.\n\"Igela, euskaldun heterodoxoen errebista\" aldizkaria argitaratu zuen aldi batean Txomin Peillenekin batean, eta bertan poesia, kritikak, herri literatura eta beste gaien inguruko artikuluak jaso zituen. Bertan jorratu zituen gara hartan euskaldunen artean debekatuta zeuden gaiak. Haren lan poetikoan, hiru gai nagusi bereiz daitezke: paganismoa, sexua eta bortizkeria. Poema askotan bere jarrera nihilista nabari da.\nNobela bakarra idatzi zuen: \"Haur besoetakoa\", haren obra ezagun eta aldi beran polemikoena, eta bera bizi zelarik liburu moduan argitara emandako lan bakarra ere horixe izan zen, gainerakoak aldizkarietan edo bera hil ondoren argitaratu baitziren. Pedofilia, intzestua eta suizidioa bezalako gaiak landu zituen, ohitura tradizionalen eta moral judeo-kristauaren kontrako testu bortitza bihurtuta. 1954an idatzi zuen, eta 1971ra arte itxaron behar izan zuen argitaratzeko. Vladimir Nabokoven \"Lolita\"rekin alderatu da, baina badakigu Mirandek ezin izan zuela eleberri hori irakurri.\nGeneroka sailkatuta:"}
{"id": "4213", "revid": "336", "url": "https://eu.wikipedia.org/wiki?curid=4213", "title": "Anaxagoras", "text": "Anaxagoras, grekoz \u0391\u03bd\u03b1\u03be\u03b1\u03b3\u03cc\u03c1\u03b1\u03c2, (Klazomene, Asia Txikia, c. K.a. 500 - Lampsako, Troade, K.a. 428), filosofo presokratiko bat izan zen. Joniatik Atenasera filosofia eta zientzia ekarri izana esleitu ohi zaio. \"Nous\" elementu ordenatzaile edo indar kosmologikoaren kontzeptua sortu eta mundu fisiko osoa \"nous\" delakoak mugiarazitako oinarrizko gai berdinez osaturik behar zuela baieztatu zuen. Bere teoria materialistak direla eta, erlijiogabetasuna leporatu zioten eta horregatik Atenastik erbesteratu behar izan zuen.\nBizitza.\nK.a. 500. urtearen inguruan jaio zen orduan persiaren esku zegoen Joniako Klazomene hirian. Atenasera Periklesek deiturik edo persiarengandik ihesi heldu zela aipatzen dute zenbait iturrik. Atenasera heldu zeneko data nahiko ziurra da ordea: K.a. 463 urte inguruan izan zen. Atenasen 30 urte igaro zituen eta Periklesen irakasle izan zen bertan. Perikles zahartu ahala, oposizioak bere babesean zeudenak erasotzen hasi zen; orduko erlijioaren aurkako baieztapenak zabaltzea leporatu omen zioten, besteak beste, eguzkia harri goria eta ilargia lurra zela baieztatzea. Azkenik, Troadeko Lampsako hirira erbesteratu eta bertan filosofoa eskola sortu ere egin bide zuen . Platon jaio zen K.a. 428. urte berean hil zen. Hil eta gero, gogoratua izan zen: monumentu bat eraiki zuten bere omenez \"Adimena eta Egia\" lelopean eta bere heriotza urtemuga jai egun jarri zuten bertako eskoletan.\nPentsamendua.\nGarai kosmologikoko filosofo presokratiko guztiak bezalaxe, munduaren jatorriaz kezkatu zen Anaxagoras. Miletoko eskolako filosofoek gauzen sorburua bilatu nahiean, behar bezain elementalak ez ziren gaiei egotzi zieten munduaren sorrera. Anaxagorasen iritziz ez da posible Talesek proposatu zuen ura bezalako elementu bakar batetik oso ezaugarri ezberdinak dituzten gauzak sortzea eta horrela munduko oinarrizko elementu andana bat proposatu zuen jatorri gisa, \"gauza guztiek denetarik zerbait\" dutela baieztatuz. Horrela, bere teoriak pluralismo bati jarraitzen diola esan daiteke. Bere teoria osatzeko, Anaxagoras Parmenidesen ikasbideak bereganatu zituela dirudi, \"ez den\" zerbaitetik \"baden\" zerbait ezin dela sortu pentsatuz eta beraz, aldaketa baztertuz, baina aldi berean Parmenidesen monismoa zalantzan jarriz. Teoria horietatik eta naturaren aniztasuna erreparatuz sortu zuen jatorrizko elementuen teoria. Adibidez, janariak, bestea beste, ilea luzatzen duela ikusita, janaria zatituz behin eta berriz, janariak bere hasierako izateari utzi eta ilearen oinarrizko gaiak hautemango direla irizten du. Gauzen aniztasuna gauzetan oinarrizko gai hauen proportzio ezberdinak daudela baieztatuz azaltzen du. Horrela, adibidez, arrozak ilezko gai gehiago ditu egurrak baino eta horrexegatik jan daiteke arroza eta ez egurra.\nKosmosaren sorrerari dagokionez, Anaxagorasen arabera, elementu guztiak batera ziren hasieran, infinituak bere txikitasunean, eta horrela bereizi ezinak ziren bata bestetik. Bere garaikidea zen Enpedokles ez bezala, zeinak lau oinarrizko elementu bakarrik bereizi baitzituen, elementu anitz proposatu zituen hasierako egoera horretan: oinarrizko gaiak, aurkako bikoteak (hotza eta epela, lehorra eta bustia, eta abar), haziak eta baita ere osagai organikoak (odola, ilea). Aniztasun honen bitartez, Parmenidesen izatearen teoria onartzen zuen.\nEgoera horretan, \"nous\" edo \"adimen\" delakoak osagaien masari errotazio mugimendua eragin zion eta nahasketaz eta bereizketaz munduko gauza guztiak sortu ziren. Errotazioak denbora oro dihardu eta horrela \"nous\"ak munduko gauzak ordenatu eta gobernatu egiten ditu. Gauzetan \"nous\" ere bada, baina ez elementuak gauzetan dauden bezala, baina \"nous\"a oinarrizko gaiekin zer ikusirik ez duen indar banako ordenatzailea gisa ulertu behar omen da. \"Nous\" delakoa nolabaiteko jainkoa dela dioten hipotesiak argi eta garbi baztertu behar dira: Anaxagorasek azalpen materialistak defendatu zituen zalantzarik gabe. Hala ere, batzuk bere teoria dualismo moduan (oinarrizko gaiak gehi \"nous\" delakoa) ulertu behar dela aipatu dute."}
{"id": "4214", "revid": "336", "url": "https://eu.wikipedia.org/wiki?curid=4214", "title": "Heraklito", "text": "Heraklito Efesokoa (, \"Her\u00e1kleitos ho Eph\u00e9sios\"; K.a. 535 - \u2020K.a. 475) antzinako Greziako filosofoa zen, Efeso hirikoa.\nHeraklitoren obraren kontserbatzen diren pasarteak Artemisaren Efesoko tenpluan utzitako diskurtso baten atalak dira. Bere idazkian orfismoa eta Hesiodoren eraginak nabaritzen dira.\nBizitza.\nHeraklitoren bizitzari buruzko iturri nagusia Diogenes Laerzio da. Laerziok baieztatzen du Heraklito 69. Olinpiadan (K.a. 504-501) loretu zela. Familia aristokratiko baten barnean jaio zen Efeson, Anatolia. Dirudienez, Heraklitok errefusatu zuen hiriko legeak sortu, konstituzioa guztiz okertuta zegoela uste omen zuelako.\nDiogenesek liburu bat egotzi dio, \"Naturaz\", baina pasarte batzuk baino ez dira kontserbatzen. Bere lana paradoxaz eta anbiguotasunez betetako aforismoz osaturik dago. Heraklitoren estiloa oso iluna da, Delfoseko Orakuluaren antzekoa, bere pentsamendua herri xumetik urrun mantentzeko (\"Jendearen gehiengoaren iritziak ume-jolasekin konpara daitezke\"). Horrexegatik, Heraklitori Iluna ezizena ezarri zitzaion.\nHeraklitoren filosofia.\nHeraklitoren pentsamenduak joniar tradizioaren barruan mantentzen den arren aurrerapen handia dakar. Heraklito da pentsamenduari buruzko hausnarketa egiten duen lehenengo pentsalaria. \"Logos\"aren doktrinaren arabera, \"logos\"ak egiazko diskurtsoa adierazten du. Baina, bestaldetik, \"logos\"ak unibertsoaren araua adierazten du. Logosa agerikoa den arren, gizaki gutxi batzuek hautematen dute.\nMiletoko eskolak unibertsoaren etengabeko mugimendua edo dinamismoa ikusi zuen arren, ez zuen errealitatearen ezaugarri hori sakonki ikertu. Hau izan zen Heraklitoren ekarpen nagusia: \"panta rhei\" (\"dena mugimenduan dago\") aforismoan laburtzen du ikuskera berri hau.\n\"Aurkarien doktrina\"ren arabera, etengabeko aldaketak naturaren oinarrizko ezaugarriak dira: \"\"Den ororen aita da gerra, den ororen errege\".\" \"Dena etengabeko jarioan dago\" esan zuen Heraklitok. Dena mugimenduan dago eta ezerk ez du irauten betirako. Horrexegatik ezin dezakegu \u00abibai berbera birritan jaitsi\u00bb, bigarren aldiz jaisten naizenean ibaira, ez ni ez ibaia ez gara berberak. Heraklitok azpimarratu zuen mundua etengabeko kontraesanekin karakterizatua dagoela: bai ongiak bai gaizkiak Guztien beharrezko lekua dute, esaten zuen Heraklitok. Hau da, aurkakoen harmonia da kosmosaren lege unibertsala. Eta kontrasteen arteko etengabeko jolasa egongo ez balitz, mundua existitzeari utziko zion. \u00abJainkoa eguna eta gaua da, negua eta uda, gerra eta bakea, gosea eta asetasuna\u00bb, esaten zuen. \u00abJainko\u00bb hitza erabiltzen du baina logosari egiten dio erreferentzia.\nHeraklitorentzat, Jainkoa mundua inguratzen duen zerbait da. Jainkoa natura horretan kontraesan eta etengabeko aldaketekin agertzen da. \u00abJainko\u00bb hitzaren ordez, logos greziar hitza erabiltzen du, arrazoia esanahi duena. Heraklito pentsatzen zuen \u00abarrazoi unibertsal\u00bb bat egon behar dela naturan gertatzen den guztia zuzentzen duena. \u00abArrazoi unibertsal\u00bb edo \u00ablege natural\u00bb hori guztiontzat komuna da. Nolanahi ere, Egia ezagutu ahal izateko zentzumenetatik haratago joatea beharrezkoa dela baieztatzen du. Alegia, arrazoiaren (logos) bidez. Bide hau, Heraklitoaren arabera, ez da guztiontzat. Bere estilo eta jarrera intelektualean ikus daitekeenez Heraklitok Egia horren profeta bezala ikusi zuen bere burua."}
{"id": "4215", "revid": "9043096", "url": "https://eu.wikipedia.org/wiki?curid=4215", "title": "Enpedokles", "text": "Enpedokles (; K.a. 490 - K.a. 430) filosofo greziarra eta Agrigentoko herritarra zen. Enpedoklesen filosofia oinarrizko lau gai klasikoen sortzailetzat jotzen da, hau da, unibertso osoa lurrez, airez, suz eta urez osatua dagoela. Garaikideek idatziz jaso zuten haren heriotza eta literaturan eta kondairetan maiz erabilitako gaia izan da. Gainera, munduan sexu aldaketa izan zuen lehena izan zen.\nFilosofia-sistema.\nEnpedoklesek pentsatzen zuenaren arabera, oker handia zen unibertsoan gai bakarra zegoela pentsatzea. Horrela izango balitz, arrazoiak esaten duenaren eta \u00ab\"gure begiekin ikusten duguna\"\u00bbren arteko ezberdintasuna garaiezina izango litzateke. Bistakoa da ura ezin daitekeela arrain edo tximeleta bihurtu, ura ezin baitaiteke aldatu. Urak ura izaten jarraituko du betiko. Horrexegatik Parmenidesek arrazoi zeukan \u00ab\"ezer ez da aldatzen\"\u00bb esan zuenean. Era berean, Enpedoklesek arrazoia ematen zion Heraklitori, gure zentzumenak ematen diguten informazioaz fidatu behar garelako. Sinetsi behar dugu ikusten duguna, eta naturan etengabeko aldaketak ikusten ditugu.\nOinarrizko lau gaiak.\nEnpedoklesek esan zuen deuseztatu behar zena gai bakar bat dagoenaren ideia zela. Ez ura ez airea ez dira gai, beraiek bakar-bakarrik, arrosondo edo tximeleta bihurtzeko, horrexegatik naturak ezin du gai bakar bat eduki. Beraren ustez naturak lau gai edo \u00ab\"erro\"\u00bb zituen, zein lurra, airea, sua eta ura baitziren. Naturako aldaketak lau gai horiek nahasten direlako gertatzen dira eta berriz banatzen direlako. Dena lurrez, airez, suz eta urez osatuta dagoelako, baina proportzio ezberdinetan. Lore edo animalia bat hiltzean, lau gaiak berriz banatzen dira. Aldaketa hori begiekin ikus dezakegu. Baina lurra eta airea, sua eta ura aldatu gabe geratzen dira parte hartzen duten aldaketa guzti horiekin. Hau da, ez de egia \u00ab\"dena\"\u00bb aldatzen dela.\nErrealitatean, ez dago ezer aldatzen denik. Gertatzen dena zera da, lau gai ezberdin nahasten eta banatzen direla, gero berriz nahasteko. Adibidez, margolari batek kolore bakar bat badu -adibidez gorria- ezin dezake zuhaitz berde bat margotu. Baina horia, gorria, urdina eta beltza baditu, milaka kolore lor ditzake. Enpedoklesek ez zen kasualitatez pentsatu naturako \u00ab\"erroak\"\u00bb lurra, airea, sua eta ura zirela. Bera baino lehenago, beste filosofo batzuk frogatzen saiatu ziren oinarrizko gaiak ura, airea edo sua izan behar zutela. Tales eta Anaximenesek esan zuten ura eta airea naturako gai garrantzitsuak zirela. Greziarrek ere pentsatzen zuten sua inportantea zela. Eguzkiaren garrantzia aztertzen zuten naturako bizidun guztiarentzat eta, giza eta animalien gorputzaren berotasuna ezagutzen zuten.\nIndarrak.\nEnpedoklesen arabera, bi indar zeuden naturan eragina zutenak. \u00ab\"Maitasuna\"\u00bb eta \u00ab\"gorrotoa\"\u00bb deitu zituen. Gauzak batzen dituena \u00ab\"maitasuna\"\u00bb da eta banatzen dituena \u00ab\"gorrotoa\"\u00bb da. Honela, filosofoak \"gaia\" eta \"indarraren\" arteko ezberdintasuna zehazten du. Gainera, gaur egungo zientziak ere bai naturako gai eta indarraren artean desberdintzen du. Zientzia modernoak esaten du naturako prozesu guztiak gaien elkarrekintza gisa eta zenbait naturako indar gisa uler daitezkeela.\nZentzumenak.\nEnpedoklesek zerbait gure zentzumenekin sumatzen dugunean zer gertatzen zen ere aztertu zuen. \"Nola ikus dezakegu lore bat?\", \"Zer gertatzen da orduan?\". Enpedoklesek pentsatzen zuen gure begiak lurrez, airez, suz eta urez osatuta zeudela, naturako gauza guztiak bezala. Eta nire begian daukan \"lurrak\" lurra dena ikusten du, \"aireak\" airea, \"suak\" sua eta \"urak\" ura. Begiek gai bat faltan izango balute, ezingo genuke natura osotasunean ikusi."}
{"id": "4216", "revid": "6950", "url": "https://eu.wikipedia.org/wiki?curid=4216", "title": "Anaximandro", "text": "Anaximandro Miletokoa (; K.a. 610 \u2013 ) Miletoko eskolako bigarren filosofo presokratikoa izan zen, Talesen kide eta jarraitzaile eta Anaximenesen maisua. Filosofian ez ezik, astronomia, geometria, fisika eta geografian ere ekarpenak egin zituen, mundua ikuspegi zientifikoaz aztertzeko garaiko joera filosofikoari jarraiki.\nIlargian, bere izena daraman krater bat bada.\nBizitza eta iturriak.\nGutxi ezagutzen da bere bizitzari buruz. Itsaso Beltzeko kostaldean \"Apolonia\" izeneko kolonia bat sortu omen zuen. Greziara gnomon edo eguzki-erlojua ekarri zuen. Horrela, asko ibilitako gizona izan zela esan daiteke, marinel trebeak ziren garaiko miletoarrak bezalaxe. Horrek mundua ikusteko era ezberdinak ezagutzeko aukera eman zion seguru asko.\nProsaz idatzi zuen lehenengo filosofoa izan zen. Hain zuzen, \"Naturaren gainean\" izenburuz aipatzen da berak idatzitako tratatua. Liburua galdurik dago eta bertatik Sinplizio Ziliziakoak literalki jasotako hitzak bakarrik gorde dira:\nAnaximandrori buruz ezagutzen diren beste informazioak Aristoteles eta bere ikasle izan zen Teofrastori esker ezagutzen dira. Hauek jasotako filosofiaren historian Anaximandrori buruzko testigantzak agertzen dira, gaurdaino doxografoei esker heldu direnak. Jasotako informazio osotik herena astronomia eta kosmologiari buruzko aipamenak dira.\nPentsamendua.\nTales bezala, gauza guztien edo \"arkhe\" edo jatorrizko oinarria bilatzea izan zen bere kezka, baina aitzitik ez zion inongo elementu edo gai materiali egotzi guztiaren sorburua. Horrela, \"apeiron\" (euskaraz, \"mugababe\", \"infinitu\", \"zehazgabe\") izendatu zuen unibertso osoaren jatorria eta helmuga. Antzinatik izan dira eztabaidak termino horrekin adierazi nahi zuenari buruz: \"apeiron\" denbora edo espazio mugarik gabekoa dela zein esperientziaz jaso ezin daitekeena dela aipatu da. Greziarrentzat termino negatiboa zela ere aipatu da, pitagorikoen eta Aristotelesen ideiak jarraituz. Horrela, ekialdeko pentsamenduaren eraginez (zehatzago, Iran aldetik) jasotako kontzeptua eta ideia dela aipatu da.\nBibliografia.\nAntzinako filosofo greziarrei eta Anaximandrori buruzko erreferentzia batzuk hemen aurki daitezke: "}
{"id": "4218", "revid": "6327", "url": "https://eu.wikipedia.org/wiki?curid=4218", "title": "Anaximandre", "text": ""}
{"id": "4219", "revid": "512", "url": "https://eu.wikipedia.org/wiki?curid=4219", "title": "Gorgias", "text": "Gorgias (grezieraz:\u0393\u03bf\u03c1\u03b3\u03af\u03b1\u03c2) joniar-calc\u00eddica, Sizilian, jaio zen, Leontinos-eko kolonian (K.a. 485 - K.a. 380), bera Antzinako Grezia filosofo sofista bat izan zen. K.a. 485. urtean- Carm\u00e1ntidas-eko semea izan zen. Bere gaztaroan zehar Enpedoklesen dizipulua izan zen, bere heziketan erretorikoaren hastapenak erakutsi ahal izan zizkion, Parmenidesen eta Zen\u00f3n-eko Elea.2-etako pentsamendura ohitua.\n427an K.a., Leontinos-eko bere hirikideek batzorde bat|zuzentzea eskatu zioten Atenasi, laguntza militarrak emateko, Sirakusaren grina espantsionisten kontra. 424ko K.a. Leontinos-en independentziako galeraren ondoren, Gorgias Grezia kontinentalean erbesteratu zen. Han, bere irakaskuntzek eskuratu ahal izan zuten \" bertan Tesaliako familia boteretsuenen konfiantzaz eta babesa jaso zuen, irabaziek aukera eman zioten Delfoseko santutegiari ofrendatzat urre trinkoz egindako bere erretratua egitea\". Hala ere hau ez dago argi, Is\u00f3crates bere dizipuluaren arabera, Sofista bat berak ere ez zuen \"irabazi handirik egin\", Gorgias ere inor baino gehiago irabazi zuena,eta ezkongai zegoen eta familiaren kargarik gabe, apalki bizi izan ze.. Platon izan omen zen, sofistek metatutako ondasuna nabarmentzen saiatuko zena.\nGorgias sofistika zaharreko erretorika maisu miretsiena izan zen, eta hainbeste da batzuentzat sofisten arte oratorioaren aitatasuna erantsi behar zaiola uste dute.\nHizlari bezala fundatzailetzat \u201cepid\u00edctica\u201d hartu behar da. Mantendu zaizkigun bere diskurtsoak izan dira: Epitafioa, Olinpiko bat, P\u00edtico bat, ele\u00e1ticos-en Goraipamena, haiek guztiak zatietan. Ariketa sofistikoetako testu osoa geratzen da aldiz, Heleniarraren eta Palamedes-en Apologiaren Goraipameneko. Haietan guztietan, Gorgias-ek bere trebetasun dialektikoaren erakustaldia egiten du.\nAzkenik, Gorgias ehun urte baino gehiagorekin hil zen, K.a. 375aren inguruan\nErretorika.\nGorgias-en arabera hizlari ona da, ez duena gauzak sinestea eragiten, entzulea \u201csorgintzeko\u201d gai dena baizik. Bestalde, arte guztietara hedatzen zuena. Horixe, erretorika artea ere hartzen zen.\nEntzulea eta testuingurua kontuan hartuz, hizlariak bere diskurtsoa, bere hitzak, pentsalari greziarraren arabera zirkunstantzietara moldatu behar izateak dakar arrakasta . Honela da, desiratzen duena sinestea hari eragiteko moduan, entzulea sugestionatzeko bere helburua lortuko duen bezala. Modu honetan, originaltasuna, entzuleari ustekabean harrapatzeak arrakastako iturri garrantzitsua izango da. Benetan, esaldi originak ahuek batzeko, izen bat sortu zuen: Gorgianas-ak.\nFuntsean, Gorgias-en arabera, hizlari onenak \u201cartista perfektua\u201d izan behar du, pertsona oro sinestea egitea lortzen duenean bere helburua betez, ahula sendoa dela uste izatea eta alderantziz desiratzen duena, hotza erretzen duela eta beroa izozten duela, entzun dezala etab. Beraz hizlari honena ez da egia ondoen defendatzen duena, baizik gezur posiblean sinestarazten diguna.\nFilosofia-sistema.\nProtagoraren jarratzailea zenez, bere maisuaren eszeptizismoa eta erlatibismoa muturrera eraman zuen. Gorgiaren jarrera filosofikoari \"nihilismoa\" deritzogu. Bere ideia nagusiak hiru esaldietan labur daitezke:"}
{"id": "4221", "revid": "56334", "url": "https://eu.wikipedia.org/wiki?curid=4221", "title": "Tales", "text": "Tales edo Tales Miletokoa (, \"Thalis\"; Mileto?, - ), Antzinako Greziako filosofo presokratikoa izan zen. Matematiko eta astronomo izatearekin batera, natura zientziaren eta filosofia naturalaren (\"arkhegos\") sortzailea izan zen, Aristotelesen arabera . Miletoko eskolako lehenengo ordezkaria da eta Anaximandro izan zuen kide eta jarraitzaile. Halaber, Zazpi Jakintsuetako bat izan zen, \"Zeure burua ezagutu ezazu\" lelopean.\nBizitza.\nTalesen bizitzari buruzko iturri garrantzitsua Diogenes Laerzioren \"Filosofoen bizitzak\" bilduma da. Mileto hirian, familia ospetsu eta aberats baten baitan, jaio zen seguru asko, zalantzak badaude ere, dena den bertan bizi eta bere filosofia garatu zuela ziurra da.\nBizi zen garaia Talesek berak aurresan zuen K.a. 585eko maiatzaren 25ean gertatu zen eguzki eklipseari esker zehaztu daiteke. Sardes hiriko konkista K.a. 547. urtean ere bizi izan zuen zalantzarik gabe. Bizitzan zehar, Egiptora bidaiatu zuen non matematika, geometria eta fisika ikasi baitzituen.\nPentsamendua.\nNaturari buruz ezarri zituen hipotesiek ezagutza zientifikorako bidea zabaldu zuten, azalpenak jainkoen eraginetik askatuz eta ikuspegi mitologikoak alde batera utziz. Munduaren eta naturaren \"arkhe\" edo jatorriaren galdekizuna eta naturako aldakortasunaren azalpena Talesek abiarazten du. Horrela, monismo materialista bati bide emanez, Talesek gauza guztien sorburua eta helmuga ura dela pentsatzen zuen , seguru naturan bertan \"behaketaz\" eratutako hipotesiei esker, ura lurrun bihurtu eta izakien jaiotza eta hazkuntza hezetasun giro batean baitira, , jainkoen inongo parte hartzerik gabe.\nBestalde, izaki bizidunek, baina baita bizigabeek ere (imanak eta anbareak, kasu), erakusten zuten mugimendua azaltzeko, gauza guztiek arima bat dutela baieztatu zuen, unibertso osoari bizia ematen diona. Aldi berean Talesek \u00ab\"gauza guztiak jainkoez beteta daude\"\u00bb baieztatu ere egin omen zuen, hilozoismoaren hipotesia alegia, baina seguru esan daiteke ez zela greziar jainkoetaz ari, guztiaren jatorri den uraren oinarrizko izaeraz eta unibertsoa osoari bizia ematen dion arimaz baizik. Ildo horretatik, aditu gehienek bat datoz esatean arimari buruzko ideia horiek ez dutela zalantzan jartzen Talesen ikuspegi arrazionala eta erabateko materialismoa.\nGeometrian ere aritu zen, Talesen teorema delakoak horren lekuko.\nBibliografia.\nTalesi buruz dakigun guztia zeharkako erreferentziak dira. Antzinako filosofo greziarren testu batzuk hemen aurki daitezke:"}
{"id": "4222", "revid": "201", "url": "https://eu.wikipedia.org/wiki?curid=4222", "title": "Kolofoneko Xenopanes", "text": ""}
{"id": "4224", "revid": "119347", "url": "https://eu.wikipedia.org/wiki?curid=4224", "title": "Zenon Eleakoa", "text": "Zenon Eleakoa (, \"Z\u00ednon \u00f3 Ele\u00e1tis\"; Elea, - ) eskola eleatikoko filosofo greziar bat izan zen. Gutxi ezagutzen da bere bizitzari buruz. Suda entziklopediaren arabera, bere bizitzaren gorenera (\"akme\") 78. Olinpiadan (K.a. 468-465 urteak) heldu zen . Platonen \"Parmenides\" lanean aipatzen da Parmenidesen jarraitzailea izan zela eta Atenasera lagundu zuela. Bertan, Zenonek dialektikaz jotzen zuen Parmenidesen teoriak arbuiatzen zituztenen aurka. Horrela, Parmenidesen ustezko monismoa defendatzearren , mugimendua eta izatearen pluraltasuna ukatzen duten paradoxengatik da ezaguna. Horrela, Zenon mundua homogeneoa eta bakarra izan behar zuela probatzen saiatu zen, eta espazioa ez zegoela elementu ez-jarraiez osatuta baizik eta unibertso osoa unitate bakar bat zela. Historian zehar gutxietsia izan bada ere, bere dialektika hitz-joko hutsa dela argudiatuz, filosofo modernoek, Bertrand Russell kasu, bere paradoxen sakontasuna goraipatu dute .\nZenonen paradoxak.\nZenonek \"logoi\" edo argudio andana bat idatzi omen zuen gaztetan Parmenides bere maisua defendatzearren, pluraltasuna eta mugimendua baztertuz. Argudio hauetatik guztietatik bakan batzuk bakarrik heldu dira gaurdaino.\nAkiles eta dortoka.\nAkiles eta dortoka protagonistak dituen paradoxa honetan, Akilesek dortoka bat harrapatu behar du. Dortoka 100 metrotara dago, adibidez. Akiles 100 metroak eginez \"hasieran\" dortoka zegoen punturaino iristerako, dortoka beste (demagun) 10 metro egin ditu eta hasierako puntu horretatik urrundu da. Akiles berriz ere abiatzen da dortoka harrapatzeko 10 metro eginez, baina bigarren tartea egin duenerako, dortokak hirugarren tarte bat (demagun metro bat) zabaldu du Akiles heltzen den puntutik. Eta horrela infinituraino luzatuz, Akilesek dortoka inoiz ez duela harrapatuko ondorioztatzen da. Esperientziak, ordea, azkenean Akilesek dortoka harrapatuko duela erakusten digu eta horretan datza paradoxa eta dialektikaren muina.\nGeziaren paradoxa.\nGezi bat airean irudikatu behar da. Istant batean gezia mugitzen dela egiaztatzeko, gezia dagoen puntura mugitu behar izan da eta doan puntura mugitu behar da. Istant horretan ez da mugitu dagoen puntura, bertan baitago ia. Eta doan puntura ere ez da joan, istant horretan puntu berean baita. Beraz, istant batean mugimendua posible ez denez, \"edozein\" istantetan ere mugimendua sortzea ezinezkoa da."}
{"id": "4230", "revid": "336", "url": "https://eu.wikipedia.org/wiki?curid=4230", "title": "Xenofanes", "text": "Xenofanes edo Xenofanes Kolofonekoa , \"Xenof\u00e1nes \u00f3 Kolof\u00f3nios\", ahoskatua; c. K.a. 570 \u2013 c. K.a. 475) filosofo, poeta, gizarte kritiko eta erlijioso greziarra izan zen.\nKulturaren historiako lehen teologoa izan zen, Jainkoa ren arazoa jorratu zuen lehena. Greziar mitologiako jainkoak kritikatu zituen gizakien neurrira eginda zeudelako, zeinaren antza gehiegi zuten. Xenofanes kultura dohain jainkotiar bat zenaren sinistearen aurka altxa zen: \"Gizonak bere ahalegin inkisidoreegatik dena lortu du\". Balio tradizionalen aurka ere egin zuen, zeinak indarra goraipatzen zuen; berak jakinduria indarra, edertasuna edota trebezia baino baliotsuagoa zela esan zuen.\nBere kosmobisioaren buruzko ezaguera bere poesiaren bidez ailegatu zaigu, ondorengo idazle greziar askok erreferentzia gisa erabili zituztenak. Bere olerkiek ideia asko kritikatu eta satirizatzen ditu, giza itxurako jainkoetatik hasi eta greziarren Joko Olinpikoei gurtza barne."}
{"id": "4234", "revid": "512", "url": "https://eu.wikipedia.org/wiki?curid=4234", "title": "Eusko Jaurlaritzako lehendakaria", "text": "Eusko Jaurlaritzako lehendakaria Eusko Jaurlaritzaren burua da, hau da, Euskal Autonomia Erkidegoko gobernuburua. Lehendakariaren inguruko erakundeari Lehendakaritza deritzo. Historiako zenbait unetan Eusko Jaurlaritzako lehendakariak Euskal Herriko euskaldun guztien ordezkaritzat jokatu izan du, nagusiki erbestealdian, garai hartan ez baitzegoen beste erakunde demokratikorik Hego Euskal Herrian. Lehendakaria, gaur egun, Araba, Bizkai eta Gipuzkoako ordezkari gorena da, baina Nafarroa Garaikoa ere izan daiteke baldin eta Espainiako Konstituzioko laugarren xedapen iragankorra abiaraziko balitz.\nEgun, Euskadi nahiz Eusko Jaurlaritzako lehendakaria EAJko I\u00f1igo Urkullu da.\nHitza.\n\"Lehendakari\" hitza XX. mendearen hasieran sortutako neologismoa da, \"Euskadi\", \"eusko\" eta \"Jaurlaritza\" bezala. \"Lehendakari\" hitza, hasieratik bertatik, edozein erakundetako (publikoa nahiz pribatua), taldetako edo gobernutako burua izendatzeko erabili da. Hartara, Orotariko Euskal Hiztegiko lehenengo adibidea (1911. urtekoa) hauxe da: \u00abEuzko-Antzerti-Bazkunaren Lendakarijari\u00bb (Euskal Herriko Antzerki Elkartearen lehendakariari).\nLehendakaritzaren eginkizunak.\nLehendakariak eta sailburuek osaturiko erakundeari Lehendakaritza deritzo, eta bere eginkizuna, Eusko Jaurlaritzaren jarduna koordinatzeaz gain, zeregin hauetaz arduratzea da:\nEusko Jaurlaritzako lehendakarien zerrenda.\nJose Antonio Agirre \"Regi\u00f3n Aut\u00f3noma del Pa\u00eds Vasco\" izan zenaren lehen lehendakaria izan zen, 1937an Gerra Zibila galdu ostean, Francisco Francok autonomia desegin zuen arte.\nFranco hil ostean Eusko Jaurlaritzak izan dituen bost lehendakarietatik, lau EAJ alderdikoak izan dira, eta bestea PSE-EEkoa."}
{"id": "4237", "revid": "336", "url": "https://eu.wikipedia.org/wiki?curid=4237", "title": "FreeBSD", "text": "FreeBSD Unix-moduko sistema eragile librea eta kode irekikoa da. Unixen ondorengoa da, eta BSD adarra, hain zuzen ere 386BSD eta 4.4BSD dira bere jatorriak. Intel x86 familia bateragarriko prozesadoretan egikaritzen da, hala nola Alpha, UltraSPARC, Itanium eta AMD64 prozesadoretan. PowerPC eta ARM arkitekturen erabilgarritasuna ere lantzen ari dira.\nFreeBSDk sareratze aurreratua, eraginkortasuna, segurtasuna eta bateragarritasun eginbideak beste sistema eragileek oraindik faltan dituztenak eskaintzen ditu.\nFreeBSDk jende askok oinarritzat hartzen duen TCP/IP softwarea barruan dauzka, 4.4BSD-ren TCP/IP protokolo pila, internet eta sareko aplikazioentzako egokia dena.\nFreeBSD Internet edo Intranet zerbitzarientzako aproposa da. Sare-zerbitzu sendoak eskaintzen ditu karga handienetan eta memoria modu eraginkorrean darabil erantzun-denbora ona mantentzeko aldi-bereko erabiltzaile-prozesu mordoentzako.\nFreeBSD 17000 aplikazio inguru erabiltzeko prest dago. Haien artean: Apache, Samba, MySQL, OpenOffice.org, KDE, GNOME, MPlayer eta abar.\nFreeBSDk ports sistema dauka, iturburu-kodea bai Internet bai CD-ROM batetik jaitsi eta konpilatzeko, edozein menpekotasun barne. Eragiketa hauek guztiak erabiltzailea konturatu gabe gertatzen dira.\nFreeBSD instalatzeko erraza da. FreeBSD euskarri anitzetatik instala daiteke, hala nola, CD-ROM, DVD-ROM, diskete, zinta magnetiko, MS-DOS partizio, edo sare konexioaren bidez, azken hau NFS edo FTP anonimoa erabiltzen egin daitekeelarik.\nFreeBSD doakoa da eta sistema osoaren iturburu-kodearekin banatzen da. FreeBSDko iturburu-kode gehiena eskura dago BSD lizentzia estandarraren menpean.\nLinuxeko kernelak erabiltzen duen GPL lizentziarekin erkatuz, BSD lizentziak beste programak iturburu-kode barik banatzeko eskubidea onartzen du. Horrela enpresek FreeBSD kodea produktu komertzial batean erabil dezakete, haien lanaren zatiak askotan komunitatera itzultzen dituztelarik.\nFreeBSD egokia da mahaigaineko aplikazio, zerbitzari, kapsulatutako aplikazio eta sistema domotikoentzat. Egun, FreeBSD zerbitzarientzako sistema eragile bat baino askoz gehiago da eta erabiltzaile arruntentzat dago zuzenduta, batez ere Windows eta Linuxetik heldu berrientzat.\nHistoria.\nFreeBSD proiektua 1993. urtearen hasieran hasi zen. Asmo nagusia 386BSDko garapenarekin jarraitzea izan zen. Hortaz hasieran FreeBSD Proiektuak \"386BSD 0.5\" eduki zuen. Urte horretan bertan, 1993ko abenduan, hain zuzen ere, FreeBSD 1.0 argitaratu zen. FreeBSD 1.0 4.3BSD-Lite sistema eragilean oinarritu zen, atal asko 386BSDtik eta Free Software Foundation-etik hartuta. Nahiko arrakastatsua izan zen 1.0 bertsio hori eta hurrengo urtean, 1994ko maiatzean, FreeBSD 1.1 argitaratua izan zen.\n1994an Novell eta Berkeley Unibertsitateak \"Berkeley Net/2 tape\"-ri buruz zeukaten liskar legala amaitu zen akordio batera helduz. Akordio hartan Berkeley Unibertsitateak onartu behar izan zuen Net/2 sistema eragilearen zati handiak Novell-eko jabetza zirela (urte batzuk lehenago Novell-ek AT&amp;T-ri erosi zion Net/2). Honen truke Berkeley Unibertsitateak bere 4.4BSD sistema eragilearen kodea Novell-eko jabetza izango ez zela lortu zuen eta Net/2ko erabiltzaileek 4.4BSD sistema berria erabili beharko zutela. Honek eragin handia izan zuen FreeBSD proiektuan, eta jarritako baldintza horien artean azken bertsio bat argitaratu zen: FreeBSD 1.1.5.1\nFreeBSD proiektua orduan berregin behar izan zen 4.4BSD-Lite zati batzuetatik (arazo legalak zirela medio ezin zelako osorik banatu). 1994ko azaroa arte lan handia egoon zen FreeBSD 2.0 argitaratzeko. Bertsio hori instalatzeko nahiko zaila zen, baina 1995eko ekainean egonkorrago eta instalatzeko errazagoa zen FreeBSD 2.0.5 banatzen hasi zen. Urte bat geroago ISPren artean arrakastatsua izan zen FreeBSD 2.1.5 argitaratu zen, FreeBSD 2.1.x adarra bere amaierari heltzen 1997ko otsailean.\nOrdutik egun arte FreeBSDko bertsio ugari argitaratu dira eta garapena hasi zenetik 20 urte baino gehiago pasatu ondoren FreeBSD 10.2 bertsioa 2015eko abuztuan argitaratuko dela aurreikusten da. Dena den, BSDko historia askoz zaharragoa da. Ezagutzen dugun software librearen eredua (kodea hartu eta hobetuta itzuli) 1979an hasi ziren egiten BSDko erabiltzaileak. Egun nahiko normala ikusten dugu baina 1979an iraultzailea izan zen. Oraindik edozein BSDko sistemaren copyright perpausa irakurriz gero hauxe ikusiko dugu:\n\"Copyright 1979, 1980, 1983, 1986, 1988, 1989, 1991, 1992, 1993, 1994\"\n\"The Regents of the University of California. All rights reserved\"\nGarapena.\nFreeBSDren garapena erabat publikoa da. Ardura hau hiru motako taldeek daukate:\nGaratzaileak.\nFreeBSDk 500 garatzaile dauzka gutxi gorabehera. FreeBSDko iturburu kodea aldatzeko eskubidea daukate. Haien ardura nagusia FreeBSD ez apurtzea da kode berria sartzen denean funtzionalitate berriak gehitzeko edo laguntzaileen adabakiak frogatzean. Garatzaile gehienak boluntarioak dira, hala ere batzuk kontratatuta daude enpresa batzuengatik. Adibidez, Intel-ek garatzaile bati ordaintzen dio bere sare txartelek era egokian lan egiten dutela FreeBSDn bermatzeko. Bi urtetan behin, garatzaileek aukeratzen dute \"The FreeBSD core team\" garatzaile komunitatearen partaideen artean. Aukeratutako talde honek garatzaile eta beraiek sortutako taldeak (Sekuritatea, Ports sistema, Bertsioaren egileak...) koordinatzen ditu\nLaguntzaileak.\nFreeBSD-k milaka laguntzaile dauzka. Laguntzaile hauek ezko iturburu kode nagusia aldatzeko gaitasunik; adabakiak bidaltzen dizkiete garatzaileei, eta azken hauek onartzen edo ezesten dituzte aldaketa horiek. Normalean kalitate handiko adabaki asko bidaltzen dituen laguntzaile bati garatzaile taldean sartzeko eskatzen zaio.\nErabiltzaileak.\nErabiltzaileek FreeBSD sistemak exekutatzen dituzte. FreeBSD erabiltzaileen kopurua neurtzea ia ezinezkoa da, hala ere BSDstats Proiektua esfortzu handia egiten ari da zenbatu ahal izateko. Argi dago FreeBSD sistema eragilea jaitsi eta erabili dezakezula inoiz izenik eman gabe edo posta zerrendara bati posta bat bidali gabe, beraz ezinezkoa da hau jakitea. Edonola ere, Netcraft bezalako konpainiek uste dute Interneten dauden makinen artean, %10a BSD sistemetan oinarrituta daudela.\nFreeBSDn oinarritutako sistemak.\nProduktu asko (bai komertzialak bai libreak) FreeBSDren iturburu kodean daude oinarrituta, haien artean esanguratsuenak:\nEnpresa ezagun askok ere FreeBSD erabiltzen dute beraien zerbitzari edo produktuetan, besteak beste:\nLinuxekiko bateragarritasuna.\nFreeBSDk bateragarritasun bitarra eskaintzen du beste UNIX-moduko sistemekin, haien artean Linuxekin. Honela Linuxerako egindako programak exekuta daitezke, hainbat produktu komertzial barne (StarOffice, RealPlayer, Mathematica, Matlab, VMware, Oracle, Doom 3, Quake 4...). Programa hauek normalean Linux-en bezain ongi exekutatzen dira, eta kasu batzuetan Linux-en bertan baino hobeto. Dena den, Linuxeko bitar batzuk ezin dira FreeBSDn exekutatu, bateragarritasun-geruzak 2.4.2 Linux kernela erabiltzen baitu. Egun lanean ari dira 2.6 Linux kernelarekin bateragarritasuna lortzeko.\nLizentzia.\nFreeBSD hainbat lizentziatan dago argitaratua. Kernelaren kode guztia eta berriki sortutako kode ia guztia klausula bikoitzeko BSD lizentziapean dago argitaratua. Honek edozeinen eskutan uzten du FreeBSD erabili eta banatzeko aukera. GPL, LGPL, ISC, CDDL eta Beerware lizentziapeko zatiak ere badaude, edota klausula hirukoitz edo laukoitzeko BSD lizentziapekoak. Gainera, gailu batzuen kontrolatzaileek binary blob-a dute, esaterako Atheros HALek."}
{"id": "4238", "revid": "97", "url": "https://eu.wikipedia.org/wiki?curid=4238", "title": "Unix-moduko", "text": ""}
{"id": "4250", "revid": "119347", "url": "https://eu.wikipedia.org/wiki?curid=4250", "title": "Saturno", "text": "Saturno Eguzki Sistemako seigarren planeta da, baita bigarren handiena ere, Jupiterren ondoren. Gasezko lau erraldoietako bat da, eta bere erradioa Lurrarena baino bederatzi aldiz handiagoa da. Lurraren dentsitatearen zortziren bat bakarrik du, baina bere bolumen handia dela eta, Lurra baino 95 aldiz masiboagoa da. Saturno izena nekazaritzaren erromatar jainkoarengatik datorkio. Bere ikur astronomikoak (\u2644) jainkoaren igitaia adierazten du.\nSaturnoren barrualdea ziurrenik burdin-nikelezko eta arrokazko (silizio eta oxigeno konposatuak) nukleo bat da. Nukleoa hidrogeno metaliko geruza sakon batez, hidrogeno eta helio likidoz osatutako erdi geruza batez, eta, azkenik, kanpoaldeko geruza gaseoso batez inguratua dago. Saturnok hori zurbil kolorea du, goiko atmosferako amoniako kristalak direla eta. Hidrogeno metaliko geruzako korronte elektrikoak Saturno planetaren eremu magnetikoa osatzen duela uste da, berez Lurrarena baino ahulagoa dena, baina Saturno Lurra baino handiagoa denez, momentu magnetikoa Lurrekoa baino 580 aldiz handiagoa da. Saturnoko eremu magnetikoaren indarra Jupiterrenaren hamabosten baten inguruan dago. Kanpoko atmosfera, oro har, berezitasun eta kontraste gabekoa da, nahiz eta iraupen luzeko ezaugarriak agertu ahal diren. Saturnoko haizeen abiadura 1.100 kmtara iritsi daiteke. Jupiterreko haizeak baino azkarragoak lirateke, baina ez Neptunokoak bezainbestekoak.\nPlanetaren ezaugarri ospetsuena eraztun sistema da. Gehienbat izotz partikulek osatzen dute, hondakin harritsu eta hauts kantitate txikiagoak ere badituen arren. Gutxienez 62 satelite natural ditu bere orbitan, eta horietako 53k izen ofiziala dute. Kopuru honetan ez daude eraztunetako ehunka satelite txikiak. Titan, Saturnoko ilargi handiena eta Eguzki Sistemako bigarrena, Merkurio planeta baino handiagoa da, baina ez hain masiboa. Atmosfera nabarmena duen Eguzki Sistemako ilargi bakarra da.\nEzaugarri fisikoak.\nSaturno gasezko erraldoi bat da, hidrogeno eta helioz osatuta dagoelako hein handi batean. Gainazal zehatzik ez du, nahiz eta nukleo solido bat izan dezakeen. Saturnoren biraketak esferoide kamuts baten forma ematen dio planetari; hau da, poloetan zapaldua eta ekuatorean konkortua dago. Bere erradio ekuatorialak eta polarrak ia % 10ean ezberdintzen dira: 60.268 km eta 54.364 km hurrenez hurren. Jupiter, Urano eta Neptuno ere, Eguzki Sistemako beste planeta erraldoiak, obalatuak dira, baina gutxiago. Ekuatoreko lurrazaleko grabitate eraginkorra 8,96 m/s-koa da, Lurrekoa baino zertxobait txikiagoa. Murrizketa eta biraketaren ondorioz, poloetakoa % 74koa lurrazalekoarekin alderatuta. Hala ere, ia 36 km/s-ko ihes abiadura du, Lurrekoa baino askoz handiagoa.\nSaturno eguzki sistemako planeta bakarra da urak baino dentsitate gutxiago duena, % 30 inguru gutxiago. Nahiz eta Saturnoren nukleoa ura baino askoz ere dentsoagoa den, planetaren bataz besteko dentsitatea 0,69 g / cm3-koa da atmosferaren ondorioz. Jupiterrek Lurraren masa 318 aldiz dauka eta Saturnok 95 aldiz. Elkarrekin, Jupiterrek eta Saturnok Eguzki Sistemako planeten masa guztiaren % 92a osatzen dute.\nBarne egitura.\nNagusiki hidrogeno eta helioz osatuta dagoen arren, Saturnoko masa gehiena ez dago gas fasean, dentsitatea 0.01 g / cm3 baino handiagoa denean hidrogenoa likido ez-ideal bihurtzen baita. Dentsitate hau Saturnoko masaren %99,9a hartzen duen erradioan lortzen da. Saturnoko tenperatura, presioa eta dentsitatea etengabe igotzen da nukleorantz hurbildu ahala. Hau dela eta, hidrogenoak geruza sakonetan metal izaera du.\nPlaneta modelo estandarren arabera, Saturnoren barnealdea Jupiterren antzekoa izan daiteke: hidrogeno eta helioz inguraturiko nukleo harritsu txiki bat, hainbat elementu lurrunkorren kopuru txikiekin. Nukleo honek Lurrekoaren antzeko konposizioa du, baina dentsoagoa da. Saturnoren une grabitazionalaren azterketari esker, barruko modelo fisikoekin batera, Saturnoren nukleoaren masari mugak jarri zaizkio. 2004an, zientzialariek estimatu zuten nukleoaren masa Lurrekoarena 9-22 aldiz baino handiagoa zela, 25.000 kilometro inguruko diametroari dagokiona. Hidrogeno metaliko likido geruza lodiago batez inguratuta dago. Ondoren helioz saturatutako hidrogeno molekularreko geruza likido bat dago, pixkanaka-pixkanaka, altuera handitu ahala gas bihurtzen dena. Kanpoaldeko geruzak 1.000 km ditu eta gasez osatua dago.\nSaturnok barrualde beroa du. Nukleoak 11.700\u00a0\u00b0C ditu eta 2,5 aldiz energia gehiago bidaltzen du espaziora Eguzkitik jasotzen duena baino. Jupiterren energia termikoa Kelvin-Helmholtz grabitazio konpresio moteleko mekanismoaren bidez sortzen da, baina prozesu hori bakarrik ez da nahikoa Saturnok duen bero ekoizpena azaltzeko, masa askoz txikiagoa baitu. Mekanismo alternatibo edo gehigarri bat honakoa litzateke: Helio tanten \u201cjaurtiketak\u201d sorturiko beroa, Saturnoren barnealde sakonean. Tanta hauek dentsitate txikiagoko hidrogenotik jaisten doazen heinean, prozesu honek beroa askatzen du marruskadurarengatik eta Saturnoko kanpoko geruzak helioz beteak uzten ditu. Jaisten ari diren tanta hauek nukleoa inguratzen duen helio maskor batean pilatu daitezke. Saturno barruan diamanteen euria egon daitekeela proposatu da, baita Jupiter eta Urano eta Neptuno izotz erraldoietan ere.\nAtmosfera.\nSaturnoren kanpoaldeko atmosfera, bolumenean, % 96,3 hidrogeno molekularrez eta % 3,25 helioz osatua dago. Helioaren proportzioa eskasa da, Eguzkian elementu honek duen ugaritasunarekin alderatuta. Helioa baino astunagoak diren elementuen (metaltasuna) kantitatea ez da zehatz mehatz ezagutzen, baina proportzioak Eguzki Sistemaren eraketan egondakoen antzekoak direla suposatzen da. Elementu astun hauen masa totala Lurraren masa 19-31 aldiz dela estimatzen da, Saturnoko nukleoan kokatuko litzatekeelarik frakzio handiena.\nAmoniako, azetileno, etano, propano, fosfina eta metano aztarnak detektatu dira Saturnoko atmosferan. Goiko hodeiak amoniako kristalez osatuak daude, beheko mailako hodeiak aldiz amonio hidrosulfuroz (NH4SH) edo urez osatuta daudela uste da. Eguzkiaren erradiazio ultramoreak metanoaren fotolisia eragiten du goiko atmosferan, hidrokarburoen erreakzio kimikoen serie bat sortuz. Serie honetako produktuak beherantz garraiatzen dira zurrunbiloen eta difusioaren bidez. Ziklo fotokimiko hau Saturnoko urtaroen zikloak modulatzen du.\nHodei geruzak.\nSaturnoko atmosferak, Jupiterrekoak bezala, banda diseinua du, baina Saturnokoak askoz ere ahulagoak eta askoz ere zabalagoak dira ekuatoretik gertu. Banda hauek deskribatzeko erabiltzen den nomenklatura Jupiterrekoen antzekoa da. Saturnoko hodei finagoak ez ziren behatu 80ko hamarkadan Voyager espazio-ontziak bertatik pasa ziren arte. Orduz geroztik, Lurreko teleskopioen kalitatea hobetu egin da eta bertatik behaketak egin ahal dira.\nHodeien konposizioa sakoneraren eta presioaren arabera aldatzen da. Goiko hodei geruzetan, 100-160 K bitarteko tenperaturarekin eta 0,5-2 bar arteko presioekin, hodeiak amoniako izoztuaz osatuta daude. Ur izoztuko lainoak 2,5 bar inguruko presioan hasten dira eta 9,5 bar-eko presiora arte iristen dira. Bertan tenperatura 185-270 K bitartekoa da. Geruza horretan nahasirik amonio hidrosulfitozko izotzezko banda bat dago, presio sorta 3-6 bar eta 190-235 K-eko tenperatura duen zonaldean. Azkenik, beheko geruzetan, non presioa 10-20 bar-eta tenperaturak 270-330 K bitartekoak diren, ur tantak dituen uretan disolbatutako amoniako zonalde bat dago.\nSaturnoko atmosferak, orokorrean, ez du ezaugarri berezirik, nahiz eta batzuetan iraupen luzeko obaloak eta Jupiterren ohikoak diren beste ezaugarriak ere agertzen diren. 1990. urtean, Hubble Espazio Teleskopioak Saturnoko ekuatoretik gertu zegoen hodei zuri erraldoi bat aurkitu zuen, \"Voyager\" espazio-ontzia bertatik igaro zenean ez zegoena. 1994an ekaitz txikiago bat ikusi zen. 1990eko ekaitza Orban Zuri Handi baten adibidea litzateke, denbora laburra irauten duen fenomeno berezi bat. Saturnoko urte bakoitzean behin gertatzen da, gutxi gorabehera Lurreko 30 urtetan behin, Ipar hemisferioko udako solstizioaren garaian. Aurreko Orban Zuri Handiak 1876, 1903, 1933 eta 1960 urteetan behatu ziren, 1933ko ekaitza ospetsuena delarik. Periodikotasuna mantentzen bada, 2020 inguruan beste ekaitz bat gertatuko da.\nSaturnoko haizeak Eguzki Sistemako planetetan gertatzen diren bigarren azkarrenak dira, Neptunokoen ostean. \"Voyager\" ontzien datuetan oinarrituta, 500 m/s-ra (1.800 km / h) irits daitezke haize boladak. 2007an Cassini espazio ontziak egindako irudietan, Saturnoko ipar hemisferioan tonu urdin distiratsua agertu zen, Uranokoaren antzekoa. Ziurrenik Rayleighen sakabanaketak eragin zuen kolorea. Termografiak erakutsi du Saturnoko hego poloak zurrunbilo polar epela duela, Eguzki Sisteman fenomeno horren adibide bakarra. Saturnoko tenperaturak normalean -185\u00a0\u00b0C-koak dira eta zurrunbiloaren tenperatura, aldiz, 122\u00a0\u00b0C-tara iritsi ohi dira. Saturnoko lekurik beroena dela uste da.\nIpar poloko hodei hexagonala.\nIpar poloko zurrunbiloaren inguruan hexagono forma duen hodei bat dago. 78\u00b0 N latitude inguruan dago eta lehen aldiz \"Voyager\" ontzien irudietan ikusi zen. Hexagonoaren aldeak 13.800 km luze dira, Lurraren diametroa baino gehiago. Egitura osoak 10 ordu, 39 minutu eta 24 segundo (planeta irrati emisioen aldi bera) behar ditu bira osoa emateko. Saturnoren barnealdearen biraketa aldiaren antzekoa dela uste da. Egitura hexagonala ez da longitudean mugitzen atmosfera ikusgarriko beste hodeiak bezala. Patroiaren jatorriaren inguruan teoria asko daude. Zientzialari gehienek uste dute atmosferan dagoen uhin-eredua dela. Forma poligonalak laborategian erreplikatu dira fluidoen biraketa diferentzialaren bidez. \nHego poloko zurrunbiloa.\nHego poloko zonaldearen HSTren irudiek korronte zurrusta baten presentzia adierazten du, baina ez zurrunbilo polar indartsurik ezta uhin hexagonalik ere. NASAk 2006ko azaroan jakinarazi zuen Cassinik \"urakanaren antzeko\" ekaitz bat behatu zuela, hego poloan iraunkorki zegoena eta begi inguruko hormak argi zehaztuak zituenak. Begi inguruko hormak Lurretik kanpo ikusten ziren lehen aldia izan zen, ordura arte ez baitziren inongo beste planetetan behatu. Adibidez, Galileo espazio ontziko irudiek ez zuten Jupiterren Orban Gorri Handian horrelakorik erakutsi.\nHego poloko ekaitzak mila milioika urte izan ditzake. Zurrunbilo hau Lurraren tamainarekin alderatuta daiteke eta 550 km/h-ko haizeak ditu.\nBeste ezaugarri batzuk.\nCassinik hodei-ezaugarri batzuk ikusi zituen iparraldeko latitudeetan, \"Perla Katea\" izena jarri zitzaion. Ezaugarri hauek hodei geruza sakonetako hodeirik gabeko zonaldeak dira.\nMagnetosfera.\nSaturnok forma sinple eta simetrikoa duen eremu magnetiko intrintsekoa du: dipolo magnetikoa. Ekuatorean duen indarra (0,2 gauss \u2013 20 \u03bcT) Jupiter inguruan dagoen eremuarenaren % 5 ingurukoa da eta Lurraren eremu magnetikoa baino apur bat ahulagoa. Ondorioz, Saturnoko magnetosfera Jupiterrekoa baino askoz txikiagoa da. \"Voyager 2\" ontzia magnetosferan sartu zenean, eguzki haizearen presioa altua zen eta magnetosfera 19 Saturno erradio, edo 1.1 milioi km, luzatzen zen, nahiz eta ordu batzuen buruan zabaldu egin zen. Tamaina horretan hiru egunez iraun zuen. Seguruenik, eremu magnetikoa Jupiterrekoaren antzera sortzen da: hidrogeno metaliko likido geruzan dauden korronteek sortzen dute. Hidrogeno metaliko dinamo izena jasotzen du. Magnetosfera hau Eguzkiko haize partikulak desbideratzen eraginkorra da. Titan sateliteak Saturnoren magnetosferaren kanpoaldean orbitatzen du eta Titanen kanpoko atmosferako partikula ionizatuen plasma ematen du. Saturnoren magnetosferak, Lurrekoak bezala, aurorak sortzen ditu.\nOrbita eta errotazioa.\nSaturno eta Eguzkiaren arteko bataz besteko distantzia 1,4 mila miloi kilometro (9 UA) baino gehiago da. Batez besteko 9.68 km/s-ko abiadura orbitala du, eta Lurreko 10.759 egun (edo 29 urte eta erdi) behar ditu Eguzkiaren inguruan bira bat egiteko. Ondorioz, Jupiterrekin 5: 2 batez besteko mugimenduaren erresonantziatik gertu dago. Saturnoko orbita eliptikoa 2.48 \u00b0 dago inklinatua Lurrekoarekin alderatua. Perihelio eta afelio distantziak, hurrenez hurren, 9,195 eta 9,957 UA dira batez beste. Saturnoren ezaugarri ikusgarriek abiadura desberdinetan biratzen dute latitudearen arabera, eta hori dela eta hainbat eskualderi errotazio periodo ezberdinak esleitu zaizkie, Jupiterren kasuan bezala.\nAstronomoek hiru sistema desberdin erabiltzen dituzte Saturnoko biraketa-tasa zehazteko. I. sistemak 10 ordu, 14 minutu eta 00 segundoko (844.3 \u00b0 / d) epea du eta Ekuatoreko Zonaldea, Hego Ekuatoreko Gerrikoa eta Ipar Ekuatoreko Gerrikoa barne hartzen ditu. Poloetako eskualdeek I sistemaren antzeko errotazio-tasak dituztela uste da. Saturnoko beste latitudeek, iparraldeko eta hegoaldeko poloetako eskualdeak alde batera utzita, II. sistema gisa izendatzen dira. 10 ordu 38 minutu eta 25,4 segundoko (810,76 \u00b0 / d) errotazio periodoa du. III. sistema Saturnoko barneko biraketa-tasari dagokio. \"Voyager 1\" eta \"Voyager 2\" detektatu dituzten irrati-emisioen emisioen arabera, III, sistemak 10 o 39 min 22,4 segundoko abiadura du (810,8\u00ba / d). III. sistemak II. sistema hein handi batean ordezkatu du.\nBarneko biraketa denboraren balio zehatz bat zehazteak zaila izaten jarraitzen du. 2004an Saturnora hurbiltzen ari zenean, \"Cassini\"k aurkitu zuen Saturnoko irrati biraketa denbora nabarmen hazi zela, gutxi gorabehera 10 o 45 min 45 s-ra (\u00b1 36 s) iritsi arte. Saturnoren biraketa tasaren azken estimazioa (Saturno osoko biraketa tasa), \"Cassini\", \"Voyager\" eta \"Pioneer\" zunden neurketa ugarietan oinarrituta, 2007ko irailean 10 o 32 min 35 segundokoa zela zehaztu zen.\n2007ko martxoan, planetaren irrati-emisioen aldaketak ez zuela Saturnoren biraketa-tasarekin bat egiten aurkitu zen. Bariantza hau Saturnoren Entzelado satelitearen geiser jarduerak eragin dezake. Geiser hauen bidez Saturnoren orbitan sartzen den ur-lurruna kargatzen da eta Saturnoko eremu magnetikoan eragiten du, bere biraketa apur bat motelduz planetaren errotazioaren alderatuta.\nNahiz eta arraroa izan, badirudi Saturnok ez duela asteroide troiar ezagunik. Asteroide hauek orbita planeta batekin partekatzen duten asteroideak dira, betiere, L4 eta L5 izeneko Lagrangeren puntu egonkorren inguruan. Puntu hauek planetaren orbitatik 60\u00b0 aurrera eta 60\u00b0 atzera kokatuta daude. Asteroide troiarrak Marte, Jupiter, Urano eta Neptunorentzat aurkitu dira. Erresonantzia orbitaleko mekanismoak, erresonantzia sekularrak barne, dira Saturnoren troiar falta ulertzeko azalpen nagusiak.\nSatelite naturalak.\nSaturnok 62 ilargi ezagun ditu, horietako 53k izen ofiziala dute. Horrez gain, 40-500 metroko diametroa duten ehunaka satelite txiki daude Saturnoren eraztunetan, baina ez dira egiazko satelite natural bezala hartzen. Titanek, ilargi handienak, Saturnoko orbitan dagoen masaren% 90 baino gehiago biltzen du, eraztunak barne. Saturnoren bigarren ilargi handienak, Reak, bere eraztun sistema propio ahula izan dezake, baita atmosfera ahul bat ere.\nBeste sateliteak txikiak dira: 34 satelitek 10 kilometro baino gutxiagoko diametroa dute eta beste 14k 10 eta 50 kilometroko diametroa dute. Tradizionalki, Saturnoren ilargi gehienak Greziako mitologiako Titanen arabera izendatu dira. Titan da Eguzki-sistemako satelite bakarra atmosfera duena. Bertan kimika organiko konplexua gertatzen da. Hidrokarburo aintzirak dituen satelite bakarra da.\n2013ko ekainaren 6an, IAA-CSICeko zientzialariek Titaneko goi atmosferan hidrokarburo aromatiko poliziklikoak detektatu zituztela jakinarazi zuten. Hauek bizitzaren aitzindari posibletzat hartzen dira. 2014ko ekainaren 23an, NASAk Titaneko atmosferako nitrogenoa Oorten hodeiko materialetatik zetorrela frogatzen zuten datuak zituela jakinarazi zuen. Horrela, kometekin lotuta legoko eta ez Saturno sortu zeneko materialetatik.\nSaturnoren satelite Entzelado mikrobio bizitzarako habitat potentzial gisa ikusten da gaur egun. Bere konposizio kimikoa kometen oso antzekoa da. Aukera honen argudio nagusia, Entzeladok jaurtitzen duen izotzean dago. Litekeena da ur likido gaziaren lurrunketaren ostean sortzea izotza. Izan ere, gatza duten sateliteko partikulek ozeanoetakoen antzeko konposizioa baitute. \"Cassini\" 2015ean Entzeladoren jaurtiketa horietako baten gainean pasa zen, eta metanogenesian oinarritzen diren bizi formak mantentzeko osagai gehienak zituela aurkitu zuen.\n2014ko apirilean, NASAko zientzialariek jakinarazi zuten A Eraztunean ilargi berri baten hasiera posiblea aurkitu zutela, Cassinik 2013ko apirilaren 15ean ateratako argazki batean oinarrituta.\nEraztunak.\nZiurrenik, bisualki berezia egiten duten eraztun-sistemagatik da Saturno ezaguna. [31] Eraztunak Ekuatoretik 6,630 kilometrotatik 120.700 kilometrora hedatzen dira eta batez beste 20 metroko altuera dute. Ur izoztuaz daude gehienbat osatuak, tolina aztarnekin eta % 7 inguruko karbono amorfo geruza batekin. Eraztunak osatzen dituzten partikulen tamaina hauts izpietatik 10 metrora doa. Beste gasezko erraldoiek ere eraztun sistemak dituzten arren, Saturnorena da handiena eta ikusgarriena.\nEraztunen jatorriari buruzko bi hipotesi nagusi daude. Hipotesi baten arabera, suntsitutako Saturnoko ilargi baten aztarnak dira. Bigarren hipotesiaren arabera, eraztunen jatorria Saturno sortu zuen jatorrizko nebulosaren materialetik soberan geratutakoa litzateke. E eraztunaren izotzaren zati bat Entzelado satelitearen geiserretatik dator. Eraztunetan dagoen uraren ugaritasuna erradialki aldatzen da, kanpoen dagoen A eraztuna ur izoztuan puruena izanik. Ugaritasun aldaketa hau meteoroen bonbardaketen bidez azaldu daiteke.\nEraztun nagusietatik haratago, planetatik 12 milioi kilometroko distantziara Febe eraztun txikia dago, besteekin alderatuta 27 \u00ba-ko makurdura duena, eta Febe satelitea bezala, beste norabidea orbitatzen duena.\nSaturnoko satelite batzuek, Pandora eta Prometeo barne, artzain-satelite gisa funtzionatzen dute, eraztunak mugatu eta zabal daitezen ekidinez. Pan eta Atlas sateliteek Saturnoren eraztunetan dentsitate olatu lineal eta ahulak eragiten dituzte, beren masen kalkulu fidagarriagoak ahalbidetu dituztenak.\nBehaketa eta esplorazioaren historia.\nSaturnoren behaketa eta esplorazioa hiru fasetan banatu daiteke. Lehenengo garaia antzinako behaketak (hala nola begi hutsez egindakoak) izan ziren, teleskopio modernoen asmakuntza baino lehen. XVII. mendean hasita, Lurretik teleskopio geroz eta aurreratuagoarekin behaketak egin dira. Hirugarren fasean espazioko zundak bisitatzea da, bai Saturno orbitatuz edo bertatik pasaz. XXI. mendean, Lurretik egiten diren behaketek (Lurraren orbitan dauden behatokietatik egindakoak barne, Hubble Espazio teleskopiotik adibidez) jarraitzen dute eta, 2017ra arte, Saturnoren inguruan orbitan zegoen Cassini zundakoek ere.\nAntzinako behaketak.\nSaturno historiaurreko garaietatik ezagutzen da eta idatzitako historiaren hasieran hainbat mitologiatan pertsonaia nagusi bat izan zen. Babiloniako astronomoek Saturno sistematikoki behatu zuten, baita haren mugimenduak grabatu ere. Antzinako erromatarren mitologian, Saturno jainkoa nekazaritzaren jainkoa zen. Planetak bertatik hartzen du izena. Erromatarrek Saturno Kronos jainko greziarraren baliokidea zen. Greziarrek Kronisi eskaini zioten ezagutzen zen planetarik urrunena eta erromatarrek ildo horri jarraitu zioten. Greziera modernoan, planetak antzinako \"Cronus-\u039a\u03c1\u03cc\u03bd\u03bf\u03c2\" izena gordetzen du: \"Kronos\".\nGreziar zientzialari Ptolomeok Saturnoren orbitaren kalkuluak egin zituen planeta oposizioan zegoenean egin zituen behaketetan oinarrituta. Indiar astrologian, bederatzi objektu astrologiko daude, Navagrahas izenez ezagutzen direnak. Saturnoa \"Shani\" bezala ezagutzen da, eta pertsona guztiak epaitzen ditu bizitza osoan egiten dituzten egintza on eta txarretan oinarrituta. Antzinako txinatar eta japoniar kulturetan Saturno \"lur izar\" gisa (\u571f\u661f) izendatu zuten. Elementu naturalak tradizionalki sailkatzeko erabiltzen ziren Bost Elementuetan oinarritzen zen izendapen hau.\nAntzinako hebreeraz, Saturnori \"Shabbathai\" deritzo. Bere aingerua Cassiel da. Bere adimen edo onura espirituala 'Ag\u020b\u0207l (hebreeraz: \u05e2\u05b2\u05d6\u05b8\u05d0\u05d6\u05b5\u05dc, translit. \"'Agyal\"), eta bere izpiritu ilunagoa (deabrua) Z\u0203z\u0207l (hebreeraz: \u05d6\u05d0\u05d6\u05dc, transl. \"Zazl\"). Zazel aingeru handi gisa deskribatu da. Magia salomonikoan, \"maitasunezko konjurazioetan eraginkorra\" dena. Turkiera otomandarrez, urduz eta malaysieraz, Zazelen izena \"Zuhal\" da, arabieratik (arabieraz: \u0632\u062d\u0644, translit. \"Zuhal\") eratorritakoa.\nEuropar behaketak (XVII. \u2013 XIX. mendeak).\nSaturnoren eraztunak ikusteko gutxienez 15 mm-ko diametroko teleskopioa behar da, eta, beraz, ez ziren ezagutzen Galileok 1610. urtean lehen aldiz ikusi zituen arte. Saturnoren alboetako bi satelite zirela pentsatu zuen. Christiaan Huygensek bereizmen handiagoko teleskopio bat erabili zuen arte ez zen uste hau ezeztatu. Huygensek Saturnoren Titan satelita aurkitu zuen; Giovanni Domenico Cassini ondoren lau ilargi aurkitu zituen: Japeto, Rea, Tetis eta Dione. 1675. urtean, Cassinik Cassini banaketa bezala ezagutzen zuen hutsunea aurkitu zuen eraztunetan.\n1789. urtera arte ez ziren garrantzizko aurkikuntza gehiago. Urte horretan William Herschelek beste bi ilargi aurkitu zituen, Mimas eta Entzelado. Forma irregularra duen Hiperion satelitea, Titanekin erresonantzia duena, 1848an aurkitu zuen britainiar talde batek.\n1899. urtean, William Henry Pickeringek Febe aurkitu zuen. Satelite oso irregularra da, eta satelite handiak ez bezala, ez du Saturnorekin batera sinkronikoki errotatzen. Mota honetako aurkitu zen lehen satelitea izan zen eta urtebete baino gehiago kostatzen zaio Saturnori bira ematea, atzeranzko orbitan. XX. mendearen hasieran, Titanen egindako ikerketek 1944an atmosfera lodi bat zuela konfirmatu zuten, Eguzki-sistemako sateliteen artean ezaugarri hau duen bakarra.\nNASA eta ESAren behaketa modernoak.\nPioneer 11k egindako hegaldia.\nPioneer 11k Saturnotik pasa zen lehenengo hegaldia 1979ko irailean egin zuen, planetaren hodei altuenetatik 20.000 km-ra pasatu zenean. Planetako eta satelite batzuen irudiak hartu zituen, nahiz eta azaleko xehetasunak hautemateko haien bereizmena oso txikia izan. Espazio-ontziak Saturnoren eraztunak ere aztertu zituen. F eraztun mehea topatu zuen eta baita eraztunen hutsune ilunak distiratsuak direla ere, fase angeluar handietan (Eguzki aldera) ikusten direnean. Honek argi dispertsatzen duten material fina dutela esan nahi du. Horrez gain, \"Pioneer 11\"k Titanen tenperatura neurtu zuen.\nVoyager ontziek egindako hegaldiak.\n1980ko azaroan, \"Voyager 1\" zundak Saturnoren sistema bisitatu zuen. Planetaren, eraztunen eta sateliteen bereizmen handiko lehen irudiak bidali zituen. Ilargi batzuen azaleko ezaugarriak lehen aldiz ikusi ziren. \"Voyager 1\" ontzia Titanera asko hurbildu zen, satelitearen atmosfera ezagutzera emanez. Titanen atmosfera ikusgarriak diren uhin luzeratan gaindiezina dela frogatu zuen; beraz, azaleko xehetasunik ez zen ikusi. Hegaldi honek espazio-ontziaren ibilbidea aldatu egin zuen, Eguzki sistemaren planotik kanporatuz.\nIa urtebete geroago, 1981eko abuztuan, Voyager 2k Saturnoren sistemaren azterketa jarraitu zuen. Saturnoko sateliteen irudi hurbilagoak lortu ziren, baita atmosferaren eta eraztunen aldaketen frogak ere. Zoritxarrez, hegaldian zehar, zundaren kamera plataforma birakaria egun pare batez trabatu egin zen eta aurreikusitako irudi batzuk galdu ziren. Saturnoren grabitatea espazio ontziaren ibilbidea Uranora bideratzeko erabili zen.\nZundek satelite berri batzuk aurkitu eta berretsi zituzten, gehienak planetako eraztunen inguruan edo barruan orbitatzen zutenak. Era berean, Maxwell banaketa (C eraztunaren barruan dagoen hutsunea) eta Keeler banaketa (42 kilometroko zabalera duen A eraztuneko hutsunea) ere aurkitu zituzten.\nCassini-Huygens espazio-ontzia.\n\"Cassini-Huygens\" espazio-zunda Saturnoren orbitan sartu zen 2004ko uztailaren 1ean. 2004ko ekainean, Febe satelitetik gertu pasa zen, bereizmen handiko irudiak eta datuak bidali zituelarik. Cassinik Titanetik, Saturnoko ilargi handienetik, hurbil egindako hegaldian, radar bidezko irudiak hartu zituen. Laku handiak eta hauen kostaldea, baita uharte asko eta mendiak ere, ikusi ziren. Ontzia Titanetik hurbil bi aldiz pasa zen, 2004ko abenduaren 25ean Huygens zunda askatu aurretik. Huygens Titanen azalera jaitsi zen 2005eko urtarrilaren 14an.\n2005eko hasieran, zientzialariek Cassini erabili zuten Saturnoren tximisten jarraipena egiteko. Saturnoko tximista baten indarra Lurreko tximista batena baino 1.000 aldiz handiagoa da.\n2006an, NASAk jakinarazi zuen Cassinik ur likido erreserbak aurkitu zituela Entzeladon. Erreserba hauek gainazaletik hamar metro baino gutxiagotara daude eta geiserretan lehertzen dira. Izotz partikula zurrusta hauek Saturnoren orbitara bideratzen dituzte satelitearen hego poloko haizeek. 100 geiser baino gehiago aurkitu dira Entzeladon. 2011ko maiatzean, NASAko zientzialariek jakinarazi zuten Entzelado \"Eguzki Sisteman, Lurretik aparte, bizia ezagutzen dugun moduan izateko aukera gehien dituen gunea\u201d dela.\nCassiniren argazkiek aurretik aurkitu gabeko eraztun bat ezagutarazi dute, Saturnoko eraztun argienetatik kanpo eta G eta E eraztunen barnean. Eraztun honen jatorriaren hipotesia Jano eta Epimeteon ateratako meteoro baten talka da. 2006ko uztailean, Titanen iparraldeko poloetatik gertu zeuden hidrokarburo lakuen argazkiak bidali ziren, 2007ko martxoan baieztatu zirenak. 2007ko martxoan, hidrokarburo itsasoak ipar poloan aurkitu zituzten, handiena ia Kaspiar itsasoaren tamainakoa izanik. 2006ko urrian, 8.000 kilometroko diametro zuen zikloi itxurako ekaitz bat antzeman zuen Saturnoko hego poloan.\n2004tik 2009ko azaroaren 2ra, zundak zortzi satelite berri aurkitu eta berretsi zituen. 2013ko apirilean Cassinik planetaren ipar poloko urakanaren baten irudiak bidali zituen. Lurrekoak baino 20 aldiz handiagoa zen eta haizeek 530 km / o abiadura gainditzen zuten. 2017ko irailaren 15ean, Cassini-Huygens espazio-ontzia bere misioaren \"Bukaera Handia\" egin zuen: Saturno eta Saturnoren barruko eraztunen arteko hutsuneetatik hainbat aldiz pasa zen. Cassini atmosferan sartzean misioa amaitu zen.\nEtorkizuneko misio posibleak.\nNASArentzat, Saturno aztertzen jarraitzea aukera egingarria da, dagoeneko martxan dauden New Frontiers misio programen barnean. Aurretik, NASAk planak egin ditu Saturnoko atmosferan sartuko litzatekeen zunda bat barne hartuko lukeen misio baterako, baita Saturnoko Titan eta Entzelado sateliteetan bizigarritasuna eta bizia aurkitzeko ikerketak ere.\nBehaketa.\nSaturno Lurretik begi hutsez erraz behatu daitezkeen bost planetetatik urrunen dagoena da. Gainontzeko laurak Merkurio, Artizarra, Marte eta Jupiter dira (Urano eta, noizean behin, 4 Vesta begi hutsez ikusgai daude zeru ilunetan). Saturno begi hutsez behatuz gero, gaueko zeruan argi distiratsu eta horia duen puntu bat bezala ikusten da. Saturnoren itxurazko magnitudea 0.46 da, 0,34 desbiderapen estandarrarekin. Magnitude aldakuntzarik handiena eraztun sistemaren inklinazioak eragiten du. Magnituderik distiratsuena, -0.55, eraztunen planoak inklinazio handiena dutenean ematen da, eta magnitude txikiena, 1.17, gutxien dutenean. 29,5 urte inguru behar ditu planetak ekliptikaren zirkuitu osoa osatzeko, atzealdeko zodiakoaren konstelazioen aurka. Jende gehienak gutxienez 30 aldiz handitzen duen laguntza optikoa (binokular handiak edo teleskopio txikiak) behar du Saturnoren eraztunen bereizmen garbiko irudia lortzeko. Saturnoko urte batean bi aldiz (gutxi gorabehera 15 Lurreko urte inguru), eraztunak denbora gutxi batez desagertuko dira ikuspegitik. Hau hartzen duten angeluaren eta haien mehetasunaren ondorioz ematen da. 2025ean gertatuko hurrengo mota honetako \"desagertzea\", baina Saturno Eguzkitik oso hurbil egongo da edozein eraztun behaketa posible izateko.\nSaturno eta bere eraztunak ikusteko momenturik egokiena oposizioan edo bertatik hurbil dagoenean da. Oposizioa, planetaren elongazioa 180\u00ba denean ematen da eta beraz, zeruan Eguzkiaren kontrako aldean dago. Saturnoren oposizioa urtero gertatzen da (gutxi gorabehera 378 egunero), eta planeta bere unerik distiratsuenean agertzen da. Lurrak eta Saturnok orbita eszentrikoak dituzte Eguzkiaren inguruan. Honek esan nahi du Eguzkiarekiko distantziak denboran zehar aldatzen direla, eta, beraz, baita beren arteko distantziak ere. Horregatik, oposizio batetik bestera Saturnoren distira desberdina da. Saturno bera ere distiratsuago agertzen da eraztunak ikusgarriagoak diren angelu batean daudenean. Esate baterako, 2002ko abenduaren 17ko oposizioan, Saturno oso distiratsua ikusi zen eraztunen orientazioa Lurrarekiko egokia zelako. 2003. urteko amaierako oposizioan, nahiz eta Saturno Lurretik eta Eguzkiarengandik gertuago egon, ez zen hain distiratsu ikusi.\nNoizean behin Ilargiak Saturno ezkutatzen du. Eguzki Sistemako planeta guztiekin bezala, Saturnoren ezkutaketak \"urtaroka\" gertatzen dira. 12 hilabetetan zehar, Ilargiak Saturno 12 aldiz edo gehiago ezkutatuko du, eta ondoren, 5 urte inguruz ez da horrelako fenomenorik gertatuko. Hill eta Horner Australiako astronomi adituek ezkutatze hauek \"urtaroka\" zergatik geratzen diren azaltzen dute:\nSaturno kulturan.\nMusika.\nGustav Holst musikagileak 1914 eta 1916 artean \"Planetak\" izeneko suitea sortu zuen. Astrologiari lotutako kontzeptuekin, planetek psikean duten eraginari buruz pentsatu zuen idazterakoan. Suite horren bosgarren mugimendua Saturnori eskaini zion, \"Garai zaharra dakarrena\" izenburupean.\nLiteratura.\nSaturno ohiko lekua izan da zientzia fikzioan. Genero honen hasieran Saturno bera zen hainbat istorioren kokapena, baina gaur egungo zientziak aurkitu du planetak ez duela gainazal solidorik eta ezin dela, beraz, lur hartu; gainera, bere atmosfera eta tenperatura ez dira egokiak gizakien bizitzarako. Ondorioz, Saturnoren sistema da gaur egun gehien agertzen dena zientzia-fikzioan, bere eraztunak eta sateliteak barne. \nVoltaireren \"Microm\u00e9gas\" lanean estralurtar batek bisitatzen duen lehen planeta da; bertako biztanleek mila beso neurtzen dituzte, 72 zentzu dituzte eta 15.000 urtez bizi dira. Jules Verneren \"Hector Servadac\" eleberrian kometa baten gainean pasatzen dira Saturnotik gertu, eta arrokazko planeta mortu bat irudikatzen du. John Jacob Astor IV.ak idatzitako \"A Journey in Other Worlds\" eleberrian Saturnora iristen dira Jupiter bisitatu ostean, eta planeta lehorra eta iluna dela; bertako biztanleak erraldoiak dira eta telepatia bidez komunikatzen dira. H. P. Lovecraften \"Cthulhuren mitoetan\" Saturno Cykranosh gisa agertzen da Garai Hiperboreoan; Tsathoggua eta Atlach-Nacha Lurrera bertatik iritsi ziren eta Tsathogguaren osaba Hziulquoigmnzhah oraindik han bizi da.\nSaturno oso bisitatua izan da komikien munduan ere. \"Strange Tales\", \"Journey into Mystery\" edo Supermanen komikietan ohiko lekua da. \nSaturnoren sistema Isaac Asimoven \"The Martian Way\" agertzen da: Marteko biztanleek Saturnoren eraztunetako izotza erabiltzen dute planeta ureztatzeko. Arthur C. Clarkeren \"2001: A Space Odyssey\" eleberrian espazio ontziak Saturnoren sistema bisitatzen du, nahiz eta filmean Jupiterren sistema bisitatzen den. Kim Stanley Robinsonen \"2312\" eleberrian gertakari asko ematen dira Saturnoren F eraztunean eta Prometeo ilargian.\nZinema eta telebista.\nSaturno askotan agertu da zinema zein telebistan. \"Star Trek\", \"Sailor Moon\", \"Futurama\" edo \"Betty Boop's Ups and Downs\" telesailetan agertu da, adibidez. Tim Burtonen \"Beetlejuice\" filmaren zaietako bat Saturnon gertatzen da, eta \"\" filmean Galactusek Saturno suntsitzen du Lurrera bidean. \"Interstellar\" filmean NASAk Saturnotik gertu dagoen zizare zulo batera bidaltzen ditu hainbat astronauta beste planeta baten bila joateko. \"Gattaca\" filmean Saturnoren Titan satelitea da bertan agertzen den misioaren helburua."}
{"id": "4254", "revid": "336", "url": "https://eu.wikipedia.org/wiki?curid=4254", "title": "Ubuntu (Linux banaketa)", "text": "Ubuntu idazmahairako Linux sistema eragile oso bat da, Debian banaketan oinarritutakoa. Mark Shuttleworth en Canonical Ltd enpresak gidatzen du Ubuntu. Banaketaren izena Hegoafrikako \"Ubuntu\" kontzeptutik hartzen du \u2014gutxi gorabehera, \"besteekiko humanitatea\" esan nahi du\u2014. Banaketa honen ezaugarrietako bat erabilerraztasuna da (\"for human beings\" du leloa): aplikazio erabilerrazak lehenesten ditu. Bestetik mahaigaineko ingurunetan Unity du.\nDebian banaketatik desberdintasun nagusia, Ubuntuk sei hilabetero bertsio berri bat kaleratzen duela da, eta laguntza kaleratzen denetik bederatzi hilabetez luzatzen dela probako bertsioetan eta bost urtez bi urtean behin kaleratzen diren LTS bertsioetan. Era honetan Ubunturen intentzioa erdi mailako erabiltzailearentzat nahiko eguneraturik, baita nahiko egonkor den instalazio bat lortzea da.\nBertsioak.\nBertsioen nomenklatura \"urtea.hilabetea\" da, ondorioz, 4.10 bertsioa 2004. urteko urrian kaleratu zuten.\nLTS bertsioak.\nLTS siglak ingelesetik zuzen hartu dira, \"Long-term support\" esamoldearen siglak dira. LTS siglen marka daukaten bertsioek luzaroago zainduko dira, seguritate eguneraketak eta akatsen konponketak luzaroago egiten saiatuko dira.\nLTS bertsioetan produktuaren bizitza luzatzeko zenbait protokolori jarraitzen zaie. Ubunturen konpromisoa da bi urtean behin horrelako LTS bertsioa argitaratzea. Horrela, 2018ko apirileko LTS bertsioak 2023. urtera arteko sostengua izango duela aurreikusten da."}
{"id": "4255", "revid": "336", "url": "https://eu.wikipedia.org/wiki?curid=4255", "title": "NetBSD", "text": "NetBSD izan zen BSD oinarritutako Unix-moduko sistema eragile libreki banagai eta iturri irekiko lehen banaketa, 1993. urtekoko Maiatzean NetBSD 0.8 argitaratuz\nNetBSD eta FreeBSD UCB 4.3BSD-an oinarritutako Networking/2 eta 386BSD-ren ondorengoak dira. OpenBSD NetBSD-tik banandu zen 1995ren bukaeran. NetBSDren oraingo bertsioa 2.0 da (2004ko Abendua)).\nNetBSD arkitektura askotan abiara daiteke. NetBSD-ren helburua eramangarritasuna da. 58+ arkitekturetarako binarioak eraikitzen dira iturri zuhaitz bakarretik."}
{"id": "4257", "revid": "119347", "url": "https://eu.wikipedia.org/wiki?curid=4257", "title": "OpenBSD", "text": "OpenBSD BSDn oinarritutako eta libreki banatutako Unix-moduko sistema eragile seguru eta multiplataforma da. OpenBSD seguritateagatik eta zuzentasunagatik bereizten da. Bere garatzaileak sistemaren kodea behin eta berriz ikuskatzen dute, horrela OpenBSD-ren egonkortasuna eta segurtasuna areagotuz. Proiektuaren burua Calgary, Albertako Theo de Raadt da.\nOpenBSD NetBSD-tik banatzerakoan sortu zen. Banaketa de Raadt eta NetBSD-ren fundatzaileen arteko ezberdintasun filosofiko eta garatzaileen nortasunen arteko ezberdintasunengatik eman zen. Segurtasuna OpenBSD-ren sorkuntzarako arrazoi nagusia bada ere, ez da bere helburu bakarra. NetBSDren ondorengoa izanik, OpenBSD eramangarria da oso, 17 arkitektura ezberdinetan abiara daiteke gaur egun. Plataforma ezberdinen erabilgarritasuna errekurtso eta behar praktikoen arabera gehitzen edo kentzen dira."}
{"id": "4259", "revid": "336", "url": "https://eu.wikipedia.org/wiki?curid=4259", "title": "DragonFly BSD", "text": "DragonFly BSD FreeBSD-tik banandutako sistema eragilea da. Matt Dillon, denbora luzean FreeBSD eta Amigako garatzaile, DragonFly BSDn lan egiten 2003ko Ekainan hasi zen eta FreeBSD-ko posta zerrendatan aurkeztu zuen 2003ko Uztailaren 16an."}
{"id": "4260", "revid": "336", "url": "https://eu.wikipedia.org/wiki?curid=4260", "title": "MacOS X", "text": "Mac OS X Macintosh ordenagailuentzako Mac OS sistema eragilearen azken bertsioa da. Sistema eragilea 2001. urtean kaleratu zen. Bi zatitan banatzen da: Darwin, kode irekiko Unix-moduko ingurugiro bat BSD iturrian eta Mach kernelaren oinarritua, Apple Computer-ek moldatu eta garatua garatzaile independenteen laguntzaz; eta GUI jabedun bat Aqua izeneko eta Applek garatua.\n2001. urtean ere Mac OS X Server kaleratu zen. Arkitektura aldetik lanerako bertsioaren (bezeroa) berdina den arren, ezberdintasunak lanabesen aldetik datoz, lan taldeen kudeaketa eta administrazio softwarea dakar, hainbat sare zerbitzurako sarrera erraztuz, adibidez posta zerbitzari batera, samba zerbitzari batera, LDAP zerbitzari batera edo DNS zerbitzari batera. Gainera lizentzi modu ezberdina du.\nIzena.\n\"X\" karakterea zenbaki erromanikoa da, eta ofizialki \"ten\" bezala ahoskatzen da, eta Macintosh sistema eragileen aurreko nomenklatura jarraitzen du Mac OS 8 eta Mac OS 9 bezala. Pertsona batzuk \"X\" irakurri egiten dute eta \"ex\" bezala ahoskatu. Interpretazio honen arrazoietako bat Unix-moduko sistema eragilei askotan \"x\" hizkia gehitzen zaiolako da (adibidez AIX, IRIX, Linux, Minix, Ultrix, Xenix). Beste arrazoitako bat Apple-n bertsio izenak inprimatzeko joera da, adibidez \"Mac OS X version 10.4\".\nMac OS Xen bertsio izenak felino handienak dira. 10.0 bertsioak \"Cheetah\" izena du, 10.1 bertsioak \"Puma\", 10.2 bertsioak \"Jaguar\" eta 10.3 bertsioak \"Panther\", 10.4 bertsioak \"Tiger\", 10.5 bertsioak \"Leopard\" eta azken bertsioak, 10.6ak, \"Snow Leopard\" izena du."}
{"id": "4261", "revid": "96586", "url": "https://eu.wikipedia.org/wiki?curid=4261", "title": "Eduardo Galeano", "text": "Eduardo Germ\u00e1n Mar\u00eda Hughes Galeano (Montevideo, 1940ko irailaren 3a - \"ib.\", 2015eko apirilaren 13a) uruguaiar kazetari eta idazlea izan zen. Hainbat literatura genero nahasi zituen, hala nola, dokumentala, fikzioa, kazetaritza, analisi politikoa eta historia. Hala ere, egileak berak historialaria izatea ukatu zuen: \"\u00aboroitzearekin obsesionatutako idazlea naiz, gauza guztien gainetik Amerikaren iragana oroitzearekin, eta horren gainetik Latinoamerikarena, amnesiara kondenatutako lurra.\u00bb\". Haren liburuak hizkuntza askotara itzuliak izan dira.\nBizitza.\nKazetari gisa lan egin zuen oso gaztetatik, 14 urte zituenez geroztik. Lehenengo lanak \"El Sol\" astekari sozialistan eman zituen argitara: marrazkiak eta karikatura politikoak kaleratu zituen, \"Gius\" izengoitiaz sinatuak. Montevideoko \"Marcha\" astekariko erredakzio burua izan zen 1961 eta 1964 urteen artean, eta \"\u00c9poca\" egunkariaren zuzendari ondoren, 1966. urtea arte. 1964tik 1973ra Uruguaiko Unibertsitateko argitalpenen zuzendari izan zen, baina urte hartan Argentinara erbesteratu zen, Juan Mar\u00eda Bordaberry lehendakariak militarrei zenbait eskumen eman zizkielarik. Argentinan \"Crisis\" aldizkaria sortu eta zuzendu zuen. 1976. urtean, ordea, Argentinatik ihes egin behar izan zuen eta Espainiara erbesteratu zen. Azkenik Uruguaira itzuli zen, 1985ean, hauteskunde demokratikoak egin zirenean.\nIdazgintza.\nGaleanoren literatura Latinoamerikako egoera politikoak eta errealitateak markatua da erabat. Bere lan nagusien artean azpimarratzekoak dira \"Los d\u00edas siguientes\" (1963, \u00abOndorengo egunak\u00bb), \"Las venas abiertas de Am\u00e9rica Latina\" (1971, \u00abLatinoamerikaren zain urratuak\u00bb), \"D\u00edas y noches de amor y de guerra\" (1978, \u00abMaitasun eta gerrako egunak eta gauak\u00bb) eta \"Memorias del fuego\" (1982, \u00abSuaren memoriak\u00bb). \"Memorias del fuego\" trilogia osatzen duten obrak dira \"Los nacimientos\" (\u00abJaiotzak\u00bb), \"Las caras y las m\u00e1scaras\" (\u00abAurpegiak eta mozorroak\u00bb) eta \"El siglo del viento\" (\u00abHaizearen mendea\u00bb), eta Amerikaren historiaren, poesiaren eta ipuin fantastikoaren sintesia erakusten dute, egileak berak dioen bezala.\n1998. urtean \"Patas arriba. La escuela del mundo al rev\u00e9s\" (\u00abHankaz gora. Mundu irauliaren eskola\u00bb) argitaratu zuen; munduko ekonomiaren egoera larriaren azterketa egiten du lan horretan, eta \"Hegoaldearen\" ikuspegitik mintzo da, \"Iparraldearen\" jarrera salatuz."}
{"id": "4316", "revid": "105290", "url": "https://eu.wikipedia.org/wiki?curid=4316", "title": "Emacs", "text": "Emacs testu editore mota bat da, ezaugarri multzo hedakorra daukana, konputagailu programatzaile eta beste konputagailu erabiltzaile teknikoki aurreratuen artean ezaguna.\nJatorrizko EMACS, TECO editorearentzat makro multzo bat zen (Editor MACroS-etik dator izena) eta 1976. urtean idatzi zuten Richard Stallman, Guy Steele eta Dave Moon-ek. TECMAC eta TMACS-en, Guy Steele, Dave Moon, Richard Greenblatt, Charles Frankston eta beste batzuk idatzitako TECO-makro editore parte batean oinarritu zen. Urteetan zehar Emacs-en bertsio ugari agertu dira, baina gaur egun bi dira erabilienak: GNU Emacs, Richard Stallman-ek 1984an hasitakoa, eta XEmacs, GNU Emacs-etik banandutakoa 1991ean. Biak hedapen lengoiaia ahaltsua erabiltzen dute, Emacs Lisp."}
{"id": "4317", "revid": "119247", "url": "https://eu.wikipedia.org/wiki?curid=4317", "title": "GNU Emacs", "text": "Emacs\nGNU Emacs Emacs-en bertsiorik ezagunetarikoa da, XEmacs-ekin batera. GNU Emacs eskuliburuak Emacs \"pantailako eta denbora errealeko editore hedakor, pertsonalizagai eta auto-dokumentatua\" moduan deskribatzen du.\nBanaketa.\nGNU Emacs software librea da, eta GNU GPL lizentziapean banatzen da.\nGNU Emacs plataforma kopuru handian abiara daiteke, hala nola GNU/Linux, FreeBSD, Unix gehienak, MacOS, Mac OS X eta Microsoft Windows\nGarapena.\nGNU Emacs GNU proiektu barnean dago, eta garapen aktiboa dauka. Garaitzaile batzuk, baina ez denak, FSF-ren kideak dira."}
{"id": "4320", "revid": "58701", "url": "https://eu.wikipedia.org/wiki?curid=4320", "title": "Laktantzio", "text": "Luzio Zezilio Firmiano Laktantzio, latinez \"Lucius Caecilius (Caelius?) Firmianus Lactantius\", (245?-325?) latinezko idazle eta kristau apologista bat izan zen.\nBiografia.\nAfrika iparraldean jaio zen eta Arnobio erretorika-maisu afrikarraren ikasle izan zen. Erromatar Inperioko ekialdeko hainbat hiritan erakutsi zuen, Konstantinopolisen barne. Dioklezianok erretorika maisu izendatu zuen Nikomedian, baina kristau bilakatu ondoren, 303ko otsailean kaleratua izan zen. Ondoren, idazle gisa atera behar izan zuen bizitza aurrera, Konstantinok bere seme Krisporen irakasle bilakatu zuen arren. 317an Krispori Treverisera lagundu ziola uste da, azken hau Zesar izendatua izan zenean. Krispo Istrian exekutatua izan zen 326an baina ez dago argi Laktantziok era berean bukatu zuen.\nKristautasunari buruzko bere lanak bakarrik gorde dira. Nabarmenenak \"De opificio Dei\" (303-304), euskaraz \"Jainkoaren lanaz\", \"De ira Dei\" (\"Jainkoaren haserreaz\") eta \"Institutiones divinae\" (\"Instituzio jainkotiarrak\") dira. Azken hau kristau doktrina sistemaren defentsa bat da, harmoniatsu eta logikoa."}
{"id": "4321", "revid": "28807", "url": "https://eu.wikipedia.org/wiki?curid=4321", "title": "Lukrezio", "text": ""}
{"id": "4322", "revid": "6950", "url": "https://eu.wikipedia.org/wiki?curid=4322", "title": "Lukano", "text": "Marko Anneo Lukano, latinez \"Marcus Annaeus Lucanus\", (Kordoba, 39ko azaroaren 3a - Erroma, 65eko apirilaren 30a) latinezko poeta bat izan zen, Seneka filosofoaren iloba.\nBizitza.\nAita, Marko Anneo Mela, Marko Anneo Senekaren semea zen eta ondorioz, nobleziako kidea. Ama, Alizia, hizlari baten alaba zen. Zortzi hilabeterekin, familia guztia Erromara joaten da. Orduko maisu hoberenek hezi zuten, Kornuto besteak beste. Grezian ikasten zegoela, Neronek deitu zuen Erromara 54. urtean eta geroztik bere laguna izan zen.\n60 urteko \"Neronia\" izeneko jokoetan, berak idatziriko \"Laudes Neronis\" olerkiek goratu zuten olerkari gisa. Enperadorearen babespean, bere \"cursus honorum\" delakoa hasten da, 21 urterekin kuestore eta ondoren augur gisa. Neronen asmoak segituan aldatu ziren ordea eta poetari jendaurrean errezitatzea debekatu zion. Lukano orduan enperadorea satirizatu eta salatzen zuten lanak ekoizten hasi zen.\nNeronen aurkako Pisonen konspirazioan parte hartu zuen. Parte hartu zuten kide batzuen axolagabekeriagatik, konspirazioa ageria geratu zen eta partehartzaileak atxilotuak, Lukano barne, galdeketa bortitzak jasanez. Heriotza zigorra jasota, hiltzeko modua aukeratzen utzi zioten eta 65 urteko apirilaren 30ean zainak moztu zituen, bere heriotza bera nozitu zuen gudari bati buruzko bertsoak errezitatuz.\nLanak.\nBere bizitza laburrean lan anitz idatzi zituen, baina guztietatik \"Pharsalia\" izeneko poema epikoa, Zesaren eta Ponpeioren arteko gerra zibila kontatzen duena, bakarrik gorde da. Poema epiko honek berritzailea da: Virgilioren poemetan ez bezala, ez da ospakizun olerki bat, gerra zibila deitoratzen duen poema baizik.\nIdatzi zituen beste lanak, egun galdurik, hauek dira:"}
{"id": "4325", "revid": "6327", "url": "https://eu.wikipedia.org/wiki?curid=4325", "title": "Claudianus", "text": ""}
{"id": "4326", "revid": "336", "url": "https://eu.wikipedia.org/wiki?curid=4326", "title": "Valgius Rufus", "text": "Gaius Valgius Rufus, Latinezko poeta, kontsula eta Horatio eta Mezenasen laguna k.a.12 urtean. Elexia eta epigramen idazle gisa izan zen ezaguna eta bere garaikedeek epikaren arloan lan nabarmenak egiteko gai zela uste zuten.\nRufus ez zen ordea poesiara mugatu. Gramatika arloko aferak eztabaidatzen zituen postaz, bere maixu izandako Pergamumgo Apollodorusen erretorika eskuliburua itzuli zuen eta sendabelarrei buruz idazten hasi zen."}
{"id": "4328", "revid": "6950", "url": "https://eu.wikipedia.org/wiki?curid=4328", "title": "Propertzio", "text": "Sexto Aurelio Propertzio (; Umbria, K.a. 47 - \"ib.\", K.a. 15) poeta liriko latinoa izan zen.\nBizitza.\nJatorriz Umbria eskualdekoa zen. Aitari lurrak konfiskatu zizkioten K.a. 40. urtean gerra zibileko ordain gisa, eta horregatik K.a. 34an, artean oso gazte zela, Erromara joan behar izan zuen legeak ikastera. Zintia izeneko emagaldu batekin maitemintzeak poesiarekiko grina sortu zuen harengan eta bere lehen poema liburua argitaratzean, Kaio Zilnio Mezenasen zirkulura deitua izan zen, non Virgilio eta Ovidio ezagutu zituen.\nLaurogeitamar bat poema idatzi zituen, lau \"Elegia\" liburutan banaturik, hauetatik hiru lehenak Zintiari eskainiak. Laugarrenean gai abertzaleak eta mitologikoak landu zituen, Zesar Augusto enperadorearen programari jarraituz. Eragin handia izan zuen Ovidio, Petronio eta beste zenbait idazle erromatarrengan.\nElegiak.\n\"Elegiak\" izenarekin bildutako lehen liburuaren gai nagusia oinaze-amodio grinatsua da, baina hurrengo hiru liburuetan, laugarrenean batik bat, gero eta gehiago sartzen dira beste gai batzuk ere: heriotza, ametsa, adiskideak, hileta-gorazarreak..."}
{"id": "4329", "revid": "336", "url": "https://eu.wikipedia.org/wiki?curid=4329", "title": "TECO", "text": "TECO \"paper Tape Editor and COrrector\" ([paperezko] zinta editore eta zuzentzaile)-aren akronimoa hasieran, gero \"Text Editor and COrrector\" (testu editore eta zuzentzailea) testu editore bat zen, MIT-en 1960.eko hamarkadan garatua eta 'denok aldatutakoa'. Dialekto guztiekin, TECO editorerik erabiliena izan daiteke vi eta emacs-en aurretik. Azkenengo honen aurrekoa izan zen gainera (Emacs-en jatorriko izena TECO barruan abiarazitako \"e\"diting \"mac\"ro\"s\" zelarik)."}
{"id": "4344", "revid": "448", "url": "https://eu.wikipedia.org/wiki?curid=4344", "title": "Buruxaski", "text": "Buruxaski hizkuntza Pakistan eta Kaxmir iparraldeko uharte-hizkuntza edo hizkuntza isolatua da. Hala ere, gaur egungo hizkuntzalaritzak oinarrigabetzat baztertu duen dene-kaukasoar hizkuntzen teoriak euskararen ahaide egiten zuen.\nHiru dialekto nagusi bereiz daitezke, zein bere mendi-haranean erabilia:\nHorietarik, Hunzako eta Nagirko mintzairak aski hurbilak dira; hastanduagoa (eta, omen, garbiagoa), aldiz, Yasingoa."}
{"id": "4345", "revid": "336", "url": "https://eu.wikipedia.org/wiki?curid=4345", "title": "Piraha hizkuntza", "text": "Piraha hizkuntza (edo \"m\u00fara-pirah\u00e3\") piraha herriaren mintzaira da; Brasilgo Maici ibai ondoan bizi dira pirah\u00e3k. Hizkuntza bakartuetako bat da, euskararen antzera. Gaur egun, piraha hizkuntzaz soilik 150tsu lagunek egiten dute, Maici ibaiaren ertzeko zortzi hirixkatan. Hiztun elebakarrak dira gehienak; hitz zenbaixka baizik ez dakite portugesez, eta beren hizkuntza (piraha) denik hoberena dela uste dute.\nHizkuntzaren bereizgarriak.\nPiraha munduko hizkuntza bitxieneetako bat da eta bereizgarri asko ditu. Haren bereizgarri nagusiak honako hauek dira:"}
{"id": "4347", "revid": "59723", "url": "https://eu.wikipedia.org/wiki?curid=4347", "title": "Afro-asiar hizkuntzak", "text": "Afro-asiar hizkuntzak Iparraldeko eta Mendebaldeko Afrikan, Sahelen eta Hego-mendebaldeko Asian hedaturik dagoen hizkuntza familia da, 240 hizkuntza inguruk osatua, 285 milioi lagunek baino gehiagok erabiliak.\nHizkuntzoi \"afro-asiar\" (edo \"afroasiar\") ez ezik, \"afrasiar\" (\"Afrasian\"), \"lisramiko\" edo \"erythraean\" ere esaten zaie; aldiz, behialako \"kamito-semitiko\" izendapena baztertu eta arbuiatu izan da.\nEtimologia.\nXIX. mendearen hasieran, zenbait hizkuntzalarik amazigera, kuxtar hizkuntzak eta egiptoera filo kamitikoan bildu zituzten, haien artean zuten lotura genetikoa eta talde horrek hizkuntza semitikoen filoarekin zuen harremana ohoretuz. \"Kamitiko\" eta \"semitiko\" terminoek Genesi liburuko Noeren Kam eta Sem semeen ondorengoen tribuak deskribatzen dituzte.\nDatazioa.\nEzagutzen den hizkuntza afroasiarren arrasto zaharrena duela 5.400 urteko (\"ca.\" K.a. 3.400) inskripzio egiptoarra da. Naqada II kulturako zeramika batean aurkituriko ikurrek \u2014Antzinako Egiptoko hieroglifoen antza dute\u2014 datazio zaharrago bat (\"ca.\" K.a. 4000) iradokitzen dute.\nHalaber, Antzinako Egiptoko hizkuntza hori hizkuntza Protoafroasiarrekiko desberdina da: bien arteko banaketa denbora luzez gertatu zela ondorioztatzen da. \nProto-afroasiarra.\nProtoafroasiar hizkuntza edo protoafroasiarra hizkuntza afroasiar guztien aurrekaria da, haietan oinarriturik berregituraturiko protohizkuntza. Proto-afroasiarrari loturiko datazioek tarte kronologiko handia barneratzen dute, K.a. 16.000 urtetik, K.a. 7.500 urtera arte. Halaber, datazio horiek gainontzeko protohizkuntzekin erlazionatuak baino zaharragoak dira.\nAntzinako afroasiarra.\nAntzinako afroasiarra hizkuntza proto-afroasiarraren hizlarien jatorrizko leku hipotetikoa da: bertan, hiztunak komunitate linguistiko bat edo komunitate konplexuen talde gisan bizi ziren, geografikoki zabaldu eta hainbat hizkuntza garatu aurretik. \nLeku hipotetiko hori egun ezezaguna da, baina batzuek Levanteko lehen nekazariekin lotzen dute, ostera Ipar eta Ekialdeko Afrikara migratu zutenak hizkuntza haiekin zabalduz. Beste proposamen batzuek jatorria nekazaritzaren aurretiazko Ipar-ekialdeko Afrikako hizlari ehiztari-biltzaileetara lotzen dute.\nSailkapena.\nHonako adar edo familietan sailkatu ohi dituzte hizkuntzalariek afro-asiar hizkuntzak:\nZalantzak daude hizkuntza omotikoak talde horretan sailkatu behar ote diren eta beja hizkuntzaren kasuan, hizkuntza kuxitikoen adarrean ala adar propioan sailkatu behar ote den.\nSailkapenaren historia.\nIX. mendean, Tiareteko Judah ibn Quraysh gramatikaria lehena izan zen hizkuntza afroasiarren bi adarrak (amazigera eta semitikoa) lotzen: arabiera, hebreera eta aramera ezagutzen zituen. XIX. mendean zehar, europarrek harreman hori ere proposatu zuten. 1844an, Theodor Benfeyk e\"tiopiko\" izeneko hizkuntz familia proposatu zuen, hizkuntza semitiko, amazigera eta kuxtarrak barneratzen zituena. Urte berean, T. N. Newmanek hausa eta semitikoen arteko harremana proposatu zuen: hori luzaroan dudan egon zen.\nDemografia.\nHizkuntza afroasiarrak hiztunen kopuruaren arabera zerrendaturik, bakoitzaren hizkuntza-familia, hizkuntza afroasiarren barnean aipatuz:\nAntzekotasunak.\nFonologia.\nHizkuntza afroasiarrek konpartitu ditzaketen sistema fonetikoak, hizkuntza honen aurrekariaren (proto-afroasiarra) ezaugarriak zirela onartu liteke. Egindako hizkuntza proto-afroasiarren berregiteek bokal sistema sinplea atxikitzen diote, hiru bokal labur /i, a, u/ eta hiru bokal luzek /\u012b, \u0101, \u016b/ osatua. \nOrdea, hizkuntzalaritza historikoko adituek proposaturiko kontsonante sistemen artean ez da adostasunik aurkitu, aukerak konplikatuegiak direlako. Hurrenez, Ehret-en (1995) berreraikitzearen eta Orel y Stolbova-ren (1995) hipotesiak biltzen dituen taula dugu:\nGramatika eta sintaxia.\nHizkuntza afroasiarretan zabalduriko ezaugarriak (baina ez unibertsalak), hurrengoak dira:\n- Kontsonante enfatiko multzoa, asko glotalak, faringariak edo inplosiboak bilakatuz.\n- Aditza-Subjektua-Objektu hizkuntz tipologia, Subjektua-Aditza-Objektua joeraz.\n- Bi generoko sistema singularrean, femeninoa /t/ soinuak markaturik.\n- \"s\" itsaski kausatiboa.\n- Atzizki posesiboak.\n- Nisba deribazioa \"-j\" (egiptoar goiztiarrean) edo \"-\u012b\" (semitikoan).\n- Hitzen inflekzioa sustraiko aldaketek, aurrizki eta atzizkiek eragin dezakete.\nLexikoa.\nEhret (1995) eta Orel y Stolbovaren (1995) hiztegi etimologikoen artean, kontsentsua adierazten duten sustraien ereduak:"}
{"id": "4355", "revid": "564", "url": "https://eu.wikipedia.org/wiki?curid=4355", "title": "Eusko Alderdi Jeltzalea", "text": ""}
{"id": "4356", "revid": "9301199", "url": "https://eu.wikipedia.org/wiki?curid=4356", "title": "Aralar (alderdi politikoa)", "text": "Aralar Euskal Herriko alderdi politiko abertzale, independentista eta ezkertiarra zen. Euskal Herritarroken (EH) banantze baten ondorioz sortu zen. EH Bildu koalizioaren kide izan zen.\nHistoria.\n90eko hamarkadan sortu zen Herri Batasunako korronte kritiko moduan, Patxi Zabaleta buru zelarik.\n2000. urtean ETAren su etena amaitzean, Euskal Herritarrokeko sektore nagusiak Batasuna alderdian birsortzea erabaki zuen. Aralar korrontearen inguruan bildutakoek, berriz, \"ezker abertzale ofizialari\" borroka armatuaren inguruan hausnarketarik ez egitea leporatu eta alderdiaren barne antolakuntza kritikatu zuten. 2000ko maiatzaren 21ean, jendaurrean argitara emandako idatzi batean, I\u00f1aki Aldekoa, Sagrario Aleman, Jose Ramon Amoros, Iosu Gulina, Bittorio Lizarraga, Xabier Martinez Alaba, Pablo Mu\u00f1oz, Pedro Romeo eta Patxi Zabaletak ezker abertzalearen ildo ofizialarekiko desadostasunak agertu zituzten. Ezker abertzalearen Batasuna prozesuan parte hartzeko prest agertu ziren, baina zioten bide politikoak erabilita ezker abertzalea \u00abbirsortu\u00bb egin nahi zutela. Handik bi urtera eratu zen Aralar alderdi gisa, Batasunatik aparte.\n2002ko ekainaren 22an eta 23an egin zuen kongresu eratzailea, Gasteizen. Ehkotopia leloa erabili zuen biltzarrean, hainbat kontzeptu uztartu nahian: Euskal Herria, ekologia, lurraren defentsa, globalizazioa, immigrazioa, sexuen partekotasuna eta ezberdinen defentsa. Han onartutako txosten politikoak ezarri zituen bere ibilbidean lagun izan zituen ezaugarriak: independentismoa, sozialismoa, ekologismoa, desobedientzia zibila eta globalizazioaren aurkako jarrerak, eta abar.\nAralarren jardun eremua ere ezarri zuten orduan. Hego Euskal Herriko lau lurraldeetan egituratzeko erabakia hartu zuten, haien iritzian Iparraldean ordurako Abertzaleen Batasunak betetzen zuelako ezker abertzale \u00abzibilaren\u00bb eginkizuna. Beste hiru oinarri finkatu zituzten sorreran. Batetik, ezker abertzale \u00abpolitiko, zibil eta demokratikoa\u00bb nahi zutela esan zuten, eta, horretarako, ETAk borroka armatua erabat utzi behar zuela. Bigarrenik, Euskal Herriaren eraikuntzarako tokiko hiru erabakitze esparruak edo hiru eremu administratiboak errespetatu behar zirela: EAE, Nafarroa eta Ipar Euskal Herria. Hirugarrenik, ezker abertzaleak barne egitura demokratikoak behar zituela eskatu zuten.\nHauteskundetarako formula ugari.\n2002an hasitako ibilbide horren lehen geltokia 2003ko maiatzeko udal eta foru hauteskundeak izan ziren. Ordurako, Espainiako Estatuan Alderdi Politikoen Legea indarrean zen, eta ezker abertzalea ofizialaren marka ezberdinak, legez kanporatuta. Testuinguru horretan, Aralar formula desberdinak erabilita aurkeztu zen bozetara: beste alderdi batzuekin koalizioa eratuta batzuetan, eta bakarrik, besteetan. 2003ko foru hauteskundeetan lau eserleku lortu zituen Nafarroako Parlamentuan \u2014botoen %8\u2014, eta batzarkide bat EAEn, Gipuzkoan \u2014botoen %3,2 hiru herrialdeetan\u2014.\nEspainiako Kongresurako aurkeztu zen 2004ko martxoan eta Zutikekin koalizioan Euskal Autonomia Erkidegoan, baina eserleku bakar bat ere ez zuen lortu. Nafarroan Nafarroa Bai (NaBai) koalizioa bultzatu zuen, EA, Batzarre, EAJ eta independenteekin elkartuta. Nafarroa Baik Madrileko legebiltzarrean eserleku bat lortu eta Uxue Barkos independenteak hartu zuen.\nEuropako hauteskundeetara aurkeztu zen 2004. urtean, baina ez zuen eserlekurik lortu.\n2004ko azaroan Donostian \"II. Kongresua\" egin zen, eta Patxi Zabaleta berretsi zen alderdiko koordinatzaile nagusia izateko. Alderdiaren gazteria eratu zen Iratzarri izenarekin. Militanteek alderdi independente moduan jarraitzea erabaki zuten eta ezkerreko hainbat jende, lehen Batasunan ez zegoena, alderdira erakarri zuten.\n2005eko Legebiltzarrerako hauteskundeetan Gipuzkoatik parlamentari bat lortu zuen.\n2006ko azaroaren 18 eta 19an Bilboko Euskalduna jauregian III. Kongresua egin zuen \"Ezkerraberri\" lemapean, han lehenengo kongresuko ildo nagusiei eutsi eta exekutiba berritu zen. Patxi Zabaleta aukeratu zuten berriz alderdiko koordinatzaile nagusi bozen %93,03rekin.\n2007tik aurrera Jon Abrilek hartu zituen alderdiaren koordinatzaile funtzioak, nahiz eta Patxi Zabaleta koordinatzaile nagusi izaten jarraitu, azken honek Nafarroa Bai hautes koalizioko Nafarroako parlamentari bezala duen kargua egoki landu zezan. 2007ko udal eta foru hauteskundeetara, Ezker Batua-Berdeak koalizioan aurkeztu zen EAEn: 56 zinegotzi eta lau batzarkide. Nafarroan, NaBai koalizioarekin, hamabi legebiltzarkide, 77.000 boto \u2014%23,6\u2014, bigarren indarra, lehendakarigai Patxi Zabaleta zela. 2009an bakarrik aurkeztea erabaki zuen Eusko Legebiltzarreko bozetara ezker abertzalea legez kanporatuta zegoen, eta gorakada izan zuen: 62.000 boto \u2014%6\u2014 eta lau aulki.\n2010eko abenduan Araban eszisioa izan zuen alderdiak. Hainbat militantek \u2014%40, euren arabera\u2014 eta herrialdeko udal ordezkari guztiek Aralar utzi eta Araba Bai sortu zuten.\n2011ko maiatzeko udal eta foru bozetan Nafarroako bozetan NaBain aurkeztu zen Aralar, ez Bildun; EAEn, bakarrik, ez Bildun. Baina orduko irailean egindako biltzarrean \u2014V.ean\u2014, ezkerreko indar subiranisten arteko elkarlanaren aldeko apustua egin zuen, eta 2011ko azaroan Amaiur koalizioaren barnean aurkeztu zen Bildukoekin (Ezker Abertzalea, Alternatiba eta Eusko Alkartasunarekin) Espainiako hauteskunde orokorretara. Amaiur koalizioak zazpi diputatu lortu zituen; Hego Euskal Herrian aurreneko indarra bihurtu zen.\n2014ko azaroaren 8an, Aralarrek VI. biltzarra hasi zuen. Besteak beste, ezker abertzale \u00abberriaz\u00bb eta haren egituraketaz aritu zen. I\u00f1aki Aldekoak beharrezko jotzen zuen pausoak ematea. Aralarreko VI. biltzarrean afiliatuen %13k onartu zuen estatutu berrien aurkako osoko zuzenketa.\nAzaroaren 15ean, Rebeka Ubera izendatu zuten Aralarreko idazkari nagusi.\nAbenduaren 29an, Aralarrek euskal gizartearentzako urte oso gogorra eta iluna izan zela adierazi zuen.\n2017an alderdi bezala desagertu zen.\nIdeologia.\nAbertzalea eta ezkertiar moduan definitzen ziren, eta bere egiten dituzte \"ezker abertzale\"aren aldarrikapen historikoak:\nKritikak.\nJatorrizko alderdiak eta haren inguru sozialak luze eta gogor kritikatu zuen. Militantziaren barrutik ere instituzioetan hartutako lan ildoagatik eta aukeratu zituen aliantzengatik kontrako iritziak izan zituen eta horren ondorioz hasierako jarraitzaile esanguratsu batzuk atzean gelditu ziren (Txillardegi, besteak beste).\nHasieran, erradikalismoaren \"makillajea\" izatea egozten zitzaien EAJ eta EAren aldetik, baita PP eta PSE-EEren aldetik ere. Ezker abertzalean jatorria zuen alderdia izaki, sektore maioritarioaren eta Aralarren arteko harremanak zailak izan ziren, eta eraso batzuk izan zituen bere egoitzetan.\nEmaitzak.\n2003ko hauteskunde foraletan 24.068 boto lortu zituen Nafarroan, %8,02, eta lau eserleku Nafarroako Parlamentuan. Lurralde honetan bertan, %4,76 lortu zuen udal hauteskundeetan eta hiru alkate, Leitza, Altsasu eta Luzaidekoak alegia.\nEAEn botoen %1,51 lortu zuen, 30 zinegotzi, Gipuzkoako Batzar Nagusietako ordezkari bat eta Zaldibiako alkatetza.\n2004ko Espainiako Hauteskunde Orokorretan, EAEn Zutik alderdiarekin batera aurkeztu eta botoen %3,09 lortu zuen. Nafarroan Nafarroa Bai koalizioaren barne aurkeztu zen, %18,04 eta Espainiar Kongresurako eserleku bat lortu. Nafarroan hirugarren aldiz lortutako ordezkaritza abertzale hori Uxue Barkosek hartu zuen.\n2005ean Eusko Jaurlaritzarako hauteskundeetara aurkeztu eta %2,33 lortu zuen erkidegoan, Gipuzkoatik (%3,96)eta legebiltzarkide bat, Aintzane Ezenarro. 2007ko udal eta foral hauteskundeetan, berriz, Ezker Batuarekin aurkeztu zen.\n2009ko hauteskunde autonomikoetan gorakada nabarmena izan zuen, 62.214 boto eta 4 eserleku lortu baitzituen.\nAralar erakundeetan.\n2007ko maiatzaren udal hauteskunde, foru parlamentu eta batzar nagusietarako, Ezker Batua Berdeakekin koalizioan aurkeztu zen Euskal Autonomia Erkidegoko 112 udalerritan, Nafarroan, Nafarroa Bai hautes-koalizioaren barruan 42tan eta beste 26tan bakarrik edo plataformen bidez.\nEuskal Autonomia Erkidegoari dagokionez, Aralarrek, ilegalizazioak emandako karguak alde batera utzita, 56 zinegotzi propio eskuratu zituen, eta EB-Aralar koalizioak lortutako 12 batzarkideetatik 4. Gainera, 4 udalerrik Aralarreko alkatea zeuzkaten: Asparrenak, Aretxabaletak, Elgetak eta Zaldibiak.\nNafarroan, Foru Parlamentuan Nafarroa Bairen zerrendak eskuratutako 12 eserlekuetatik, 5 ordezkari aralarkideei zegozkien eta Iru\u00f1eko 8 zinegotzietatik 3. Guztira Aralarrek nafarroan 3 alkate zeuzkan (Berriozar, Irurtzun, Zizur Nagusia), eta 30 zinegotzi.\nEuropako Parlamentuan ordezkaritza izan du, eta Europako Aliantza Askea taldean kokatzen da, estaturik gabeko beste nazioen ordezkariekin batera."}
{"id": "4357", "revid": "137486", "url": "https://eu.wikipedia.org/wiki?curid=4357", "title": "Batasuna", "text": "Batasuna Euskal Herriko alderdi politiko abertzale eta sozialista izan zen. 2003ko ekainaren 5etik alderdia legez kanpo zegoen Espainian, baina ez Frantzian. Horregatik, egoitza Baionara mugitu zen. Espainiako justiziaren eta Europar Batasunaren arabera, ETAren beso politikoa izan zen Batasuna. 2013ko urtarrilaren 3an, Baionan emandako prentsaurreko batean alderdia desegiten zela iragarri zen.\nIpar Euskal Herrian, Euskal Herria Bai koalizioaren barne egon zen Eusko Alkartasuna (EA) eta Abertzaleen Batasunarekin (AB) batera.\nHistoria.\nSorrera.\nAlderdia izen bereko prozesuaren (\"Batasuna prozesua\") ondorioz sortu zen, ezker abertzaleko indarrak Euskal Herri osoa berne hartuko zuen erakunde politiko batean biltzeko asmoz. Prozesu horretan Herri Batasuna nahiz Euskal Herritarroketik zetozenak batu ziren batik bat. Batasuna bi alderdi horien historiaren jarraitzaile da, hortaz. Zenbait kidek alderdi berrian sartu ez eta Aralar alderdia sortu zuten, ETAren bortizkeria gaitzetsi nahi zutelako, besteak beste.\nTxosten proiektuak.\n2000ko urriaren 7an Lasarte-Orian bederatzi txosten proiektu aurkeztu ziren: sei, lehen txostenerako eta hiru, bigarrenerako.\n\"Eraiki nahi dugun Herritarren Batasuna\" izeneko lehen txostenak hurrengo sei txosten hauek jaso zituen: Aralar, Arragoa, Bateginez, Igitaia eta Mailua, Piztu Euskal Herria eta Teilagorri.\n\"Jarduteko ildo politikoa\" izeneko bigarren txostenak beste hiru txosten-proiektu hauek jaso zituen: Aralar, Bateginez eta Igitaia eta Mailua.\nBederatzi txosten proiektuak Batasuna prozesuko hirugarren fasean aurkeztu ziren eta Batzar Orokorrean bozkatu ziren. Hauek izan ziren emaitzak:\n2002: legez kanpo uztea.\n2002. urtetik Espainiar estatuan legez kanpokoa kontsideratzen dute justizia botereek, ETArekin nolabaiteko harremana zuela-eta. Frantzian, hala ere, legala izaten jarraitu zuen. Legez kanpoko egoerak zailtasunak ekarri dizkio Batasunari (hainbat kide espetxean, bere jarduera politikoa garatzea ilegala bihurtua, etab.). Dena den ezker abertzaleak Euskal Herriko kale zein hedabideetan presentzia garrantzitsua mantendu zuen.\n2005eko apirilaren 17ko Eusko Jaurlaritzarako hauteskundeetan, Batasunak EHAK alderdiarentzat eskatu zuen botoa.\nBatasuneko bozeramaile lanetan Arnaldo Otegi, Joseba Permach, Pernando Barrena eta Ainara Armendariz ibili izan dira, nahiz eta bestelako agerpenak ere ugariak izan.\n2007tik aurrera.\n2007ko ekainean ETAk 2006ko maiatzean jakinarazitako su-etena ofizialki amaitutzat eman ondoren, Batasunaren aurkako ekinbide judizial zein polizialak areagotu egin ziren. Arnaldo Otegi, alderdiaren bozeramaile nagusia, espetxeratu egin zuten, \"Espainiako erregea iraintzeagatik\" torturari buruzko adierazpen batzuk zirela eta. Urriaren 2an Batasuneko Nazioarteko Arloko ustezko arduradun Joseba Alvarez atxilotu zuten Donostian, Amnistiaren Aldeko Mugimenduko kide batekin batera. Urriaren 4an, bestetik, Batasuneko 23 kide atxilotu zituen Espainiako Polizia Nazionalak Seguran (Gipuzkoa), Baltasar Garzon epaileraren aginduz. Tartean, poliziaren arabera, Batasuneko Mahai Nazionaleko 18 kide zeuden. Azkenean, sarekada honetan atxilotutako 17 kide espetxeratu zituzten Soto del Real espetxean (Espainia). 2008ko otsailaren 4an Baltasar Garzonek aginduta, berriz ere, Pernando Barrena eta Patxi Urrutia buruzagi nafarrak atxilotu zituen Espainiako Poliziak. Otsailaren 11n, epaile berak Batasuneko Mahai Nazionaleko kideak izatearen akusaziopean beste hamalau euskal herritar atxilotu zituzten, tartean Karmelo Landa ezaguna. Halaber, EHAK nahiz EAE-ANV alderdietako kideak ere atxilotu zituzten, eta alderdi ekintzailearen egoitzak itxi.\n2008ko irailaren 24an polizia operazioa izan zen Ipar Euskal Herriko Batasuneko ustezko kideen aurka eta 14 lagun atxilotu ziren."}
{"id": "4359", "revid": "147132", "url": "https://eu.wikipedia.org/wiki?curid=4359", "title": "Euskal Autonomia Erkidegoa", "text": "Euskal Autonomia Erkidegoa \u2014sigletan idatzita, EAE\u2014 edo Euskadi Espainiako iparraldeko autonomia erkidego bat da, 1979an sortua. Euskal Herriko mendebaldeko zatia da, Araba (Trebi\u00f1uko barrendegia izan ezik), Gipuzkoa eta Bizkaia biltzen dituena. Erkidegoko hiriburua, izatez, Gasteiz da, hiri horretan baitaude Eusko Jaurlaritzaren egoitza, Eusko Jaurlaritzako lehendakariarena eta Eusko Legebiltzarrarena.\nBadu arrazoirik \"euskal\" izena hartzeko, lurralde hori baita bere eremu osoan sorreratik bertatik euskara hizkuntza ofizialtzat duen lurralde bakarra. Gaztelania ere bada ofiziala. Nafarroako Foru Erkidegoari EAEren parte izateko eskubidea onartu zaio Espainiako Konstituzioan, baina hegoaldeko nafar herritarrek horri buruz erabakitzeko duten eskubidea ez da inoiz erreferendum batean gauzatu.\nIzena.\nEuskal Autonomia Erkidegoaren Autonomia Estatutuan zehaztuta dagoenez, \"Euskadi\" eta \"Euskal Herria\" dira autonomia erkidego horren izen ofizialak; eta, gaztelaniaz, \"Euskadi\" eta \"Pa\u00eds Vasco\". Horrek arazoak dakartza, \"Euskal Herria\" eta \"Euskadi\" hiru herrialdeetarako bakarrik erabiltzea ez baitator bat izen horien tradizioarekin. Euskaltzaindiak eman duen araua da \"Euskal Herria\" izena \u00abAraba, Bizkaia, Gipuzkoa, Lapurdi, Nafarroa (Beherea eta Garaia) eta Zuberoa batera izendatzeko\u00bb erabil dadin.\nXX. mendearen lehen hiru laurdenetan, \"Euskadi\" (1968an Euskaltzaindiak euskara baturako ortografia finkatu arte, \"Euzkadi\" idazkerarekin) eta \"Euskal Herria\" sinonimotzat erabili ziren, Euskaltzaindiak adierazitako Euskal Herri osoa izendatzeko; \"Euskadi\" izenak abertzale kutsu politikoa zuen, eta \"Euskal Herria\" zen izen neutrala. Franco hil ondorengo urteetan, berriz, jeltzaleek \"Euzkadi\" izendatzen segitu zuten Euskal Herri osoa; eta ezker abertzalekoek, aldiz, \"Baskongadak\" esaten zioten EAEri sarritan, eta sinonimotzat erabiltzen zituzten \"Euskadi\" eta \"Euskal Herria\" Euskal Herri osorako.\nNafarroa Garaian, aldiz, XX. mendearen hondarrean \"Euskadi\" hitza nekez entzuten zen, ez zegoen oso onartuta, ez eta errotuta ere. Besteak beste, horregatik, Euskal Herriko futbol selekzioko jokalariek 2008 eta 2009an Gabonetako partida jokatzeari uko egin zioten, 1936tik erabili izan zuten \"Euskadiko selekzioa\" izenaren aurka eginda.\nBestalde, PSEk \"Euskadi\" erabili izan du EAEaren izentzat, autonomia erkidegoa sortu zenetik beretik. Gero, 1982an, Nafarroa Garaiak eta EAEak bat egin ez zutelarik, alderdia banatu egin zen, eta PSEk \"Euskadiko\" izaten segitu zuen bere euskarazko eta gaztelaniazko izenetan (Euskadiko Alderdi Sozialista / Partido Socialista de Euskadi). Alderdi Popularrekoek orain dela urte gutxitik erabili izan dute \"Euskadi\" hitza EAE izendatzeko.\nEuskaldunen gaur egungo erabileran, \"Euskadi\" Euskal Autonomia Erkidegoa izendatzeko erabiltzen da gehienbat; eta \"Euskal Herria\", Euskaltzaindiak arautu bezala, Araba, Bizkaia, Gipuzkoa, Lapurdi, Nafarroa (Beherea eta Garaia) eta Zuberoa batera izendatzeko.\n1979ko Euskal Autonomia Erkidegoko Estatutuaren arabera, izen osoa \"Euskal Herriko Autonomia Erkidegoa\" da, eta gaztelaniaz \"Comunidad Aut\u00f3noma del Pa\u00eds Vasco\". Baina erabilera ofizialean bertan ere \u2014hau da, Euskal Autonomia Erkidegoaren aldizkari ofizialean argitaratutako lege testuetan\u2014 \"Euskadi\", \"Euskal Autonomia Erkidegoa\" eta \"EAE\" izenez aipatzen da autonomia erkidego hau, eta \"Euskal Herria\" izena Euskaltzaindiak araututako esanahirako gordetzen da.\nGeografia.\nIparraldean mugakide ditu Bizkaiko golkoa eta Pirinio Atlantikoak departamendua, ekialdean eta hego-ekialdean Nafarroa Garaia, hego-mendebaldean Errioxa, eta mendebaldean Gaztela eta Leon eta Kantabria.\nOrografia menditsua du oro har, Pirinioen eta Kantabriako mendikatearen artean. Ebro ibai inguruan lurra lauagoa da eta Arabaren hegoaldean sakana dago. Kantaurialdean bailara ugari daude, gehienak gizakiak hartutakoak. Mendietan pinuak, haritzak eta pagoak aurki daitezke. Sakanean ordea mahastiak eta zereal, patata edo erremolatxa landak aurki daitezke, baso naturalen muinoekin batera. Autonomia Erkidegoak biosferaren erreserba bat dauka Urdaibain, eta natur parke ugari.\nKlimatologia klima atlantiko eta mediterraneo tartekoa da: Tenperatura leunak eta euri ugari kantaurialdean (Bizkaia, Gipuzkoa eta Arabaren iparraldea) eta erdipareko tenperaturak eta euri moderatuak Araban, lehorragoak hegoalderantz goazen heinean. Ohikoa da xirimiria, oso euri fina.\nNahiz eta biztanleria txikia izan, Euskal Autonomia Erkidegoak industria bolumen handia dauka eta Espainiako zonalde aberatsenetakoa da, Europako PIB per capita-ren %117,1ekin (Eustaten datua 2002 urtean). Horren arrazoi garrantzitsuenetakoa industria tradizio indartsua da. Hala ere, 1980ko hamarkadan industria birmoldatu zen, eta industria hori kaltetuta irten zen.\nHistoria.\nEuskal Autonomia Erkidegoaren aurrekari zuzena 1936ko Euskadiren Autonomia Estatutuaren bidez 1936an sortutako autonomia erkidegoa izan zen. Hark ere Araba, Bizkaia eta Gipuzkoa hartzen zituen bere barnean. Frankismoak autonomia erkidego hura desegin zuen hurrengo urtean, Eusko Gudarostea armen indarrez menpean hartu eta gero.\nDiktadura haren ondotik, 1978ko Espainiako Konstituzioan oinarrituta, 1979an Euskal Autonomia Erkidegoko Estatutua onartu zen. Arabako, Bizkaiko nahiz Gipuzkoako foru erakundeen hainbat eskumen Eusko Jaurlaritzak hartu zituen, eta hala sortu zen Euskal Autonomia Erkidegoa.\nSinboloak.\nEreserkia.\nEuskal Autonomia Erkidegoko ereserkia \"Eusko Abendaren ereserkia\" da.\nIkurri\u00f1a.\nIkurri\u00f1a () bandera ofiziala da: Euskal Herrikoa ere bada.\nBesteak.\nGernikako arbola\nLurralde antolaketa.\nEuskal Autonomia Erkidegoa Araba, Bizkaia eta Gipuzkoako probintziek osatzen dute: \"lurralde historiko\" izendapena dute. Halaber, erkidegoan 251 udalerri daude: 51, Araban; 88, Gipuzkoan; eta 112, Bizkaian. Arabak zazpi eskualde edo \"kuadrilla\" ditu; Bizkai eta Gipuzkoako eskualdeek, aldiz, ez dute banaketa administratiboaren mailarik.\nErkidegoko hiri nagusiak ondorengoak dira:\nLurralde historikoak.\nEuskal Autonomia Erkidegoa hiru lurralde historikotan banatzen da, izen bereko probintzien eremua hartzen dutenak:\nEpai-barrutiak.\nEuskal Autonomia Erkidegoa 14 epai-barrutitan banaturik dago. Izan ere, Araban bi dira, eta Bizkaian eta Gipuzkoan, seina.\nDemografia.\nBiztanleriaren bilakaera.\nEspainiako Industria Iraultzaren abiarazle bat izanda, XIX. mendetik 1970eko hamarkada bitarte, Euskal Autonomia Erkidegoko biztanle kopuruak gora egin zuen, batez ere Espainiako autonomia erkidegoetatik bertaratu zen jendea, lan bila.\nEustaten datuek diotenez, Euskal Autonomia Erkidegoko biztanleen %\u202f\u00a04,50 atzerritarrak ziren 2006an. Espainiako ehunekorik txikiena, estatuko batezbestekoaren (%\u202f\u00a08,47) erdia baino gutxiago. Europarrak ez direnen artean, latinoamerikarrak eta marokoarrak dira gehienak; eta europarren artean, errumaniarrak eta portugaldarrak.\nHizkuntzak.\nEuskal Autonomia Erkidegoan bi hizkuntza ofizial daude: gaztelania eta euskara. Euskarak izaera koofiziala du eta Nafarroa Garaiarekin eta Ipar Euskal Herriarekin komuna den hizkuntza da.\nMende askotan zehar, herrialde horietan hainbat hizkuntza hitz egin izan dira: gaskoia (XIX. mendera arte), gaztelania eta euskara erabilienak izan dira. Euskara Euskal Herriko jatorrizko hizkuntza da: ez dator latinetik eta Europako hizkuntza zaharrenetarikoa da.\nAutonomia erkidegoan, 2001. urtean, biztanleriaren % 51 gaztelaniaz bakarrik mintzo zen; % 32 inguru, elebiduna zen; eta % 18k, euskara ulertzen zuen baina nekez mintzatu. Ehuneko horiek lurralde historiko batetik bestera aldatu egiten dira: lurralde euskaldunena Gipuzkoa da eta erdaldunena, Araba. Datu ofizialok 2001ekoak direla nabarmendu behar da, urtetik urtera elebidun kopurua handiagoa baita. Izan ere, 2006 eta 2011 artean 15.000 pertsonatan igo zen euskaldun kopurua, Euskal Autonomia Erkidegoko 2 urte edo gehiagoko biztanleen % 62,8k euskara-ezagueraren bat zuen 2011n.\nPolitika.\nEuskal Autonomia Erkidegoko botereak Legebiltzarrak, Jaurlaritzak eta Lehendakariak jarduten dituzte:\nAlderdi politikoak.\nEusko Legebiltzarrean 2016ko hauteskundeetan ordezkapena lortu zuten alderdi politikoak:\nBatasuna alderdia ez dago Eusko Legebiltzarrean ordezkatua eta Jose Mar\u00eda Aznarren gobernuak Espainiako Alderdi Politikoen Legea aldatu eta Batasuna legez kanpo jarri zuenetik, ezin da inongo hauteskundeetan aurkeztu. Batasuna, ezker abertzalearen inguruko beste hainbat gizarte mugimendurekin batera, Espainian legez kanpo dago 6/2002 Lege Organikoa betetzen ez duela leporatuta. 2005eko Eusko Legebiltzarrerako hauteskundeetan aurkezterik ez zuenez, botoa Euskal Herrialdeetako Alderdi Komunistarentzat eskatu zuen, eta 6 jazarleku lortu.\nOrdezkapenik gabeko alderdi aipagarriak:\nEkonomia.\nOso lurralde txikia izan arren, Euskal Autonomia Erkidegoak industria-bolumen handia du, eta Espainiako eskualderik aberatsenetarikoa da: Europako barne produktu gordinaren per capita batezbestekoaren %\u00a0117,1, hain zuzen ere (Eustat, 2002. urtea). 1980ko hamarkadaren erdialdean, Euskal Autonomia Erkidegoa krisi ekonomiko gorrian zegoelarik, industria-birmoldaketa eta berrindustralizazioa egin ziren. Behin egoera normalizatuta, Espainiako erkidegorik garatuenetarikoa da eta Euskal Estatistika Institutuak egindako ikerketa baten arabera, eta NBEaren metodologia jarraituz, Euskal Autonomia Erkidegoak munduko Garapen Adierazlerik altuenetakoa lortu zuen 2004an. Langabezia-tasa % 5,1en inguruan dago, euskal ekonomia industria eta zerbitzu birmoldatze baten barruan murgildurik baitago.\n2014ko abenduaren 23an jakin zenez, turismoa EAEko BPGaren % 5,8 zen. 2014ko azaroan, industria ekoizpena % 3,1 handitu zen.\nAzpiegiturak.\nGarraioa.\nItsas garraioari dagokionez, Bilboko portua garrantzitsuena da, 37,2 milioi tona garraiatu zituelako 2006an. Gehienbat Erresuma Batua, Espainia eta Txinarekin ditu merkataritza-loturak. Euskal Autonomia Erkidegoko BPGari 419 milioi euroko ekarpena egiten dio eta 9.500 lanpostu sortzen ditu. Haren ondoren, hurrengoa Pasaiakoa da.\nErkidegoak hiru aireportu ditu: Bilbo-Loiu, Gasteiz-Foronda eta Donostia-Hondarribia. Hiru aireportuak 60 kilometroko erradioan daude eta 2006an 4,41 milioi bidaiari izan zituzten.\nTrenbide garraioa, aldiz, hainbat enpresak kudeatzen dute.\nHorretaz gain, abiadura handiko tren sarea eraikitzen ari dira Gasteiz \u2013 Bilbo \u2013 Donostia hiriburuak lotuko dituena. Proiektuak Euskal Y izena hartu du, ibilbideak duen formarengatik.\nOsasuna.\nEuskal Autonomia Erkidegoko osasun sistema Eusko Jaurlaritzaren Osasun Sailak eta Osakidetza \u2013 Euskal Osasun Zerbitzuak osatzen dute.\nSegurtasuna.\nEuskal Autonomia Erkidegoak bere polizia autonomikoa du: Ertzaintza. Hiru lurralde historikoetan zehar banaturik dago eta gaur egun, herri-segurtasun, ordena publikoa eta trafikoko eskumen guztiak ditu.\nEspainiako Segurtasun Indarrek ere badute Euskal Autonomia Erkidegoan presentzia. Guardia Zibilak hamar kuartel ditu hiru lurraldeetan eta Espainiako Polizia Nazionalak, lau. Azken bi polizia horiek gehienbat aduanetako, drogen eta terrorismoaren aurkako eskumenak dituzte.\nEuskal Autonomia Erkidegoa herritar bakoitzeko polizia gehien dituen eskualdea da Europar Batasun osoan. Giza Eskubideen aldeko hainbat taldek, horien artean Amnistia Internazionalak eta Torturaren Aurkako Taldeak, beren urteroko txostenetan Espainiako Terrorismoaren Aurkako Legepean atxilotutako herritarrek jasandako tortura eta tratu txarrak salatu dituzte. Erakunde horiek torturaren kontrako protokoloa aplika dadin eskatzen dute. Eusko Jaurlaritzaren Herrizaingo Saila 2005ean hasi zen protokolo horrek jasotzen dituen zenbait neurri hartzen. Ertzaintzaren aurkako tortura salaketak gutxitu egin ziren. Espainiako polizia indarrei dagokienez, ez dituzte neurri horiek oraino hartu."}
{"id": "4363", "revid": "6950", "url": "https://eu.wikipedia.org/wiki?curid=4363", "title": "KDE", "text": "KDE, batez ere Unix-moduko sistemetarako mahaigain ingurunean oinarritutako proiektu librea da. Mahaigainaz gain KDE proiektuak hainbat programa eta azpiproiektu garatzen du, hala nola, KDevelop, software garapen tresna eta KOffice, bulego programa. Qt liburutegian oinarritzen da. Hasieran liburutegi hau X11 plataformarako zen GPL soilik, baina Qt 4 plataforma guztietarako argitaratu zen GPL. Honek KDE programak Mac OS X eta Microsoft Windows-era egokitzeko aukera ematen du.\n\"K\" hasieran \"Kool\" esan nahi zuen, CDE-rekin hitz jokoa eginez, CDE \"Common Desktop Environment\" esan nahi baitu. Dena den, laster esanahia aldatu egin zen bakarrik \"K\" izateko, \"L-ren aurretik lehen hizkia alfabeto latinoan\" (L Linux-engatik). 2009an \"KDE\" ezin zela akronimorik izan erabaki zen, Windows eta OS X-era egokitzearekin, eta Amarok bezalako hainbat programa ezagunekin, \"KDE\" ez zen harrezkero mahagain soila.\nProiektuaren maskota Konqi izeneko dragoi berde bat da. Konqi hainbat aplikazioetan aurki daiteke, adibidez \"KDE-ri buruz\" leihoan.\nHistoria.\nProiektua 1996eko urrian hasi zuen Matthias Ettrich programadore alemaniarrak, Unix motako sistementzat mahaigain ingurune grafikoa bateratu baten bila. Data horietan GNUren GPL lizentziarekin bat ez zetorren Qt liburutegia hautatu izanak (nahiz eta QPL askea izan) eta garatzeko C++ hizkuntza erabili izanak, 1997an GNOME mahaigain ingurunearen proiektu aurkariaren etorrera ekarri zuen. Egun, bi proiektuen norgehiagoka positibotzat jotzen da, garatzaile taldeek elkar inspiratzen eta elkarlan iraunkorraz jarduten dutelarik.\n1998an, KDE 1.0 argitaratu zen. Bertsio horrek ataza barra, aplikazioa eragile bat, ikonoak izan zezakeen mahaigaina, fitxategi kudeatzaile bat (Kfm) eta beste hainbat aplikazio zekarren. 2000. urtean argitaratu KDE 2.0ak, ia osorik berridatzia izan zen. Bertsio horrek, une berean web arakatzaile eta fitxategi kudeatzaile den konqueror zekarren, aplikazioen arteko integrazioa helburu zuten beste teknologia berri askoren artean. KDE 3.0 2002.ean argitaratu zen, KDE 2aren eboluzioa izan zelarik. KDE 4.0 bertsioa, 2008ko urtarrilak 11n argitaratu zen.\nFilosofia.\nKDE egokieraren printzipioan datza. Erabiltzaileak KDEren osagai guztiak bere beharretara egokitu ditzake. Aukerarik aurreratuenak ere, menu eta ezarpen doiketen bitartez alda daitezke. Erabiltzaile aurreratuek, eskuz alda ditzakete ezarpen fitxategiak, sistemaren portaeran kontrol zehatzagoa eskuratzeko.\nKDEren itsura maila ezberdinetan alda daiteke. Bai leiho kudeatzailea (Kwin deritzona), baita kontroletan (botoiak, menuak, etab.) ere. Itxura hobetzen duten mahaigain gai aldagarriak ere badaude. Horregatik, KDEren bertsioek hainbat itxura dituzte. Erabiltzaileen artean, unean-uneko itxurarik zabalduena, aukeratzen delarik argitarapen bakoitzeko itxura leheneratua.\nModu leheneratu batez lan egin beharrean, behar eta nahietara egokitu daitekeen mahaigain ingurune grafikoa lortzea da KDEren helburua. Ahala ere, KDE erabilerraza da erabiltzaile berrientzat.\nProiektutik kanpoko hainbat pertsonek Microsoft Windows mahaigainarekiko antza eta berrikuntza eza leporatzen diote. Ohar hau ordea, sistemaren egokiera leheneratuan datza, Windows ingurunean lan egitera ohituta den jendeari integrazioa errazteko pentsatuta baitago."}
{"id": "4364", "revid": "105290", "url": "https://eu.wikipedia.org/wiki?curid=4364", "title": "KDevelop", "text": "KDevelop C eta C++-eko GNU/Linux eta beste Unix-moduko sistema eragileentzako garapen ingurune integratua da. KDevelop 3.0 KDevelop 2ren berridazketa osoa izan zen. KDE 3.2rekin kaleratu zen 2004ko Otsailan. KDevelop GPL lizentziapean argitaratzen da.\nKDevelopek ez du konpiladore propiorik, horren ordez GCC edota beste konpiladore batzuk erabiltzen ditu kode egikarigarria sortzeko.\nOraingo bertsioak, 3.3, programazio lengoai askoz gehiago onartzen ditu, hala nola Ada, Bash, Fortran, Java, Pascal, Perl, Python, Ruby eta SQL, C eta C++-z gain."}
{"id": "4365", "revid": "137", "url": "https://eu.wikipedia.org/wiki?curid=4365", "title": "Hurd", "text": ""}
{"id": "4368", "revid": "9416727", "url": "https://eu.wikipedia.org/wiki?curid=4368", "title": "Bilbo", "text": "Bilbo Bizkaiko hiriburua eta Euskal Herriko hiri jendetsuena da, Bilbo Metropolitarra edo Bilboaldea deritzon inguruneko ardatz ekonomiko eta industriala. . urtean biztanle zituen (bilbotarrak), eta 41 kilometro karratu.\n\"Bilbo\" (ofizialki Bilbao) du gaur egungo euskal izena, Euskaltzaindiak 1979an hala arautu baitzuen. \"Bilbao\" gaztelaniaz gorde den euskal izen zaharra da.\nBilboaldea Muskiztik Galdakaora hedatzen da mendebaldetik ekialdera, eta Plentziatik Alonsotegi eta Arrigorriagara iparraldetik hegoaldera. Ingurune horrek ia milioi bat biztanle biltzen ditu guztira: Bizkaiko biztanleriaren hiru laurden baino gehiago.\nIzena.\nEuskaltzaindiak hiri honetarako onartutako euskal izen bakarra \"Bilbo\" da. Hala ere, Bilboko Udalbatzak izen ofizialtzat \"Bilbao\" onartu du, bai euskararako, bai gaztelaniarako.\nEuskaltzaindiak, Bilboko Udalak eskatutako txosten batean, euskarazko izen ofiziala \"Bilbo\" izan zedin eman zuen irizpena, eta horrela jasota dago Euskaltzaindiak euskara baturako emandako 145. arauan (\"Bizkaiko herri izendegia\"). \"Bilbo\" izena naro azaltzen da euskarazko dokumentu eta literatura lanetan. \"Bilbao,\" ordea, behin bakarrik ageri da euskaraz, XVI eta XVII. mendeetako \"Los refranes de Garibay\" lanean (Esteban Garibairen esaera zaharren bilduma). Horren aurrean, euskalariek zalantzak dituzte, ea garai horretan euskaldunek eskuarki \"Bilbao\" zerabilten, ala atsotitz horretarako bildutako erabilera zahar bat zen. Edozelan ere, deklinatutako formetan \"Bilbo\" da erabiltzen den forma bakarra, baita udalaren beraren idazkietan ere (\"Bilboko, Bilbotik, Bilbora\"... eta ez \"Bilbaoko, Bilbaotik, Bilbaora\"...).\nIzen formal horiez gain, hiria mendiz inguratutako sakonune batean dagoenez, Botxo (\u00abzulo\u00bb) izen herrikoia ere erabiltzen da.\nOnomastika.\nEtimologia argirik ez den arren, zenbait hipotesi egin dira Bilbo/Bilbao izenaren jatorriaz. Humboldtek eta Tovarrek bil- edo pil- elementuekin lotzen zuten, hiria jende biltze edo pilatzea zela adierazi nahiz. Gorostiagak eta Irigoienek aldiz, bilbe edo bilbatu proposatzen zuten jatorritzat.\nGeografia.\nBiztanleria era homogeneoan banaturik dago ibaiaren bi aldeetan. Ezkerraldean Basurtu-Zorrotza, Abando eta Errekalde barrutiak daude. Eskuinaldean, berriz, Deustu, Uribarri, Otxarkoaga-Txurdinaga eta Bego\u00f1a barrutiak. Ibaiondo barrutia, Bilboko handiena, ibaiaren bi aldeetan hedatuta dago. Barrutiaren gehiena ezkerraldean dago; Alde Zaharra, berriz, eskuinaldean.\nPagasarri, Artxanda eta Arnotegi mendiek inguratzen dute hiria, besteak beste. Hirigunetik ez oso urruti, kilometro pare batera, Ganekogorta mendia altxatzen da, 998 metrokoa, kostaldetik hurbil gaudela kontuan izanda, garaiera handia da. Hala ere, Artxanda mendia Bilboko mendirik adierazgarriena da, Pagasarrirekin batera. Bilboko iparraldean kokaturik dago eta Txorierrirekin egiten du muga.\nKokaleku horrek eman dio Bilbori duen izaera eta hiri-egitura: eremu lauak urriak dira, Abando eta Deustu barrutietan daude gehienbat. Hori dela eta, hazkunde industrialak eragindako immigrazio-oldeak mendien maldetan hedarazi zuen Bilbo. Gaur egun, Bilbo inguruan dauden mendiek hiriko \"gerriko berdea\" osatzen dute eta aisialdirako gune bilakatu dira.\nHidrografia.\nHiria Ibaizabal ibaiak zeharkatzen du; Abusu auzotik aurrera itsasadar bihurtzen da.\nAntzina, Bilbo hainbat errekak zeharkatzen zuten, mendietatik jaisten ziren itsasadarrera, Elgera ibaia adibidez, baina lurperatu egin zituzten hiriaren garapena zela eta.\nKlima.\nBilboko klima ozeaniko hezea da, korronte bero baten eragina eta urte osoan zehar tenperatura lasaia dituena. Euriak udazkenean eta udaberrian ugariak izaten dira; negua, berriz, eztia, eta uda ez oso beroa. Dena dela, bai udan bai neguan, egun oso hotzak eta termometroa 40\u00ba-tik gora igotzen den egunak daude.\nBatez besteko tenperatura 21 gradukoa da udan, eta 7 neguan. Bilboko datu meteorologiko ofizialak Loiuko aireportuan jasotzen dira. Gainera, Eusko Jaurlaritzak Euskalmet zerbitzu meteorologikoa sortu eta gero, ikerlekuak ezarri ziren Deustuko Doneperiaga auzoan dagoen Zorrotzaurreko puntan, Abusu auzoan Arrigorriagako mugatik gertu, eta Basurtu auzoan. Dena den, Basurtuko ikerlekua 2005. urtetik zerbitzutik kanpo dago.\nUrteko euriak 1.200mm ingurukoak dira, urtean zehar era berdintsuan banatuta, baina, normalean, neguan udan baino euri gehiago egiten du. Historian zehar muturreko gertakari meteorologiko batzuk izan dira, 1983ko uholdeak esaterako. Orduan 24 ordutan metro koadroko 250 litro baino gehiago bota zuen Bilboko aireportuan, hiriko estazio meteorologikoa dagoen puntuan. Are gehiago, Larraskitun zegoen Telefonicako estazioak metro koadroko 503 litro neurtu zituen egun hartan.\nMugak.\nIpar-mendebaldean, Bilbok Barakaldorekin egiten du muga; ipar-ekialdean, Erandiorekin; ekialdean, Sondikarekin; hego-ekialdean, Etxebarri, Basauri eta Arrigorriagarekin; eta mendebaldean, berriz, Alonsotegirekin.\nBarrutiak eta auzoak.\nBilbok zortzi barruti dauzka. Egungo banaketa administratiboa 1983an ezarri zen, Bilborenak izandako Txorierriko herriak banandutakoan.\nAuzo ez diren beste gune garrantzitsu batzuk:\nAbandoibarra, Etxetxu, Garellano, Kobeta.\nHistoria.\nDiego Lopez Harokoak, orduko Bizkaiko jaurerriko jaunak, hiribildu titulua eman zion ordu arte herria zen Bilbori, 1300eko ekainaren 15ean. Hiribilduari Logro\u00f1oko Foruak ezarri zitzaizkion.\nHasieran hiru kale bakarrik izan ziren, Goienkale, Artekale eta Dendarikale, Done Jakue katedralarekin batera. Pixkanaka, biztanleria handituz joan ahala, gaur egungo Zazpikaleak eratu ziren.\nBilbo beti egon da bere errekari oso loturik, antzinako portuaren jarduerak San Anton Elizaren aurrean hasi zirenetik gaur egungo Superportua sortu arte. Bere kokalekua zela eta, hiria berehala hasi zen garrantzitsuago bihurtzen, Gaztelako produktuen igarobide nagusia baitzen. San Antongo zubia zen hirirako sarbide nagusia, eta bertatik igarotzeko ordaindu beharra zegoen.\nXV. mendean, Bizkaian eta euskal probintzietan gertaturiko familien arteko gerrateek eragina izan zuten hirian. XVI. mendean zehar, berriz, sute batek eta bi uholdek arriskuan jarri zuten hiriaren etorkizuna. Gainera, mende honetan izurrite garrantzitsuak izan ziren hirian eta Bizkaian ere. Ezagutzen ditugun garrantzitsuenak urte hauten gertatu ziren; 1517, 1530, 1564-68 eta 1597-1601. Orduan bilbotarrek Bego\u00f1ako Andra Mariaren basilikara jo zuten babes eske. Bilboren historian, ohikoak izan dira uholdeak. Ordurako, hiria babesten zuten hormak pixkanaka eraitsiz joan ziren, eta horrela, Erronda kalea sortu zen. 1511n Bilboko Kontsulatuak eskumena lortu zuen Espainiako koroatik, Gaztelan sortzen zen ardi merinoen artilea Europako iparraldeko herrietara esportatzeko, Anberesera esaterako. Horrela, Bilbo Iberiar Penintsulako iparraldeko porturik garrantzitsuena bilakatu zen. Momentu honetan, Barrenetxea familia garrantzia handia hartu zuen hirian; Juan Barrenetxea Kontsula izan zen 1588tik 1608-ra (gutxienez). Bere semea, Andres Barrenetxea Iba\u00f1ez Arbolantza, Bilboko alkatea izan zen, 1616. urtean. Honen biloba, Fernando Barrenetxea Muxika Ortiz de Allende Aperribai Bilboko alkatea izan zen baita ere eta, gainera, Bizkaiko Ahaldun nagusia bilakatu zen, 1666. urtean.\n1602. urtean, Bilbo Bizkaiko hiriburua izendatua izan zen (Bermeo zen lehen). 1631 eta 1634. urteen artean, zenbait produkturen prezioaren gorakada Gatzaren matxinadan bukatu zen. San Anton elizan matxinadaren buruzagiak hil egin zituzten, 1634ko maiatzaren 24ean.\nXVIII. mendean, San Nikolas baseliza txikia egon zen tokian, gaur egungo eliza eraiki zen, eta horren aurrean zegoen Areatzan, Bilboko parkea. Horrela, berez Bilboko \u00abhondartza\u00bb zen lekuan, zuhaitzak landatu ziren eta hiriarentzat aisialdi-gune bilakatu zen. San Anton elizatik hurbil, garai hartarako oso modernoa zen ospitale bat eraiki zen (Atxurikoa), gizonak emakumeetatik bereizten zituena.\nZazpikaleetatik iparraldera, kale berriak sortu ziren, Posta eta Bidebarrieta horien artean. Eta Plaza Barria, horixe jotzen da hiriaren lehen zabalgunetzat, Zingira (Sendeja) eta Itxaropen kaleetan zehar egindakoarekin batera (gaur egun Udaletxearen eraikina ezartzen den gunean alegia).\nZabalgunea.\nIbaizabal ondoko lurraldea txiki geratu zitzaion Bilbori eta horregatik hiria zabaltzeko plan baten beharra aztertzen hasi zen. Izan ere, biztanleria erabat pilatuta bizi zen Alde Zahar eta Bilbo Zaharrean, osasunarentzat kaltegarria zen modu batean. Egitasmoaren atzean, industriak eta merkataritzak aberasturiko burgesia zegoen. Burgesia hori izan zen Abandoko lur berriak populatu zituena. Alde Zaharrean jende pilaketa handiegia zegoen ordurako, eta horrek higiene egoera txarra eta gaixotasunak kutsatzea ekartzen zuen.\nZabalgune baterako lehen plana hamazortzigarren mendearen amaieran egin zen, baina ez zuen Bilbok egin. Historian zehar Bilboren arerio izandako Abando elizateak egin zuen plana. Dena dela, Espainia eta Frantziaren arteko gerraren eraginez ezereztu egin zen plan hori, Zamakolada deritzana gertatzerakoan.\nGaixotasunei dagokienez, 1834ko abuztutik urrira arte kolerak 778 pertsona hil zituen (hiriak 15.000 biztanle zituen). Bakteria horren bigarren pandemia izan zen, 1830ean Errusiatik Euskal Herrira iritsi zena. Lehen Gerra Karlistaren garaiak ziren, eta horrek eragina eduki zuen izurritea zabaltzeko. Madoz-ek, 1842. urtean, bilboko biztanleak 10.243 zirela bermatu zuen.\nAdministratiboki, beste hirurogeita hamar urte igaro behar izan ziren gauzak aldatzen hasteko. Horretarako, Abando elizatea anexionatu zuen Bilbok, 1872. urtean, eta han abiatu zen Bilboko zabalgunearen proiektua. Proiektu hori Severino Atxukarro arkitektoak, eta Pablo Altzola eta Ernesto Hoffmeyer ingeniariek sinatu zuten.\nZabalgunearen prozesua gauzatzeko, hamarkada asko behar izan ziren. Proiektuaren ardatza \"San Mames bide nagusia\" izeneko kalea zen (gaur egun, On Diego Lopez Haroko kale nagusia), 30 metroko zabalerarekin. Proiektuaren mugak, berriz, Urkixo zumarkalea mendebaldetik, eta Mazarredo Zumarkalea ekialdetik ziren. Hasieran, Moyua plazarainoko tartea baino ez zen garatu; izan ere, Moyuatik Jesusen Bihotza plazarainoko tartea 1920. urtetik aurrera egin zen.\nIndustria Iraultza eta garapena.\nIndustria-iraultzaren garaian hainbat enpresa, burdin meategi, fabrika eta ontziola zeuden, hiriari maila ekonomiko handia eman ziotenak. Bilbo Espainia mailako gunerik aurreratuena izan zen Katalunia eta beste gune batzuekin batera. Bilbo enpresa askoren sorburua izan zen, Iberduero, Banco de Bilbao, Banco de Vizcaya, Seguros Bilbao, Altos Hornos de Vizcaya eta ontzigintza inguruko hainbat enpresarena.\nBilbora gero eta etorkin gehiago zetorrela eta, hiriak hazteko tokia behar izan zuen, horretarako beste bi elizate anexionatu ziren 1925ean, Deustu eta Bego\u00f1a. 1940an Francoren diktaduraren garaian Erandio, eta urte batzuk geroago, Sondika, Loiu, Lezama, Zamudio eta Derio (Asua haran osoa). Herri horiek 1981ean lortu zuten Bilbotik banatzea eta gaur egun Bilbotik bananduta jarraitzen dute. Hiriko biztanleria izugarri hazi zen eta Bilbo Espainiako pertsona askoren jomuga bilakatu zen, lana erraz lortzen zelakoan.\nAbando eta Alde Zaharraren inguruan, langile auzo berriak eraiki ziren. Etxe-sail asko eta asko inolako plangintzarik gabe eraiki zituzten, Errekalde, Santutxu, Zorrotza eta beste hainbat auzo osatu arte. Prozesu horri Garapen desordenatua deritzo. Dena dela, salbuespenak ere baziren, hala nola San Ignazio auzoa, han kale zuzenak eta eraikin ordenatuak baitira nagusi. Urbanismo kaotikoaz gain, txabolismoa zabaldu zen Bilbo inguruko mendietan: San Ignazio, La Pe\u00f1a-Abusu eta Errekaldeberri auzoetan, esaterako.\nBizitzeko duinak ez ziren etxebizitza horiek ordezkatzeko ahaleginak egin zituzten garai hartako gobernuak eta udalak, horretarako txaboletako biztanleak Otxarkoaga auzoan eraiki zen \u00abetxe merkeen\u00bb auzo berrira eraman zituzten 1960. urtean. Dena dela, etxe horien kalitatea eta zerbitzu falta ikaragarria zen, eta horrez gain, hirigunetik oso urruti zeuden. Horregatik, ondorengo hamarkadetan, auzo horietako bizilagunen bizi-kalitatea hobetzeko hainbat ekimen egingo ziren.\nKrisialdia eta gainbehera.\nHazkunde ekonomikoak muga izan zuen, eta petrolioaren krisialdia eta industria astunarekin batera, hiriak gainbehera hasi zuen 1980ko hamarkadan inguruko eskualde guztiek bezala. Aurreko urteetan ez bezala, kontrako prozesua gertatu zen, enpresek ez zuten behar horrenbeste langile eta produkzioa beheraka joan zen. Enpresa askok ateak itxi zituzten eta Bilborako immigrazio itzela emigrazio bihurtu zen. Horri gehitu behar zaizkio heroinak eragindako hondamendi soziala eta euskal gatazka politikoak ekarritakoa.\nHalaber, 1983an Bizkai osoan baina bereziki Bilbon izandako uholde larriak aipatu behar dira. Hildako eta kalte material ugari sortu zituztenak. Bilboko Alde Zaharra oso kalteturik gertatu zen. Baina askok diote uholde horiek izan zirela Bilboren eraberritzea hastea ahalbidetu zutenak, pixkanaka eraikinak berritzen joan zirelako eta nolabaiteko \u00aberreakzio\u00bb edo erantzun bat gertatzea posible egin zutelako. I\u00f1aki Barrenetxea, Bilboko udaletxean egon zen bolondresen kuadrilak antolatzen eta Zazpi Kaleak suspertzeko asmoarekin S.C. Casco Viejo txirrindulari elkartea sortu zuen. Hurrengo lau hamarkadetan elkarteko lehendakaria izan zen eta Bilboko Aste Nagusiko Kriteriuma antolatu zuen.\nAldi berean, krisialdietan normalean gertatu bezala, eztanda kulturala gertatu zen hirian. Bereziki, Euskal Rock Erradikalak astindu zituen bazterrak, eta bertako taldeak izan ziren Vulpess eta M.C.D.. Eraikin bat okupatu zuten Zazpi Kaleetan halaber, gaztetxe moduan, Loteria kalean. Punk eta rock enbataren erdian, bestelako musika taldeak zebiltzan, adibidez Doctor Deseo, edo aurretik arrakasta lortua zuen Mocedades. La Otxoa kabaret giroa ezarri zuen hirian ere bai, bestela. Aste Nagusiaren sorrera ere urte hauetan izan zen.\nHonek guztiak bat egin zuen, kirol arloan, Athletic Club Bilbaok edukitako bolada historikorik hoberenetarikoarekin, 2 Liga eta Kopa 1 irabaziz.\nBerritzea eta azken urteak.\nEraberritzeko proiektuak dozenaka dira Bilbo guztian. 1995eko Metro berria, Loiuko aireportua, Guggenheim Museoa (1997), Euskalduna jauregia... Nazioarteko hainbat arkitekto kontratatuta eta Guggenheim Museoaren mundu famaz baliatuta, gaur egungo Bilbok gero eta gehiago dauka herri turistiko baten antza, antzinako itxura industriala atzean utzita.\nHorrez gain, gune degradatuak berreskuratzen ari dira, Bilbo Zaharra eta San Frantzisko esaterako. Etxebizitza berriak eraiki dira, zaharren ordez, eta jarduera kulturalak sustatu, ingurune \"bohemio\" bat eratu nahian. Bilboko alderdi horiek berritzeko lanak 1998an hasi zirenean, etxebizitza askok ez zeukaten ez komunik ezta ur berorik ere.\nAbandoibarreko gunea eraberritzeko lanetan ari dira orain, eta errekaren inguruan lehen industrialak ziren lurrak biztanleriarentzat berreskuratzen. Uribitarten Arata Isozaki arkitekto japoniarrak bi dorre eraiki ditu, Isozaki Atea. Eta Abandoibarean C\u00e9sar Pellik 165 metroko dorre bat egin du, Iberdrola argindar konpainiarentzat: Iberdrola dorrea.\nEtorkizunera begira hainbat erronkari aurre egin beharko dio Bilbok. Leku faltaren arazoa gero eta handiagoa da, eta horrekin batera etxebizitzen prezioa goraka doa. Bilbok hazteko daukan aukera bakarra antzinako gune industrial zaharkituak eraberritzea da. Horretarako, udalak bi gune industrial berreskuratzeko planak egin ditu, Olabeaga eta Zorrotzaurre. Garrantzitsuena Zorrotzaurre auzo berria izango da, 5.300 etxebizitza berrirekin. Hamabost urteko epean 10.000 etxebizitzatik gora eraikiko dira, horietako asko babes ofizialekoak.\nAldiz, 2013ko irailaren 16an San Mames Barria futbol estadioa inauguratu zen, aurreko Bilboko Athletic Klubaren San Mames estadio mitiko eta erautsi berria ordezkatuz, 2015eko udaberrian eraikin osoa amaitua egongo delarik.\nDemografia.\nBilbok gaur egun 343.000 biztanle inguru dauzka, 2016ko datuen arabera. Azken urteetan biztanleria behera doa, oraindik 1970eko krisialdiaren eraginagatik eta etxebizitzen prezioak garestitzeagatik. 1980 inguruan biztanleriak mailarik gorena jo zuen, 430.000 biztanle inguru. Hala ere, oraindik ere Euskal Herriko hiririk handiena izaten jarraitzen du.\nXX. mende osoan zehar Bilbora eta inguruko herrietara milaka eta milaka etorkin hurbildu ziren, bai Bizkaitik bai Espainiako hainbat tokitatik bizi-maila hobearen bila. Hori dela eta, biztanleriaren hazkunde oso handia izan zen mendean zehar. Bi hazkunde garai bereiz daitezke: bata, Gerra Zibilaren aurretik, eta bestea, horren ondoren.\n1970etik aurrera, ordea, krisialdia zabaldu zen hirian, Industriaren gainbeherak eta ingurunearen andeatzeak biztanlerian kontra egin zuten. Aurretik milaka pertsona etorri bezala, orduan milaka pertsona izan ziren Bilbo utzi zutenak, lan aukera hobearen bila.\n2000ko hamarkadan mundu osotik Euskal Herrira etorritako milaka etorkinek biztanleri galera eten egin zuten, eta, ondorioz, hiriko biztanleria 355.000 biztanle ingurutan egonkortu zen.\nBiztanleriaren bilakaera.\n1887tik 1900ra arteko hazkundean kontuan hartu behar da Abando batu zitzaiola Bilbori. Antzeko zerbait gertatu zen 1940tik aurrera: Erandio, Deustu eta Bego\u00f1a erantsi zitzaizkion. 1970ean, berriz, Derio, Loiu, Sondika eta Zamudio batu zitzaizkion. Azkenik, 1991eko erroldatik aurrera ez dira kontuan hartzen Derio, Erandio, Loiu, Sondika eta Zamudio.\nXXI. mendeko immigrazioa.\nXXI. mendeko lehen hamarkadan Espainia z besteko immigrazioa agertu zen Bilbon. 2005ean 20.308 immigrante zeuden Bilbon, biztanleriaren ia %\u00a06. Immigrazio horrek ez zuen biztanleriaren hazkunderik eragin, ordezkatze prozesu bat gertatu baitzen: etorkin berri horiek Bilbotik beste herri eta eskualde batzuetara alde egin zuen jendea ordezkatu zuen.\nHala ere, Bilbok ez zituen beste hiri batzuek beste etorkin erakarri. Batetik, hiriak ez zuelako eskaintzen etxebizitza-prezio merkerik horretarako, eta bestetik, hirian, Bizkaian, oro har, ez zeudelako langile hauek nagusiki baliatzen zituzten lanbideak: nekazaritzakoak edo lehen sektorekoak eta eraikuntzakoak.\nEkonomia.\nBilboren jarduera ekonomiko nagusia hirugarren sektoreari dagokio gaur egun, hau da, zerbitzuen sektoreari. Orain dela gutxi arte, hala ere, industria izan da hirian langile gehien hartu dituena. Meatzaritza, metalurgia eta portuko merkataritzarekin loturiko jarduerak izan ziren garrantzitsuenak Bilbon. Hiria sortu zenetik itsas merkataritzak garrantzi handia izan zuen. Horrek ontzigintza bultzatu zuen.\nIndustria gehienak Ibaizabal ibaiaren bi bazterretan ezarri ziren, horrez gain, hiriko beste hainbat gunetan, tailerrak eta bestelako industria txikiak ezarri ziren, esaterako, Deustuko Doneperiagan, Ametzolan, Basurtun... 1970eko hamarkadako krisialdiaren ostean ordea, enpresa horietako askok porrot egin zuten. Langabeziak gora egin zuen nabarmen, eta 1990erako %\u00a025 ingurura igo zen.\nTurismoa.\nOrdutik, hiriaren egoera hobetu eta jarduera ekonomiko berriak topatzeko ahalegina egin du udalak. Bilbo zerbitzu-hiri bilakatu da, Guggenheim Bilbao Museoaren zabaltzeak turismoa bultzatu du, eta horrekin batera, hotel eta jatetxe ugari zabaldu dira. 1992an hirian hiru izarretik gorako 11 hotel zeuden; gaur egun, berriz, 21 hotel dira maila horretatik gora daudenak. Gaur egun, 1.000 pertsonatik gorak egiten dute lan hotel horietan, eta beste hainbestek turismoarekin lotutako gainontzeko jardueretan.\nLangabezia.\nGaur egun, Bilboko langabezi tasa Euskal Autonomia Erkidegoaren batezbestekoaren gainetik dago. Hiriak eta Bilbo Handiak zeukaten industriarekiko menpekotasunak 1970eko hamarkadan hasitako krisialdi ekonomikoak eragin handiagoa izatea ekarri zuen. Horrela, 2005. urtearen amaieran, 15.688 langabetu zeuden hirian (urte hasieran kopuru hori 15.227koa zen).\nLangabeziaren eragina nabarmenagoa da emakumeengan, lurraldeko beste leku gehienetan gertatu bezala: 8.654 emakume eta 7.034 gizon langabetu.\nPolitika eta administrazioa.\nJuan Mari Aburto (EAJ) da Bilboko alkatea 2015eko ekainaren 13tik, Ibon Aresoren (EAJ) agintaldiaren ondotik. Aburtok alkatetza lortu zuen EAJ eta PSE-EEren baiezko botoei esker.\nAlkateak.\nHauek izan dira Bilboko azken alkateak:\na Alkateak ez zuen legegintzaldia bukatu.\nb 2014. urtean I\u00f1aki Azkuna Urreta zendu zen.\nAzpiegiturak.\nGarraioa.\nHiriko bi aldeak batzen dituzten 14 zubi dauzka Bilbok. Eraiki den azkena Frank Gehry zubia da.\nMetroa.\nBilboko metro sarea Bilbo hiriko eta ingurune metropolitarreko lurrazpiko garraiobidea edo metroa da. Ingurune metropolitarra Ibaizabalgo itsasadarraren bi bazterrek osatzen dute, alegia, Ezkerraldea eta Eskuinaldea azpieskualdeek, eta milioi bat biztanle inguru komunikatzen du. Geltokiak Norman Foster arkitekto ingelesak diseinatu zituen.\nMetroa 1995ean hasi zen abian. Gaur egun 51,65 kilometroko luzera eta 92 sarbide dauka, 48 geltokitan banatuta; geltoki horietatik 32 lurrazpikoak dira. Sareak hiru linea ditu: alde batetik 1. linea (Etxebarri \u2013 Plentzia) eta 2. linea (Basauri \u2013 Kabiezes) \"Y\" itxurako ibilbidearekin itsasadarraren bi ertzetatik doaz, eta tarte amankomun batean batzen dira, San Ignazioko geltokian. Geltoki horretatik Etxebarriko geltoki arte bi lineak batera doaz. Etxebarritik Basaurirainoko tartea, aldiz, 2. lineak baino ez du egiten. Bestalde, 2. linearen mendebaldean Mamarigako anezka dago Santurtzi eta Mamariga geltokien artean. Azkenik, 3. linea (Kukullaga \u2013 Matiko) Bilboko iparraldeko auzo garaiak lotzen ditu, eta Zazpikaleetako geltokian hiru lineen arteko lotura dagoela.\n2016. urtean Metroak 87.105.288 bidaiari garraiatu zituen. Horrek esan nahi du estatu osoko metro sareen artean hirugarrena dela, Madrilgo eta Bartzelonako metro sareen atzetik bidaiari gehien garraiatzen dituena.\nEtorkizunean 4. linea eta 5. lineak ere sarearen zati izango dira, 2008ko urtarrilaren 25ean Eusko Jaurlaritzak lehen aldiz plazaratu zituela linea hauen eraikitze asmoak.\nTrena.\nAldirietako zerbitzua bi konpainiak eskaintzen dute. Batetik, Espainiar Estatuaren menpe dagoen Renfe Operadora enpresa, Renfe Aldiriak eta Renfe Feve marka komertzialen bitartez. Bestetik, Eusko Jaurlaritzaren menpe dagoen Eusko Trenbideak enpresa, Euskotren Trena markaren bidez.\nRenfeko aldirien sareak hiru linea dauzka:\nEuskotren Trenak lau linea ustiatzen ditu:\nRenfe Fevek lau linea ustiatzen ditu:\nTranbia.\nTranbia betidanik izan da Bilboren parte. XIX. mendean ezarri zen, munduko beste hiri askotan bezala. Hamarkadak pasatu ahala ordea, bere erabilera gutxituz joan zen, eta azkenik, XX. mendearen erdialdean, kendu egin zen zerbitzua. 2002. urtean, berriz, berreskuratu egin zen zerbitzua.\nGaur egungo Bilboko tranbia Eusko Trenbideak sozietateak ustiatzen du, Euskotren Tranbia markarekin, eta Atxuri eta La Casilla lotzen ditu, 14 geltokidun linearekin.\nAutobusa.\nBilbobus hiri-barruko zerbitzuak 43 linea ditu guztira. Horietatik 8 gautxoriak dira, ostiral eta larunbat gauetan baino ez direnak eskaintzen, eta beste linea bat berezia da eta soilik ibiltzen da Bilbao Arena pabilioian ekitaldiak eskaintzen direnean.\nHerrialde mailan, Bizkaibus zerbitzuak 122 linea ditu, gehienak Bilbo eta herrialdeko gainontzeko udalerriak lotzen dituztenak.\nFunikularra.\nCampo Volantin eta Artxanda mendia batzen dituen funikularra da. Funikularraren geltokia dagoen plazari \"Funikularraren Plaza\" deritzo. 1915eko urriaren 7an Artxandako funikularrak lehenengo bidaia egin zuen, Gazteleku auzoa Artxanda mendiarekin lotu zuena.\nIgogailuak.\nAzken urteotan Udalak hainbat igogailu eraiki ditu, gehien bat auzo garaietan irisgarritasuna hobetzeko. Horien jabetza eta kudeaketa Artxandako Funikularra S.A. udal enpresarena da. 2018ko abenduaren 1.tik Udalaren menpeko igogailuak 24 orduz daude zerbitzuan. Udal igogailuez gain, Euskal Trenbide Sareak Euskotrenen geltokiei lotutako bi igogailu kudeatzen ditu: Zumalakarregikoa eta Matikokoa, Uribarriko eta Matikoko geltokiei lotutakoak, hurrenez hurren. Metro Bilbao S.A. enpresa publikoak, bestalde, Zazpikaleetako geltokian dagoen Mallonako igogailua kudeatzen du. Eusko Jaurlaritzaren menpe dagoen Bego\u00f1ako igogailua zerbitzuz kanpo dago. Azkenik, enpresa pribatuek kudeatutako igogailu bakarra dago, Solokoetxekoa, alegia.\nBizikletak.\n2018ko urriaren 27an Bilbaobizi Bilboko Udalaren bizikletak mailegatzeko zerbitzu publikoa sortu zen, aurretik martxan zegoen \"Bilbonbizi\" zerbitzua ordeztuz. Zerbitzua 24 ordutan erabilgarri da eta pedalei eragiteko laguntza sistemaz hornituta dauden 450 bizikletaz osatzen da, 40 geltokitan banatuta.\nHedabideak.\nPrentsa idatzia.\nHedapen handieneko tokiko, herrialdeko, nazio eta nazioarteko egunkariak eskuratu daitezke hirian, eta horietariko batzuk tokiko informazioa ere eskaintzen dute. Salduenak tokiko argitalpenak dituzten lau egunkari dira: El Correo, Deia, Gara eta Berria. Horietatik El Correo eta Deia ia osorik gaztelaniaz idatzitakoak dira eta Bilbon argitaratzen dira; Gara elebiduna da eta Berria euskaraz baino ez dago idatzita.\nUdal mailan, Bilboko Udalak Bilbao Aldizkaria argitaratzen du hilero. Auzo aldizkarien artean, berriz, \u00abBerton\u00bb (Mahatserri), \u00abPrest!\u00bb (Deustu) eta \u00abZorrotz-Morrotz\u00bb (Zorrotza) ditugu, denak osorik euskaraz idatziak.\nIrratia.\nHirian tokiko eta Estatu mailako irrati kate nagusi guztiak entzun daitezke, eta horietariko batzuk tokiko berriak eskaintzeko deskonexioak eskaintzen dituzte, hala nola Radio Nacional de Espa\u00f1a, Radio Bilbao Cadena SER, Onda Cero, COPE edota Onda Vasca Irratia. Bestalde, Euskal Irrati Telebistaren taldeko kateak ere entzun daitezke: Euskadi Irratia, Radio Euskadi, Gaztea eta EiTB Musika, Radio Euskadi Bilbotik igortzen dela. Tokiko irrati kate txikiagoak ere badira, adibidez, Bizkaia Irratia eta Bilbo Hiria Irratia, euskarazkoak eta Bilbotik herrialde osorako igortzen dutenak. Musikari lotutako Estatu mailako kateak ere entzun daitezke.\nTelebista.\nLurreko Telebista Digitala (LTD) martxan jartzearekin batera Bilbon ikus daitezken telebista kate kopurua handitu zen, bai kate orokorrei zein tematikoei dagokienez, doakoak zein ordainpekoak.\u200b Euskal Irrati Telebistak Bilbon du egoitza nagusia, Bami eraikinean, alegia. Radiotelevisi\u00f3n Espa\u00f1olak hirian du Euskal Autonomia Erkidegoko herrialdeko zentroetariko bat. Tokiko kateei dagokienez Bilbotik igortzen dira TeleBilbao eta Hamaika Telebista, gazteleraz eta euskaraz hurrenez hurren.\nInternet.\nUdalaren web orrialdean informazio instituzionala eskaintzen da.\nEuskara.\nHiriko bertako hizkera jatorrizkoa mendebaleko euskararen aldaera bat da, oraindik ere Mahatserrian, Errekaldeko mendialdean eta Buian bizirik dagoena. Bilboko euskara mendebaldeko hizkeraren barnean dagoen sartaldeko hizkeran dago katalogatuta, zehatzago Nerbioi Ibarreko euskaran.\n2006ko erroldako datuen arabera, biztanleen %\u00a024,20 ziren euskaldunak. 2001eko datuen arabera, berriz, %\u00a015,32 ziren euskaldunak. Euskaraz hitz egiteko gaitasuna asko handitu da hirian azken urteotan, euskarazko hezkuntza zabalduz joan den heinean. 1981ean %\u00a06,38 baino ez zen euskaraz zekiten pertsonen ehunekoa. Dena den, adina zein den, alde handiak daude, 15 urtetik beherako gaztetxoen artean euskaldunen kopurua %\u00a040 ingurukoa da, baina 40 eta 60 urte bitarteko euskaldunena ez da %\u00a05 ere.\n(1) Euskaraz ondo hitz egin eta ulertzen dutenak.\n(2) Euskaraz nekez ulertu eta nekez hitz egiten dutenak.\n(3) Euskaraz batere ulertu ez eta hitz egiten ez dutenak.\nEuskara elkarteak.\nHiriko euskara elkarteak hauek dira:\nKultura.\nUrtean zehar ekitaldi kultural ugari antolatzen dira Bilbon. Horrez gain, hainbat antzoki daude hirian, Arriaga Antzokia, Euskalduna Jauregia eta Ayala antzokia esaterako.\nLiteratura.\nGabriel Aresti idazlea eta poeta XX. mendeko euskal literaturaren berritzaileetako bat. Txillardegi eta Saizarbitoriarekin batera, bai formaren, bai edukien aldetik. 1960ko hamarkadan, garai harekin oso lotuta, poesia sozial eta kritikoa egin zuen, Euskal Herriaren egoera salatzeko.\nXabier Kintana (1946-). euskaltzaina eta poliglotak hainbat liburu idatzi eta itzuli ditu. Bilbok euskararen garapenean izan duen garrantzia izan zen Euskaltzaindian sartzeko bere hitzaldiko gaia (\"Bilbao, euskararen bizitzan. Euskaltzaindian sartzeko hitzaldia\", 1994)\nAipatzekoak dira euskarazko beste idazle garaikide hauek: Manu Ertzilla (1953), Luigi Anselmi (1954), Andres Urrutia (1954-). Juan Ramon Madariaga (1962-). Paddy Rekalde (1964-). Lutxo Egia (1969-). Goizalde Landabaso (1970-). Asel Luzarraga (1971-). David Tijero (1974-). Urtzi Urrutikoetxea (1977-)...\nMiguel Unamuno bilbotarra gaztelaniazko literaturaren idazle nagusien artean egon zen XX. mendearen lehenengo herenean. Blas Otero, bestela, nabarmendu zen erdal poeten artean XX. mendearen bigarren erdialdean. Garai hartan, euskarazko poeta nagusia Gabriel Aresti izan zen.\nIdazle garaikideen artean, Elias Amezaga, Ramiro Pinilla, Fernando Mar\u00edas, Juan Bas, Jon Juaristi, Manu Ertzilla, Espido Freire eta Lutxo Egia nabarmentzekoak dira.\nMuseoak.\nBilbon guztira sei museo daude, egin den azkena, Bilboko Itsas Adarra Itsas Museoa. Unamuno plazan, zientzia gaiak jorratuko dituen museo baten proiektua darabil esku artean Bilboko udalak.\nGuggenheim Bilbao Museoa.\n1997. urtean zabaldua, arte modernoaren azken obrak biltzen ditu. Bai kanpokoak bai Euskal Herrikoak bertakoak ere. Txillida eta Oteizaren lanak erakutsi izan dira museoan. Frank Gehry arkitektoak diseinatu zuen titaniozko eraikina. Zabaldu zenetik mundu osotik etorritako milaka turistak bisitatu dute museoa, hiriaren ikur berria bihurtuz. 2005. urtean 900.000 bisitari izan zituen.\nArte Ederretako Museoa.\n1945. urtean zabaldua, Bilbok estatu mailako arte eder museorik onenetarikoa duela esaten dute aditu askok. Fernando Urrutia arkitekto bilbotarrak disenaitu zuen eraikin klasikoa. Ordutik hainbat areto eta eraikin gehitu zaizkio museoari. Azken zabaltzea 2001. urtean egin zen.\nArte erakusketak egiteaz gain, Bilbon egingo diren hainbat proiekturen erakusketak ere antolatzen dira noizbehinka. Horrez gain, Zinemateka delako programaren barnean garai ezberdinetako zine emanaldiak eskaintzen dira.\nBilboko Itsasadarra Itsas Museoa.\nBilboren itsasoarekiko tradizioari lotuta, 2002. urtean Bilboko Itsasadarra Itsas Museoa zabaldu zuten museoa, Euskalduna zubiaren azpialdean, Bilboko itsasadarraren mendebaldeko aldean. Museoak Bilboko itsasadarraren historia eta nabigazioan izandako berrikuntza eta tresnei buruzko informazioa eskaintzen du. Horrez gain, denbora baterako diren erakusketak ere izaten dira, esaterako 2005. urtean Titanic ontziari buruz eginiko erakusketa.\nKirola.\nHirian kirolean aritzeko instalazio ugari daude. Guztira sei kiroldegi daude auzoetan, Errekalden, Zorrotzan, San Ignazion, Deustun Artxandan eta Txurdinagan. Zorrotzakoak eta Errekaldekoak atletismo pista bana daukate gainera. Bi frontoi ere badaude: Errekalde Zumarkaleko Club Deportivo frontoia eta Itxaropen kaleko frontoia.Era berean, frontoi berri bat eraikitzen ari da Miribilla auzoan, eta kiroldegi eta saskibaloi-areto den konplexu berri bat amaitu berri dute leku horretan.\nHiriko kirol talde nagusiak.\nSan Mames futbol zelaian jokatzen du 1912. urteaz geroztik. Athletic Club taldea 1898. urtean sortua, Espainiar estatuko futbol talderik aurrendarietako bat da. 24 Errege kopa eta 8 liga irabazi ditu historian zehar. Beti egon da lehenengo mailan.\nSan Mames, 1982ko munduko txapelketarako berriztu zen.\n2010 eta 2013. urteen artean, San Mames Barria futbol zelaia eraiki zen.\nTxirrindularitza elkarte garrantzitsua izan da sortu zenetik. Alde Zaharreko Kriteriuma antolatzen hasi zen eta, urte batzuk geroago, Bilboko Aste Nagusiko Kriterium-a antolatu zuen elkarteak. I\u00f1aki Barrenetxea Espiga eta beste pertsona batzuek sortu zuten Bilboko uholdeen ostean. I\u00f1akik, 4 hamarkadetan lehendakaria izan zen hil zen arte. Gainera, Bizkaiko Federazioaren Lehendakaria ere izan zen. Bere semeak, I\u00f1aki eta Asier taldean hasi ziren. I\u00f1akik errepidean profesionala izan zen Bizkaiko txapelduna izan ostean. Asier, berriz, mendiko bizikletan aritu zen. Taldean, Unai Elorriaga txirrindulari profesionala ere hazi zen.\nLa Casillako udal kiroldegian jokatzen du. 2001. urtean sorturiko proiektua da. Aurrerago hirian Caja Bilbao saskibaloi taldea izan zen, baina arazo ekonomikoek desagerrarazi egin zuten. Normalean, La Casillako udal kiroldegian jokatzen du baina lantzean behin, BECen antolatzen dira partidak, Tau Baskonia edo Real Madril taldeen aurkako partidetan esaterako.\n1984ean Bilboko Aurrezki Kutxaren baitan sorturiko areto futbol taldea da. La Casillako udal kiroldegian jokatzen du.\nJaiak.\nUrtean zehar hainbat ekitaldi eta jai egiten dira Bizkaiko hiriburuan.\nAuzoetako jaiak:\nOndasun nabarmenak.\nHirian barreiatuta hainbat artelan dago, izan ere, bereziki azken urteetan hiriko plaza eta parkeetan eskulturak ezartzeko joera nagusitu da. Hiriko gune berrietan, Abandoibarra gunean esaterako, hamar eskulturatik gora jarri dira 2001. urtetik.\nHorrez gain, hirian eraikin askok monumentu izendatuta daude, eta udalak babestuta. Oro har, XIX. mendean zehar egindako eraikinak dira, eta duten izaera bereziagatik udalak hainbat babes maila ezarri die, A, B eta C hizkiak erabilita. Babesturik dauden eraikinetako batzuk honakoak dira:\nBilbotar ospetsuak.\nBilbotar ospetsuen artean dira Juan Crisostomo Arriaga musikagilea; Miguel de Unamuno idazle eta filosofoa; Ramon Rubial politikaria; Pedro Arrupe eta Jon Sobrino jesuitak; Gabriel Aresti, Angela Figuera Aymerich eta Blas de Otero olerkariak; Xabier Kintana eta Andres Urrutia euskaltzainak; Kepa Fernandez de Larrinoa antropologoa; Juanjo San Sebastian alpinista; Fernando Barrenetxea eta Sabin Arana Goiri politikariak; Natxo de Felipe, Anton Latxa, Kepa Junkera, Amaia Uranga, Naroa Gaintza eta Fito Cabrales musikariak; eta Alex de la Iglesia zinemagilea, beste hainbaten artean.\nAtzerriko diplomazia.\nHerrialdean dagoen atzerriko diplomazia gehiena Bilbon dago kokatuta. Halaber, Euskal Autonomia Erkidego osoko atzerriko diplomaziaren gehiengoa. Egun hirian dauden kontsulatuak honakoak dira:\nHerri eta hiri senidetuak.\nBilbo ondorengo herri eta hiriekin senidetuta dago:"}
{"id": "4370", "revid": "8700312", "url": "https://eu.wikipedia.org/wiki?curid=4370", "title": "Ipar Amerika", "text": "Ipar Amerika kontinente bat da. Osorik dago ipar hemisferioaren barruan eta ia dena mendebaldeko hemisferioaren barruan. Amerikako iparraldeko azpikontinente bezala ere deskriba daiteke, zazpi kontinente baino gutxiago erabiltzen dituzten ereduetan. Mugakide ditu iparraldean Ozeano Artikoa, ekialdean Ozeano Atlantikoa, mendebaldean Ozeano Barea eta hegoaldean Hego Amerika eta Karibe itsasoa.\nIpar Amerikak 24.709.000 kilometro koadroko eremua hartzen du, lur lehorraren azaleraren %16,5 eta Lurraren azalera osoaren %4,8 inguru. Ipar Amerika hirugarren kontinenterik handiena da, Asiaren eta Afrikaren ondoren, eta laugarrena biztanleriaren arabera, Asia, Afrika eta Europaren ondoren. 2013an, ia 579 milioi pertsona bizi ziren bertan, 23 estatu independentetan, edo munduko biztanleriaren %7,5 inguru, hurbileko uharteak barne (batez ere Karibe inguruan).\nIpar Amerikara azken glaziazioan iritsi ziren bere lehen giza populazioak, Beringeko lurreko zubia pasatzean, duela 40.000 eta 17.000 urte inguru. Paleoindiar garaiak duela 10.000 urte arte iraun zuela uste da (garai arkaiko edo mesoindiarraren hasiera). Aro Klasikoa, gutxi gorabehera, VI. eta XIII. mendeen artean hedatzen da. Kolonaurreko aroa 1492an amaitu zen, migrazio transatlantikoen hasierarekin, Europako kolonoen etorrerarekin aurkikuntzen aroan eta aro moderno goiztiarrean. Egungo patroi kultural eta etnikoek Europako kolonoen, herri indigenen, Afrikako esklaboen eta haien ondorengoen arteko elkarrekintzak islatzen dituzte.\nAmerikako kolonizazio europarraren ondorioz, iparramerikar gehienek Europako hizkuntzak hitz egiten dituzte, hala nola ingelesa, espainiera edo frantsesa, eta beren estatuetako kulturek mendebaldeko tradizioak islatu ohi dituzte.\nHistoria.\nNahiz eta adituek Ipar Amerikako jatorrizko biztanleak Asiatik etorritako etorkinak zirela uste, Ipar Amerikako amerindiarrek Lurra sortu zenetik bertan daudela sinesten dute.\nEuroparrek Amerika ikusi baino lehengo biztanleak politikoki egitamu ezberdinetan banatuta ziren, talde txikietatik inperio handietara. Kontinentean bazeuden zabaldi handietan bizi ziren bisonte-ehiztari tribuak eta Maia edo Azteka inperio aurreratuak.\n1492an, espainiarrak kontinentera heldu zirenean, historia goitik-behera aldatu zen. Espainiak azteka inperioa suntsitu zuen eta Erresuma Batuak eta Frantziak iparralderantz jo zuten 300 urte iraungo duten koloniak sortzeko.\n1776an Estatu Batuek Europaren boterepean egoteari uko zutenean, eskualdeko beste herriek hasitako ibilbidea jarraitu zuten (adibidez Mexiko 1810ean). Hortik hasi zen egun azpi-kontinentea munduko posturik aurreratuenean jarri duen bilakabide hedakorra.\nGeografia.\nGeografia fisikoa.\nIpar Amerika Amerika kontinentearen iparraldeko aldean kokatzen da. Hego Amerikarekin duen muga eztabaidatusa da oso:\nKostaldea luzea eta irregularra da. Tartean Mexikoko Golkoa, Hudsoneko badia, San Laurendi golkoa eta Kaliforniako golkoa daude.\nBaditu uharte asko ere: Uhartedi Artikoa, Antilla Handiak eta Antilla Txikiak, Alexander uhartedia, Aleutiar uharteak, Groenlandia, eta abar nagusiak izaki. Bermudak geografikoki ez daude Ipar Amerikan.\nGiza-geografia.\nIpar Amerikako hizkuntza nagusiak ingelesa, gaztelania eta frantsesa dira. Angloamerika Amerikako herrialde anglofonoak izendatzeko erabiltzen da, hau da, Estatu Batuak, Kanada, Belize eta zenbait Karibe uharte. Latinoamerika, berriz, Amerikako herrialde latinetiko hizkuntzak aritzen direnak izendatzeko erabiltzen da, hau da, Erdialdeko Amerikako gehiena, Mexiko eta Karibe uharte asko, Hego Amerikarekin batera. Frankofoniako lurraldeak Ipar Amerikan Kanada, Frantziar Antillak, Saint-Pierre eta Mikelune, AEBetako Louisiana eta Haiti dira.\nKulturalki hizkuntza muga handia da. Angloamerikako kultura eta Latinoamerikakoa ezberdinak dira oso.\nEkonomikoki, Kanada eta Estatu Batuak aurreratuenak dira, Mexiko garapen-bidean dagoen herrialde bakarra izaki. Eskualdean badaude erakunde amankomunak, adibidez Caribbean Community and Common Market (CARICOM), edo North American Free Trade Agreement (NAFTA).\nDemografikoki, Ipar Amerika mestizoa da."}
{"id": "4371", "revid": "536", "url": "https://eu.wikipedia.org/wiki?curid=4371", "title": "Adai hizkuntza", "text": "Louisiana Eguzkialdeko Adai populuaren hizkuntza zena da Adai hizkuntza. Uharte-hizkuntza zen, haurride ezagunik gabea."}
{"id": "4372", "revid": "119347", "url": "https://eu.wikipedia.org/wiki?curid=4372", "title": "Beothuk hizkuntza", "text": "Ternuako Beothuk herria zenaren hizkuntza da Beothuka. Hazterren guti utzi izan du Beothukak eta, batzuetan hizkuntza-familia Algonkianoaren barnekotzat joagatik, ez zaio egundaino ahaiderik hatzeman izan.\nBeothuken hizkuntzazko hondar hitz bakanak Demasduwit eta Shanawdithit bezalako gatibuenganik heldu izan ziren. Bada, bertzalde, Beothukezko kanta bat, Frank Speck antropologoak 1910. urtean Santu zeritzan Beothuk emazteki baten ahotik bildua (\"Beothuk and Micmac\", New York 1922, 67. orr.); baina hutsuneak ditu testuak, eta ezin uler daiteke."}
{"id": "4373", "revid": "448", "url": "https://eu.wikipedia.org/wiki?curid=4373", "title": "Jalaa hizkuntza", "text": "Nigeria Ipar-Eguzkialdeko hizkuntza gal-hurrena da Jalaa hizkuntza (\"b\u00e0s\u00e0r\u0259\u0300n d\u00e0 j\u00e0l\u00e0\u00e0b\u00e8\u0329\" du bere autonimoa). Ezagungabe da haren etorkia (Niger-Congo hizkuntzetarikoa ahal dateke) eta hurbil du bere heriotzea, Jalabe gizaldeak bere egun orozko mintzairatzat Cham hizkuntzaren Bwilim dialektoa hartu baitu.\nHauk, erakusgarri, Jalaa hizkuntzazko lehen sei zenbatekoak:"}
{"id": "4377", "revid": "119347", "url": "https://eu.wikipedia.org/wiki?curid=4377", "title": "Ramon Llull", "text": "Ramon Llull (Palma, Balear Uharteak, 1232 aldean - Mediterraneo itsasoa \u2014itsasontziz Tunisiatik Palma Mallorcakora zihoala\u2014, 1315/1316) idazlea, filosofoa eta frantziskotar teologoa izan zen. Haren lanak berebiziko garrantzia izan zuen katalana finkatzeko, eta bere obra mistikoak eragin handia izan zuen Europa osoan.\nKatalanezko lehen idazle handia izan zen, 400 lan baino gehiagoren egile. Horien artean, aipagarri dira \"Llibre de meravelles\" (1288-1289), \"L\u2019Arbre de Ci\u00e8ncia\" (1296-1297) eta \"L\u2019Art breu\" (1308) liburuak eta \"Desconhort\" (1295) eta \"Cant de Ramon\" (1300) olerkiak. Arabieraz eta latinez ere idatzi zuen. Azken urteak saio filosofikoak idazten eman zituen.\nGaur egun, Ramon Llull Unibertsitateak bere omenezko izena darama.\nBiografia.\nRamon Llull Palma de Mallorcan jaio zen 1232. urte inguruan. Jakue I.a Aragoikoaren gortean lan egin zuen lehenbizi, eta ondoren, seneskal kargua -errege gorteko zerbitzari nagusia- eman zioten Jaime infantearen gortean. 1257an Blanca Picanyrekin ezkondu zen eta bi seme-alaba izan zituen. Garai hartan amodiozko poesia landu zuen batez ere, trobadoreen tradizioaren barruan, betiere. Baina garai hartan idatzi zituen poesia lanak Llullek berak desagertarazi zituen handik urte batzuetara, eta ez da gaur egun haien aztarnarik.\nHogeita hamar urte beteta zituen Llullek Kristo gurutziltzatuaren bost agerraldi izan zituenean. Agerraldi haien ondorenean, ordu arteko bizitza utzi eta hiru helburu nagusitan oinarritzen zen lan izpiritualari ekin behar ziola ohartu zen: misiolari lanak egin fedegabeen lurraldeetan; fedegabe haiek konbertitzeko liburuak idatzi; ekialdeko hizkuntzak ikasteko eskolak eraiki; eta misiolarien gudaroste bat osatu. Bederatzi urtean bere burua intelektualki janzten aritu zen Llull, eta zenbait agiriren arabera esklabo sarrazeno batek arabieraz erakutsi omen zion; ondoren, latina ikasi zuen.\nIkasketa aldi haren ondoren, Randako muinora erretiratu zen meditazioan jarduteko. Eta muino hartan goiargitu zuen, hain zuzen ere, Jainkoak; une hartatik aurrera Jainkoak fede kristauaren egia gizakiei erakusteko bide gisa hartu zuela seguru zegoen Llull. Gertaera haren ondoren, bidaiak egiten, eztabaidan eta idazten eman zuen bere bizitza. 1275. urterako idatziak zituen hamazazpi bat liburu. Jakue Konkistatzailea hil zenean, Jakue infanteak hartu zuen Mallorcako koroa oinordetzan, eta laguntasun handia eman zion Llulli ekialdeko hizkuntzak irakasteko eskola bat eraiki zezan Miramar herrian. Joan XXI.a aita santuak ere onartu zuen eskola hura eraikitzea. Llullen asmoa, ordea, mota horretako eskolak ugaltzea zen; hainbat saio egin zituen Vatikanon eta Frantziako gortean bere proiektuak gauzatu zitezen, baina asmo hura hutsean gelditu zen.\nHainbat bidaia egin zituen jainkoaren hitza erakusteko Mediterranoan barrena -Tunisia, Zipre, Egipto, Siria-, eta behin baino gehiagotan harrikatu eta espetxeratu zuten zeregin hartan ari zela. Bestalde, ez zuen etsi aita santuaren eta Frantziako gortearen eskutik laguntza eta baimena jasotzeko asmoan, eta behin eta berriro saiatu zen haiek bere egitasmoen egokitasunaz konbentzitzen. \nBaina 1311. urtean, ikusirik bere asmoak ez zirela beteko, Mallorcara itzuli zen. Gaixotu egin zen, eta urte gutxiko bizia gelditzen zitzaiola pentsaturik, idatzi eta idatzi aritu zen bolada batean. 1314an iparraldeko Afrikara abiatu zen. Hurrengo urtean hil zen, itsasontzi batean, Mediterraneo itsasoan, Tunisiatik Palma Mallorcakora zihoala.\nLehenengo liburuak.\nRamon Llullen berrehun eta berrogeita hamar liburu gorde dira, latinez eta katalanez idatziak (batzuetan, bi hizkuntzak erabiltzen zituen liburu berean). Arabieraz idatzitako libururik, ordea, ez da aurkitu.\nLlull 1272. urte inguruan hasi zen idazten, eta urte inguru horretan idatzi zituen \"Ars Magna\" eta \"Llibre de contemplacio en Deu\" (\u00abKontenplazio liburua\u00bb). Lehenengoan bere sistema metafisiko eta logikoaren ideia nagusiak azaltzen ditu. Bigarrenean, berriz, egun batez kontenplazioan egoteko gaia jartzen du Llullek; hirurehun eta hirurogeita sei kapitulutan banatu zuen liburua, eta kapitulu bakoitza egun bati dagokio. Dena dela, XIII. mende bukaerako bizimoduari eta pentsamenduari buruz ematen dituen datuengatik eta erakusteko moduagatik da, batez ere, erakargarri gaur egun liburu hori.\nGarai horretantxe idatzi zuen Ramon Llullek \"Llibre del gentil e dels tres savis\" (1274, \u00abJentilaren eta hiru jakintsuen liburua\u00bb). Lan horretan, hire jakintsu -judu bat, kristau bat eta musulman bat- azaltzen dira, eta zeinek bere ideiak erakusten ditu. Jakintsuak eztabaidan hastera doazenean, jentil bat agertu eta harriturik gelditzen da hiru jakintsu haiek jainko bakar batean eta haragiaren berpizkundean sinesten dutela ohartzen denean. Hiru jakintsuek hiru erlijioek berdin dituzten egiak azaltzen dizkiote jentilari, baina egileak ez du zehazten hiru jakintsuetatik zein den hizketan ari dena. Jakintsuek beren azalpenak amaitzen dituztenean, eta jentilak zein erlijiok konbentzitu duen esan behar duenean, jakintsuek alde egiten dute jentilak zer erabaki duen jakin gabe.\nLlullen eleberriak.\nLlullek bi eleberri idatzi zituen, \"Blanquerma\" (1283) eta \"Felix\" (1289). Pertsonaia nagusi baten inguruko kontakizun utopiko eta alegorikoak dira biak.\n\"Llibre d'Evast d'Aloma e de Blanquerma son fill\" (\u00abEvast eta Alomaren eta beren seme Blanquermaren liburua\u00bb) lanean gizakiak lurrean bizi izan dituen egoera desberdinak azaldu nahi ditu Llullek, kristauaren ikuspegitik betiere. Eva eta Aloma, protagonistaren aita eta ama, senar-emazte perfektuen eredua erakusteko erabiltzen ditu Llullek. Blanquerma gazteak bere auzoko Natanarekin ezkondu behar du, baina Blanquermak bizitza erlijiosoa hartzea erabakitzen du eta Natana, orduan, moja egiten da. Llullek, Natanaren bidez, emakumezkoen komunitate erlijiosoen egitura egokiena zein den erakusten du. Blanquermak, berriz, eremutarren gisara bizitzeko irrikitan, aita-amak utzi eta bidaia luze bati ekiten dio. Blanquerma fraide, abade, gotzain eta azkenik, aita santu hautatzen dute. Baina, aita santutzari uko egiten dio eta ermita batera erretiratzen da kontenplaziozko bizitza hartzera; han idazten du \"Llibre d'Amic e Aamat\" (\u00abLagunaren eta Maitearen liburua\u00bb).\nParisen \"Llibre de Meravelles\" (\u00abMiragarrien liburua\u00bb) edo \"Felix\" liburua idatzi zuen Llullek 1288 edo 1289. urtean. Eleberri hori, aurrekoa bezalaxe, eleberri utopikoa da, baina \"Blanquerma\" baino ekintza gutxiagokoa. Bestalde, protagonistaren biografiaren hariari jarraitu beharrean, Felix gaztearen bidaia kontatzen du. Felixek munduan zehar bidaiatzea erabakitzen du jakintsuen eta eremutarren ahotik munduko gauza miragarriak ezagutzeko. Hala, Felixek aingeru, gizaki, landare eta izadiko gertaeren inguruko ezagutzak eskuratzen ditu.\nBi eleberri horietan, \"Blanquerma\" eta \"Felix\" lanetan hain zuzen ere, argi eta garbi ikusten da Ramon Llullek ondo ezagutzen zituela Mahai Biribileko zaldunen eleberriak . Llullen hi eleberri horiek, bestalde, hiri eta herrialde zehaztugabeetan gertatzen dira. Baina garai hartako eleberrietan ez bezala, zeinetan zaldunen gizartea eta gizarte feudala besterik ez zen erakusten, \"Blanquerma\" eta \"Felix\" lanetan pertsonaia nagusiak goi burgesiako eta abadetzako pertsonaiak dira. Berrikuntza berezia izan zen hori eleberriaren historian.\nLlullen mistika.\nRamon Llullen liburu askotan nabarmena da idazlearen mistizismoa: \"Llibre de contemplacio\" lanean, esate baterako, indar handiz agertzen da mistizismo hori, \"Llibre d'Amic e Amat\" lanean, berriz, sintetizatu eta landu egiten du ezaugarri hori eta \"Arbre de filosofia d'amor\" (\u00abMaitasun filosofiaren Zuhaitza\u00bb) lanean, azkenik, goreneko mailara eramaten du.\n\"Llibre d'Amic e Amat\" liburua hirurehun eta hirurogeita sei metafora moral laburrek osatzen dute. Metafora horietako bakoitzak, egilearen arabera, egun batean gogoeta egiteko gaia azaltzen du. 1298an \"Arbre de filosofia d'amor\" idatzi zuen Llullek Parisen. Liburu horren sarreran, Llullek emakume eder batekin, Maitasunaren Filosofiarekin hain zuzen, egiten du topo Parisko Vauverten kartujako basoan. Emakumea negar batean ari da bere ahizpa Zientziak berak baino zerbitzari gehiago dituelako. Ramonek, dama kontsolatzeko, liburu bat idatziko duela esaten dio eta merezi dituen zerbitzariak ekarriko dizkiola liburu horrek. Sarrera horren ondoren idatzirik dagoen tratatua da, hain zuzen, Ramonek aipatutako liburu hori.\nLlullen poesia.\nRamon Llullen lanetan \"errimadun lana\" ez da beti \"lan poetikoaren\" sinonimo. Hala ere, hitz lauzko lan askotan iristen da Llull poesiaren goreneko mailara ; aldiz, \"Logica del Gatzel\" (\u00abGatzelen Logika\u00bb) laneko mila eta seiehun bertsoetan definizio zehatzez eta silogismoz betetako testua osatzen du, eta bertsotan antolatutako tratatu guztian ez da poesia izpirik atzematen. Izan ere, Llullek arrazoi didaktikoengatik erabiltzen ditu, zenbaitetan, bertsoak, bere dotrina buruz ikasteko metodo gisa. Dena dela, oso ondo ezagutzen zituen bertsoaren teknikak, gaztetan trobadore aritua baitzen; horrez gainera, irudimen handiko gizona zen Llull.\nBakartasunean eta kontenplazioaren bidez bakean bizitzea zen bere nahia, baina bere ideiek eta asmoek batetik bestera ibiltzera eta jendearekin harremanetan egotera bultzatu zuten; \"Lo desconhort\" (1295, \u00abAtsekabea\u00bb) lanean oso ondo erakutsi zuen bere barruko borroka hori. 1299an, bere ideiak inork aintzat hartzen ez zituelako erabat etsiturik, \"Cant de Ramon\" (\u00abRamonen kantua\u00bb) poema labur zoragarria idatzi zuen Parisen. Andre Mariarenganako zuen mirespena \"Plant de la Verge\" lanean adierazten du argi eta garbi. Gai beraren inguruan aipatzekoak ditu \"Blanquerma\" liburuko Andre Mariaren ohorezko poema laburrak eta \"Los cent noms de Deu\" (\u00abJainkoaren ehun izenak\u00bb) laneko poesia maila handiko atal batzuk.\nPoesia lanetan, hitz lauzko lanetan ez bezala -katalanera garbi eta jantzian idazten baitzuen prosa- Proventzako hainbat forma erabiltzen zituen, izan ere, alde batetik, lirika katalanean tradizio handia zegoen horretarako eta beste alde batetik, Llullek denboraldi luzeak ematen zituen Montpellier hirian; hortaz, Languedoceko hizkuntza ez zen arrotza, ez Llullentzat, ezta bere irakurleentzat ere."}
{"id": "4378", "revid": "58701", "url": "https://eu.wikipedia.org/wiki?curid=4378", "title": "Ausi\u00e0s March", "text": "Ausi\u00e0s March (Gandia, Valentzia, 1397- Valentzia, 1459) katalanezko poeta ezaguna izan zen.\nTrobadoreen estiloko poesia idatzi zuen hasieran izengoitia erabiliz, okzitanieraz. Erdi Aroko beste egile batzuengan eragin handia izan zuen, eta garai hartako katalanezko egilerik ezagunena da. Izan ere, aro horrek \"Valentzierazko Urrezko Mendea\" izena hartu du (\"Segle d'or valenci\u00e0\"). 130 olerki inguru idatzi zituen."}
{"id": "4380", "revid": "46380", "url": "https://eu.wikipedia.org/wiki?curid=4380", "title": "Joan Maragall", "text": "Joan Maragall i Gorina (Bartzelona, 1860ko urriaren 10a - Bartzelona, 1911ko abenduaren 20a) olerkari kataluniarra izan zen. Pasqual Maragall politikariaren aitona zen. \"La vaca cega\" (1895) haren olerki ezagunenetakoa da.\nBizitza.\nEhungintzan aritzen zen familia batean jaio zen. Zuzenbide ikasketak amaitu ondoren hasi zen idazten. Lan gehiena katalanez egin zuen, gaztelaniaz ere zerbait idatzi bazuen ere. Haren idazkeraren ezaugarriak gauzen aurrean duen ikuspegi irekia, sentsualtasuna, eta ukitu erlijiozko eta kosmikoa dira. Goetheren itzultzaile ere izan zen. Lan azpimarragarrienak hauek izan zituen: \"Notes autobiogr\u00e0fiques\" (1885-86), \"L'oda infinita\" (1888), \"Poesies\" (1895), \"Visions i Cants\" (1900), \"Les disperses\" (1904), \"Enll\u00e0 \"(1906), \"Seq\u00fc\u00e8ncies\" (1911)."}
{"id": "4381", "revid": "95298", "url": "https://eu.wikipedia.org/wiki?curid=4381", "title": "Salvador Espriu", "text": "Salvador Espriu i Castell\u00f3 (Santa Coloma de Farners, Girona, 1913ko uztailaren 10-Bartzelona, 1985eko otsailaren 22) olerkari kataluniarra izan zen.\nOlerkiak, antzezlanak eta eleberriak idatzi zituen, bere lan ugariren artean \"El cementiri de Sinera\", \"El caminant i el mur\" eta \"La pell de brau\" nabarmenduz. Kataluniako prosaren berritzailetzat hartua izan da.\nHainbat literatura-sari eta ohore jaso zituen bizitzan zehar. Literaturako Nobel Sarirako hautagaia izan zen behin baino gehiagotan eta Idazle Kataluniarren Elkartearen sortzailea izan zen."}
